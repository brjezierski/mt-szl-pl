<doc id="207460" url="https://pl.wikipedia.org/wiki?curid=207460" title="Józef Pankiewicz">
Józef Pankiewicz

Józef Pankiewicz (ur. 29 listopada 1866 w Lublinie, zm. 4 lipca 1940 w La Ciotat) – polski malarz i grafik, pedagog. 
Życiorys.
Był synem Adama Pankiewicza (1808–1883) i Jadwigi Heleny z Eihlerów (1827–1904), córki Karola Ferdynanda Eichlera. Jego starszym bratem był Eugeniusz Pankiewicz. Był z wyznania luteraninem po matce.
W latach 1884–1885 uczył się w warszawskiej Klasie Rysunkowej pod kierunkiem Wojciecha Gersona i Aleksandra Kamińskiego, następnie wraz z Władysławem Podkowińskim wyjechał do Petersburga aby w latach 1885–1886 przebywać na stypendium w tamtejszej Akademii Sztuk Pięknych. W 1889 obaj artyści udali się do Paryża. Tam jego obraz "Targ na jarzyny na placu za żelazną bramą" (1888, realistyczny, zdradzający wpływ Aleksandra Gierymskiego) został nagrodzony srebrnym medalem na Wystawie Powszechnej.
Zapoznawszy się z pracami impresjonistów po powrocie do Warszawy w 1890, starał się przenieść na rodzimy grunt francuskie trendy malarskie. Nawiązujący do impresjonizmu "Targ na kwiaty przed kościołem Św. Magdaleny w Paryżu" (1890) spotkał się z nieprzychylnym odbiorem polskiej krytyki i publiczności, która doradzała malarzowi wizytę u okulisty. Bezkompromisowy impresjonizm objawił się w obrazach "Wóz z sianem" (1890), "Pejzaż z krzewami" (1890). Kolejne lata przyniosły fascynację symbolizmem. Tworzył nastrojowe nokturny o ciemnym, niemal monochromatycznym kolorycie: "Rynek Starego Miasta w Warszawie nocą" (1892), "Dorożka nocą" (1896), "Łabędzie w ogrodzie Saskim" (1896), "Park w Duboju" (1897). Inspirowany m.in. twórczością Jamesa Whistlera tworzy cykl nastrojowych portretów m.in. "Portret Dziewczynki w czerwonej sukni" (1897), "Portret Pani Oderfeldowej z córką" (1897, nagrodzony na Wystawie Powszechnej w Paryżu złotym medalem).
W 1897 wstąpił do krakowskiego Towarzystwa Artystów Polskich „Sztuka”. W latach 1897–1906 podróżował po zachodniej Europie zwiedzając Holandię, Belgię, Włochy, Anglię, Niemcy i Francję. W roku 1906 został profesorem Akademii Sztuk Pięknych ASP w Krakowie. W 1908 podczas pobytu we Francji zaprzyjaźnił się z Pierre’em Bonnardem i Felixem Fénéonem. Kolejne wakacyjne wizyty we Francji zaowocowały szeregiem obrazów i akwafort przedstawiających widoki Concarneau, Saint-Valery-en-Caux, Collioure, Saint-Tropez, Vernon i Giverny. W tym okresie pozostawał pod silnym wpływem twórczości Paula Cézanne’a. Zaświadcza o tym m.in. seria martwych natur w tym najznakomitsza "Martwa natura z owocami i nożem" (1909).
W 1908 poślubił Wandę Marię z Lublińskich 1 voto Waydel (1864–1957), która się dla niego rozwiodła, przeszła na luteranizm i zostawiła córki m.in. Jadwigę Waydel-Dmochowską.
Wojenne lata 1914–1919 spędził w Hiszpanii. W styczniu 1919 roku wszedł w skład Komitetu Polskiego, będącego hiszpańską delegaturą Komitetu Narodowego Polskiego; przez miejscowe służby uważany był za "element wywrotowy".
W Hiszpanii Pankiewicz zaprzyjaźnił się z Robertem Delaunayem, któremu zawdzięcza zmianę stylu. Płótna „okresu hiszpańskiego” cechuje geometryzacja (wpływ kubizmu) oraz intensywność płasko kładzionych barw (wpływ fowizmu): "Ulica w Madrycie" (1916), "Taras w Madrycie" (1917). W latach 20. zainicjował nurt polskiego koloryzmu nawiązujący do twórczości francuskich postimpresjonistów. Jako pedagog patronował grupie malarzy i grafików skupionych w Komitecie Paryskim zwanych potocznie kapistami. W jej skład wchodzili m.in. Jan Cybis, Artur Nacht-Samborski, Józef Czapski, Zygmunt Waliszewski i Piotr Potworowski. Od 1923 został ponownie profesorem ASP w Krakowie, od 1925 kierował filią tej uczelni w Paryżu.
Dwudziestolecie międzywojenne przyniosło kolejną zmianę stylu Pankiewicza. Stopniowo zrezygnował on z czystego, intensywnego, dekoracyjnego koloru na rzecz malarstwa walorowego, będącego obiektywną wizją rzeczywistości. Ewolucję ówczesnej twórczości malarza znakomicie ilustrują trzy martwe natury. "Martwa natura z ananasem" (1923) to intensywne jasne, kolory, barwna płaszczyzna dekoracyjna. Późniejsza "Martwa natura z zielonym dzbanem" (1929) zdradza zainteresowanie warsztatem mistrzów holenderskich XVII wieku. Wąska gama kolorystyczna i realizm kreuje nastrój refleksji i wyciszenia. "Owoce w koszyku" (1938) to kwintesencja malarskiej doskonałości, trudno znaleźć tu odniesienie do określonego kierunku w sztuce. Częstym tematem powojennych prac malarza są „pejzaże z puszystymi koronami drzew” okolic Sanary-sur-Mer, Cassis i La Ciotat.
Otrzymał nagrodę Ministra Wyznań Religijnych i Oświecenia Publicznego w Salonie Malarskim 1937.
Jego symboliczny grób znajduje się na cmentarzu Powązkowskim (kwatera 187-6-15, pochówek symboliczny).

</doc>
<doc id="207461" url="https://pl.wikipedia.org/wiki?curid=207461" title="Prowincja Isernia">
Prowincja Isernia

Prowincja Isernia (wł. "Provincia di Isernia") – prowincja we Włoszech. 
Nadrzędną jednostką podziału administracyjnego jest region (tu: Molise), a podrzędną jest gmina.
Liczba gmin w prowincji: 50.

</doc>
<doc id="207462" url="https://pl.wikipedia.org/wiki?curid=207462" title="Prowincja Latina">
Prowincja Latina

Prowincja Latina (wł. "Provincia di Latina") jest jedną ze 107 prowincji we Włoszech. 
Nadrzędną jednostką podziału administracyjnego jest region (tu: Lacjum), a podrzędną jest gmina.
Liczba gmin w prowincji: 33.

</doc>
<doc id="207463" url="https://pl.wikipedia.org/wiki?curid=207463" title="Prowincja Lecce">
Prowincja Lecce

Prowincja Lecce (wł. "Provincia di Lecce") – prowincja we Włoszech. Zlokalizowana jest na półwyspie Salentyńskim.
Nadrzędną jednostką podziału administracyjnego jest region (tu: Apulia), a podrzędną jest gmina.
Liczba gmin w prowincji: 97.

</doc>
<doc id="207464" url="https://pl.wikipedia.org/wiki?curid=207464" title="Prowincja Lecco">
Prowincja Lecco

Prowincja Lecco (wł. "Provincia di Lecco") – prowincja we Włoszech. 
Nadrzędną jednostką podziału administracyjnego jest region (tu: Lombardia), a podrzędną jest gmina.
Liczba gmin w prowincji: 90. 

</doc>
<doc id="207465" url="https://pl.wikipedia.org/wiki?curid=207465" title="Prowincja Livorno">
Prowincja Livorno

Prowincja Livorno (wł. "Provincia di Livorno") – prowincja we Włoszech.
Nadrzędną jednostką podziału administracyjnego jest region (tu: Toskania), a podrzędną jest gmina.
Liczba gmin w prowincji: 20.
Część prowincji położona jest na wyspie Elbie.

</doc>
<doc id="207466" url="https://pl.wikipedia.org/wiki?curid=207466" title="Prowincja Lodi">
Prowincja Lodi

Prowincja Lodi (wł. "Provincia di Lodi") – prowincja we Włoszech. 
Nadrzędną jednostką podziału administracyjnego jest region (tu: Lombardia), a podrzędną jest gmina.
Liczba gmin w prowincji: 61.

</doc>
<doc id="207467" url="https://pl.wikipedia.org/wiki?curid=207467" title="Prowincja Lukka">
Prowincja Lukka

Lukka (wł. "Lucca", ofic. "Provincia di Lucca") – prowincja we Włoszech. 
Nadrzędną jednostką podziału administracyjnego jest region (tu: Toskania), a podrzędną jest gmina.
Liczba gmin w prowincji: 35.

</doc>
<doc id="207468" url="https://pl.wikipedia.org/wiki?curid=207468" title="Wish (manga)">
Wish (manga)

 – shōjo-manga stworzona przez grupę Clamp. Została wydana przez Kadokawa Shoten. W Polsce manga została w całości wydana przez wydawnictwo Japonica Polonica Fantastica. Z powodu pewnych kwestii fabularnych często jest klasyfikowana jako shōnen-ai.
Fabuła.
Historia skupia się na życiu anioła Kohaku i doktora Shuichiro Kudo, który jest zwykłym śmiertelnikiem. Pewnego dnia, gdy Shuichiro wracał z pracy do domu, na pobliskim drzewie zauważył małego Kohaku, atakowanego przez kruka. Odgania napastnika i pomaga Kohaku zejść z drzewa. W podzięce Kohaku oferuje spełnienie każdego życzenia Shuichiro. Jednakże wybawca anioła jest zadowolony z tego co ma (przyzwoity dom, pieniądze, uroda i praca), więc nie chce niczego więcej. Pomimo tego, honorowy Kohaku zobowiązuje się do spełnienia jego życzenia za wszelką cenę, więc zostaje z nim.
Późniejsza historia opiera się na rozwoju ich wzajemnych relacji, wliczając w to niesioną pomoc lub próby powstrzymania innego anioła/demona/śmiertelnego, którego później napotkają.
Manga.
Kolejne rozdziały mangi były publikowane w magazynie "Asuka Comics DX" wydawnictwa Kadokawa Shoten.
Postacie.
Pomimo że anioły w "Wish" z wyglądu przypominają w większości postaci żeńskie, są one bezpłciowe. W japońskim języku, w którym oryginalnie powstała manga, anioły i demony mówią o sobie używając specyficznych zaimków, które odnoszą się do jednej lub drugiej płci.
Ciekawostki.
Większość bohaterów tej mangi posiada imiona pochodzące od nazw japońskich minerałów:
Crossover.
Do grudnia 2006 Wish byłą jedyną mangą grupy Clamp, która nie posiada nawiązań ani w "Tsubasa Reservoir Chronicle", ani w "×××HOLiC". Bohaterowie tej serii pojawiają się za to w jednym z nowszych dzieł tej grupy rysowniczek – "Kobato.".

</doc>
<doc id="207470" url="https://pl.wikipedia.org/wiki?curid=207470" title="Prowincja Macerata">
Prowincja Macerata

Prowincja Macerata (wł. "Provincia di Macerata") – prowincja we Włoszech. 
Nadrzędną jednostką podziału administracyjnego jest region (tu: Marche), a podrzędną jest gmina.
Liczba gmin w prowincji: 57.

</doc>
<doc id="207471" url="https://pl.wikipedia.org/wiki?curid=207471" title="Prowincja Mantua">
Prowincja Mantua

Mantua (wł. "Mantova", ofic. "Provincia di Mantova") – prowincja we Włoszech. 
Nadrzędną jednostką podziału administracyjnego jest region (tu: Lombardia), a podrzędną jest gmina.
Liczba gmin w prowincji: 70.

</doc>
<doc id="207472" url="https://pl.wikipedia.org/wiki?curid=207472" title="Prowincja Massa-Carrara">
Prowincja Massa-Carrara

Prowincja Massa-Carrara (wł. "Provincia di Massa-Carrara") – prowincja we Włoszech, ze stolicą w mieście Massa.
Nadrzędną jednostką podziału administracyjnego jest region (tu: Toskania), a podrzędną jest gmina (komuna).

</doc>
<doc id="207473" url="https://pl.wikipedia.org/wiki?curid=207473" title="Prowincja Matera">
Prowincja Matera

Prowincja Matera (wł. "Provincia di Matera") – prowincja we Włoszech. 
Nadrzędną jednostką podziału administracyjnego jest region (tu: Basilicata), a podrzędną jest gmina.
Liczba gmin w prowincji: 31.

</doc>
<doc id="207474" url="https://pl.wikipedia.org/wiki?curid=207474" title="Prowincja Mediolan">
Prowincja Mediolan

Prowincja Mediolan (wł. "Provincia di Milano") – prowincja we Włoszech. 
Nadrzędną jednostką podziału administracyjnego jest region (tu: Lombardia), a podrzędną jest gmina.
Działała do 31 grudnia 2014.
Liczba gmin w prowincji: 189.

</doc>
<doc id="207475" url="https://pl.wikipedia.org/wiki?curid=207475" title="Prowincja Mesyna">
Prowincja Mesyna

Prowincja Mesyna (wł. "Provincia di Messina") – była prowincja we Włoszech, a następnie "regionalna prowincja Mesyna" (4 maja 1860 – 4 sierpnia 2015). Zgodnie z ustawą regionalną z 4 sierpnia 2015 Prowincja Mesyna przestała istnieć i została zastąpiona przez Metropolitalne miasto Mesyna.
Liczba gmin w prowincji wynosiła: 108.

</doc>
<doc id="207476" url="https://pl.wikipedia.org/wiki?curid=207476" title="Prowincja Modena">
Prowincja Modena

Prowincja Modena (wł. "Provincia di Modena") – prowincja we Włoszech. 
Nadrzędną jednostką podziału administracyjnego jest region (tu: Emilia-Romania), a podrzędną jest gmina.
Liczba gmin w prowincji: 47.

</doc>
<doc id="207477" url="https://pl.wikipedia.org/wiki?curid=207477" title="Prowincja Neapol">
Prowincja Neapol

Prowincja Neapol (wł. "Provincia di Napoli") – była prowincja we Włoszech. 
Nadrzędną jednostką podziału administracyjnego jest region (tu: Kampania), a podrzędną jest gmina.
Działała do 31 grudnia 2014.
Liczba gmin w prowincji: 92.

</doc>
<doc id="207479" url="https://pl.wikipedia.org/wiki?curid=207479" title="Merida">
Merida



</doc>
<doc id="207480" url="https://pl.wikipedia.org/wiki?curid=207480" title="Prowincja Novara">
Prowincja Novara

Prowincja Novara (wł. "Provincia di Novara") – prowincja we Włoszech. 
Nadrzędną jednostką podziału administracyjnego jest region (tu: Piemont), a podrzędną jest gmina.
Liczba gmin w prowincji: 88.

</doc>
<doc id="207481" url="https://pl.wikipedia.org/wiki?curid=207481" title="Prowincja Nuoro">
Prowincja Nuoro

Prowincja Nuoro (wł. "Provincia di Nuoro") – prowincja we Włoszech. 
Nadrzędną jednostką podziału administracyjnego jest region (tu: Sardynia), a podrzędną jest gmina.
Liczba gmin w prowincji: 52.

</doc>
<doc id="207482" url="https://pl.wikipedia.org/wiki?curid=207482" title="Prowincja Oristano">
Prowincja Oristano

Prowincja Oristano (wł. "Provincia di Oristano", sard. "Provintzia de Aristànis") – prowincja we Włoszech. 
Nadrzędną jednostką podziału administracyjnego jest region (tu: Sardynia), a podrzędną jest gmina.
Liczba gmin w prowincji: 80.

</doc>
<doc id="207483" url="https://pl.wikipedia.org/wiki?curid=207483" title="Prowincja Padwa">
Prowincja Padwa

Padwa (wł. "Padova", ofic. "Provincia di Padova") – prowincja we Włoszech.
Nadrzędną jednostką podziału administracyjnego jest region (tu: Wenecja Euganejska), a podrzędną jest gmina.
Liczba gmin w prowincji: 104.

</doc>
<doc id="207484" url="https://pl.wikipedia.org/wiki?curid=207484" title="Prowincja Palermo">
Prowincja Palermo

Prowincja Palermo (wł. "Provincia di Palermo") – prowincja we Włoszech. 
Nadrzędną jednostką podziału administracyjnego jest region (tu: Sycylia), a podrzędną jest gmina.
Działała do 4 sierpnia 2015 i została zastąpiona przez miasto metropolitalne Palermo.
Liczba gmin w prowincji: 82.

</doc>
<doc id="207485" url="https://pl.wikipedia.org/wiki?curid=207485" title="Prowincja Parma">
Prowincja Parma

Prowincja Parma (wł. "Provincia di Parma") – prowincja we Włoszech. 
Nadrzędną jednostką podziału administracyjnego jest region (tu: Emilia-Romania), a podrzędną jest gmina.
Liczba gmin w prowincji: 47.

</doc>
<doc id="207486" url="https://pl.wikipedia.org/wiki?curid=207486" title="Prowincja Pawia">
Prowincja Pawia

Pawia (wł. "Pavia", ofic. "Provincia di Pavia") – prowincja we Włoszech. 
Nadrzędną jednostką podziału administracyjnego jest region (tu: Lombardia), a podrzędną jest gmina.
Liczba gmin w prowincji: 190.
Ważniejsze miasta obok stolicy prowincji Pawii to: Lomello, Mortara, Vigevano i Voghera.

</doc>
<doc id="207487" url="https://pl.wikipedia.org/wiki?curid=207487" title="Prowincja Perugia">
Prowincja Perugia

Prowincja Perugia (wł. "Provincia di Perugia") – prowincja we Włoszech. 
Nadrzędną jednostką podziału administracyjnego jest region (tu: Umbria), a podrzędną jest gmina.
Liczba gmin w prowincji: 59.
Prowincja Perugia współpracuje z Województwem Warmińsko-Mazurskim na mocy Umowy o współpracy międzyregionalnej między Województwem Warmińsko-Mazurskim a Prowincją Perugia z dnia 27 marca 2009 r.

</doc>
<doc id="207489" url="https://pl.wikipedia.org/wiki?curid=207489" title="Prowincja Pescara">
Prowincja Pescara

Prowincja Pescara (wł. "Provincia di Pescara") – prowincja we Włoszech. 
Nadrzędną jednostką podziału administracyjnego jest region (tu: Abruzja), a podrzędną jest gmina.
Liczba gmin w prowincji: 45.

</doc>
<doc id="207490" url="https://pl.wikipedia.org/wiki?curid=207490" title="Prowincja Piacenza">
Prowincja Piacenza

Prowincja Piacenza (wł. "Provincia di Piacenza") – prowincja we Włoszech. 
Nadrzędną jednostką podziału administracyjnego jest region (tu: Emilia-Romania), a podrzędną jest gmina.
Liczba gmin w prowincji: 48.

</doc>
<doc id="207491" url="https://pl.wikipedia.org/wiki?curid=207491" title="Tychy Press Photo">
Tychy Press Photo

Tychy Press Photo – wystawa i konkurs fotografii prasowej, inspirowane World Press Photo.
Wystawa jest organizowana od 2001 w Teatrze Małym w Tychach i Miejska Galeria Sztuki OBOK. Prezentowane są zdjęcia fotografów związanych z Tychami (mieszkających lub pracujących tam), wykonane w poprzednim roku. Wernisaż wystawy odbywa się w lutym lub marcu. Konkurs odbywa się od 2004, wcześniej impreza miała charakter przeglądu.
W maju 2007 wybrane zdjęcia zostały pokazane podczas Święta Kwiatów w berlińskiej dzielnicy Marzahn-Hellersdorf, w ramach obchodów piętnastolecia współpracy partnerskiej tej dzielnicy i Tychów. Podczas niektórych wernisaży odbyły się pokazy zdjęć (slide show) na sali teatru: w 2008 Arkadiusza Ławrywańca z Polski Dziennika Zachodniego, w 2009 – Aleksandra Prugara z Gazety Wyborczej, w 2010 – Józefa Wolnego, szefa działu foto Gościa Niedzielnego.
Zasady konkursu.
W konkursie mogą brać udział osoby mieszkające lub pracujące w Tychach. Nie trzeba być zawodowym fotografem. Podstawowe ograniczenie to czas wykonania zdjęcia: co do zasady przyjmowane są tylko zdjęcia z minionego roku. Wyjątkowo w przypadku fotoreportaży dopuszcza się wykonanie części zdjęć przed danym rokiem lub w kolejnym roku, jeśli ze szczególnych względów wymaga tego temat lub sposób realizacji materiału. Fotografie muszą mieścić się w pojęciu fotografii prasowej. Ich temat i miejsce wykonania są dowolne. Zgodnie z punktem 4 regulaminu Tychy Press Photo 2010 i Tychy Press Photo 2011, w konkursie mogą wziąć udział osoby fotografujące, mieszkające lub pracujące w minionym roku w Tychach, a także osoby niezwiązane z Tychami, ale w tym przypadku zgłaszane do konkursu fotografie muszą być wykonane na terenie Tychów.
Laureaci konkursu.
Laureatami zostali (w kolejności alfabetycznej): Artur Jastrzębski, Radosław Kaźmierczak, Damian Puła.
Jurorzy.
Jurorami konkursu byli m.in. fotoreporterzy Rafał Klimkiewicz – laureat Grand Prix Konkursu Polskiej Fotografii Prasowej, Bartłomiej Barczyk – szef działu foto katowickiego oddziału Gazety Wyborczej, Krzysztof Matuszyński, Józef Wolny, Roman Koszowski, Arkadiusz Gola – członek ZPAF, Marek Locher – członek ZPAF i artysta plastyk Lech Kowalczyk, Łukasz Pudełko – kierownik Galerii OBOK oraz Beata Mendrek-Mikulska – członek ZPAF.
Statystyka.
W pierwszej wystawie, w 2001, wzięło udział 8 pracowników i współpracowników lokalnych mediów: Paweł Bilangowski ("Tydzień w Tychach"), Sławomir Błach ("Echo"), Dominik Gajda ("Tydzień w Tychach"), Ireneusz Kaźmierczak ("Gazeta Wyborcza"), Zbigniew Marszałek ("Nowe Echo"), Wojciech Szner ("Dziennik Zachodni") i Marcin Zimnal ("Echo"). W wystawie w 2003 roku brało udział 19 fotoreporterów.
W czwartej edycji (2004) brało udział 18 autorów, którzy zgłosili 164 zdjęcia. W piątej edycji (2005) wzięło udział 24 autorów, którzy zgłosili 178 fotografii. Na szóstą edycję (2006) 38 autorów zgłosiło 386 prac. Na siódmą edycję (2007) 31 autorów nadesłało 289 fotografii, z których 14 odrzucono z przyczyn formalnych. Na ósmą edycję (2008) 32 autorów zgłosiło 272 prace. Na dziewiątą edycję (2009) 30 autorów zgłosiło 248 prac. Na dziesiątą edycję (2010) swoje zdjęcia zgłosiły 32 osoby, na wystawę wybrano 69 fotografii. W jedenastej edycji (2011) 30 osób zgłosiło na konkurs 310 zdjęć, z których jurorzy na wystawę pokonkursową wybrali 87 zdjęć. W trzynastej edycji (2013) 29 osób zgłosiło na konkurs 232 zdjęć, z których jurorzy na wystawę pokonkursową wybrało 50 zdjęć.
Organizatorzy.
Do 2009 organizatorami byli: Teatr Mały w Tychach, Miejskie Centrum Kultury w Tychach oraz Dominik Gajda i Marcin Zimnal. Organizatorem konkursów Tychy Press Photo w latach 2010-2016 jest Teatr Mały w Tychach, a współorganizatorami: Dominik Gajda (pomysłodawca imprezy) i Marcin Zimnal.

</doc>
<doc id="207492" url="https://pl.wikipedia.org/wiki?curid=207492" title="Prowincja Pistoia">
Prowincja Pistoia

Prowincja Pistoia (wł. "Provincia di Pistoia") – prowincja we Włoszech. 
Nadrzędną jednostką podziału administracyjnego jest region (tu: Toskania), a podrzędną jest gmina.
Liczba gmin w prowincji: 22.

</doc>
<doc id="207493" url="https://pl.wikipedia.org/wiki?curid=207493" title="Prowincja Piza">
Prowincja Piza

Piza (wł. "Pisa", ofic. "Provincia di Pisa") – prowincja we Włoszech. 
Nadrzędną jednostką podziału administracyjnego jest region (tu: Toskania), a podrzędną jest gmina.
Liczba gmin w prowincji: 34.

</doc>
<doc id="207494" url="https://pl.wikipedia.org/wiki?curid=207494" title="Prowincja Pordenone">
Prowincja Pordenone

Prowincja Pordenone (wł. "Provincia di Pordenone") – prowincja we Włoszech. 
Nadrzędną jednostką podziału administracyjnego jest region (tu: Friuli-Wenecja Julijska), a podrzędną jest gmina.
Działała do 30 września 2017.
Liczba gmin w prowincji: 51.

</doc>
<doc id="207495" url="https://pl.wikipedia.org/wiki?curid=207495" title="Prowincja Potenza">
Prowincja Potenza

Prowincja Potenza (wł. "Provincia di Potenza") – prowincja we Włoszech. 
Nadrzędną jednostką podziału administracyjnego jest region (tu: Basilicata), a podrzędną jest gmina.
Liczba gmin w prowincji: 100.

</doc>
<doc id="207496" url="https://pl.wikipedia.org/wiki?curid=207496" title="Prowincja Prato">
Prowincja Prato

Prowincja Prato (wł. "Provincia di Prato") – prowincja we Włoszech. 
Nadrzędną jednostką podziału administracyjnego jest region (tu: Toskania), a podrzędną jest gmina.
Liczba gmin w prowincji: 7.

</doc>
<doc id="207497" url="https://pl.wikipedia.org/wiki?curid=207497" title="Prowincja Ragusa">
Prowincja Ragusa

Prowincja Ragusa (wł. "Provincia di Ragusa") – prowincja we Włoszech. 
Nadrzędną jednostką podziału administracyjnego jest region (tu: Sycylia), a podrzędną jest gmina.
Działała do 4 sierpnia 2015.
Liczba gmin w prowincji: 12.

</doc>
<doc id="207498" url="https://pl.wikipedia.org/wiki?curid=207498" title="Prowincja Rawenna">
Prowincja Rawenna

Rawenna (wł. "Ravenna", ofic. "Provincia di Ravenna") – prowincja we Włoszech. 
Nadrzędną jednostką podziału administracyjnego jest region (tu: Emilia-Romania), a podrzędną jest gmina.
Liczba gmin w prowincji: 18.
Ludność według gminy:

</doc>
<doc id="207499" url="https://pl.wikipedia.org/wiki?curid=207499" title="Prowincja Rieti">
Prowincja Rieti

Prowincja Rieti () – prowincja we Włoszech. 
Nadrzędną jednostką podziału administracyjnego jest region (tu: Lacjum), a podrzędną jest gmina. Liczba gmin w prowincji: 73.
Charakterystyka.
Powierzchnia prowincji wynosi 2 751 km². W prowincji mieszkało 1 stycznia 2021 roku 151 335 osób. Liczba ludności uległa w latach 60. i 70. XX wieku znacznemu spadkowi. Od lat 90. XX wieku odnotowano niewielkie polepszenie się sytuacji demograficznej.
Teren prowincji jest w przeważającej części górzysty i pagórkowaty. Prowincja obejmuje swym obszarem tereny Sabiny (), Monti Reatini, Monti della Laga, Monte Velino, górną część Doliny Tronto oraz Monti del Cicolano.
W prowincji rozwinięte są różne gałęzie rolnictwa i przemysł spożywczy. W Rieti, głównym mieście prowincji, istnieje przemysł chemiczny i włókienniczy. Obecność gór wpływa na rozwój turystyki górskiej i sportów zimowych. Cittaducale jest miastem uzdrowiskowym.

</doc>
<doc id="207500" url="https://pl.wikipedia.org/wiki?curid=207500" title="Prowincja Rimini">
Prowincja Rimini

Prowincja Rimini (wł. "Provincia di Rimini") – prowincja we Włoszech. 
Nadrzędną jednostką podziału administracyjnego jest region (tu: Emilia-Romania), a podrzędną jest gmina.
Liczba gmin w prowincji: 27.

</doc>
<doc id="207501" url="https://pl.wikipedia.org/wiki?curid=207501" title="Prowincja Rovigo">
Prowincja Rovigo

Prowincja Rovigo (wł. "Provincia di Rovigo") – prowincja we Włoszech. 
Nadrzędną jednostką podziału administracyjnego jest region (tu: Wenecja Euganejska), a podrzędną jest gmina.
Liczba gmin w prowincji: 50.

</doc>
<doc id="207502" url="https://pl.wikipedia.org/wiki?curid=207502" title="Prowincja Rzym">
Prowincja Rzym

Prowincja Rzym (wł. "Provincia di Roma") – prowincja we Włoszech istniejąca od 1870 roku do 31 grudnia 2014 roku. 1 stycznia 2015 roku z terenów prowincji utworzono Miasto Stołeczne Rzym.

</doc>
<doc id="207503" url="https://pl.wikipedia.org/wiki?curid=207503" title="Prowincja Salerno">
Prowincja Salerno

Prowincja Salerno (wł. "Provincia di Salerno") – prowincja we Włoszech. 
Nadrzędną jednostką podziału administracyjnego jest region (tu: Kampania), a podrzędną jest gmina.
Liczba gmin w prowincji: 158.

</doc>
<doc id="207504" url="https://pl.wikipedia.org/wiki?curid=207504" title="Prowincja Sassari">
Prowincja Sassari

Prowincja Sassari (wł. "Provincia di Sassari") – prowincja we Włoszech. 
Nadrzędną jednostką podziału administracyjnego jest region (tu: Sardynia), a podrzędną jest gmina.
Liczba gmin w prowincji: 66.

</doc>
<doc id="207505" url="https://pl.wikipedia.org/wiki?curid=207505" title="Prowincja Savona">
Prowincja Savona

Prowincja Savona (wł. "Provincia di Savona") – prowincja we Włoszech. 
Nadrzędną jednostką podziału administracyjnego jest region (tu: Liguria), a podrzędną jest gmina.
Liczba gmin w prowincji: 69.

</doc>
<doc id="207506" url="https://pl.wikipedia.org/wiki?curid=207506" title="Prowincja Siena">
Prowincja Siena

Prowincja Siena (wł. "Provincia di Siena") – prowincja we Włoszech. 
Nadrzędną jednostką podziału administracyjnego jest region (tu: Toskania), a podrzędną jest gmina.
Liczba gmin w prowincji: 36.

</doc>
<doc id="207507" url="https://pl.wikipedia.org/wiki?curid=207507" title="Prowincja Sondrio">
Prowincja Sondrio

Prowincja Sondrio (wł. "Provincia di Sondrio") – prowincja we Włoszech. 
Nadrzędną jednostką podziału administracyjnego jest region (tu: Lombardia), a podrzędną jest gmina.
Liczba gmin w prowincji: 78.

</doc>
<doc id="207508" url="https://pl.wikipedia.org/wiki?curid=207508" title="Prowincja Syrakuzy">
Prowincja Syrakuzy

Prowincja Syrakuzy (wł. "Provincia di Siracusa") – prowincja we Włoszech. 
Nadrzędną jednostką podziału administracyjnego jest region (tu: Sycylia), a podrzędną jest gmina.
Działała do 4 sierpnia 2015.
Liczba gmin w prowincji: 21.

</doc>
<doc id="207509" url="https://pl.wikipedia.org/wiki?curid=207509" title="Prowincja Tarent">
Prowincja Tarent

Tarent (wł. "Taranto", ofic. "Provincia di Taranto") – prowincja we Włoszech.
Nadrzędną jednostką podziału administracyjnego jest region (tu: Apulia), a podrzędną jest gmina.
Liczba gmin w prowincji: 29.

</doc>
<doc id="207511" url="https://pl.wikipedia.org/wiki?curid=207511" title="Prowincja Teramo">
Prowincja Teramo

Prowincja Teramo (wł. "Provincia di Teramo") – prowincja we Włoszech. 
Nadrzędną jednostką podziału administracyjnego jest region (tu: Abruzja), a podrzędną jest gmina.
Liczba gmin w prowincji: 47.

</doc>
<doc id="207512" url="https://pl.wikipedia.org/wiki?curid=207512" title="Prowincja Terni">
Prowincja Terni

Prowincja Terni (wł. "Provincia di Terni") – prowincja we Włoszech. 
Nadrzędną jednostką podziału administracyjnego jest region (tu: Umbria), a podrzędną jest gmina.
Liczba gmin w prowincji: 33, spośród których najwięcej mieszkańców i największą powierzchnię ma gmina-miasto Terni (ponad 111 tys. mieszkańców na 211,9 km2).
Historia.
Od drugiego tysiąclecia p.n.e. tereny prowincji zamieszkane były przez plemię Umbrów, jednak wraz z rozwojem kultury etruskiej, to właśnie Etruskowie stali się na tych terenach ludem dominującym. W 299 r. p.n.e. tereny prowincji zostały zajęte przez Republikę Rzymską.
Po upadku Cesarstwa Rzymskiego, tereny te dostały się pod okupację Longobardów. W 575 roku Umbria weszła w skład Księstwa Spoleto. W 1257 roku na terenie prowincji obóz posiadali Landsknechci biorący udział w Sacco di Roma.
Na przełomie XIX i XX wieku, w wyniku industrializacji, doszło do znacznego wzrostu liczby mieszkańców - z 15 tysięcy w 1881 roku do 40 tysięcy w 1921 roku. W 1926 roku, na mocy królewskiego dekretu, wydzielono prowincję Terni.

</doc>
<doc id="207513" url="https://pl.wikipedia.org/wiki?curid=207513" title="Prowincja Trapani">
Prowincja Trapani

Prowincja Trapani (wł. "Provincia di Trapani") – prowincja we Włoszech. 
Nadrzędną jednostką podziału administracyjnego jest region (tu: Sycylia), a podrzędną jest gmina.
Działała do 4 sierpnia 2015.
Liczba gmin w prowincji: 24.

</doc>
<doc id="207514" url="https://pl.wikipedia.org/wiki?curid=207514" title="Prowincja Treviso">
Prowincja Treviso

Prowincja Treviso (wł. "Provincia di Treviso") – prowincja we Włoszech. 
Nadrzędną jednostką podziału administracyjnego jest region (tu: Wenecja Euganejska), a podrzędną jest gmina.
Liczba gmin w prowincji: 95.

</doc>
<doc id="207515" url="https://pl.wikipedia.org/wiki?curid=207515" title="Prowincja Triest">
Prowincja Triest

Prowincja Triest (wł. "Provincia di Trieste") – prowincja we Włoszech. 
Nadrzędną jednostką podziału administracyjnego jest region (tu: Friuli-Wenecja Julijska), a podrzędną jest gmina.
Działała do 30 września 2017.
Liczba gmin w prowincji: 6.

</doc>
<doc id="207516" url="https://pl.wikipedia.org/wiki?curid=207516" title="Prowincja Udine">
Prowincja Udine

Prowincja Udine (wł. "Provincia di Udine") – prowincja we Włoszech. 
Nadrzędną jednostką podziału administracyjnego jest region (tu: Friuli-Wenecja Julijska), a podrzędną jest gmina.
Działała do 22 kwietnia 2018.
Liczba gmin w prowincji: 136.

</doc>
<doc id="207517" url="https://pl.wikipedia.org/wiki?curid=207517" title="Prowincja Varese">
Prowincja Varese

Prowincja Varese (wł. "Provincia di Varese") – prowincja we Włoszech. 
Nadrzędną jednostką podziału administracyjnego jest region (tu: Lombardia), a podrzędną jest gmina.
Liczba gmin w prowincji: 141.
Geografia.
Prowincja Varese jest najbardziej na północny zachód wysuniętą prowincją Lombardii. Północna granica prowincji jest jednocześnie częścią granicy włosko-szwajcarskiej. Od południa graniczy z wydzielonym miastem Mediolan. Od wschodu graniczy z prowincjami Como oraz Monza i Brianza. Od zachodu graniczy z prowincją Novara.
Gospodarka.
Gospodarka prowincji opiera się głównie na rolnictwie - chów kóz, z mleka których wyrabiane są sery, oraz na turystyce - w związku z bliskim sąsiedztwem miasta Mediolan. Prowincja znana jest także z produkcji szparagów, winogron, wiśni i miodu.
Polityka.
W prowincji Varese urodził się w 1941 roku Umberto Bossi, który na obszarze prowincji założył w 1986 roku Ligę Lombardzką, która z czasem stała się częścią Ligi Północnej, eurosceptycznej partii we Włoszech.

</doc>
<doc id="207518" url="https://pl.wikipedia.org/wiki?curid=207518" title="Prowincja Vercelli">
Prowincja Vercelli

Prowincja Vercelli (wł. "Provincia di Vercelli") – prowincja we Włoszech. 
Nadrzędną jednostką podziału administracyjnego jest region (tu: Piemont), a podrzędną jest gmina.
Liczba gmin w prowincji: 86.

</doc>
<doc id="207519" url="https://pl.wikipedia.org/wiki?curid=207519" title="Prowincja Vicenza">
Prowincja Vicenza

Prowincja Vicenza (wł. "Provincia di Vicenza") – prowincja we Włoszech. 
Nadrzędną jednostką podziału administracyjnego jest region (tu: Wenecja Euganejska), a podrzędną jest gmina.
Liczba gmin w prowincji: 121.

</doc>
<doc id="207520" url="https://pl.wikipedia.org/wiki?curid=207520" title="Prowincja Viterbo">
Prowincja Viterbo

Prowincja Viterbo (wł. "Provincia di Viterbo") – prowincja we Włoszech. 
Nadrzędną jednostką podziału administracyjnego jest region (tu: Lacjum), a podrzędną jest gmina.
Liczba gmin w prowincji: 60.
Historia.
Tereny prowincji wchodziły w skład państwa Etrusków. W 310 r. p.n.e. nastąpił rzymski podbój regionu.
Niewiele jest informacji nt. dziejów miasta w czasach rzymskich. Region powraca na karty historii dopiero w 773 roku n.e., gdy Londobardowie zakładają tam swoją bazę wojskową do walk ze Świętym Cesarstwem Rzymskim. W XI wieku miasto wraz z okolicznymi ziemiami zostały ofiarowane papieżowi. W 1160 roku Fryderyk I Barbarossa zajął miasto podczas wyprawy na Rzym.
W XVI wieku papież Paweł III założył w mieście uniwersytet.
Tereny prowincji weszły w skład Królestwa Włoch 12 września 1870 roku, co zakończyło 800-letnie panowanie papieży nad regionem.
W czasie II wojny światowej prowincja była często terenem bombardowań.

</doc>
<doc id="207521" url="https://pl.wikipedia.org/wiki?curid=207521" title="Prowincja Wenecja">
Prowincja Wenecja

Prowincja Wenecja (wł. "Provincia di Venezia") – prowincja we Włoszech. 
Nadrzędną jednostką podziału administracyjnego jest region (tu: Wenecja Euganejska), a podrzędną jest gmina.
Działała do 31 sierpnia 2015 i została zastąpiona przez miasto metropolitalne Wenecja.
Liczba gmin w prowincji: 44.

</doc>
<doc id="207522" url="https://pl.wikipedia.org/wiki?curid=207522" title="Prowincja Werona">
Prowincja Werona

Werona (wł. "Verona", ofic. "Provincia di Verona") – prowincja we Włoszech. 
Nadrzędną jednostką podziału administracyjnego jest region (tu: Wenecja Euganejska), a podrzędną jest gmina.
Liczba gmin w prowincji: 98.

</doc>
<doc id="207525" url="https://pl.wikipedia.org/wiki?curid=207525" title="Litania (muzyka)">
Litania (muzyka)

Litania w muzyce
Od samego początku istnienia tej formy modlitwy w liturgii kościołów chrześcijańskich wykonywano ją śpiewając, co wynika bezpośrednio z jej żydowskich korzeni. Jednakże nie posiadamy zapisu muzycznego najwcześniejszych form litanijnych, występujących tak we mszy, modlitwach oficjum, jak i poza liturgią. Pod koniec IX w. w opactwie St. Gallen stworzono poetyckie wersje Litanii do Wszystkich Świętych z refrenem przeznaczonym do śpiewania w czasie publicznych procesji. Najwcześniejsze monodyczne zapisy muzyczne Litanii do Wszystkich Świętych pochodzą z XI w., a jej ostateczna wersja muzyczna została ustalona w księgach liturgicznych Piusa V (1566–72). Od XII w. rozwinęła się na bazie litanii maryjnych bogata twórczość litanijna do różnych świętych.
Bardzo często litania była opracowywana muzycznie przez wybitnych kompozytorów. Najwięcej kompozycji polifonicznych pochodzących z okresu renesansu wyszło spod ręki Orlando di Lasso i P. da Palestriny. Oprócz nich kompozycje oparte na tekstach litanii pisali np. H.L. Hassler, Ph. de Monte, L. de Victoria i wielu innych. W XVI w. kompozytorzy opracowywali głównie: "Litaniae de omnibus sanctis"; "Litaniae de Nomine Jesu "czy "Litaniae corporis Christi".
Najwięcej kompozycji litanijnych powstało w XVII w. Znamy ok. 600 takich utworów z tego okresu. Najpowszechniej wykonywane i tworzone były w Wenecji, Bolonii i Loreto. Z reguły opracowywano je zgodnie z tekstem liturgicznym, ale niekiedy poddawano go dowolnym przeróbkom. Kompozytorzy stosowali różnorodne układy wykonawcze, od prostych opracowań 3-4-głosowych, do rozbudowanych form wielochórowych (G. Gabrieli) i układów koncertujących (Grandi, Monteverdi, Merula).
Wśród osiemnastowiecznych kompozytorów litanii warto wymienić takie nazwiska, jak Antonio Caldara, Johann Joseph Fux, Johann Adolf Hasse, Antonio Salieri, Wolfgang Amadeus Mozart i Jan Dismas Zelenka.
W Kościele luterańskim w Niemczech litanie polifoniczne pisali m.in. Michael Praetorius, Johann Hermann Schein, Heinrich Schütz czy Carl Philipp Emanuel Bach.
Współcześni kompozytorzy piszący muzykę do tekstów litanijnych to m.in. Arvo Pärt, a z polskich kompozytorów Paweł Łukaszewski.

</doc>
<doc id="207527" url="https://pl.wikipedia.org/wiki?curid=207527" title="Litania">
Litania

Litania (łac. 'litania' pochodzi z gr. słowa 'λιτανεία' błaganie od 'litē' prośba, modlitwa) – jedna z form modlitwy, używana w liturgii kościołów chrześcijańskich, wyrażająca błaganie czy też prośbę o pomoc Osób Boskich lub świętych. Może być odmawiana lub śpiewana. Charakteryzuje się tym, że na wezwanie osoby prowadzącej lud odpowiada jednakowo formą błagalną np. "Kyrie eleison" czy „Panie zmiłuj się”. W liturgii starochrześcijańskiej wezwania ograniczone były do trzykrotnego błagania o zmiłowanie Osób Boskich "Kyrie eleison", "Christe eleison", "Kyrie eleison", które zazwyczaj odmawiane były przez diakona z wiernymi przed mszą świętą. W liturgiach niegreckich wezwań tych podobnie jak "Amen" i "Alleluja" nie tłumaczono na języki narodowe z szacunku do liturgii, z której się wywodzą. Pierwsi chrześcijanie w czasie Cesarstwa Rzymskiego zabezpieczali się przed jego demoniczną siłą wezwaniami o wstawiennictwo do aniołów i męczenników, a także do świętych, co dało początek litanii do wszystkich świętych, która od początku miała swój własny schemat błagań i wezwań.
W Kościele katolickim litanię często odmawia się przy wystawionym Najświętszym Sakramencie. Rozpoczyna się ją śpiewem ku czci Eucharystii, podczas którego kapłan wystawia Najświętszy Sakrament w monstrancji lub puszce, potem zwykle następuje okadzenie Najświętszego Sakramentu. Po tych czynnościach rozpoczyna się właściwa modlitwa zwana litanią. Po jej odmówieniu ponownie śpiewa się pieśń ku czci Eucharystii, najczęściej "Przed tak wielkim Sakramentem", równocześnie kapłan może znów okadzić Najświętszy Sakrament. Po zakończeniu śpiewu wstaje i odmawia modlitwę, a następnie zakłada welon i błogosławi wiernych Najświętszym Sakramentem. Po błogosławieństwie kapłan chowa Najświętszy Sakrament do tabernakulum i razem z usługującymi ministrantami odchodzi do zakrystii.
Kościół katolicki zatwierdził i obdarzył odpustami 8 litanii, przeznaczonych do publicznego odmawiania: 

</doc>
<doc id="207528" url="https://pl.wikipedia.org/wiki?curid=207528" title="Prawo jazdy">
Prawo jazdy

Prawo jazdy – dokument wydany przez odpowiednie organy państwowe, regionalne lub samorządowe, potwierdzający uprawnienia jego posiadacza do prowadzenia pojazdów silnikowych na drogach publicznych.
Historia.
Pierwszym „prawem jazdy” był dokument wystawiony dla Karla Benza w 1888 roku.
W związku ze skargami mieszkańców Mannheim na hałas i zapach, jaki roztaczał jego "Motorwagen", otrzymał on pisemne zezwolenie od Wielkiego Księcia Badenii na używanie swego pojazdu na drogach publicznych.
Pierwsze powszechne prawo jazdy wprowadziła brytyjska ustawa o pojazdach silnikowych w 1903. Każdy pojazd musiał być zarejestrowany w lokalnym urzędzie, a kierowca musiał udowodnić, że potrafi się nim poruszać. Kierowca musiał mieć przynajmniej 17 lat. Prawo jazdy dawało posiadaczowi 'wolność drogi', czyli możliwość poruszania się do 20 mph (32 km/h). Obowiązkowe prawo jazdy wprowadzono tam w 1934 w ustawie o ruchu drogowym.
Unijne prawo jazdy.
W 2006 roku Parlament Europejski przyjął dyrektywę 2006/126/EEC ustanawiającą jednolity wzór prawa jazdy we wszystkich państwach członkowskich. W Polsce nowe prawo jazdy wprowadziła ustawa z 5 stycznia 2011 r. o kierujących pojazdami.
Wydawane od stycznia 2013 prawa jazdy mają maksymalny okres ważności 15 lat, podczas gdy w większości krajów członkowskich okres ten wynosi jedynie 10 lat. Dokumenty wydane przed 19 stycznia 2013 roku zachowują ważność do 2033 roku. Wymiana dokumentu w związku z upływem terminu ważności nie wiąże się z koniecznością ponownego nabywania uprawnień do kierowania pojazdami.
Wydawane od 4 marca 2019 prawa jazdy w Polsce pozbawione są adresu zamieszkania. Zmiana ma na celu ujednolicenie posiadanych dokumentów – prawa jazdy i dowodu osobistego. Ponadto brak adresu na prawie jazdy to brak konieczności wymiany tego dokumentu po przeprowadzce. Zmiana nie powoduje konieczności wymiany dotychczasowych ważnych praw jazdy. Dokumenty wydane po 4 marca 2019 będą według nowego wzoru.
Prawa jazdy używane przez kierowców, będących mieszkańcami państw stowarzyszonych w Unii Europejskiej, mają standardowy wygląd i zawierają standardowe informacje o kierowcy, wspólne dla wszystkich krajów, opracowane w 1998. Odstępstwa od tej ogólnej zasady dotyczą drobnych elementów tego dokumentu. Polskie prawa jazdy wydawane od końca lat 90. spełniają te standardy.
Prawo jazdy jest zatopione w przezroczystym plastiku, kształtu i rozmiarów karty kredytowej (85,6 × 53,98 mm (standard ID-1 ISO/IEC 7810)), utrudniającym podrabianie lub przerabianie oraz zapobiegającym przedwczesnemu zniszczeniu.

</doc>
<doc id="207530" url="https://pl.wikipedia.org/wiki?curid=207530" title="Edgar Morin">
Edgar Morin

Edgar Morin, właściwie Edgar Nahoum (ur. 8 lipca 1921 w Paryżu) – francuski filozof, socjolog i politolog, pochodzenia żydowskiego obrządku sefardyjskiego z Azji Środkowej o dalekim pochodzeniu włoskim.
Jeden z najważniejszych i najbardziej wpływowych współczesnych myślicieli francuskich, teoretyk „złożoności”. Od 1950 r. członek Centre National de la Recherche Scientifique, CNRS (pl. "Centrum Narodowe Badań Naukowych") w Paryżu, a od 1993 r. Dyrektor Emerytowany Badań Naukowych, tamże. Znany szczególnie z sześciu tomowego utworu filozoficznego, "La Méthode", (pl. "Metoda") (1977-2004) nakładem Le Seuil. Jego wkład naukowy jest szczególnie w dziedzinach emergentyzmu, teorii chaosu, samoorganizacji oraz układów złożonych. Jest autorem, lub współautorem, bardzo wielu pozycji o zagadnieniach współczesnych.
Pośród wyróżnień z ramienia instytucji naukowych w Europie, Ameryce i na Dalekim Wschodzie 2 czerwca 2008 został wyróżniony tytułem doktora honoris causa Akademii Pedagogicznej im. Komisji Edukacji Narodowej w Krakowie.
"Pensée complexe", czyli złożoność.
Edgar Morin przyznaje się do tego iż definicji złożoności doszukał się w pracy brytyjskiego psychiatry i inżyniera William Ross Ashby (1903-1972), pioniera cybernetyki. Koncepcja Morin ukazała się po raz pierwszy w utworze jego, "Science avec conscience" (1982), (Nauka etyczna). Morin mówi: i w ten sposób wyraża podstawę myśli która łączy zasady myślowe z różnych dziedzin i obejmuje transdyscyplinarność, ("la transdisciplinarité"). Etymologicznie, "complexité" po francusku, oznacza z łaciny, to co jest "razem" splatane i wydaje zaś "plexus", czyli splot.

</doc>
<doc id="207532" url="https://pl.wikipedia.org/wiki?curid=207532" title="Jerzy Siemiginowski-Eleuter">
Jerzy Siemiginowski-Eleuter

Jerzy Eleuter Szymonowicz Siemiginowski (ur. ok. 1660 we Lwowie, zm. ok. 1711 tamże) – polski malarz.
Biogram.
Pochodził z rodu Szymonowiczów, najprawdopodobniej był synem lwowskiego malarza Jerzego Szymonowicza. Dzięki wsparciu Jana III Sobieskiego studiował malarstwo we Włoszech i prawdopodobnie we Francji. W 1682 otrzymał nagrodę rzymskiej Akademii św. Łukasza i został jej członkiem. Otrzymał również papieski Order Złotej Ostrogi. W związku z tymi wyróżnieniami około 1684 zmienił nazwisko na Eleuter (gr. "wolny"). Król Jan III Sobieski przyznał mu tytuł Eques Auratus i dał wieś Łukę koło Złoczowa. W 1701 adoptowała go zubożała szlachecka rodzina Siemiginowskich, zapewne w zamian za wynagrodzenie pieniężne. To ostatecznie potwierdziło szlachectwo malarza.
Po powrocie z Rzymu do Polski Siemiginowski pracował głównie dla Jana III, nie rezygnując jednak z realizacji dzieł powierzanych mu przez innych zleceniodawców. Wedle niektórych badaczy prowadził zorganizowaną przez króla tzw. „malarnię wilanowską”. Jej pierwszym kierownikiem miał być Claude Callot, który jednak ok. 1686 roku wyjechał do Wrocławia. 
Najważniejszymi dziełami wykonanymi przez Siemiginowskiego dla Jana III są obrazy przeznaczone do wnętrz pałacu w Wilanowie (plafony Czterech pór roku w królewskich antykamerach i sypialniach) oraz portrety. Apartament Marii Kazimiery został wzbogacony jeszcze jednym ważnym dziełem malarza – dekoracją w tzw. Gabinecie al Fresco. Być może malarz wykonał również niektóre dekoracje sal pierwszego piętra wilanowskiego pałacu . Ważną grupę dzieł w dorobku Siemiginowskiego stanowią portrety Jana III i jego rodziny. Był on również autorem obrazów o tematyce religijnej, przeznaczonych do kościołów, m.in. kościoła św. Anny w Krakowie, kościoła św. Krzyża w Warszawie (niezachowany), kościoła Kapucynów w Warszawie (niezachowane). Zajmował się także tworzeniem grafik i projektami architektonicznymi.
Po śmierci króla Jana III i przegranej królewicza Jakuba Sobieskiego w walce o polski tron Siemiginowski pozostawał nadwornym artystą Aleksandra Sobieskiego, ale także dla króla Augusta II. W latach 1700–1702 kierował pracami przy budowie bocznych skrzydeł pałacu w Wilanowie.

</doc>
<doc id="207534" url="https://pl.wikipedia.org/wiki?curid=207534" title="Edgar Nahoum">
Edgar Nahoum



</doc>
<doc id="207537" url="https://pl.wikipedia.org/wiki?curid=207537" title="Grand Prix Turcji 2005">
Grand Prix Turcji 2005

Grand Prix Turcji 2005 – czternasta runda Mistrzostw Świata Formuły 1 w sezonie 2005.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="207548" url="https://pl.wikipedia.org/wiki?curid=207548" title="Marcin Zaleski">
Marcin Zaleski

Marcin Zaleski (ur. 1796 w Krakowie, zm. 16 września 1877 w Warszawie) – polski malarz, przedstawiciel neoklasycyzmu, najwybitniejszy polski wedutysta XIX wieku. Malował głównie widoki Warszawy, także Krakowa, Wilna i Kowna.
Życiorys.
Kształcił się w Krakowie, a następnie w Warszawie. W latach 1817−1822 pracował w Warszawie w Teatrze Narodowym jako dekorator, gdzie przyswoił sobie zasady perspektywy malarskiej. Równocześnie zajmował się malowaniem kopii obrazów.
Po raz pierwszy eksponował swe prace na wystawie warszawskiej w 1821. W 1828 otrzymał medal i stypendium, umożliwiające mu wyjazd i kształcenie zagranicą (w Niemczech, w Paryżu i Rzymie, gdzie ponownie zatrudnił się jako dekorator teatralny).
W 1830 osiadł na stałe w Warszawie; w latach czterdziestych odwiedzał Wilno. Poza pracą pedagogiczną zajmował się również malarstwem ściennym i konserwacją malarską. W 1846 został profesorem perspektywy wykreślnej w warszawskiej Szkole Sztuk Pięknych, zaś po jej zamknięciu (1864) wykładał w reaktywowanej Klasie Rysunkowej. Jedyną zachowaną podobizną artysty jest niewielki (48x38,5 cm) autoportret ze zbiorów Muzeum Narodowego w Warszawie.
Zmarł w wieku 80 lat i został pochowany na cmentarzu Powązkowskim w Warszawie (kwatera 158-6-26/27).
Twórczość.
Kompozycją swych wedut (włącznie ze starannym przedstawianiem architektury), a nawet ich fakturą, wzorował się najwidoczniej na malarstwie Canaletta, odmiennie jednak wykorzystywał światło, jako bardziej rozproszone i nadające swoisty romantyzm wnętrzom malowanym w późniejszym okresie twórczości. Był przede wszystkim twórcą widoków miejskich (sceneria i zabytki Warszawy, Krakowa i Wilna), często ożywionych sztafażem. Częstym tematem jego prac były widoki zamków i wnętrza kościołów (dla cara Mikołaja I zrealizował cykl przedstawień twierdz polskich). Namalował również 4 znane obrazy związane z walkami powstania listopadowego (z wyraźnym eksponowaniem architektury), a także kilka portretów. Freskami ozdobił Kaplicę Literacką w warszawskiej katedrze św. Jana oraz wnętrza dominikańskiego kościoła św. Jacka. W 1848 prowadził prace konserwatorskie w kościele św. Anny.
Zaleski był również jednym z pierwszych warszawskich fotografów (dagerotypistów). Zdjęcia wykonywał już w pierwszej połowie 1840 roku (być może nawet w 1839). Nie zachowały się one i nie wiadomo, co dokładnie przedstawiały, lecz najprawdopodobniej były to widoki Warszawy. Nie wiadomo, gdzie artysta nauczył się wykonywania dagerotypów, ani czy posługiwał się nimi podczas malowania obrazów.
Jego widoki architektury prezentowano na wystawach malarstwa w latach 30. i 40. XIX wieku, jak również w ekspozycjach „Zachęty” od początku jej istnienia w latach sześćdziesiątych. Obrazy Zaleskiego (obok prac Canaletta) wykorzystywano później do zrekonstruowania warszawskich obiektów architektury historycznej, które ucierpiały podczas II wojny światowej.

</doc>
<doc id="207549" url="https://pl.wikipedia.org/wiki?curid=207549" title="Chris Watson">
Chris Watson

John Christian „Chris” Watson (ur. 9 kwietnia 1867 w Valparaíso w Chile, zm. 18 listopada 1941 w Sydney) – australijski polityk, 3. premier Australii, pierwsza osoba sprawująca ten urząd pochodząca z Partii Pracy.
Dzieciństwo spędził w Oamaru na Nowej Zelandii, w wieku 13 lat przeniósł się do Sydney. Pracował jako pomocnik drukarski i drukarz, był aktywnym członkiem związków zawodowych, w 1891 był jednym z założycieli australijskiej Partii Pracy.
W 1901 został wybrany do pierwszego parlamentu federalnego Australii, w 1904 po rezygnacji Alfreda Deakina został szefem rządu, pierwszym z ramienia partii laburzystowskiej, i jak do tej pory najmłodszym premierem Australii – miał wówczas 37 lat. Stanowisko to piastował niecały rok, złożył dymisję po tym jak wiele z proponowanych przez niego ustaw zostało odrzuconych przez parlament.
Z powodu złego stanu zdrowia jego żony, Watson wycofał się z polityki federalnej w 1910 w wieku zaledwie 42 lat, pozostał jednak aktywnym członkiem partii laburzystowskiej.

</doc>
<doc id="207551" url="https://pl.wikipedia.org/wiki?curid=207551" title="Felden (herb szlachecki)">
Felden (herb szlachecki)

Felden – herb szlachecki.
Opis herbu.
W polu czerwonym złota gałązka oliwna.Klejnot: dwie złote gałązki palmowe.

</doc>
<doc id="207553" url="https://pl.wikipedia.org/wiki?curid=207553" title="Hybener">
Hybener

Hybener – polski herb szlachecki z nobilitacji.
Opis herbu.
"Na tarczy ściętej, w polu górnym, zajmującym 2/3 tarczy, błękitnym i w dolnym złotym, ośmiu zielonymi paskami, rozchodzącymi się perspektywicznie ku dołowi, niby zagony w polu, pod barkami złotego półksiężyca, obejmującymi rogami złotą gwiazdę – mąż w rzymskim stroju, z nożem w prawej ręce, a lewą opartą na biodrze. W klejnocie – pół męża takiego jak na tarczy. Labry błękitne podbite złotem."
Herbowni.
Jedna rodzina herbownych (herb własny):
Hybener.

</doc>
<doc id="207554" url="https://pl.wikipedia.org/wiki?curid=207554" title="Face To Face">
Face To Face



</doc>
<doc id="207555" url="https://pl.wikipedia.org/wiki?curid=207555" title="Face to Face">
Face to Face

Face to Face – amerykańska grupa punk rockowa, utworzona z inicjatywy Trevera Keitha, Matta Riddle'a i Roba Kurtha.

</doc>
<doc id="207557" url="https://pl.wikipedia.org/wiki?curid=207557" title="Sega Mega Jet">
Sega Mega Jet

Sega Mega Jet – japońska przenośna wersja konsoli Sega Mega Drive. Została stworzona na zamówienie japońskich linii lotniczych Japan Airlines, miała być używana na pokładach samolotów.
Jedyną wadą konsoli było to, że nie można było podłączyć przystawki Sega 32X lub Mega CD.
Weszła do produkcji w 1992 i nie posiadała wbudowanego ekranu oraz nie mogła być zasilana za pomocą baterii. Konsolę podłączało się do ekranu LCD wbudowanego w fotel pasażera. Jej następcą była Sega Nomad.

</doc>
<doc id="207558" url="https://pl.wikipedia.org/wiki?curid=207558" title="Józef Grzegorz Lessel">
Józef Grzegorz Lessel

Józef Grzegorz Karol Lessel (ur. 16 października 1802 w Warszawie, zm. 2 września 1844 tamże) – polski architekt.
Życiorys.
Był synem warszawskiego budowniczego i architekta Fryderyka Alberta Lessla. Studiował architekturę w Warszawie i Paryżu.
29 czerwca 1829 został zastępcą budowniczego miasta Warszawy. 11 marca 1830 mianowano go budowniczym miasta Warszawy które piastował aż do śmierci z pensją 5.000 złp, członkiem honorowym dozoru ogólnego kościołów rzymskokatolickich parafii warszawskich. Miał dom przy Nowym Świecie Nr hip. 400 (obecny adres Krakowskie Przedmieście nr 14).
Jego najbardziej znanym projektem jest nieistniejący już budynek Synagogi Praskiej, przy ul. Jagiellońskiej 28 na warszawskiej Pradze. 
Również budynek dawnej mykwy, na ul. Kłopotowskiego 31, jest autorstwa J.G. Lessla. Daty powstania są sprzeczne: 1840, 1910-1913 – są to najprawdopodobniej daty powstania fundamentów oraz data ukończenia budowy.
Dziełem J.G. Lessla jest też kamienica przy Krakowskim Przedmieściu 27. Powstała ok. 1836.
Według jego projektów powstały też m.in.: fabryka metalurgiczna Mintera wraz z przylegającym pałacykiem, na rogu ulicy Świętokrzyskiej i placu Wareckiego, w roku 1828, okazała kamienica Kuczkowskiego przy ul. Wiejskiej 14 oraz dom parafialny parafii św. Aleksandra w Warszawie przy ul. Książęcej.
Ożenił się dwukrotnie, po raz pierwszy z Emmą Johanną Katarzyną Brandt w 1834 i po raz drugi z Wandą-Heleną Helbich w 1841, miał dwójkę dzieci.
Został pochowany na cmentarzu Powązkowskim (kwatera 10-4-1/2).

</doc>
<doc id="207562" url="https://pl.wikipedia.org/wiki?curid=207562" title="Drop bear">
Drop bear

Drop bear (ewentualnie "dropbear", dosłownie "spadający niedźwiedź") "Phascolarctos hodgsonii" – mityczny australijski torbacz rzekomo przypominający koalę. Opowieści o "drop bears" używane są zazwyczaj do straszenia turystów.
Jest to podobno większa, drapieżna i mięsożerna odmiana koali, żyjąca na czubkach drzew. Według większości opowiadanych historii na ten temat zwierzęta te atakują bez ostrzeżenia, spadając na głowy swoich ofiar ze znacznej wysokości.
Współczesna miejska legenda o drop bears wywodzi się zapewne ze starych legend aborygeńskich. W czasach prehistorycznych kontynent australijski rzeczywiście zamieszkiwały wymarłe już zwierzęta takie jak "Phascolarctos stirtoni" czy "Phascolarctos involus", które przypominały dzisiejsze koale, ale były od nich dwukrotnie większe.

</doc>
<doc id="207563" url="https://pl.wikipedia.org/wiki?curid=207563" title="Dropbear">
Dropbear



</doc>
<doc id="207567" url="https://pl.wikipedia.org/wiki?curid=207567" title="SteadyShot">
SteadyShot

SteadyShot – handlowa nazwa wbudowanej w kamerę wideo elektronicznej techniki stabilizacji obrazu, opracowanej przez firmę Sony dla jej kamer przeznaczonych dla rynku profesjonalnego i konsumenckiego. Stosowana jest również w cyfrowych lustrzankach Sony Alfa pod nazwą SteadyShot INSIDE (do 2009 r. jako Super SteadyShot).
Działanie SteadyShot ma neutralizować nieuniknione, niewielkie ruchy rąk operatora kamery (szczególnie widoczne w przypadku zbliżeń), które przekładają się na niestabilny obraz przechwyconego strumienia wideo. W technice wykorzystane są sensory ruchu, które uruchamiają proces przystosowywania elementów optycznych do ruchów kamery. Optyczna stabilizacja ma swoje granice i efekty jej działania są niewielkie w przypadku zupełnie niestabilnego obrazu.
Technika optycznej stabilizacji ma swój odpowiednik w cyfrowej stabilizacji obrazu, która jest coraz częściej wbudowywana w edytory wideo i polega na programowym przesuwaniu obrazu, w celu uzyskania jak największej jego stabilności.
SteadyShot jest techniką wbudowaną w kamerę lub aparat cyfrowy, w przeciwieństwie do zewnętrznych stabilizatorów, jak np. Steadicam.

</doc>
<doc id="207575" url="https://pl.wikipedia.org/wiki?curid=207575" title="Święty Kewin">
Święty Kewin

Święty Kewin, irl. "Caoimhín", st. irl. "Coemgen", łac. "Coemgenus", dosł. "dobrze urodzony" (ur. ok. 498, zm. ok. 618) – pustelnik, opat w Glendalough, święty Kościoła katolickiego.
Był potomkiem jednej z panujących rodzin w Leinster w Irlandii. Ochrzczony został przez św. Kronana, biskupa-opata Roscrei. Podejmował naukę pod kierunkiem trzech duchownych. Jego nauczycielami byli: św. Eugeniusz (irl. "Éogan "), Lochan i Eanna. Naukę skończył pod patronatem św. Petroka. 
Początkowo mieszkał w Kilnamanagh (dzisiejsze Tallaght), ale przeniósł się do Glendalough, aby odsunąć się od innych mnichów, którzy wybudowali tam klasztor. Klasztor ów, według sprawozdań lokalnej społeczności, został zniszczony w latach 70. XX wieku, podczas budowy nowego osiedla mieszkaniowego. Jedyną pozostałością jest studnia, która utrzymywana jest przez lokalną społeczność w parku. Do dziś patronem parafii Kilnamanagh jest św. Kewin. 
Legenda głosi, iż kiedy przebywał w pustelni, miał objawienie anioła, który nakazał mu wybudować kościół. Wtedy to, wraz z grupą mnichów, założył klasztor w Glendalough (hrabstwo Wicklow). 
Podania wspominają, że święty gardził towarzystwem innych ludzi, zwłaszcza kobiet. Chcąc dotrzymać czystości, wepchnął jedną z kobiet w pokrzywy. Po przybyciu do Glendalough, przez siedem lat mieszkał w pustelni (znanej jako „Łoże św. Kewina”). 
Zmarł około roku 618 roku i według legendy dożył wieku 120 lat.
Informacje pochodzące z późnych żywotów są świadectwem wczesnego ascetyzmu w Irlandii.
Jego wspomnienie liturgiczne obchodzone jest 3 czerwca.
Według zapisów z Glendalough 3 czerwca było dniem hucznych obchodów ku czci patrona jeszcze w XVIII i XIX wieku.

</doc>
<doc id="207591" url="https://pl.wikipedia.org/wiki?curid=207591" title="Pierwsze spotkania w świecie Endera">
Pierwsze spotkania w świecie Endera

Pierwsze spotkania w świecie Endera (ang. "First Meetings") – zbiór opowiadań Orsona Scotta Carda z gatunku science-fiction związanych z postacią Endera Wiggina. Książkę wydało wydawnictwo Subterranean Press, edycję polską wydała oficyna Prószyński i S-ka w 2005 r.

</doc>
<doc id="207593" url="https://pl.wikipedia.org/wiki?curid=207593" title="Wookie">
Wookie



</doc>
<doc id="207597" url="https://pl.wikipedia.org/wiki?curid=207597" title="Cesare Lombroso">
Cesare Lombroso

Cesare Lombroso , właśc. Ezechia Marco Lombroso (ur. 6 listopada 1835 w Weronie, zm. 19 października 1909 w Turynie) – włoski psychiatra, antropolog fizyczny i kryminolog, twórca włoskiej szkoły pozytywistycznej w kryminologii, propagator antropometrii.
Biografia.
Ezechia Marco Lombroso urodził się 6 listopada 1835 w Weronie (Królestwo Lombardzko-Weneckie), w zamożnej rodzinie werońskich Żydów Arona i Zefiry Levi-Lombroso, jako drugie z piątki dzieci. Imię Cesare, pod którym był później znany, było pseudonimem. W Weronie pozwalano żydowskim chłopcom uczęszczać do kierowanego przez jezuitów gimnazjum i Ezechia odebrał dobrą, publiczną edukację. Już wtedy rozpoczął działalność naukową, publikując eseje z historii starożytnej. W wieku 18 lat rozpoczął studia medyczne na Uniwersytecie w Pawii (1852–1854). W kolejnych latach uczył się również na uniwersytetach w Padwie (1854–1855) i w Wiedniu (1855–1856). W 1858 uzyskał dyplom z medycyny Uniwersytetu w Pawii, a w 1859 dyplom w zakresie chirurgii Uniwersytetu w Genui.
Po ukończeniu nauki uniwersyteckiej (1858) Lombroso rozpoczął praktykę medyczną, prowadząc jednocześnie badania nad kretynizmem i pelagrą – chorobami endemicznymi w Lombardii. W 1859 ogłosił rozprawę doktorską pt. "Ricerche sul cretinismo in Lombardia". Następnie zaciągnął się do wojska i służył pod Garibaldim. Po czterech latach osiągnął stanowisko lekarza.
Służba w wojsku umożliwiła mu systematyczne badania na dużych próbach badawczych. Lombroso zauważył również zjawisko tatuażu, opisane później w odrębnej pracy i będące źródłem jego zainteresowań kryminologią. Przeprowadził też badania antropometryczne na 3000 żołnierzy i zestawił wyniki z badaniami nad ludnością różnych rejonów Włoch.
Po odejściu z wojska rozpoczął pracę jako psychiatra w szpitalach w Pawii, Pesaro i Reggio nell’Emilia (1863–1872). Zaczął też publikować swoje dojrzałe prace na temat chorób psychicznych. W 1869 ożenił się. W małżeństwie miał dwójkę dzieci: Paolę i Ginę. Z mężem Giny, Guglielmo Ferrero, napisał później jedną ze swoich prac ("Kobieta jako zbrodniarka i prostytutka"). Od 1871 Lombroso zaczął równocześnie pracować jako dyrektor zakładu dla obłąkanych w Pesaro.
W 1876 zatrudnił się jako asystent w zakładzie medycyny sądowej i higieny powszechnej na Uniwersytecie Turyńskim. W 1896 został tam profesorem psychiatrii ogólnej i klinicznej, a w 1906 profesorem antropologii kryminalnej. W tym okresie coraz bardziej zajmował się kryminologią, kładąc podwaliny pod włoską szkołę pozytywistyczną. Zbierał materiały w zakładach medycyny sądowej, w aresztach i więzieniach. W 1896 został lekarzem więziennym. W 1876 powstało jego najważniejsze dzieło "L’uomo delinquente", później znacznie rozszerzone, wielokrotnie wznawiane i tłumaczone. W 1880 roku został nauczycielem Enrica Ferriego, który w przyszłości został obok niego najsłynniejszym przedstawicielem włoskiej szkoły pozytywistycznej.
W 1896 po raz pierwszy zastosował sfigmomanometr (urządzenie do pomiaru ciśnienia krwi i tętna) w ramach badania szczerości i wykrywania kłamstwa u badanych przez siebie przestępców.
W maju 1908 została mu zaoferowana pozycja wykładowcy w Northwestern University. Lombroso nie podjął jednak tej pracy. 19 października 1909 umarł w Turynie na niewydolność serca.
Teoria kryminologiczna.
W zakresie medycyny Lombroso pozostawał pod wpływem Bartolomeo Panizzy (teratolog i anatom porównawczy) i Karla von Rokitanskiego (anatomopatolog). W psychiatrii wpływ na niego mieli Jean-Étienne Dominique Esquirol i Bénédict Morel. Jego dzieła kryminologiczne powstały pod wpływem nowych prądów umysłowych: niemieckiego materializmu, francuskiego pozytywizmu i angielskiego ewolucjonizmu.
Teorie Lombroso zostały w późniejszym okresie obalone i obecnie mają charakter historyczny. W istotny sposób przyczyniły się jednak do rozwoju kryminologii, łącząc ją z innymi dyscyplinami: psychiatrią, antropologią fizyczną i medycyną. Tzw. klasyczna szkoła kryminologii opierała się na koncepcji wolnej woli. Dzięki niej jednostkom można było przypisać winę i na tej podstawie skazać za przestępstwo. Lombroso, i późniejsi przedstawiciele szkoły pozytywistycznej, starali się oprzeć kryminologię na rozumianej w sposób pozytywistyczny nauce. Lombroso interesował się związkami pomiędzy cechami psychicznymi i fizycznymi, a także ich oceną na podstawie cech antropometrycznych. Jedynie nieliczne wskazane przez Lombroso korelacje między cechami fizycznymi a skłonnością do zachowań antyspołecznych są uznawane przez współczesną naukę (w szczególności neurokryminologię). Np. dłuższy palec serdeczny niż wskazujący, wskazuje na wysoki poziom testosteronu w rozwoju płodowym, co z kolei wiązane jest z wyższą skłonnością do agresji.
Zebrany przez siebie obszerny materiał antropometryczny, Lombroso uporządkował w złożoną klasyfikację przestępców. Wyróżnił w niej następujące typy:
Przestępcy antropologiczni (urodzeni i obłąkani) odróżniają się od reszty ludzkiej populacji anomaliami anatomicznymi, które mają charakter degeneracyjny lub atawistyczny. W koncepcji Lombroso atawizm przestępców oznaczał, że byli oni biologicznie odmienni od „normalnych”, nieprzestępczych członków społeczeństwa. Byli oni „współczesnymi dzikusami”, bliskimi przedcywilizacyjnym formom człowieka. Do cech atawistycznych urodzonych przestępców należały m.in. prognatyzm, nadmierne owłosienie, ciemny odcień skóry, nieprawidłowości w kształcie czaszki, zez, cofnięte czoło, duże uszy, mięsiste usta, leworęczność. Dodatkowo, urodzeni przestępcy cechowali się m.in. większą tolerancją bólu, wyostrzonymi zmysłami, brakiem „zmysłu moralnego” (niezdolnością do osądu moralnego, wadami moralnymi, impulsywnością i brakiem kontroli), niezdolnością do myślenia abstrakcyjnego. Przestępców można też było rozpoznać po innych oznakach, np. używaniu slangu przestępczego czy tatuażach. Z czasem (w ostatniej edycji "Człowieka-zbrodniarza") obok wrodzonych „cech atawistycznych” zaczął podkreślać rolę cech chorobowych i degeneracyjnych w mózgu, przede wszystkim epilepsji, która miała być naczelnym czynnikiem wzmacniającym rozwój skłonności przestępczych.
Z kolei przestępcy okazjonalni nie wyróżniają się żadnymi cechami atawistycznymi czy degeneracyjnymi. Nie popełniają też przestępstw z wewnętrznych przyczyn, lecz zewnętrznych czynników okazjonalnych. Pseudo-przestępcy popełniają przestępstwa w sposób niezawiniony, lub popełniają czyny, które choć prawnie uznawane za przestępstwa, nie są jednak zachowaniami dewiacyjnymi. Jako przykład podawał czyny popełnione w obronie honoru czy rodziny, które nie naruszały porządku społecznego i powszechnego poczucia moralnego. Kriminaloidzi popełniają przestępstwa wskutek sprzyjających okoliczności do jego popełnienia. Można u nich zaobserwować niektóre cechy atawistyczne, choć w mniejszym natężeniu niż u urodzonych przestępców. W szczególności mają oni mniejszą samokontrolę i osłabiony zmysł moralny. Wskutek przebywania w środowisku przestępczym czy więzieniu mogą się oni stać się przestępcami nawykowymi. Przestępcy nawykowi popełniają przestępstwa z nawyku czy wyuczenia (np. zostali wychowani w środowisku przestępczym). Ostatnia kategoria, przestępców afektywnych popełniają przestępstwa pod wpływem silnych emocji (wzburzenie, gniew, namiętność, także namiętności polityczne).

</doc>
<doc id="207601" url="https://pl.wikipedia.org/wiki?curid=207601" title="Chełm (ujednoznacznienie)">
Chełm (ujednoznacznienie)



</doc>
<doc id="207608" url="https://pl.wikipedia.org/wiki?curid=207608" title="Czornomoreć Odessa">
Czornomoreć Odessa

Czornomoreć Odessa (ukr. Футбольний клуб «Чорноморець» Одеса, "Futbolnyj Kłub "Czornomoreć" Odesa") – ukraiński klub piłkarski, mający siedzibę w mieście Odessa, na południu kraju. Założony 26 marca 1936 roku jako Dynamo. Obecnie występuje w rozgrywkach ukraińskiej Premier-lihi.
Historia.
Chronologia nazw:
Piłkarski klub Dynamo Odessa został założony w miejscowości Odessa 26 marca 1936 roku. Jednak już wcześniej klub o takiej nazwie uczestniczył w mistrzostwach miasta od 1923 roku (najpierw do 1926 roku nazywał się Sparta Odessa i występował na drugim poziomie mistrzostw Odessy, potem od 1928 został jednym z najlepszych klubów miasta, a w 1933 zdobył tytuł mistrza Odessy).
24 maja 1936 zespół debiutował w Gruppie W Mistrzostw ZSSR. W 1938 w związku z rozszerzeniem najwyższej klasy został promowany do Gruppy A.
Na początku 1940 roku Decyzją Rady Centralnej Towarzystwa "Dynamo" zespoły Dynama zostały zdjęte z rozgrywek Mistrzostw ZSRR. Klub został połączony z Charczowykiem Odessa, który od 1936 brał udział w Mistrzostwach Ukraińskiej SRR i początkowo reprezentował Fabrykę KinAp. Po fuzji reorganizowany klub o nazwie Charczowyk Odessa zastąpił Dynamo w sezonie 1940. W 1941 roku klub został ponownie zreformowany, kiedy stowarzyszenie sportowe Charczowyk zostało włączone do Spartaka, w wyniku czego występował pod nazwą Spartak Odessa.
Po II wojnie światowej klub został reaktywowany jako Charczowyk Odessa i startował w drugiej sowieckiej lidze (Klasa B). Po zakończeniu sezonu 1950 klub przegrał w barażach z Spartakiem Użhorod i został rozwiązany.
Historię klubu kontynuował klub Metałurh Odessa, który w 1951-1952 występował w mistrzostwach Ukraińskiej SRR. W 1953 roku, po rozszerzeniu uczestników Klasy B, miasto Odessa było reprezentowane przez Metałurha (w klasie B 1953, 1954), który wkrótce został ponownie zastąpiony przez już bardziej znanego Charczowyka Odessa. W latach 1957-1958 powstało stowarzyszenie sportowe Awanhard, które pod swój patronat przyjęło wiele innych mniejszych stowarzyszeń na Ukrainie. W 1958 roku zespół miasta Odessy przyjął nazwę Czornomoreć Odessa i reprezentował miejską fabrykę lin. W 1959 roku klub został przekazany spółce żeglugi czarnomorskiej, która była członkiem stowarzyszenia sportowego Wodnik.
W 1965 klub powrócił do Klasy A i brał udział na najwyższym poziomie w rozrywkach piłkarskich byłego ZSRR do roku 1991, z wyjątkiem sezonów 1971-1973 i 1987, kiedy grał na drugim poziomie.
Od początku rozgrywek w niezależnej Ukrainie klub występował w Wyższej Lidze. W drugim i trzecim sezonach zdobył trzecie miejsce, a w czwartym i piątym sezonie wicemistrzostwo kraju. Również w 1992 i 1993/94 wygrał Puchar Ukrainy. W sezonie 1997/98 zajął 15.miejsce i spadł do Pierwszej Ligi. W 1999 po zajęciu drugiego miejsca w Pierwszej Lidze wrócił do Wyższej Ligi, jednak w sezonie 1999/00 znów zajął 15.miejsce i spadł z powrotem do Pierwszej Ligi. Po dwóch latach zajął drugie miejsce w Pierwszej Lidze i w 2002 wrócił do Wyższej Ligi.
W 2006 roku zajął 3. miejsce w Wyższej lidze ukraińskiej i zakwalifikował się do rozgrywek Pucharu UEFA, w których wyeliminował w I rundzie, Wisłę Płock (0:0, 1:1).
W sezonie 2009/10 po raz kolejny uplasował się na 15.pozycji i spadł do Pierwszej Ligi. W następnym sezonie po zdobyciu wicemistrzostwa ligi wrócił do ekstraklasy.
Po zakończeniu sezonu 2017/18, w którym został sklasyfikowany na 11.lokacie, był zmuszony walczyć w barażach z FK Połtawa o utrzymanie w najwyższej lidze. W barażach przegrał z połtawskim klubem 0:0 i 0:3. Jednak 3 lipca 2018 został przywrócony do Premier-lihi z powodu rezygnacji z awansu FK Połtawa. W sezonie 2018/19 ponownie uplasował się na 11.pozycji, a potem po przegranych barażach z Kołosem Kowaliwka został zdegradowany do Pierwszej Ligi.
Barwy klubowe, strój.
Klub ma barwy czarno-niebieskie. Zawodnicy swoje domowe spotkania zazwyczaj grają w pasiastych poziomo czarno-niebieskich koszulkach, czarnych spodenkach oraz czarnych getrach.
Struktura klubu.
Stadion.
Od czasu swojego założenia zespół gościł inne kluby na kilku stadionach Odessy, ale podstawowy zawsze mieścił się w parku Szewczenki (dawniej Park Aleksandrowski) i nosił różne nazwy. 18 maja 1936 w parku został otwarty stadion im. Kosiora, który od grudnia 2003 nazywał się Centralny Stadion Czornomoreć. Po ostatniej rekonstrukcji od 19 listopada 2011 na stadionie zespół Czornomorca ponownie rozgrywa swoje mecze domowe. Stadion mieści 34 164 widzów i ma wymiary 105 × 68 metrów.
Inne sekcje.
Klub prowadzi drużyny dla dzieci i młodzieży w każdym wieku.
Sponsorzy.
Sponsorem technicznym jest włoska firma Legea. Sponsorem głównym jest od 2017 firma GEFEST.
Kibice i rywalizacja z innymi klubami.
Kibice.
Część Ultras klubu miała prorosyjskie poglądy, a część – ukraińskie nacjonalistyczne poglądy. Ruch kibiców w Odessie narodził się w czasach Związku Radzieckiego. Liczba kibiców w okresie największej frekwencji wyniosła 1-1,5 tys. osób. Fani Czornomorca utrzymują przyjazne stosunki ze Spartakiem Moskwa, dlatego konfrontacja z Dynamem Kijów, które konkurowało z prawie wszystkimi rosyjskimi drużynami, stała się podstawową.
Rywalizacja.
Największymi rywalami klubu są inne zespoły z miasta oraz stolicy. Kibice Odessy tradycyjnie przyjaźnią się z fanami Worskły Połtawa, Krywbasu Krzywy Róg, Metalista Charków, Nywy Winnica oraz Szachtara Donieck i wrogo odnosiły się do fanów koalicji Dynamo Kijów – FK Dnipro – Karpaty Lwów (choć utrzymywali przyjazne stosunki z lwowskim klubem do początku XXI wieku), a także z kibicami Obołoni Kijów, Tawrii Symferopol, Arsenału Kijów, FK Mariupol i Wołyni Łuck.

</doc>
<doc id="207609" url="https://pl.wikipedia.org/wiki?curid=207609" title="Miasta Nikaragui">
Miasta Nikaragui

Według danych oficjalnych pochodzących z 2009 roku Nikaragua posiadała ponad 50 miast o ludności przekraczającej 8 tys. mieszkańców. Stolica kraju Managua jako jedyne miasto liczyło ponad pół miliona mieszkańców; 4 miasta z ludnością 100÷500 tys.; 5 miast z ludnością 50÷100 tys.; 13 miast z ludnością 25÷50 tys. oraz reszta miast poniżej 25 tys. mieszkańców. W 1990 ludność miejska stanowiła 59,3% ogółu ludności Nikaragui. Większość miast zlokalizowana jest w zachodniej części kraju, w rowie tektonicznym ciągnącym się równolegle do wybrzeża pacyficznego. Dalej na wschód sieć miast jest o wiele rzadsza.
Największe miasta w Nikaragui.
Największe miasta w Nikaragui według liczebności mieszkańców (stan na 30.06.2009):
Alfabetyczna lista miast w Nikaragui.
Spis miast Nikaragui powyżej 20 tys. mieszkańców według danych szacunkowych z 2009 roku:

</doc>
<doc id="207610" url="https://pl.wikipedia.org/wiki?curid=207610" title="Chungcheong">
Chungcheong

Chungcheong ("Chungcheong-do") – jedną z ośmiu historycznych prowincji Korei okresu dynastii Joseon, położona w południowo-zachodniej części kraju. Stolicą prowincji było Gongju, które było wcześniej stolicą królestwa Baekje od 475 do 538 roku.
Historia.
Prowincja Chungcheong utworzona została w 1356 roku podczas panowania dynastii Goryeo z południowej części dawnej prowincji Yanggwang. Nazwa pochodzi od nazw głównych miast Chungju (충주; 忠州) i Cheongju (청주; 淸州).
W 1895 roku prowincja została zastąpiona przez dystrykty Chungju ("Ch'ungju-bu", 충주부, 忠州府) na wschodzie, Gongju ("Gongju-bu", 공주부, 公州府) w środkowej części i Hongju ("Hongju-bu"; 홍주부; 洪州府; dzisiejszy powiat Hongseong) na zachodzie.
W 1896 roku Chungju i wschodnia część dystrykty Gongju zostały połączone w prowincję Chungcheong Północny a Hongju i zachodnia część dystryktu Gongju w Chungcheong Południowy. Obie te prowincje są dziś częścią Korei Południowej.
Geografia.
Od północy prowincja graniczyła z Gyeonggi, od wschodu z Gangwon i Gyeongsang, od południa z Jeolla a zachodnią granicę wyznaczało Morze Żółte. Region jest górzysty na zachodzie (Północna prowincja) a bardziej płaski i z mniejszymi wysokościami na zachodzie (Południowa prowincja).
Regionalną nazwą dla Chungcheong było "Hoseo". Nazwa ta nie jest już w użyciu.
Poza miastami Chungju, Cheongju i Gongju inne duże miasta regionu Chungcheong to Daejeon, Janghang i Cheonan.
Transport i komunikacja.
Już od dawnych czasów cały transport i wszystkie szlaki komunikacyjne pomiędzy Seulem a południowym Honam (Jeolla) i Yeongnam (Gyeongsang) przechodziły przez region Chungcheong. Dzisiejszy Daejeon, największe miasto regionu jest głównym węzłem komunikacyjnym (kolejowym i drogowym).

</doc>
<doc id="207612" url="https://pl.wikipedia.org/wiki?curid=207612" title="Otwarcie Anderssena">
Otwarcie Anderssena



</doc>
<doc id="207613" url="https://pl.wikipedia.org/wiki?curid=207613" title="Równanie zwrotne">
Równanie zwrotne



</doc>
<doc id="207614" url="https://pl.wikipedia.org/wiki?curid=207614" title="Tawrija Symferopol">
Tawrija Symferopol

Tawrija Symferopol (ukr. Спортивний клуб «Таврія» Сімферополь, "Sportywnyj Kłub „Tawrija” Simferopol") – były ukraiński klub piłkarski z siedzibą w Symferopolu na Krymie. Założony w roku 1958 jako Awanhard. Rozwiązany w 2014 w wyniku aneksji Krymu przez Rosję. W 2016 reaktywowany na terytorium Ukrainy. Jednakże zespół o tej samej nazwie występuje w lidze Krymu.
W latach 1992–2014 występował w rozgrywkach ukraińskiej Premier Lihi.
Historia.
Chronologia nazw:
Zespół piłkarski Awanhard w Symferopolu został założony w 1958 roku na bazie zespołu Burewisnyk Symferopol. Od 1963 roku nazywa się Tawrija Symferopol. Klub brał udział w rozrywkach piłkarskich byłego ZSRR. W 1981 roku nawet występował w najwyższej radzieckiej lidze.
Od początku rozrywek w niezależnej Ukrainie klub występował w Wyższej Lidze. Został historycznym pierwszym Mistrzem Ukrainy w 1992 roku oraz finalistą Pucharu Ukrainy w 1994 roku.
W 2014 roku po aneksji Krymu przez Rosję klub wycofał się z rozgrywek ukraińskich i mimo 15.miejsca w ukraińskiej ekstraklasie nie zagrał po spadku w 2.lidze tego kraju. W maju 2014 klub został rozformowany.
W sierpniu 2016 klub został reaktywowany na terytorium Ukrainy i zgłosił się do rozgrywek Amatorskiej ligi Ukrainy, a swoje mecze rozgrywa na stadionie w Berysławiu.
21 czerwca 2017 roku został dopuszczony do rozgrywek Druhiej Lihi i otrzymał status profesjonalny.
Stadion.
Od 1967 roku klub rozgrywa swoje mecze domowe na Republikańskim Sportowym Kompleksie Łokomotyw. Po ostatniej rekonstrukcji 2004 może pomieścić 19 978 widzów i ma wymiary 105 × 70 metrów.

</doc>
<doc id="207615" url="https://pl.wikipedia.org/wiki?curid=207615" title="Ruch Hajduki Wielkie">
Ruch Hajduki Wielkie



</doc>
<doc id="207617" url="https://pl.wikipedia.org/wiki?curid=207617" title="Idol">
Idol



</doc>
<doc id="207619" url="https://pl.wikipedia.org/wiki?curid=207619" title="Synteza totalna">
Synteza totalna

Synteza totalna - kompletna synteza złożonych związków chemicznych wychodząca od możliwie jak najprostszych substratów, takich jak gaz syntezowy, woda, powietrze i substratów ropopochodnych. Coraz częściej jednak używa się dostępnych handlowo tzw. bloków budulcowych (ang. "building blocks"), które są stosunkowo prostymi związkami chemicznymi.
Synteza totalna sama w sobie nie ma zwykle większego praktycznego znaczenia, gdyż w praktyce przemysłowej rzadko opłaca się ją bezpośrednio stosować. Pełni ona z jednej strony rodzaj "dowodu", że możliwe jest otrzymanie określonych związków na drodze czysto syntetycznej, bez stosowania substratów wyodrębnionych z organizmów żywych, a z drugiej stanowi rodzaj pola doświadczalnego, które prowadzi do odkrywania i testowania użyteczności nieznanych wcześniej reakcji chemicznych.
W szczególności retrosynteza pomaga odkrywać nowe rodzaje syntonów, które mogą znaleźć zastosowanie w wielu praktycznie stosowanych syntezach.
Pionierem syntez totalnych był Richard Willstätter, który otrzymał w 1901 roku tropinon z cykloheptanonu z wydajnością 0,75%, jednak jednym z najważniejszych osiągnięć w zakresie syntezy totalnej, a także jej klasycznym przykładem, jest metoda syntezy tropinonu wykonana w 1917 roku przez Roberta Robinsona, której wydajność wyniosła od 75% do 90%. 
Do rozwoju tej dziedziny przyczynił się Robert Burns Woodward, który otrzymał wiele związków naturalnych na drodze syntezy organicznej (m.in. chlorofil, prostaglandynę F-2a, strychninę), za co otrzymał nagrodę Nobla w 1965 roku. 
Elias James Corey otrzymał nagrodę Nobla w 1990 r. za całokształt swoich dokonań w syntezie totalnej i retrosyntezie.

</doc>
<doc id="207620" url="https://pl.wikipedia.org/wiki?curid=207620" title="Hajduki Wielkie">
Hajduki Wielkie



</doc>
<doc id="207623" url="https://pl.wikipedia.org/wiki?curid=207623" title="Into">
Into

Into (fiń. "entuzjazm") – czwarta płyta w dorobku fińskiej kapeli rockowej The Rasmus. Wydana w 2001 roku.
Płyta "Into" znalazła wielu nabywców, w szczególności w krajach skandynawskich i Niemczech, gdzie zyskała status platynowej oraz złotej płyty.
Album promowany był singlami „Heartbreaker”, „Chill” oraz „F-F-F-Falling”.
Lista utworów.
Dodatkowymi utworami do tej płyty są:

</doc>
<doc id="207627" url="https://pl.wikipedia.org/wiki?curid=207627" title="Piotr Kuncewicz">
Piotr Kuncewicz

Piotr Kuncewicz (ur. 19 marca 1936 w Warszawie, zm. 9 kwietnia 2007 tamże) – polski pisarz, poeta, krytyk literacki i teatralny, historyk literatury, publicysta, publicysta radiowy i telewizyjny; wieloletni prezes Związku Literatów Polskich.
Życiorys.
W latach 1952–1956 studiował filologię polską na Katolickim Uniwersytecie Lubelskim, w 1961 doktoryzował się pracą o liryce Marii Pawlikowskiej-Jasnorzewskiej na Uniwersytecie Warszawskim. W latach 1959–1967 był adiunktem w Instytucie Badań Literackich Polskiej Akademii Nauk. Od 1965 był członkiem, a w latach 1990–2003 prezesem Zarządu Głównego Związku Literatów Polskich. Lata jego prezesury to okres szczególnej rywalizacji ze Stowarzyszeniem Pisarzy Polskich. W latach 1969–1971 był kierownikiem literackim Teatru im. Wojciecha Bogusławskiego w Kaliszu, w latach 1971–1973 wykładowcą w Państwowej Wyższej Szkole Teatralnej w Warszawie. Od 1973 zajmował się wyłącznie pracą literacką, napisał m.in. wielotomową panoramiczną historię literatury polskiej "Agonia i nadzieja" (1991–1994). W dziele "Legenda Europy" (2005) opisał Europę kultury, historii, idei i literatury. W 2004 został wybrany na Wielkiego Mistrza Wielkiego Wschodu Polski.
Był poetą i pisarzem o rozległych zainteresowaniach, obejmujących m.in. historię, filozofię, religioznawstwo, historiozofię i socjologię, wiele dziedzin wiedzy ezoterycznej, ale także dzieje Ziemi i Wszechświata, paleontologię, biologię i medycynę. Został odznaczony Krzyżem Komandorskim Orderu Odrodzenia Polski za wybitne osiągnięcia w twórczości literackiej i zasługi w działalności społecznej (2002), laureat Nagrody Kisiela (1990) oraz nagrody literackiej im. Władysława Reymonta (1994).
Piotr Kuncewicz pisywał również felietony na łamach miesięcznika „Czwarty Wymiar”.
Jest pochowany na Cmentarzu Wojskowym na Powązkach (Kwatera B 19, rząd 6, grób 30).
Był siostrzeńcem Jerzego Kuncewicza.
Upamiętnienie.
Tablica pamiątkowa na budynku przy ul. Zgoda 13 w Warszawie, w którym mieszkał, odsłonięta w 2018.

</doc>
<doc id="207629" url="https://pl.wikipedia.org/wiki?curid=207629" title="Gojoseon">
Gojoseon

Gojoseon lub Kojosŏn () – pierwsze starożytne królestwo koreańskie, położone w zlewiskach rzek Liao i Taedong, którego półlegendarne początki sięgają III tysiąclecia p.n.e.
Pierwszym władcą kraju Chosŏn (, ) w III tysiącleciu p.n.e. miał być Tangun-Wanggŏm, który zjednoczył pra-koreańskie plemiona i ustanowił stolicę w grodzie Wanggŏmsŏng (przypuszczalnie Pjongjang). Domniemany grobowiec Tanguna został odrestaurowany w 1994 nieopodal północnokoreańskiej stolicy Pjongjangu.
W Kojosŏn powstały podstawy administracji państwowej, ponadplemienny ośrodek władzy, zróżnicowanie społeczne, początki wymiany towarowej. Praktykowano szamanizm. Po nawiązaniu kontaktów z Chinami władcy Kojosŏn przyjęli chiński tytuł królewski "wang".
W III wieku p.n.e. utraciło część terytorium na rzecz chińskiego państwa Yan. W 194 p.n.e. wraz z przejęciem władzy przez Wimana nastąpiła zmiana rządzącej dynastii. W 108 p.n.e. Kojosŏn upadło wskutek zbrojnego najazdu ze strony dynastii Han. Na części jego terytorium powstały cztery chińskie okręgi wojskowe, zaś na pozostałych obszarach zamieszkanych przez Koreańczyków uformowały się Trzy Królestwa Korei.
Z powodu niewielkiej ilości źródeł pisanych dla tego okresu, dokładny zasięg terytorialny starożytnej Korei jak i jej wewnętrzna struktura pozostają obiektem sporów wśród historyków koreańskich i chińskich.

</doc>
<doc id="207630" url="https://pl.wikipedia.org/wiki?curid=207630" title="John Magruder">
John Magruder

John Bankhead Magruder (ur. 1 maja 1807, zm. 19 lutego 1871) – generał armii Skonfederowanych Stanów Południa podczas amerykańskiej wojny secesyjnej. 
Absolwent West Point, służył w jednostkach obrony terytorialnej Alabamy. Podczas wojny Stanów Zjednoczonych z Meksykiem wyróżnił się i otrzymał awans do stopnia majora. Po wybuchu wojny secesyjnej opowiedział się po stronie Konfederacji. Jako dowódca brygady, a potem dywizji, walczył w bitwach pod Big Bethel, Creeks Mill oraz w Kampanii Półwyspowej. Pod koniec wojny kierował jednostkami Konfederacji na obszarze Arkansas, gdzie współdziałał z generałem kawalerii Johnem Huntem Morganem. Kapitulował wraz z korpusem Johna Taylora w kwietniu 1865 przed siłami Unii pod wodzą generała Shermana. Po wojnie piastował mandat reprezentanta stanu Alabama w Kongresie.

</doc>
<doc id="207631" url="https://pl.wikipedia.org/wiki?curid=207631" title="Grzegorz Gąsiorowski">
Grzegorz Gąsiorowski

Grzegorz Gąsiorowski (ur. 1954 r. w Grudziądzu) – polski działacz sportowy związany z klubem piłkarskim Arka Gdynia.
Życiorys.
Był przewodniczącym komisji ds. licencji klubowych w Pomorskim Związku Piłki Nożnej oraz prezesem Banku Współpracy z Zagranicą i wiceprezesem Big Banku Gdańskiego.
Od 24 listopada 2006, po zatrzymaniu w związku z aferą korupcyjną dotychczasowego prezesa Jacka Milewskiego, pełnił obowiązki prezesa klubu. W tej samej sprawie 21 lutego 2007 został zatrzymany a następnie aresztowany na 2 miesiące. Prokurator stawia mu 27 zarzutów: udział w zorganizowanej grupie przestępczej oraz 26 zarzutów korupcyjnych związanych z wręczaniem łapówek sędziom 26 spotkań "kupionych" przez Arkę. 27 marca 2007 Gąsiorowski zrezygnował z pełnienia funkcji w zarządzie klubu.
3 kwietnia 2009 został skazany przez sąd I instancji na karę 2,5 roku bezwzględnego ograniczenia wolności oraz 10-letni zakaz zajmowania stanowiska członka zarządu w sportowych spółkach akcyjnych i grzywnę finansową. Ponadto sąd zgodził się na używanie pełnych nazwisk wszystkich skazanych, jak i ujawnianie ich wizerunków.

</doc>
<doc id="207632" url="https://pl.wikipedia.org/wiki?curid=207632" title="Zdzisław Podkański">
Zdzisław Podkański

Zdzisław Zbigniew Podkański (ur. 18 października 1949 w Guzówce, zm. 18 lutego 2022 w Lublinie) – polski polityk i urzędnik, w latach 1994–1996 wiceminister, następnie do 1997 minister kultury i sztuki, poseł na Sejm Rzeczypospolitej Polskiej II, III i IV kadencji, od 2004 do 2009 poseł do Parlamentu Europejskiego VI kadencji, wiceprzewodniczący sejmiku lubelskiego VI kadencji.
Życiorys.
Wykształcenie, działalność zawodowa i społeczna.
Syn Henryka i Joanny. W 1972 ukończył studia na Wydziale Historycznym Uniwersytetu Marii Curie-Skłodowskiej w Lublinie. Od 1972 do 1973 pracował jako instruktor w zarządzie wojewódzkim Towarzystwa Wiedzy Powszechnej, a w latach 1973–1975 i 1980–1984 w komitecie wojewódzkim Zjednoczonego Stronnictwa Ludowego. Od 1975 do 1980 był kierownikiem wydziału w zarządzie wojewódzkim Związku Socjalistycznej Młodzieży Wiejskiej. Od 1984 do 1992 pełnił funkcję dyrektora biura zarządu głównego Stowarzyszenia Twórców Ludowych. Następnie do 1994 pracował w Ministerstwie Kultury i Sztuki jako pełnomocnik ministra.
W 1993 objął funkcję wiceprezesa zarządu głównego Społecznego Ruchu Spółdzielców. W 1998 został marszałkiem Sejmiku Chłopów Polskich Był członkiem honorowym Polskiego Towarzystwa Ludoznawczego oraz działaczem Międzynarodowej Rady Organizacji Festiwali Folklorystycznych i Sztuki Ludowej (CIOFF).
Działalność polityczna.
W 1970 wstąpił do Zjednoczonego Stronnictwa Ludowego. W 1991 został prezesem zarządu wojewódzkiego Polskiego Stronnictwa Ludowego w Lublinie. Zasiadał w radzie naczelnej partii. W marcu 2004 został wiceprezesem PSL.
W latach 1993–2004 sprawował mandat poselski w Sejmie II, III i IV kadencji. Od 1994 do 1996 był podsekretarzem stanu w Ministerstwie Kultury i Sztuki. W rządzie Włodzimierza Cimoszewicza (1996–1997) pełnił funkcję ministra kultury i sztuki. W 2004 został wybrany do Parlamentu Europejskiego w okręgu obejmującym województwo lubelskie.
W lutym 2006 za złamanie statutu (przejście do frakcji UEN bez zgody władz partii) został wykluczony z PSL. Stanął na czele nowego ugrupowania pod nazwą Polskie Stronnictwo Ludowe „Piast”, które po uchyleniu rejestracji przez Sąd Apelacyjny w 2007 przyjęło nazwę Stronnictwo „Piast”. W 2009 bez powodzenia ubiegał się o reelekcję z listy KW Libertas w wyborach do Parlamentu Europejskiego w okręgu wyborczym Lublin (otrzymał 9016 głosów). W lutym 2010 zadeklarował zamiar startu w wyborach prezydenckich w tym samym roku, jednak nie zebrał 100 tys. podpisów wymaganych do rejestracji swojej kandydatury, popierając Jarosława Kaczyńskiego.
W wyborach samorządowych w 2010 bez powodzenia kandydował na radnego sejmiku lubelskiego oraz na urząd prezydenta Lublina (otrzymał 0,77% głosów). W wyborach parlamentarnych w 2011 był, jako przedstawiciel Stronnictwa „Piast”, kandydatem do Sejmu z 17. pozycji listy Prawa i Sprawiedliwości w okręgu lubelskim, nie uzyskał mandatu. W wyborach do Parlamentu Europejskiego w 2014 ponownie był kandydatem PiS, startując z 8. miejsca jako przedstawiciel Stronnictwa „Piast” z listy tej partii i nie uzyskując mandatu deputowanego. W tym samym roku uzyskał natomiast mandat radnego sejmiku lubelskiego V kadencji (ponownie startując z listy PiS; zasiadł w klubie radnych tej partii). W 2015 ponownie bezskutecznie z listy PiS kandydował do Sejmu.
9 września 2018 zakończył pełnienie funkcji przewodniczącego Stronnictwa „Piast”, zostając przewodniczącym rady politycznej tej partii. W następnym miesiącu został wybrany z listy PiS na radnego województwa kolejnej kadencji, zostając wiceprzewodniczącym sejmiku. W czerwcu 2019 odmówił objęcia mandatu posła VIII kadencji w miejsce wybranej do Parlamentu Europejskiego Elżbiety Kruk.
W 2022 odznaczony pośmiertnie Krzyżem Kawalerskim Orderu Odrodzenia Polski. Został pochowany na cmentarzu w Krężnicy Jarej.

</doc>
<doc id="207633" url="https://pl.wikipedia.org/wiki?curid=207633" title="Hartheim">
Hartheim

Niemcy:
Inne:

</doc>
<doc id="207635" url="https://pl.wikipedia.org/wiki?curid=207635" title="Akademicka Telewizja Naukowa">
Akademicka Telewizja Naukowa

Akademicka Telewizja Naukowa (ATVN, początkowo UTVN – Uniwersytecka Telewizja Naukowa) – polski pierwszy internetowy kanał telewizyjny o tematyce naukowej, który działał w latach 2002–2008. Realizowany był przez ICM Uniwersytetu Warszawskiego dzięki dofinansowaniu przez Komisję Unii Europejskiej, jako projekt wygrany w konkursie w 5.Programie Ramowym IST (Information Society Technologies). Acronym Projektu – ICMAITN, Contract Nr. IST – 2001 – 38635 – ICMAITN FP 5 IST. Data rozpoczęcia projektu –  1 sierpnia 2002, data zakończenia projektu – 31 marca 2003.
Historia.
Pierwsza telewizja przez Internet w Polsce jest autorskim projektem mgr inż. Krystyny Rudowskiej. Kanał telewizyjny –  ATVN miał służyć wymianie myśli naukowej pomiędzy naukowcami na całym świecie oraz promocji polskiej nauki i polskich naukowców. Celem ATVN było informowanie na bieżąco jak najszerszej rzeszy odbiorców o rozwoju nauki polskiej oraz osiągnięciach naukowców w Polsce.
20 listopada 2002 r. odbyła się w Warszawie "Pierwsza Europejska Konferencja ICMAITN". Prezentacje na temat telewizji w Internecie miało wielu wybitnych specjalistów z Polski i Europy. Tim Hardingham, IT Manager Pembroke College Cambridge University UK w trakcie wygłaszanego referatu powiedział – "I've just discovered your Scientific TV program Archive. Utterly wonderfucl. That's what the Internet was designed for".
Pierwsze emisje odbywały się, tak jak w telewizji, w określonych godzinach w ciągu dnia ale odbiorcy z trudem trafiali na te właśnie godziny, szybko więc zaczęto emisję jednego powtarzającego się programu realizować pomiędzy godziną 6 rano a 6 rano dnia następnego. Blok programowy trwał około 30 minut i kodowany był w formacie RealAudio/RealVideo. Taki blok powtarzany był przez całą dobę, obejmując w ten sposób wszystkie strefy czasowe. Projekt ICMAITN w ramach którego były realizowane pierwsze nagrania, został oceniony przez Komisję Unii Europejskiej bardzo wysoko.
Programy ATVN były dostępna na stronie internetowej w specjalnym oknie, przypominającym ekran telewizora. Codziennie była premiera nowego nagrania. Po dniu emisji program był przekazywany do Archiwum, gdzie był już zawsze dostępny.
Zespół realizacyjny Akademickiej Telewizji Naukowej stworzył ponad 966 teleaudycji popularnonaukowych. Przez sześć lat istnienia kanału indywidualni odbiorcy odtworzyli programy ponad 3 miliony razy.Programy, kodowane były w formacie RealAudio/RealVideo. Nagrywane były w języku polskim, a część z nich ma także lektorską wersję angielską. Wyemitowane programy były dostępne w publicznym archiwum ATVN.
Programy ATVN zawsze były dostępne bezpłatnie. Nagrania były realizowane zarówno w kraju jak i za granicą. Linki do strony ATVN były dostępne na stronach ambasad polskich w wielu krajach oraz na stronach wielu uczelni. Listy z gratulacjami i pytaniami przychodziły z całego świata.
Telewizja ATVN była dotowana też przez Ministerstwo Nauki i Informatyzacji, Uniwersytet Warszawski, Ministerstwo Spraw Zagranicznych i inne podmioty.
W 2005 r. w ATVN ponownie został zrealizowany zwycięski w konkursie projekt ATVN-EU-GP finansowany przez Unię Europejską w 6 Programu Ramowym Nr 016012 w dziale " Integrating and strengthening the European Research Area". Rozpoczęcie Projektu 01 marca 2005 r. zakończenie Projektu 31 grudnia 2006 r. Koordynatorem Projektu był dr inż Janusz Granat z Instytutu Łączności.
W 2009 roku twórca i producentka ATVN Krystyna Rudowska przeszła na emeryturę i wtedy została wstrzymana produkcja programów do ATVN, a następnie Akademicka Telewizja Naukowa. W 2013 archiwum oraz strona emitująca programy została przez ICM wyłączona.
ATVN w mediach.
1. Telewizja w Klubie Informatyka – 3-4 / 210-211 rok XXIII | marzec – kwiecień 2004
2. “Dzień dobry” – WARSZAWA nr. 54(224) 17 września 2004 r. Autor: Marcin Szumowski
3. e-mentor :: ATVN – Akademicka Telewizja Internetowa
4. Uniwersytet Warszawski – październik 2004 r.  Pismo Uczelni nr 4(20) ”Akademicka Telewizja Naukowa – wirtualny college dla głodnych wiedzy" Autor – Marta Boćkowska (ISSN 1640-2758)
5. EUROSTUDENT
6. Internetowe Centrum Informacji Edukacyjnej 2006 r. 21.10.2003 autor: Andrzej Figas ATVN.pl, pierwsza internetowa telewizja naukowa
7. PTI "Historia Informatyki" https://historiainformatyki.pl/historia/wydzial-elektroniki-politechniki-warszawskiej-wspomnienia-profesorow
8. Film &amp; TV “kamera” nr 4/2005 (17) “Piękny umysł” autor – Iwona Burzyńska str.106-107 https://filmtvkamera.pl
9. Magazyn internetowy www nr 2/03(70) luty 2003 “Telewizja dla Internautów” autor – Andrzej Kwasniewski str.13 -15
9. UNIWERSYTET – NR 2(120) LUTY 2006 “Nasza naukowa telewizja” Autor – Izabela Jeżowska
10. Gazeta Wyborcza (Stołeczna) 02.03.2002 “ATVN ” Autor – Aneta Prymak
11. ekoprofit nr 3 (78) luty 2006 “Wykład na monitorze” Autor: Maria Kujawa-Szymanowicz str.67-70
12. RADIO I TELEWIZJA W POLSCE: RAPORT O STANIE RYNKU Dokument przyjęty przez Krajową Radę Radiofonii i Telewizji na posiedzeniu w dn. 11. 07.2006 r. str. 92

</doc>
<doc id="207636" url="https://pl.wikipedia.org/wiki?curid=207636" title="Ompeer">
Ompeer



</doc>
<doc id="207638" url="https://pl.wikipedia.org/wiki?curid=207638" title="ATVN">
ATVN



</doc>
<doc id="207639" url="https://pl.wikipedia.org/wiki?curid=207639" title="Gustave Eiffel">
Gustave Eiffel

Gustave Eiffel, właśc. Alexandre Gustave Eiffel [] (ur. 15 grudnia 1832 w Dijon, zm. 27 grudnia 1923 w Paryżu) – francuski inżynier, architekt, konstruktor mostów, wiaduktów, śluz i innych konstrukcji stalowych oraz żeliwnych. 
Życie i twórczość.
Urodził się jako Alexandre Gustave Bonickhausen dit Eiffel; jego przodkowie pochodzili z okolic gór Eifel pomiędzy Akwizgranem, Kolonią i Trewirem. Uczęszczał do École Centrale de Paris, gdzie studiował chemię. Po studiach zainteresował się metalurgią i podjął pracę w zakładzie Charles Nepveu, który produkował maszyny parowe i konstrukcje dla kolejnictwa. Rok później został szefem biura konstrukcyjnego w firmie Pauwels et Cie., żeby w wieku 25 lat być budowniczym mostu w Bordeaux - (zwany "Passerelle Eiffel" , lub "Pont ferroviaire Saint-Jean"). W 1866 zakłada w Paryżu własną firmę. Wybudował wiele różnych obiektów, które rozsławiły jego nazwisko we Francji i na świecie. W latach 1870–1880 Eiffel znajdował się u szczytu popularności. 
Był wolnomularzem.
Najbardziej znane jego projekty to:

</doc>
<doc id="207642" url="https://pl.wikipedia.org/wiki?curid=207642" title="Julian Brun">
Julian Brun

Julian Brun, ps. Spis, J. Bronowicz, Antonowicz, Juliański (ur. 21 kwietnia 1886 w Warszawie, zm. 28 kwietnia 1942 w Saratowie) – polski i radziecki dziennikarz-publicysta i krytyk literacki. Działacz socjaldemokratyczny (SDKPiL) i komunistyczny (KPRP/KPP).
Życiorys.
W 1902 wydalony z progimnazjum za udział w demonstracji pierwszomajowej. W 1903 roku wstąpił do Związku Młodzieży Socjalistycznej, współredagował pismo ZMS „Ruch”. W lutym 1904 r. aresztowany za działalność polityczną, w maju zwolniony z braku dowodów. Ponownie aresztowany w trakcie demonstracji socjalistów na Placu Grzybowskim w Warszawie 13 listopada 1904 r. Przetrzymywany na Pawiaku i w warszawskiej Cytadeli. od 1905 członek SDKPiL, działał w Warszawie, Lublinie i Zagłębiu Dąbrowskim. Od listopada 1905 członek Zarządu Dzielnicowego SDKPiL na Pradze. W 1906 wyjechał do Paryża, gdzie studiował socjologię na Sorbonie i działał w paryskiej sekcji SDKPiL. W 1908 ożenił się z angielską malarką Mary Houghton, w 1909 uczył się fotograwerstwa w Londynie. Jesienią 1912 udał się do Krakowa, gdzie ożenił się ponownie – z działaczką SDKPiL Stefanią Unszlicht, siostrą Józefa Unszlichta. Od wiosny 1913 do 1919 przebywał w Bułgarii.
Po powrocie do kraju w 1919 wstąpił do KPRP/KPP (w latach 1921–1926 i 1929–1938 członek tzw. Centralnej Redakcji KPP, w latach 1923–1925 członek Komitetu Centralnego KPP). Od III Plenum KC KPZB był członkiem KC KPZB. Od 1935 do 1938 członek Biura Politycznego KC KPZB. W latach 1905–1919 i od 1926 poza Polską, m.in. w ZSRR i Francji. Uczestnik V Zjazdu KPP (w sierpniu 1930 w Peterhofie) jako przedstawiciel Centralnej Redakcji KPP. Delegat na VI Kongres Kominternu latem 1928 w Moskwie i na VII Kongres Kominternu w lipcu-sierpniu 1935 w Moskwie. 
Skazany w 1925 za działalność komunistyczną na osiem lat więzienia. W więzieniu mokotowskim napisał m.in. rozprawę krytyczno-literacką "Stefana Żeromskiego tragedia pomyłek". Opublikowana na łamach „Skamandra”, odegrała ważną rolę w kształtowaniu się lewicy społecznej lat dwudziestych i trzydziestych XX w.. Zwolniony w 1926 w ramach wymiany więźniów politycznych z ZSRR udał się do Moskwy. Jako korespondent radzieckiej agencji prasowej TASS wyjeżdżał m.in. do Paryża i Wiednia.
Latem 1936 został wysłany do Brukseli, gdzie zorganizował ośrodek wydawniczy polskiej KPP. W latach 1936–1938 redagował „Przegląd” i „Biblioteczkę Popularną”, pisał m.in. do „Dziennika Popularnego”, „Nowego Przeglądu”. Internowano go w Belgii w maju 1940 i przewieziono do obozu Saint-Cyprien we Francji. Po udanej ucieczce we wrześniu przebywał w Martizay, potem w Grenoble. W czerwcu 1941 wraz z ewakuowanymi pracownikami ambasady radzieckiej w Vichy wyjechał do ZSRR. Pracował w polskiej redakcji wydawnictw międzynarodowych w Moskwie, potem w polskiej redakcji radia w Saratowie. Pozostawał aktywny publicystycznie, wydał broszurę "Ziemie polskie pod jarzmem niemieckim". Zmarł w Saratowie 28 kwietnia 1942.
W 1929 ożenił się z Eugenią Hejman, siostrą Mieczysława Hejmana. Wcześniej żonaty ze Stefanią Unszlicht, siostrą Józefa i Juliana Unszlichtów. Jego siostrą była pisarka Helena Bobińska.
Poglądy.
Brun był związany z ortodoksyjną frakcją partii komunistycznej, tzw. „mniejszością”. Jako jeden z pierwszych w KPP podchwycił propagowane przez Komintern od 1928 hasło traktowania ZSRR jako „jedynej ojczyzny robotników i chłopów całego świata”. Stosunek do kwestii narodowej Bruna był jednak złożony. Był krytykiem tzw. nihilizmu narodowego (stanowiska minimalizującego problem narodowy). Starał się pogodzić komunistyczny internacjonalizm z ludowym patriotyzmem. Naród traktował jako trwałe zjawisko społeczne. Jego rozprawa „Stefana Żeromskiego tragedia pomyłek” została skrytykowana przez KPP za odchylenie „nacjonalbolszewickie”. W latach 30. dopuszczał możliwość, że państwa takie jak Polska po ustanowieniu ustroju socjalistycznego nie przystąpią do Związku Radzieckiego.
Upamiętnienie.
W 1952 roku imieniem Juliana Bruna został nazwany warszawski Dom Dziennikarza (pałac Wołowskiego przy ul. Foksal 3/5) i był on patronem jednej z głównych nagród dziennikarskich dla młodych publicystów przyznawanych przez SDP. Był także patronem Szkoły Podstawowej w Skołyszynie. 
W 1962 imieniem Juliana Bruna nazwano ulicę na warszawskim Mokotowie. Nazwa została zmieniona w 2017.

</doc>
<doc id="207643" url="https://pl.wikipedia.org/wiki?curid=207643" title="Pałac Prezydencki w Warszawie">
Pałac Prezydencki w Warszawie

Pałac Prezydencki w Warszawie (wcześniejsze nazwy: "Koniecpolskich", "Radziwiłłów", "Lubomirskich", "Namiestnikowski", "Rady Ministrów") – zabytkowy pałac w Śródmieściu Warszawy przy ul. Krakowskie Przedmieście 46/48. W latach 1918–1939 oficjalna siedziba Rady Ministrów i Prezesa Rady Ministrów. Od 1994 oficjalna siedziba Prezydenta Rzeczypospolitej Polskiej.
Pałac Prezydencki jest największym pałacem w Warszawie. Monumentalny gmach, znajdujący się pomiędzy kościołem pokarmelickim a hotelem Bristol, składa się z czterokondygnacyjnego korpusu głównego oraz dwóch dwukondygnacyjnych skrzydeł bocznych. Był wielokrotnie przebudowywany. Swój obecny wygląd zewnętrzny uzyskał na początku XIX wieku.
Historia.
Pałac do 1818 roku.
Pierwotnie był to barokowy pałac w stylu rezydencji genueńskich, z pierwszym w Warszawie ogrodem typu włoskiego, sięgającym aż do Wisły, płynącej w tamtych czasach u podnóża skarpy. Projektantem pałacu był prawdopodobnie Constantino Tencalla – ówczesny nadworny architekt króla Władysława IV. Budowę korpusu głównego w miejscu znajdującego się w tym miejscu dworu rozpoczął ok. 1643 (według innego źródła ok. 1637) hetman wielki koronny Stanisław Koniecpolski, z przeznaczeniem na swoją warszawską rezydencję (jego główną siedzibą były Brody). Zmarł jednak w 1646, a prace dokończył jego syn Aleksander. Wolnostojący dwukondygnacyjny gmach z mezaninem powstał na granicy skarpy pomiędzy dużym dziedzińcem od strony Krakowskiego Przedmieścia, a ogrodem schodzącym trzema tarasami do rzeki. Na dziedzińcu znajdowały się drewniane zabudowania. 
Po śmierci Aleksandra Koniecpolskiego jego syn, Stanisław, w 1659 sprzedał pałac hetmanowi polnemu i marszałkowi wielkiemu koronnemu Jerzemu Sebastianowi Lubomirskiemu. Nowy właściciel odrestaurował pałac po potopie szwedzkim. Po jego śmierci (1667) rezydencję odziedziczyły dzieci z pierwszego małżeństwa i druga żona z dziećmi. W 1674 negocjacje ze wszystkimi spadkobiercami Lubomirskiego w sprawie odkupienia nieruchomości rozpoczął Michał Kazimierz Radziwiłł. Po jego śmierci (1680) kontynuowała je jego żona Katarzyna z Sobieskich. Ostatecznie transakcję kupna zawarto w 1685. Jednak już wcześniej, w 1677, Radziwiłłowie rozpoczęli prace mające dostosować rezydencję do ich potrzeb. 
W latach 1694–1705 gmach został przebudowany pod kierunkiem Augustyna Locciego, Karola Ceroniego oraz Andrzeja Jeziornickiego, a na początku lat 20. XVIII wieku odnowiono go pod kierunkiem Karola Baya. W 1728 włoski budowniczy Dominik Cioli wyremontował grotę znajdującą się pod pałacem, oraz osuszył zawilgocony gmach.
W 1705 w pałacu mieszkał Stanisław Leszczyński.
Za Radziwiłłów gmach był częstym miejscem zgromadzeń publicznych, uczt i balów. Jednym z najbardziej znanych mieszkańców pałacu był książę Karol Stanisław II Radziwiłł zwany "Panie Kochanku", najzamożniejszy polski magnat II połowy XVIII wieku i jeden z najbogatszych ludzi ówczesnej Europy. Poróżniony z Czartoryskimi i królem Stanisławem Augustem Poniatowskim Radziwiłł przestał bywać w stolicy, a pałac wynajmowano, co przynosiło spory dochód.
Po rozebraniu Operalni, gmach został w 1773 wynajęty na cele teatralne przez austriackiego przedsiębiorcę i aktora Józefa von Kurza-Bernardona przy wsparciu Franciszka Ryxa, starosty piaseczyńskiego i kamerdynera Stanisława Augusta Poniatowskiego. W 1778 w pałacu odbyła się premiera polskiej opery "Nędza uszczęśliwiona", skomponowanej przez Macieja Kamieńskiego, uznawanej za pierwszą polską operę do czasu odkrycia barokowej opery "Heca albo polowanie na zająca". W tym samym roku teatr zakończył działalność w pałacu w związku z nagłym powrotem Karola Radziwiłła do Warszawy. Protestujący przeciwko niespodziewanej eksmisji aktorzy zabarykadowali się w budynku, który musiała zdobywać straż marszałkowska.
Pałac został przez księcia odrestaurowany i nadal urządzano w nim widowiska, przedstawienia teatralne, bale i maskarady. Po śmierci Karola Radziwiłła (1790) pałac odziedziczył czteroletni syn jego przyrodniego brata, Dominik Radziwiłł. Pałac do 1818 wynajmowano na cele teatralne, m.in. w latach 1804–1806 występował tam zespół Wojciecha Bogusławskiego.
W latach 1738–1740 do pałacu dobudowano skrzydła boczne według projektu Antonia Solariego. W latach 1755–1762 gmach przebudowano i rozbudowano według wcześniejszego projektu Jana Zygmunta Deybla.
Od 1773 w gmachu odbywały się posiedzenia delegacji, która została wyłoniona przez Sejm Rozbiorowy dla przygotowania wspólnie z przedstawicielami trzech mocarstw traktatów I rozbioru Polski.
W czasie Sejmu Czteroletniego pałac był siedzibą Zgromadzenia Przyjaciół Konstytucji Rządowej. Podczas insurekcji kościuszkowskiej mieścił się tam szpital wojskowy.
W styczniu 1807 na przedstawieniu sztuki "Andromeda" gościł w nim Napoleon Bonaparte, a w 1815 w pałacu zatrzymał się car Aleksander I.
24 lutego 1818 w pałacu odbył się pierwszy publiczny koncert ośmioletniego Fryderyka Chopina. Mały pianista wykonał fragment koncertu fortepianowego g-moll Adalberta Gyrowetza.
Pałac Namiestnikowski.
Pałac pozostawał własnością Radziwiłłów do wiosny 1818, kiedy to został odkupiony przez rząd Królestwa Polskiego z przeznaczeniem na siedzibę namiestnika Królestwa Polskiego, a także na biura i mieszkania niektórych urzędników. O nowym przeznaczeniu gmachu zadecydowały jego wielkość oraz położenie przy głównej arterii miasta.
W latach 1818–1819 korpus główny pałacu został gruntownie przebudowany przez Chrystiana Piotra Aignera w stylu klasycystycznym. Zlikwidowano wysoki czterospadowy dach, zastępując go niższym. Usunięto również łamane dachy nad ryzalitami bocznymi oraz półkolisty fronton. Boniowany parter stał się cokołem dla wyższych pięter budynku, które zostały rozczłonowane pilastrami i półkolumnami. Boczne skrzydła zostały przedłużone do linii zabudowy ulicy, przy czym partie dobudowane zostały rozszerzone w stosunku do już istniejących. Na nowo urządzono reprezentacyjne pomieszczenia pierwszego i drugiego piętra, a pomiędzy korpusem głównym a skrzydłem północnym powstała reprezentacyjna klatka schodowa. Pałac zyskał zupełnie nową elewację frontową w porządku korynckim, a na attyce ustawiono 10 alegorycznych figur. Nadany mu przez Aignera wystrój zewnętrzny przetrwał bez większych zmian do czasów współczesnych.
Dziedziniec pałacu został podzielony żelazną kratą z dwiema bramami po bokach na dwie części – dziedziniec honorowy i przeddziedziniec ("avant-cour"). Ten ostatni był wykorzystywany jako miejsce postoju powozów w czasie wielkich wydarzeń w pałacu. W 1821 na przeddziedzińcu, zamkniętym od strony Krakowskiego Przedmieścia łańcuchami, umieszczono zachowane do dzisiaj cztery kamienne rzeźby leżących lwów. Zostały one wykonane przez współpracującego z Aignerem włoskiego artystę Camilla Landiniego.
Do końca 1823 łączne koszty zakupu, przebudowy i wyposażenia pałacu pochłonęły zawrotną w tamtych czasach sumę 3,6 mln złotych polskich, co sprawiło, że wydatkami ze skarbu Królestwa Polskiego na ten cel zainteresował się senator Nikołaj Nowosilcow, każąc sobie przedstawić ich szczegółowy wykaz.
Po przebudowie przeznaczony dla namiestnika pałac zaczął być nazywany Pałacem Namiestnikowskim. Stał się jednak siedzibą tylko jednego namiestnika, gen. Józefa Zajączka, który mieszkał w nim razem z żoną Aleksandrą Zajączkową. Odbywały się tam również posiedzenia Rady Stanu. Zajączek zmarł w pałacu w lipcu 1826.
29 listopada 1830 przed pałacem, po odmowie przyłączenia się do powstańców, został zastrzelony generał Maurycy Hauke. W czasie powstania listopadowego gmach był siedzibą Rządu Narodowego. Zamieszkali tam również dyktator powstania gen. Józef Chłopicki oraz naczelny wódz Michał Radziwiłł. 15 sierpnia 1831 w Sali Balowej pałacu doszło do konfrontacji pomiędzy członkami Rządu Narodowego, a delegatami Towarzystwa Patriotycznego. Stała się ona wstępem do wypadków 15 sierpnia, w wyniku których na ulicach Warszawy śmierć poniosło kilkadziesiąt osób.
Po powstaniu listopadowym pałac stracił na znaczeniu, gdyż oficjalną siedzibą namiestników Królestwa Polskiego (od 1874 generał-gubernatorów warszawskich) stał się Zamek Królewski. Mieściły się w nim różne urzędy, m.in. Biuro Przyboczne Namiestnika, Rada Administracyjna, Kancelaria Ogólnego Zebrania Senatu i Heroldia Królestwa Polskiego. W 1844 w dawnym apartamencie generała Józefa Zajączka zamieszkał prezes Heroldii Aleksander Colonna-Walewski, a później jego następca Franciszek Stanisław Potocki.
W marcu 1852 w pałacu wybuchł pożar. Od belki przechodzącej przez komin Sali Balowej zapaliły się dach, drugie piętro, a następnie pierwsze piętro gmachu. Walcząca z żywiołem przez wiele godzin Warszawska Straż Ogniowa musiała wzywać na pomoc wojsko, a w okolicznych studniach zabrakło wody. W wyniku pożaru całkowitemu zniszczeniu uległ korpus główny pałacu (ocalały tylko pomieszczenia parteru chronione masywnymi sklepieniami).
Rekonstrukcja pałacu zakończyła się w 1856. Pałac uzyskał taką samą jak przed pożarem architektoniczną szatę zewnętrzną, jednak o nowe elementy dekoracyjne wzbogaciły się wnętrza. Pracami kierował Alfons Kropiwnicki. Osiem nowych figur na attyce (dwie, umieszczone na skraju elewacji, ocalały z pożaru) wykonał Paweł Maliński. Autorem dekoracji sal był Bolesław Podczaszyński. W maju tego samego roku w odbudowanym gmachu odbył się wielki bal wydany na cześć cara Aleksandra II przez obywateli Królestwa Polskiego.
W lipcu 1870 w miejscu przeznaczonym pierwotnie na pomnik księcia Józefa Poniatowskiego odsłonięto w obecności cara Aleksandra II pomnik Iwana Paskiewicza-Erywańskiego.
W latach 1874–1915 pałac zajmowały biura generała-gubernatora warszawskiego, a jego największą salę – Salę Balową – często udostępniano na wystawy. Tutaj, w marcu 1879, po raz pierwszy w Warszawie pokazano obraz Jana Matejki "Bitwa pod Grunwaldem". Na fasadzie korpusu głównego umieszczono napis w języku rosyjskim informujący o tym, że pałac jest własnością Ministerstwa Spraw Wewnętrznych.
W latach 1899–1901 wyburzono znajdujący się z prawej strony gmachu późnobarokowy pałac Tarnowskich i w jego miejscu wzniesiono luksusowy hotel Bristol.
Po opuszczeniu Warszawy przez Rosjan, w sierpniu 1915 pałac przejęła administracja niemiecka. W październiku 1917 rozebrano pomnik Iwana Paskiewicza, jednak na dawnym miejscu pozostał cokół monumentu wykonany z ciemnoszarego granitu finlandzkiego. Został on później wykorzystany do budowy pomnika księcia Józefa Poniatowskiego, odsłoniętego w 1923 na placu Saskim. Po usunięciu cokołu w miejscu pomnika urządzono trawnik.
Lata 1918–1939.
Po odzyskaniu niepodległości pałac stał się oficjalną siedzibą premiera i rządu. Zaczął być nazywany "pałacem Rady Ministrów". Prywatny apartament premiera na drugim piętrze korpusu głównego nie był jednak zamieszkiwany na stałe, gdyż w okresie międzywojennym szefowie rządu zmieniali się stosunkowo często, a po objęciu urzędu zatrzymywali na ogół swoje dotychczasowe mieszkania w Warszawie.
W latach 1918–1921 pałac został odrestaurowany według projektu Mariana Lalewicza. W pierwszej kolejności usunięto przepierzenia, warstwy wapna pokrywające sztukateria i malowidła w niektórych pomieszczeniach i zamurowano dodatkowe przejścia, wybite pomiędzy pokojami przez administrację rosyjską w drugiej połowie XIX i na początku XX wieku. Zlikwidowano również drewniany tambur chroniący od przeciągów, ustawiony przed głównym wejściem. Architekt przebudował wiele pomieszczeń, nadając im charakter klasycystyczny, harmonizujący z architekturą Piotra Aignera. Usunięto wtórne podziały pomieszczeń, a piece kaflowe zastąpiono centralnym ogrzewaniem. Lalewicz nie wprowadził zmian w elewacji gmachu poza podwyższeniem i przekształceniem północnej przybudówki przy oficynie północnej.
W 1924 zakupiono i przyłączono do pałacu sąsiadującą z jego północnym skrzydłem neorenesansową kamienicę Karmelitów Bosych (nr 50). Wzniesiony w latach 1782−1786 budynek, zaprojektowany w latach 1761−1762 przez Efraima Szregera, był kamienicą dochodową zakonu karmelitów bosych do kasaty zakonu (1864). Swój obecny kształt uzyskał około 1877 w wyniku przebudowy dla Władysława Szancera na podstawie projektu Józefa Dietricha. Podobnie jak sam pałac, kamienica ocalała podczas II wojny światowej. Na jej bocznej ścianie (od strony kościoła pokarmelickiego) zachowała się także przedwojenna tabliczka adresowa z napisem "Skwer Mickiewicza" ze śladami po kulach.
Podczas przewrotu majowego, 12 maja 1926, wskutek zagrożenia przez oddziały Józefa Piłsudskiego posuwające się od strony placu Zamkowego na południe, rząd Wincentego Witosa na wniosek prezydenta Stanisława Wojciechowskiego przeniósł się z pałacu do Belwederu.
Lata 1939–1945.
W czasie obrony Warszawy we wrześniu 1939 gmach nie został poważnie uszkodzony.
W latach 1941–1942 w pałacu prowadzono prace budowlane w związku z utworzeniem w styczniu 1941 w siedzibie polskiego rządu "Deutsches Haus" – centralnej placówki społeczno-kulturalnej Niemców w Warszawie. Autorami tej kontrowersyjnej przebudowy, która zatarła dużą część zmian wprowadzonych wcześniej przez Mariana Lalewicza i przywróciła niektórym wnętrzom ich pierwotne cechy barokowe, byli Juliusz Nagórski i Jan Łukasik. Prace wykonano jednak bardzo starannie, zatrudniono przy nich m.in. specjalistów zaangażowanych przed wojną w renowację Zamku Królewskiego. Wykorzystywano także przedmioty ze zniszczonego w 1939 Zamku. Odnowiono m.in. ornamenty rokokowe w salach parteru od strony ogrodu, przywrócono posadzkę z marmuru kieleckiego w westybulu i pokryto stiukiem marmurowym kolumny w Sali Balowej
W skrzydłach bocznych pałacu urządzono luksusowy hotel i restaurację, a w pomieszczeniach dawnej stajni radziwiłłowskiej – piwiarnię w stylu niemieckim. W ówczesnej Sali Jadalnej (obecnie Sala Bankietowa i Biblioteka) ustawiono na postumencie brązową głowę Adolfa Hitlera. Kamiennym lwom Landiniego podwyższono cokoły. W czasie przebudowy na klatce schodowej odkryto malowidła "en grisaille" z motywami orłów i broni w prostokątnych płycinach. Niemcy chcieli usunąć orły, zostali jednak przekonani, że jest to tylko ulubiony motyw okresu empire, dzięki czemu malowidła ocalały.
"Deutsches Haus" został uroczyście otwarty w styczniu 1941 z udziałem gubernatora generalnego Hansa Franka.
W późniejszym okresie okupacji na miejscu dawnego pomnika Iwana Paskiewicza wykopano zbiornik na wodę do celów przeciwpożarowych. W lutym 1944 w Sali Balowej pałacu władze niemieckie wystawiły ciało kata Warszawy Franza Kutschery, który zmarł z ran odniesionych w zamachu w Alejach Ujazdowskich 1 lutego 1944.
Podczas powstania warszawskiego pałac i sąsiadujący z nim hotel Bristol miały zostać opanowane przez żołnierzy 4 kompanii VIII zgrupowania wchodzącego w skład zgrupowania „Krybar”. Przeprowadzony 1 sierpnia 1944 od strony ulic Karowej i Furmańskiej atak po kilku minutach załamał się pod zmasowanym ogniem Niemców; po stronie polskiej było wielu zabitych i rannych. Dalsze walki toczone w śródmieściu w czasie powstania nie wyrządziły gmachowi żadnych szkód, a wycofujący się z miasta Niemcy nie zdążyli wysadzić go w powietrze. Wraz z pałacem Belwederskim oraz gmachem Ministerstwa Wyznań Religijnych i Oświecenia Publicznego należy do nielicznych budynków rządowych w Warszawie, które nie zostały zniszczone w czasie II wojny światowej.
Lata 1945–1990.
Do ocalałego budynku w grudniu 1945 z gmachu Dyrekcji Kolei Państwowych przeniosło się Prezydium Rady Ministrów. Pałac został poddany remontowi i kolejnej przebudowie, która w dużej części przywróciła mu klasycystyczny charakter. Prace przeprowadzono etapami w latach 1947–1952 pod kierunkiem Teodora Bursche, Antoniego Jawornickiego oraz Borysa Zinserlinga. Architekci zaakceptowali niektóre zmiany wprowadzone w czasie przebudowy pałacu na "Deutsche Haus". Budynek zyskał również kilka interesujących detali m.in. zaprojektowane przez Henryka Grunwalda, ozdobne kraty w oknach głównej klatki schodowej z monogramem "PRM".
Budynek był siedzibą Rady Ministrów do 1953, kiedy to jego funkcję przejął gmach przy Alejach Ujazdowskich 1/3. Pałac zaczął pełnić głównie funkcje reprezentacyjne. W skrzydłach bocznych pozostawiono część biur Urzędu Rady Ministrów oraz Urząd do Spraw Wyznań.
W 1965 przed pałacem ustawiono pomnik księcia Józefa Poniatowskiego, kopię monumentu Bertela Thorvaldsena z 1832, zniszczonego w grudniu 1944 przez Niemców. Kopia pomnika została ufundowana i wykonana przez Duńczyków na podstawie modelu oryginału, który zachował się w Muzeum Thorvaldsena w Kopenhadze, i pierwotnie ustawiona w 1952 przed Starą Pomarańczarnią w Łazienkach.
W 1955 w Sali Kolumnowej pałacu podpisano Układ Warszawski, w 1970 – układ o normalizacji stosunków PRL z RFN, a w 1989 toczyły się tam obrady Okrągłego Stołu.
Po 1990.
W 1990 rozpoczął się czteroletni remont pałacu, który został przeznaczony na siedzibę Prezydenta RP i jego Kancelarii. Przebudowano m.in. dawny apartament premiera na drugim piętrze, a w południowo-wschodniej części korpusu głównego urządzono kaplicę. Formalności związane z przejęciem pałacu zakończyły się w listopadzie 1992.
Po zakończeniu remontu w 1994 pałac stał się oficjalną siedzibą Prezydenta Rzeczypospolitej Polskiej i otrzymał nową oficjalną nazwę – "pałac Prezydencki". Zamieszkał w nim Lech Wałęsa, przenosząc się z dotychczasowej oficjalnej siedziby prezydenta w Belwederze. W tym czasie drugie piętro w całości zajmowały prywatne apartamenty prezydenta i jego rodziny, użytkowane następnie przez prezydentów Aleksandra Kwaśniewskiego i Lecha Kaczyńskiego.
Bronisław Komorowski wkrótce po swoim wyborze zdecydował się zamieszkać w dużo mniejszym apartamencie w Belwederze, natomiast dotychczasowe apartamenty w Pałacu Prezydenckim zostały przekształcone w powierzchnię biurową. Gmach pozostał jednak miejscem codziennej pracy prezydenta (mieścił się tam m.in. jego gabinet), a także głównym miejscem uroczystości z jego udziałem oraz przyjmowania oficjalnych gości. Po zakończeniu kadencji Bronisława Komorowskiego apartamentom przywrócono pierwotną funkcję.
Prezydenci Rzeczypospolitej Polskiej podpisali w pałacu m.in. Konstytucję Rzeczypospolitej Polskiej (1997), a także ratyfikowali akty o przystąpieniu Polski do NATO (1997) i Unii Europejskiej (2003) oraz Traktat lizboński (2009).
W czasie swoich podróży apostolskich do Polski pałac odwiedzili Jan Paweł II (1999) oraz Benedykt XVI (2006).
Po śmierci Lecha Kaczyńskiego w katastrofie polskiego Tu-154M w Smoleńsku w kwietniu 2010 działacze organizacji harcerskich ustawili przed pałacem drewniany krzyż, który we wrześniu został przeniesiony do pałacowej kaplicy Zwiastowania Najświętszej Marii Panny, a w listopadzie – do kościoła św. Anny.
Architektura i wyposażenie pałacu.
Obecny wygląd pałac uzyskał w latach 1818−1819 w wyniku przebudowy przeprowadzonej przez Chrystiana Piotra Aignera
Gmach składa się z trzynastoosiowego, czterokondygnacyjnego korpusu głównego przykrytego czterospadowym dachem oraz dwóch symetrycznych dwukondygnacyjnych skrzydeł (oficyn) bocznych. Elewacja pałacu jest klasycystyczna. W części środkowej korpusu znajdują się korynckie półkolumny, natomiast w ryzalitach bocznych – pilastry. Biegnące do linii ulicy skrzydła boczne pałacu w części parterowej są − tak samo jak parter korpusu głównego − boniowane, jednak ich późnoklasycystyczny detal jest bardzo skromny (prawdopodobnie było to celowe działanie architekta – w ten sposób nie odwraca on uwagi od korpusu głównego pałacu).
Neorenesansowa, silnie horyzontalna elewacja ogrodowa gmachu stanowi nawiązanie do architektury pałaców rzymskich. Parter od pierwszego piętra oddziela gzyms; kolejny oddziela pierwsze od drugiego piętra. Pomiędzy wysuniętymi ryzalitami znajduje się sześciokolumnowy portyk wspierający taras pierwszego piętra.
Ważniejsze pomieszczenia.
W skrzydłach bocznych pałacu znajdują się biura Kancelarii Prezydenta, pomieszczenia gospodarcze oraz pomieszczenia wykorzystywane przez Służbę Ochrony Państwa. Na parterze lewego (północnego) skrzydła pałacu można obejrzeć oryginalny stół, przy którym w 1989 w Sali Kolumnowej odbywały się obrady plenarne Okrągłego Stołu. W 2009 i 2019, podczas uroczystości rocznicowych związanych z obradami, stół był tymczasowo przenoszony do Sali Kolumnowej.
W czasie świąt narodowych oraz ważnych rocznic pałac jest często iluminowany.
Ogród pałacowy.
Pałac od strony wschodniej sąsiaduje z ogrodem (parkiem) o regularnym osiowym układzie, ukształtowanym w okresie międzywojennym. Jest on położony na skarpie warszawskiej i ma powierzchnię ok. 1,9 ha. Powstał w XVII wieku, posiadał wtedy charakter ogrodu barokowego i schodził aż do Wisły. Pierwotnie w ogrodzie wydzielone były trzy tarasy, z przystanią dla łodzi na najniższym i sadzawką na środkowym. Około 1755 roku powstała tam pierwsza oranżeria.
Współcześnie ogród podzielony jest na pięć tarasów, z których dwa zbudowane są z piaskowca i związane są bezpośrednio z pałacem. Ich ozdobą są rośliny uprawiane w pojemnikach. Przy pałacu znajduje się fontanna z neobarokowym basenem z lat 30. XX wieku, w osi której zbudowano kamienne schody prowadzące na niższe poziomy ogrodu. Na murkach, znajdujących się po obu stronach schodów, umieszczono po 1945 kamienne lwy dłuta Pawła Malińskiego, pierwotnie znajdujące się w gmachu Mennicy przy ul. Bielańskiej, rozebranym w 1907.
Trzy dolne tarasy są porośnięte drzewami i krzewami. W drzewostanie dominują klony, kasztanowce, lipy i buki. Większość drzew pochodzi z nasadzeń w okresie międzywojennym i powojennym. Ze starego zadrzewienia zachowały się m.in. dwa kasztanowce o obwodach pni 300-350 cm oraz jeden stary okaz cisa pospolitego. Liczne są krzewy ozdobne. Oś zamyka parterowa oranżeria z lat 1921–1924, prawdopodobnie zaprojektowana przez Mariana Lalewicza. Budynek spłonął w 1944, ale został odbudowany po wojnie w niezmienionym kształcie. W parku znajdują się jeszcze dwa inne budynki: Mała Oranżeria, wzniesiona w północno-wschodnim narożniku parku, prawdopodobnie w latach 1852–1854, oraz, przy południowej granicy posesji, tzw. Dworek z lat 20. XX wieku.
Ogród spełnia funkcje reprezentacyjne i jest niedostępny dla publiczności.
Ochrona konserwatorska.
W 1965 roku pałac został wpisana do rejestru zabytków. W ewidencji zabytków (wersja z lutego 2013) jako przedmiot ochrony wpisany jest "Pałac Koniecpolskich (Radziwiłłów, Namiestnikowski) ze skrzydłami" bez załącznika graficznego, podczas gdy w rejestrze "Pałac Radziwiłłów, ob. Prezydencki". Odrębny wpis do rejestru (2396 z 1 grudnia 1987) ma znajdujący się w obrębie ogrodzenia pałacu pomnik księcia Józefa Poniatowskiego.
Pałac i jego otoczenie wchodzą również w skład zabytkowego założenia urbanistycznego Krakowskiego Przedmieścia (nr rej. 205 z 1 czerwca 1965) oraz w skład pomnika historii "Warszawa – historyczny zespół miasta z Traktem Królewskim i Wilanowem".

</doc>
<doc id="207644" url="https://pl.wikipedia.org/wiki?curid=207644" title="Władysław Żmuda (ur. 1954)">
Władysław Żmuda (ur. 1954)

Władysław Antoni Żmuda (ur. 6 czerwca 1954 w Lublinie) – polski piłkarz, grający na pozycji obrońcy, reprezentant kraju, trener.
Reprezentował barwy Motoru Lublin, Gwardii Warszawa, Śląska Wrocław, Widzewa Łódź, Hellas Werona, Cosmosu Nowy Jork oraz US Cremonese. Trzykrotny mistrz Polski (raz ze Śląskiem Wrocław, dwa razy z Widzewem Łódź). Członek Klubu Wybitnego Reprezentanta. Z reprezentacją Polski czterokrotnie uczestniczył na mistrzostwach świata (1974 – 3. miejsce, 1978, 1982 – 3. miejsce, 1986), na których rozegrał 21 meczów, co jest rekordem w historii występów reprezentacji Polski na mistrzostwach świata oraz na igrzyskach olimpijskich 1976 w Montrealu – srebrny medal.
Jako trener najczęściej pracował z juniorskimi reprezentacjami Polski, a także był asystentem w seniorskiej reprezentacji Polski za kadencji Jerzego Engela i Pawła Janasa.
Wczesne życie.
Władysław Żmuda urodził się w Lublinie. Ojciec był rzemieślnikiem, który zajmował się szyciem czapek, a matka zajmowała się domem. Miał trójkę starszego rodzeństwa: dwóch braci i siostrę.
Kariera piłkarska.
Władysław Żmuda najpierw uczęszczał do Szkoły Podstawowej nr 22 w dzielnicy Bronowice, a potem przeniósł się do Szkoły Podstawowej nr 11, gdzie grał w szkolnej reprezentacji. Tam został zauważony przez ówczesnego zawodnika Motoru Lublin – Stanisława Świerka, który na zlecenie prezesa klubu szukał w szkołach młodych talentów i zaprosił Żmudę na trening trampkarzy zespołu, w którym w 1966 rozpoczął karierę piłkarską, a 1970 roku przeszedł do drużyny seniorów. W 1971 roku zdobył z klubem mistrzostwo Polski juniorów. W klubie występował do 1972 roku.
Następnie w latach 1972–1974 reprezentował barwy Gwardii Warszawa, w barwach którego w sezonie 1972/1973 zadebiutował w ekstraklasie oraz zajął z klubem 3. miejsce, a w sezonie 1973/1974 dotarł do finału Pucharu Polski.
Następnie reprezentował barwy Śląska Wrocław, z którym zdobył mistrzostwo (1977), wicemistrzostwo Polski (1978) oraz zajął w sezonie 1974/1975 zajął 3. miejsce w ekstraklasie, a także zdobył Puchar Polski (1976) oraz dotarł do ćwierćfinału Pucharu Zdobywców Pucharów (1977). Z klubu odszedł po sezonie 1978/1979, w barwach którego rozegrał 97 meczów ligowych.
Po odejściu ze Śląska Wrocław Władysław Żmuda przez pół roku pozostawał bez klubu, aż na początku 1980 roku został zawodnikiem Widzewa Łódź, który ze Żmudą w składzie zdominował krajowe rozgrywki ligowe. Najpierw w sezonie 1979/1980 zdobył z klubem wicemistrzostwo Polski a w latach 1981–1982 dwukrotnie mistrzostwo Polski oraz w edycji 1981/1982 wygrał grupę 2 Pucharu Intertoto. Z klubu odszedł po sezonie 1981/1982. Dla Widzewa rozegrał 68 meczów ligowych, w których strzelił 2 bramki.
Po mistrzostwach świata 1982 w Hiszpanii Władysław Żmuda został zawodnikiem włoskiego klubu ligi Serie A – Hellasa Werona, w którym w latach 1982–1984 rozegrał zaledwie 7 meczów ligowych, jednak dotarł z klubem dwukrotnie do finału Pucharu Włoch (1983, 1984). Po nieudanym pobycie w Hellas Werona Żmuda wyjechał do Stanów Zjednoczonych występować w klubie ligi NASL – Cosmos Nowy Jork, w którym po rozegraniu 4 meczów ligowych wrócił do ligi Serie A, tym razem zostając zawodnikiem US Cremonese, w którym po sezonie 1986/1987 oraz rozegraniu 43 meczów ligowych i strzeleniu 1 bramki w wieku 33 lat zakończył piłkarską karierę. 
W 2019 wyróżniony zaliczeniem do jedenastki stulecia PZPN (na pozycji środkowego obrońcy).
Kariera reprezentacyjna.
W 1971 roku otrzymał od selekcjonera Andrzeja Strejlaua powołanie do reprezentacji Polski U-18, z którą rok później w Hiszpanii na mistrzostwach Europy U-18 pod wodzą selekcjonera Mariana Szczechowicza zdobyła brązowy medal.
W seniorskiej reprezentacji Polski w latach 1973–1986 rozegrał 91 meczów, w których strzelił 2 gole. Debiut zaliczył za kadencji selekcjonera Kazimierza Górskiego 21 października 1973 roku na Dalymount Park w Dublinie w przegranym 1:0 meczu towarzyskim z reprezentacją Irlandii.
Mundial 1974.
Władysław Żmuda w 1974 roku znalazł się w składzie reprezentacji Polski prowadzonej przez Kazimierza Górskiego na mistrzostwa świata 1974 w RFN jako najmłodszy zawodnik w ekipie. Reprezentacja Polski zajęła na tym turnieju 3. miejsce, a Żmuda był podstawowym zawodnikiem drużyny prowadzonej przez Kazimierza Górskiego i rozegrał wszystkie 7 meczów oraz został wybranym "Najlepszym Młodym Piłkarzem" turnieju.
Montreal 1976.
Władysław Żmuda w 1976 roku został powołany do reprezentacji Polski prowadzonej przez Kazimierza Górskiego na turniej olimpijski 1976 w Montrealu, na których również był podstawowym zawodnikiem. W finale reprezentacja Polski przegrała 3:1 z reprezentacją NRD i ostatecznie zdobyła srebrny medal, co uznano w kraju za porażkę, a trener Kazimierz Górski podał się do dymisji.
Mundial 1978.
Władysław Żmuda w 1978 roku został powołany przez selekcjonera reprezentacji Polski – Jacka Gmocha na mistrzostwa świata 1978 w Argentynie, na których reprezentacja Polski zakończyła zmagania w drugiej rundzie po porażkach z reprezentacją Argentyny (2:0) i reprezentacją Brazylii (3:1) oraz zwycięstwie z reprezentacją Peru (0:1).
Mundial 1982.
Władysław Żmuda w 1982 roku wraz z reprezentacją Polski prowadzoną przez selekcjonera Antoniego Piechniczka pojechał na swoje trzecie mistrzostwa świata, które odbywały się w Hiszpanii. Reprezentacja Polski zajęła na tym turnieju 3. miejsce, a Żmuda był podstawowym zawodnikiem drużyny prowadzonej przez Antoniego Piechniczka i rozegrał wszystkie 7 meczów.
Mundial 1986.
Władysław Żmuda w 1986 roku po raz czwarty wziął udział na mistrzostwach świata, które odbywały się w Meksyku. Na tym turnieju w drużynie prowadzonej przez selekcjonera Antoniego Piechniczka rozegrał tylko 1 mecz – w 1/8 finału z reprezentacją Brazylii na Estadio Jalisco w Guadalajarze zastąpił w 84. minucie meczu Jana Urbana. Mecz zakończył się porażką "Biało-Czerwonych" 4:0, z którzy odpadli z turnieju, a Żmuda po tym meczu ogłosił zakończenie reprezentacyjnej kariery.
Kariera trenerska.
Władysław Żmuda ukończył Akademię Wychowania Fizycznego we Wrocławiu i Międzynarodową Szkołę Trenerską we Włoszech. Z wykształcenia jest nauczycielem wf i trenerem pierwszej klasy piłki nożnej. Po zakończeniu kariery piłkarskiej zajmował się w latach 1987–1989 trenowaniem młodzieży we Włoszech. Następnie w latach 1989–1990 prowadził turecki klub ligi Süper Lig – Altay SK, z którym w sezonie 1989/1990 zajął 16. miejsce i spadł do niższej ligi.
Następnie w latach 1997–1999 był asystentem selekcjonerów najpierw Edwarda Lorensa, potem Pawła Janasa w reprezentacji Polski U-21, z którym współpracował również w kadrze olimpijskiej, która nie zdołała się zakwalifikować na turniej olimpijski w Sydney.
W latach 2000–2002 był asystentem selekcjonera Jerzego Engela w seniorskiej reprezentacji Polski, także na mistrzostwach świata 2002 w Korei Południowej i Japonii. Po tym turnieju został selekcjonerem reprezentacji Polski U-20, a w 2003 roku był asystentem Pawła Janasa w seniorskiej reprezentacji Polski.
W następnych latach Władysław Żmuda prowadził: reprezentację Polski U-21 (2004–2005), reprezentację Polski U-17 (2009–2010), reprezentację Polski U-19 (2010–2011) oraz w 2012 roku reprezentację Polski U-20.
Klub Wybitnego Reprezentanta.
7 stycznia 2009 roku po objęciu przez Grzegorza Latę stanowiska prezesa PZPN-u Władysław Żmuda zastąpił go na stanowisku przewodniczącego Klubu Wybitnego Reprezentanta. 31 października 2012 roku Żmudę na tym stanowisku zastąpił Dariusz Dziekanowski.

</doc>
<doc id="207647" url="https://pl.wikipedia.org/wiki?curid=207647" title="Corel Ventura">
Corel Ventura

Corel Ventura – oprogramowanie DTP dla Windows rozwijane przez firmę Corel, przeznaczone przede wszystkim do produkcji książek i innych długich dokumentów.
Pierwotnie program nosił nazwę Ventura Publisher i został opracowany przez firmę, która została przejęta przez Xerox. Wczesne wersje dostępne były dla DOS, Windows, OS/2 i Macintosha. Program był bardzo popularny w Polsce w pierwszej połowie lat 90. Działał wtedy w GUI GEM dla DOS-a i pozwalał osiągnąć bardzo dobre efekty składu. Problemy Ventury zaczęły się od przejścia do środowiska graficznego Windows. W 1993 r. Corel przejął Venturę, którą w wersji 5.0 dołączył do pakietu CorelDRAW. Kolejne problemy Ventury zaczęły się w chwili pojawienia się Windows 95. W efekcie wersja 6 nie ujrzała światła dziennego. Na rynku pojawiła się dopiero wersja 7, która została przepisana na nowy system operacyjny. Z chwilą nabycia w 2001 r. firmy SoftQuad do wersji 10 zostały wprowadzone narzędzia do tworzenia dokumentów w języku XML.
Spadek popularności.
Do utraty popularności Ventury w Polsce przyczynił się PageMaker, który posiadał polski i bardzo prosty interfejs. Publikacja w Venturze posiadała skomplikowany układ logiczny. Nadrzędnym plikiem był *.pub (plik publikacji), do którego były dołączone pliki rozdziałów (*.chp); one zaś opierały się na plikach stylu (*.sty) i innych. Wszystkie elementy osadzone do publikacji zapisywane były jako zewnętrzne linki (również tekst), które przy otwarciu publikacji automatycznie się aktualizowały. W efekcie książka złożona w programie składała się z setek plików; kopie zapasowe powstawały przez zamianę jednej literki na $ w rozszerzeniu.
Ventura posiadała w połowie lat 90. wiele zaawansowanych funkcji, których nie miały inne programy; przykładem może być seryjne importowanie grafik do listy plików, funkcje tworzenia złożonych indeksów, spisów etc. Ventura była też programem, w którym wszystko musiało być ramką. Strona była ramką główną, do której przypisywano specjalne typy ramek jak nagłówek i stopka. Do uniwersalnych ramek tekstu i grafiki można było dołączyć ramki podpisów. Elementy specjalne jak wzory matematyczne przypisywane były do tekstu w jeszcze innych ramkach, które wcześniej osadzono w ramce. Drobne obiekty graficzne były niewidoczną ramką, którą przywiązywano do innej ramki. Przesuwając ją przenosiło się wszystkie obiekty nawet znajdujące się na zewnątrz.
W efekcie Ventura była programem nieco zbyt skomplikowanym dla nowych użytkowników. Późniejsze wersje zlikwidowały część wad, umożliwiając zapisanie całej publikacji w jednym pliku (*.vp) bez konieczności używania linków zewnętrznych.

</doc>
<doc id="207648" url="https://pl.wikipedia.org/wiki?curid=207648" title="Błędnik">
Błędnik



</doc>
<doc id="207649" url="https://pl.wikipedia.org/wiki?curid=207649" title="Inżynieria materiałowa">
Inżynieria materiałowa

Inżynieria materiałowa – interdyscyplinarna dziedzina nauki, działająca w obszarze nauk technicznych i dziedzinie nauk technicznych wymienionych w wykazie będącym załącznikiem do rozporządzenia Ministra Nauki i Szkolnictwa Wyższego z dnia 8 sierpnia 2011 r. w sprawie obszarów wiedzy, dziedzin nauki i sztuki oraz dyscyplin naukowych i artystycznych.
Ogólna charakterystyka.
Inżynieria materiałowa jest inżynierią zarówno w klasycznym, jak i systemowym ujęciu. Zajmuje się wiedzą związaną z materiałami w oparciu o cztery aspekty:
W Polsce inżynieria materiałowa zaistniała w latach 70. XX w. transponowana z USA. Obecnie coraz częściej spotyka się pogląd, że dyscyplina ta jest tożsama z obszarem wiedzy znanym w krajach anglosaskich jako „Materials Science” (pol. Nauka o materiałach). Wykorzystuje, oprócz wypracowanych przez siebie metod również niektóre metody charakterystyczne dla innych nauk takich jak fizyka, chemia, metalurgia, budowa i eksploatacja maszyn, mechanika itp.
Uczelnie w Polsce prowadzą kierunek studiów „Inżynieria materiałowa” z wieloma specjalnościami (np. materiały konstrukcyjne, materiały metaliczne i ceramiczne, inżynieria materiałów polimerowych, inżynieria biomateriałów, inżynieria korozyjna, inżynieria powierzchni, inżynieria spajania materiałów, inżynieria jakości, nanomateriały, materiały metalowe i tworzywa sztuczne itd.). Kierunek ten jest prowadzony przez wydziały inżynierii materiałowej, również specjalistyczne np. metali nieżelaznych czy ceramiki, a ze względu na interdyscyplinarne powiązania inżynierii materiałowej z innymi naukami, również przez wydziały mechaniczne, wydziały budowy maszyn, inżynierii procesowej, chemiczne i inne.
Metodyka badań.
Do podstawowych metod badawczych stosowanych w inżynierii materiałowej należą:
Wytwarzanie materiałów.
Inżynieria materiałowa zajmuje się również technologiami wytwarzania i obróbki materiałów w nawiązaniu do ich struktury i właściwości materiałów w czasie obróbki i po jej zakończeniu. W obszarze inżynierii materiałowej wyróżnia się szereg specjalności m.in. obróbka cieplna i cieplno-chemiczna, obróbka powierzchniowa (areologia, inżynieria powierzchni) i inne.

</doc>
<doc id="207651" url="https://pl.wikipedia.org/wiki?curid=207651" title="Order św. Stanisława">
Order św. Stanisława



</doc>
<doc id="207652" url="https://pl.wikipedia.org/wiki?curid=207652" title="Jerzy Wasowski">
Jerzy Wasowski

Jerzy Ryszard Wasowski (ur. 31 maja 1913 w Warszawie, zm. 29 września 1984 tamże) – polski dziennikarz radiowy, kompozytor i reżyser pochodzenia żydowskiego, z zawodu inżynier akustyk.
Życiorys.
Młodość.
Ukończył studia na Wydziale Elektromechaniki Politechniki Warszawskiej.
Związany z Polskim Radiem od czasów przedwojennych jako inżynier. Pracował w działach: amplifikatorni, nagrań i transmisji. W 1938 roku zetknął się w radiu z Jeremim Przyborą, który pracował tu jako spiker.
II wojna światowa.
We wrześniu 1939 roku uruchomił uszkodzony nadajnik radiowy Warszawy II. W czasie okupacji przebywał w majątku Zamoyskich, gdzie m.in. prowadził tajne nauczanie w szkole średniej, doprowadzając kilka osób do matury. Wykładał przedmioty ścisłe, uczył muzyki i rysunku. Był świetnym kreślarzem, miał zdolności graficzne, był zamiłowanym majsterkowiczem — tworzył m.in. meble. Kiedy po wojnie wrócił do radia, prowadził kursy dla mikserów.
Działalność po wojnie.
Po wojnie, poza pracą w radiu (jako spiker i pracownik działów technicznych), zaczął występować jako taper, następnie aktor, a w końcu – kompozytor w Miejskich Teatrach Dramatycznych (1946–1948). W latach 1948–1950 kierował działem reżyserii muzyki i nagrań, a następnie został głównym inżynierem akustycznym PR (opracowywał skrypt zasad reżyserii dźwięku dla mikserów). W latach 1950–1954 był zastępcą szefa działu emisji. W latach 1954–1973 zajmował się głównie reżyserią radiową. W latach 1954–1973 pracował jako reżyser i starszy redaktor (od 1962) Teatru Humoru i Satyry. Następnie, w latach 1977–1979 był doradcą przewodniczącego Radiokomitetu (Macieja Szczepańskiego) do spraw muzyki rozrywkowej. Równocześnie cały czas pracował jako lektor, aktor i reżyser.
W dziedzinie muzyki był samoukiem. Pisał w systemie tonalnym, w różnych fakturach: kameralnych, jazzowych, symfonicznych. Interesował się matematyką (teoria grup) oraz akustyką muzyczną (struktury dźwiękowe).
Duet z Jeremim Przyborą.
W 1949 roku wraz z Jeremim Przyborą stworzył radiowy teatrzyk Eterek. W 1958 roku ci sami dwaj twórcy stworzyli telewizyjny Kabaret Starszych Panów, dla którego Wasowski skomponował dziesiątki popularnych piosenek (np. "Nie odchodź", "Wesołe jest życie staruszka", "Addio pomidory", "Bo we mnie jest seks", "Kaziu, zakochaj się", "Przeklnę cię"). Komponował również piosenki estradowe, komedie muzyczne ("Stokrotki ogrodnika Barnaby" 1965, "Gołoledź" 1973), musical "Machiavelli" (1975).
Twórczość w liczbach.
W sumie stworzył ok. 700 piosenek, w tym ok. 100 dla dzieci, ok. 150 ilustracji muzycznych do słuchowisk radiowych, widowisk telewizyjnych, filmów animowanych i fabularnych, sztuk teatralnych.
Rodzina.
Syn Józefa Wasowskiego i Marii Breslauer, mąż aktorki Marii Janeckiej (1928–2012), ojciec Grzegorza Wasowskiego.
Został pochowany na cmentarzu Powązkowskim (kwatera 240-2-22).
Upamiętnienie.
W dniu 8 grudnia 2011 Narodowy Bank Polski wprowadził do obiegu monety upamiętniające Jerzego Wasowskiego i Jeremiego Przyborę, o nominałach:
31 maja 2016 Polskie Radio wspólnie z Fundacją Wasowskich nadało swojemu studiu nagraniowemu S4/6 imię Jerzego Wasowskiego. Uroczystości towarzyszyło odsłonięcie tablicy pamiątkowej.

</doc>
<doc id="207654" url="https://pl.wikipedia.org/wiki?curid=207654" title="Międzynarodowe Dni Filmu Dokumentalnego „Rozstaje Europy”">
Międzynarodowe Dni Filmu Dokumentalnego „Rozstaje Europy”

Międzynarodowe Dni Filmu Dokumentalnego „Rozstaje Europy” – międzynarodowy festiwal odbywający się w latach 2000-2009 w Lublinie, organizowany przez Akademickie Centrum Kultury „Chatka Żaka”.
Dyrektorem festiwalu był reżyser filmów dokumentalnych Grzegorz Linkowski. Na festiwalu prezentowane były filmy dokumentalne z całego świata poruszającej tematykę ścierania się różnych kultur i ich koegzystencji na wspólnym terytorium. 
Filmy poświęcone były między innymi martyrologii i stosunkach między narodami po II wojnie światowej, a także roli kultury żydowskiej w Europie, mieszania się narodów w Rosji radzieckiej, problemowi bezdomności, nietolerancji i ksenofobii. Na festiwalu przyznawane były także nagrody.
Ostatnia, 10. jubileuszowa edycja festiwalu odbyła się w dniach 22-26 kwietnia 2009 roku. Zaprezentowano 34 filmy (24 krótkometrażowe, 10 pełnometrażowych) z Polski, Austrii, Francji, Litwy, Niemiec, Rumunii, Serbii i Węgier.

</doc>
<doc id="207660" url="https://pl.wikipedia.org/wiki?curid=207660" title="Festiwal Kultury Alternatywnej „ZdaErzenia”">
Festiwal Kultury Alternatywnej „ZdaErzenia”

Festiwal Kultury Alternatywnej „ZdaErzenia” - międzynarodowy festiwal kulturalny, organizowany w Lublinie od 1995 przez Akademickie Centrum Kultury „Chatka Żaka”.
W ciągu kilku dni festiwalowych twórcy imprezy gromadzą w jednym miejscu wielu artystów z różnych dziedzin sztuki, m.in. komiksu, filmu i muzyki. Na ZdaErzeniach prezentowane są dokonania twórców alternatywnych, rzadko prezentowanych w Polsce. Oprócz tego ważnym elementem festiwalu są dyskusje panelowe, prezentacje multimedialne, koncerty i projekcje. Od 2005 roku częścią ZdaErzeń jest także zlot fanów komiksu „TRACH!”.
Nazwa Festiwalu pochodzi od przyjętej metody prezentacji wydarzeń artystycznych, jaką jest "zderzanie", czyli zestawianie ze sobą często skrajnie różnych "zdarzeń" artystycznych, konwencji, form, reprezentowanych przez twórców wywodzących się z różnych środowisk, znanych i debiutujących, polskich i zagranicznych, awangardowych i tradycyjnych. W założeniu taka metoda konfrontacji ma ukazać znane konwencje i formy artystyczne w nowym kontekście oraz zilustrować eklektyczny charakter współczesnej kultury. Dlatego też ZdaErzenia pozbawione są stałego profilu, każda kolejna edycja różni się od poprzedniej.
Festiwal Zdaerzenia jest największą po prawej stronie Wisły prezentacją kultury alternatywnej. Na temat Festiwalu powstały dwie prace licencjackie oraz jedna magisterska.

</doc>
<doc id="207663" url="https://pl.wikipedia.org/wiki?curid=207663" title="Festiwal Prowokacje">
Festiwal Prowokacje

Gala Polskich Młodych Projektantów "Prowokacje" to odbywająca się od 1993 roku w Lublinie impreza cykliczna (od powstania do 2001 dwa razy, a obecnie jeden raz w roku) poświęcona nowym trendom w modzie i odważnym kreatorom. Co roku przyznawany jest też tytuł Prowokatora dla najbardziej oryginalnych i kreatywnych projektantów. 

</doc>
<doc id="207664" url="https://pl.wikipedia.org/wiki?curid=207664" title="Stefan Treugutt">
Stefan Treugutt

Stefan Treugutt (ur. 17 kwietnia 1925 w Mogielnicy, zm. 8 lipca 1991 w Warszawie) – polski krytyk teatralny, historyk literatury polskiej.
Pracownik naukowy (docent) Instytutu Badań Literackich PAN. W latach sześćdziesiątych popularna osobowość telewizyjna jako autor wprowadzeń do spektakli Teatru Telewizji wygłaszane na żywo.
Badacz epoki romantyzmu i mitu Napoleona Bonaparte, znawca twórczości Słowackiego.
W latach 1953-1981 członek PZPR. I sekretarz POP PZPR w Instytucie Badań Literackich. W 1990 wstąpił do ROAD. Jego grób znajduje się na cmentarzu Powązkowskim w Warszawie (pod murem V-grób 64/65).
Był mężem Zofii Stefanowskiej-Treugutt, historyka literatury. Mieli dwójkę dzieci – Jana Treugutta i Ewę Werpachowską (ur. w 1949).
Lata młodości i edukacja.
Urodził się w rodzinie nauczycielskiej. W 1933 zaczął uczęszczać do szkoły średniej w Drohiczynie. Po zajęciu ziem wschodnich przez ZSRR kontynuował naukę w dziewięcioletniej szkole radzieckiej w Hajnówce. W tym okresie należał do Komunistycznego Związku Młodzieży Zachodniej Białorusi. Po zajęciu tych terenów przez Niemcy pracował jako robotnik kolejowy, nauczyciel i pisarz gminny. Po wyzwoleniu ukończył w 1945 Państwowe Liceum Humanistyczne w Siematyczach, aby potem studiować polonistykę na Uniwersytecie Warszawskim. W roku 1950 uzyskał magisterium, zaś w 1956 stopień kandydata nauk filologicznych na podstawie rozprawy "Młodość pisarska Słowackiego", której promotorem był Stefan Żółkiewski. Habilitował się w 1964 na podstawie rozprawy "«Beniowski». Kryzys indywidualizmu romantycznego".
Praca naukowa.
Jako historyk literatury zadebiutował w 1950 artykułem "O postępowości Słowackiego" w "Pamiętniku Literackim".
W latach 1951-1953 odbywał aspiranturę w Instytucie Badań Literackich PAN, gdzie został w 1954 adiunktem, zaś w 1964 docentem. W 1965 został członkiem komitetu redakcyjnego wydawnictwa "Obraz literatury polskiej XIX i XX wieku". Od 1966 do 1985 prowadził wykłady i seminarium z romantyzmu i literatury współczesnej na Uniwersytecie Warszawskim. W latach 1968-1982 zastępca dyrektora do spraw naukowych IBL PAN. Jako wicedyrektor, chronił IBL PAN przed czystkami związanymi z Marcem 1968.
Był również członkiem Rady Naukowej IBL (1969-1983) i Komitetu Nauk o Literaturze Polskiej (1969-1980). W 1971 został kierownikiem Działu Wydawnictw IBL PAN. Od 1972 do 1981 członek redakcji dwumiesięcznika „Teksty”, publikując artykuły i szkice. W 1977 wszedł w skład rady redakcyjnej serii wydawniczej "Literary Studies in Poland", w której pracował do 1990. W 1981 wybrany na członka Komitetu Nauk Historycznych PAN. W latach 1981-1990 wykładał w Państwowej Wyższej Szkole Teatralnej w Warszawie. W 1987 został członkiem Pracowni Psychosocjologii Literatury.
Praca w teatrze i jako krytyka teatralnego.
Pierwsze recenzje i interpretacje dramatów publikował w czasie studiów polonistycznych w czasopismach "Wieś" i „Nowa Kultura”. Jeszcze przed magisterium był kierownikiem literackim filii Teatru Domu Wojska Polskiego „Placówka” (w 1948) oraz Państwowego Teatru Powszechnego w Łodzi (od stycznia do września 1950). W latach 1951/52 wykładał historię teatru europejskiego w Szkole Partyjnej przy KC PZPR. Od września 1952 kierownik działu kulturalnego „Przeglądu Kulturalnego”, w którym regularnie publikował recenzje przedstawień i omówienia książek poświęconych problemom teatru. Tam również w 1955 rozpoczął prowadzenie rubryki „Teatr wyobraźni”, w której zamieszczał interpretacje niegranych dramatów. W 1964 został konsultantem a później kierownikiem literackim Teatru Polskiego w Warszawie. Do ustąpienia z tego stanowiska w 1970 nie pisał recenzji teatralnych, później tylko sporadycznie. Publikował również teksty rocznicowe i wspomnienia o ludziach teatru. Prowadził wykłady i seminaria z dramatu współczesnego na Uniwersytecie Warszawskim. Napisał scenariusz i komentarz (mówiony przez niego) do telewizyjnego filmu dokumentalnego "Godzina teatru" (1966) oraz komentarz do filmu dokumentalnego "Hanuszkiewicz" (1971)w reżyserii Jerzego Ziarnika. Wygłaszał w telewizji wprowadzenia do spektakli Teatru Telewizji.
W 2001 po raz pierwszy wręczono Nagrodę im. Stefana Treugutta przyznawaną przez Sekcję Polską Międzynarodowego Stowarzyszenia Krytyków Teatralnych twórcom Teatru Telewizji.
Nagrody i odznaczenia.
Odznaczony m.in. Złotym Krzyżem Zasługi (1955), Krzyżem Kawalerskim Orderu Odrodzenia Polski (1972), Medalem Komisji Edukacji Narodowej (1973).

</doc>
<doc id="207665" url="https://pl.wikipedia.org/wiki?curid=207665" title="Czasopismo naukowe">
Czasopismo naukowe

Czasopismo naukowe – rodzaj czasopisma, w którym są drukowane publikacje naukowe podlegające recenzji naukowej. Współcześnie szacuje się, że na świecie jest wydawanych ponad 54 tys. czasopism naukowych, w których pojawia się ponad milion artykułów rocznie. 
W 1665 ukazały się dwa pierwsze czasopisma naukowe wydawane w Europie: „Journal des Savants”, francuski periodyk dotyczący literatury (pierwszy redaktor: Denis de Sallo), i „Philosophical Transactions of the Royal Society”, angielski periodyk naukowy (pierwszy redaktor: Henry Oldenburg).
Zasady działania.
Czasopismo naukowe różni się od zwykłego czasopisma m.in. tym, że publikowane w nim artykuły podlegają recenzji naukowej. Czasopismo naukowe posiada także zwykle ściśle zdefiniowany zakres tematyczny i publikuje artykuły wyłącznie z tego zakresu. Wyjątkiem są czasopisma ogólne takie jak "Science" czy "Nature", które publikują artykuły opisujące, zdaniem ich rad redakcyjnych, najważniejsze dokonania naukowe ze wszystkich nauk przyrodniczych.
Czasopisma naukowe posiadają zwykle radę redakcyjną, w skład której wchodzą naukowcy zajmujący się dziedziną, na temat której czasopismo drukuje artykuły. Członkowie rady redakcyjnej nazywani są „edytorami” lub redaktorami naukowymi, a do ich obowiązków należy nadzorowanie procesu, recenzowania oraz ostateczna decyzja o przyjęciu do druku lub odrzuceniu nadsyłanych publikacji.
Członkowie rad redakcyjnych dobierani są według różnych kryteriów. W czasopismach wydawanych przez prywatne spółki wydawnicze ostateczna decyzja o składzie rady należy do właściciela spółki. W czasopismach wydawanych przez towarzystwa naukowe o składzie rad decyduje zwykle zarząd danego towarzystwa. Najczęściej przy tworzeniu nowego czasopisma naukowego wydawca wybiera grupę inicjatywną, której powierza utworzenie rady redakcyjnej nie wtrącając się później w jej skład. Uczestnictwo w radzie redakcyjnej dobrego czasopisma naukowego jest rodzajem nobilitacji dla naukowca.
Większość czasopism naukowych posiada bazę danych potencjalnych recenzentów, do których są wysyłane publikacje do oceny. Styl pracy recenzentów może być na bieżąco oceniany przez radę redakcyjną i z bazy usuwane mogą być osoby, które piszą nierzetelne recenzje lub piszą je zbyt wolno. Bycie długoletnim, dobrze ocenianym przez radę recenzentem bywa drogą, do zostania jednym z edytorów.
W odróżnieniu od zwykłych czasopism, w większości czasopism naukowych autorzy artykułów nie otrzymują gratyfikacji pieniężnych. Motywem nadsyłania prac, jest zasada „publikuj albo giń”. Działalność naukowców jest bowiem oceniana na podstawie liczby i jakości artykułów naukowych, które zamieścili w czasopismach naukowych. Wyjątkiem są tylko tzw. artykuły zamawiane w czasopismach przeglądowych. Przywilej ich pisania mają jednak zwykle tylko najwybitniejsi specjaliści ze swoich dziedzin.
Większość dobrych czasopism naukowych nie narzeka na brak nadsyłanych prac, a w najlepszych występuje zazwyczaj znaczny ich nadmiar w stosunku do miejsca, którym dysponuje czasopismo. Np. w "Journal of The American Chemical Society", przyjmowana do druku jest średnio jedna na pięć nadesłanych prac. Średnia „odrzutu” dla czasopism zarejestrowanych w Instytucie Filadelfijskim waha się wokół liczby 2, co oznacza, że przeciętnie jedna na dwie nadesłane publikacje jest przyjmowana do druku.
Rodzaje czasopism naukowych.
Czasopisma naukowe można ogólnie podzielić na:
Wydawcy czasopism naukowych.
Czasopisma naukowe są wydawane przez cztery grupy wydawców:
Jakkolwiek patrząc globalnie największymi graczami na rynku są zdecydowanie prywatne firmy wydawnicze, prestiż czasopism wydawanych przez towarzystwa naukowe jest zwykle większy. Do towarzystw naukowych należą często czasopisma o najstarszej tradycji w danej dziedzinie, posiadające niekwestionowaną pozycję lidera. Przykładem może tu być np. "Journal of The American Chemical Society", najbardziej prestiżowe czasopismo chemiczne na świecie istniejące od 1903 r. Prywatne firmy wydawnicze reagują jednak szybciej na zapotrzebowanie rynku i tworzą wiele czasopism „niszowych”, które koncentrują się na nowo powstałych wąskich obszarach badań. Prócz rzetelnych wydawnictw publikujących czasopisma naukowe zgodnie z należytymi standardami, należy wyróżnić wydawców publikujących tzw. drapieżne czasopisma, charakteryzujących się natarczywym zachęcaniem potencjalnych autorów do publikacji, brakiem przejrzystego składu redakcji czasopisma oraz nierzetelnym procesem recenzyjnym wyrażającym się w braku przestrzegania należytych standardów rzetelności naukowej.
Dystrybucja i dostępność czasopism naukowych.
Czasopisma naukowe, oprócz popularnonaukowych, nie są dystrybuowane powszechnie, lecz wyłącznie poprzez subskrypcję, która jest adresowana do określonych grup nabywców. Najważniejszymi nabywcami czasopism naukowych są wyspecjalizowane biblioteki, znajdujące się na uczelniach wyższych, w instytutach naukowych i przemysłowych centrach badawczych. Nie oznacza to jednak, że czasopisma naukowego nie może nabyć dowolna osoba. Barierą przy nabywaniu czasopism naukowych przez indywidualne osoby jest tylko ich cena. Roczna subskrypcja dobrego czasopisma naukowego przez bibliotekę kosztuje 500-3000 USD. Cena dla indywidualnych nabywców jest zwykle o połowę niższa.
Czasopisma publikowane przez wydawców nastawionych na zysk kosztują konsumenta przeciętnie pięciokrotnie więcej w przeliczeniu na jedną stronę niż te wydawane przez organizacje non-profit.
Od upowszechnienia Internetu dystrybucja czasopism naukowych drogą tradycyjną, w formie papierowej przez biblioteki, powoli zaczyna zanikać. Obecnie niemal wszystkie liczące się czasopisma udostępniają je w formie plików PDF, które można pobierać z baz danych wydawców, takich jak prowadzona przez Elsevier baza ScienceDirect lub z bibliotek cyfrowych, takich jak Wirtualna Biblioteka Naukowa (WBN). Jest to szczególnie wygodne po sprzężeniu tych baz z systemami baz cytowań, które również dostępne są przez Internet. W naukach przyrodniczych typ naukowca, który siedział godzinami w bibliotece wertując zakurzone stare roczniki czasopism odszedł już w przeszłość. Współcześnie, typowym sposobem szukania informacji naukowej jest przeglądanie bibliograficzno-abstraktowych baz danych takich jak Web of Science czy Scopus, a następnie pobieranie interesujących publikacji w formie plików pdf z baz danych wydawców lub wirtualnych bibliotek.
Dostęp do pełnych tekstów publikacji jest jednak przeważnie płatny, a jego koszt zbliżony do tradycyjnej subskrypcji czasopism. W Polsce od 2010 roku dostęp dla wyższych uczelni i instytucji naukowych do wybranych baz WBN (czasopisma wydawnictw Elsevier i Springer oraz baza danych publikacji Web of Knowledge) jest finansowany z budżetu państwa.
Z drugiej strony stale wzrasta liczba czasopism udostępniających wersje elektroniczne swoich artykułów w oparciu o licencje otwarte. Czasopisma wydawane przez wydawców takich jak Public Library of Science czy BioMed Central są z założenia bezpłatnie dostępne dla każdego zainteresowanego. Ich udział na rynku jest wciąż niewielki, ale stale wzrasta. Wzrasta też stopniowo ich impact factor. Wadą wielu z nich jest to, że są one utrzymywane przez samych autorów, którzy muszą wnosić opłaty za umieszczenie ich publikacji w tych czasopismach. Część z tego rodzaju czasopism jest jednak coraz silniej bezpośrednio lub pośrednio dotowana przez towarzystwa naukowe i naukowe instytucje państwowe.
Niektóre polskie czasopisma naukowe z różnych dziedzin dostępne są w "Portalu Czasopism Naukowych" (Wydawnictwo UJ). Część z nich dostępna jest bezpłatnie.
Wielu wydawców, aby utrzymać zatrudnienie w drukarniach i utrzymać stare kanały dystrybucji, oferuje często subskrypcje „wiązane”, które obejmują po atrakcyjnej cenie zarówno dostęp przez Internet jak i dostarczanie papierowej wersji czasopisma. Na rynku zaczynają się jednak pojawiać coraz liczniej czasopisma dostępne wyłącznie przez sieć.
Impact Factor (miara oddziaływania).
Impact factor (IF) – w wolnym tłumaczeniu „miara oddziaływania” – to wskaźnik prestiżu i siły oddziaływania czasopism naukowych, ustalany przez Instytut Filadelfijski, na podstawie prowadzonego przez ten instytut indeksu cytowań publikacji naukowych.
Wskaźnik ten, dzięki autorytetowi Instytutu Filadelfijskiego, ma ogromne znaczenie dla czasopism naukowych i jest to dla nich często „być albo nie być” – czasopisma, których IF z roku na rok maleje zwykle tracą dobrych autorów i czytelników i w końcu tracą na znaczeniu zupełnie. Stąd, czym czasopismo ma wyższe IF tym sito selekcji publikacji, które się mogą w tym czasopiśmie ukazać jest ostrzejsze. Jeśli system selekcji danego czasopisma jest wadliwy, odbija się to natychmiast w spadku jego IF.
Krytycy tego wskaźnika twierdzą, że jest on zanadto „mechaniczny” i często pokazuje nie tyle wartość naukową czasopism (i publikacji) lecz raczej aktualnie panujące mody i trendy w nauce. Czasopismo specjalizujące się w dziedzinie, która jest aktualnie modna siłą rzeczy publikuje artykuły, które opisują też „modne” badania, w modnych dziedzinach panuje większy ruch niż w niemodnych, co się przekłada bezpośrednio na liczbę cytowań. W praktyce jednak, jest to współcześnie jedyna rzetelna i obiektywna miara prestiżu czasopism naukowych. IF stanowi w wielu krajach, w tym w Polsce, podstawę do oceny dorobku pracowników naukowych. Obowiązujący system oceny dorobku w Polsce uwzględnia także inne czasopisma, głównie polskie, których nie wymienia na swych listach Instytut Filadelfijski. Rozszerzona lista czasopism z punktacją publikowana jest przez Ministra Nauki i Szkolnictwa Wyższego.

</doc>
<doc id="207666" url="https://pl.wikipedia.org/wiki?curid=207666" title="Jezioro Gałęźne">
Jezioro Gałęźne

Jezioro Gałęźne – jezioro zamknięte i bezodpływowe na Pojezierzu Kaszubskim (powiat kościerski, województwo pomorskie) na północnym obszarze miejskim Kościerzyny (dojazd ulicą "Słoneczną" od "Kartuskiej") jest własnością Gminy Miejskiej Kościerzyna. Dzierżawcą jeziora jest Polski Związek Wędkarski Zarząd Okręgu w Gdańsku. Nad jeziorem znajduje się kąpielisko miejskie.
Powierzchnia całkowita: 8,933 ha.

</doc>
<doc id="207668" url="https://pl.wikipedia.org/wiki?curid=207668" title="Czech">
Czech

Czech (, ) – protoplasta Czechów według kroniki Kosmasa, a także postać z legendy o Lechu, Czechu i Rusie.
Informacje źródłowe.
Wymieniony po raz pierwszy w "Kronice Czechów" Kosmasa z Pragi jako Bohemus. Kosmas nie podał jego rodowodu ani pochodzenia. Miał on wkroczyć ze swoim ludem do niezamieszkanego wówczas kraju nazwanego jego imieniem, gdzie się osiedlił. Według Kosmasa założył pierwszy gród na górze Říp, gdzie ustanowił kult przyniesionych ze sobą z ojczyzny bóstw.
Według Kosmasa następcą Bohemusa miał być Krok, który według "Roczników z Hradiště-Opatovice" był jego synem. Z kolei według XIV-wiecznej Kroniki Dalimila Bohemus przybył do Czech wraz z drużyną i sześcioma braćmi z Karyntii, skąd został wygnany za zabójstwo. XVI-wieczny kronikarz Václav Hájek obliczył datę zasiedlenia Czech przez Bohemusa na 644, zaś jego śmierci na 661 rok. Czesi w późniejszych podaniach odrzucili historycznego księcia Czech Lecha, zmieniając go ustawicznie na Becha, by dopasować go do eponimu Bech – „praojciec Bohemów, Czechów”.
Według polskiej "Kroniki wielkopolskiej" Czech był młodszym bratem Lecha i Rusa, którzy przybyli z Panonii. W późniejszej, czeskiej wersji tej legendy, Rus już nie występuje.

</doc>
<doc id="207669" url="https://pl.wikipedia.org/wiki?curid=207669" title="Gija Joseon">
Gija Joseon

Gija Joseon – dawne państwo koreańskie, którego istnienie datuje się na okres do 194 p.n.e.
Gija był legendarnym stryjem ostatniego cesarza Chin z dynastii Shang, tyrana Zhou, a także jego więźniem aż do czasu upadku królestwa Shang, kiedy uwolnił go król Wu Zhou. Nie zgadzając się na bycie poddanym nowego króla, Gija wraz z 5000 poddanymi mu ludźmi miał wyruszyć na teren dzisiejszej Korei i założyć królestwo Gija Joseon.
Sporną sprawą jest to czy królestwo Gija Joseon istniało naprawdę. Niektórzy koreańscy historycy odrzucają możliwość istnienia Gija, głównie ze względu na ideologię nacjonalistyczną; istotnie nie ma żadnych wiarygodnych źródeł potwierdzających jego istnienie. 
Według "Samguk Yusa" Gojoseon założony został w roku 2333 p.n.e. "Samguk Yusa" nie dostarcza jednak wielu informacji. Według "Gyuwon Sahwa", danych historycznych o Tangunach i ich lat panowania, Gojoseon rządzony był przez 43 Tangunów przez 1195 lat. "Zaginiony okres" pomiędzy upadkiem Gojoseon a Wiman Joseon mógł więc być wypełniony rządami Gija Joseon.
"Genealogia Klanu Seonwu z Taewon" (태원선우씨세보, 太原鮮于氏世譜) podaje imiona 41 władców Gija Joseon i okresy ich rządów.
Władcy Gija Joseon.
Lista według "Genealogii Klanu Seonwu z Taewon" (w nawiasach okres panowania):

</doc>
<doc id="207670" url="https://pl.wikipedia.org/wiki?curid=207670" title="Jerzy Rosołowski">
Jerzy Rosołowski

Jerzy Andrzej Rosołowski (ur. 10 listopada 1930 w Warszawie, zm. 20 grudnia 2001 tamże) – polski dziennikarz, lektor i spiker radiowy i telewizyjny. Był lektorem wielu wydań Polskiej Kroniki Filmowej.
Życiorys.
Absolwent Wydziału Prawa Uniwersytetu Warszawskiego (1956). Od 1955 związany z Polskim Radiem (m.in. audycja „Muzyka i aktualności”). Był prezenterem "Dziennika Telewizyjnego". Laureat „Złotego Mikrofonu” w 1973, odznaczony m.in. Złotym Krzyżem Zasługi. Od 1974 roku należał do PZPR. Współpracował, jako lektor, z redakcją telewizyjnego programu "Sonda", był także lektorem w serialu telewizyjnym "Odjazd" zrealizowanym w 1995 oraz serialu "Miami Vice" dla TVP emitowanego pod koniec lat 80. XX wieku.
W 1990 roku czytał filmy: "Kaczor Daffy i Kogut Leghorn" z serii „Classic Looney Tunes Cartoons!”. Był także narratorem w filmach animowanych o Kubusiu Puchatku.
Posiadał szczególną umiejętność czytania tekstu bez uprzedniego zapoznania się z nim oraz zdolność poprawiania błędów w tekście podczas czytania.
Zmarł na atak serca. 28 grudnia 2001 został pochowany na warszawskim cmentarzu Bródnowskim (kwatera 40E-1-31).

</doc>
<doc id="207671" url="https://pl.wikipedia.org/wiki?curid=207671" title="Kasjusz Cherea">
Kasjusz Cherea

Kasjusz Cherea (łac. "Cassius Chaerea", ur. 12 p.n.e., zm. 41 n.e. w Rzymie) – rzymski żołnierz, trybun wojskowy pretorianów, tyranobójca.
Życiorys.
Przez wiele lat był żołnierzem, między innymi uczestniczył w walkach w Germanii pod dowództwem Germanika. Przypisuje mu się również uratowanie rodziny Germanika po buncie w legionach nad Renem, stąd zaufanie ze strony jego syna, cesarza Kaliguli. Od niego też otrzymał godność trybuna.
Uczestniczył w spisku przeciwko Kaliguli oraz w jego zabójstwie 24 stycznia 41 roku – sam zadał decydujący cios: Niechęć do cesarza wynikała także z przyczyn osobistych – Kaligula bowiem szydził z jego wysokiego, kobiecego głosu, który wyraźnie nie pasował do jego potężnej, atletycznej postury: Kasjusz Cherea został skazany na śmierć przez cesarza Klaudiusza i stracony. Egzekucji (na prośbę samego Kasjusza) dokonano tym samym mieczem, którym śmiertelnie ugodził Kaligulę.

</doc>
<doc id="207672" url="https://pl.wikipedia.org/wiki?curid=207672" title="Willard Libby">
Willard Libby

Willard Frank Libby (ur. 17 grudnia 1908, zm. 8 września 1980) – chemik amerykański, laureat Nagrody Nobla w dziedzinie chemii za rok 1960.
Młodość i edukacja.
Urodził się 17 grudnia 1908 w Grand Valley, w stanie Kolorado. Jego ojciec, Ora Edward Libby, był rolnikiem, edukację zakończył na trzeciej klasie szkoły podstawowej. Matką Willarda Franka była Eva May Rivers. W 1913 rodzice przenieśli się do północnej Kalifornii i zajęli się sadownictwem. Willard ukończył szkołę średnią w 1926. Zachęcany przez rodziców, kształcił się dalej na Uniwersytecie Kalifornijskim w Berkeley. Początkowo zamierzał zostać inżynierem górnikiem, później zainteresowała go chemia, matematyka i fizyka. Studia ukończył w 1931.
W ciągu dwóch lat po uzyskaniu doktoratu Libby prowadził badania w dziedzinie niskich energii i promieniotwórczości. W tym czasie zbudował czuły licznik Geigera do wykrywania słabego promieniowania. W latach 1933-1940 wykładał na Uniwersytecie w Berkeley.
Projekt Manhattan.
W czasie II wojny światowej Libby przeniósł się do "War Research Division" przy Uniwersytecie Columbia i w ramach Projektu Manhattan prowadził badania nad energią atomową. Wziął udział w opracowaniu sposobu rozdzielania izotopów uranu, potrzebnych do uzyskania bomby atomowej. To ważne osiągnięcie opierało się na zasadach, które Libby później wykorzystał w pracach nad datowaniem za pomocą węgla promieniotwórczego C-14.
Wynalezienie datowania radiowęglowego.
Libby wynalazł metodę mierzenia czasu połowicznego rozpadu izotopu węgla 14C, co stało się podstawą bardzo ścisłego datowania próbek, tzw. "datowania radiowęglowego", zwłaszcza pochodzenia organicznego (zwłok, szkieletów, papirusów, skamielin itd.). Metoda ta znalazła zastosowanie we współczesnej archeologii i kryminologii. W 1960 r. Libby otrzymał za jej opracowanie Nagrodę Nobla w dziedzinie chemii.
Już wcześniej zauważono, że rozpad promieniotwórczy dostarcza informacji na temat wieku Ziemi. Po kilku latach od odkrycia promieniotwórczości stwierdzono, że rozpad jądra prowadzi do przekształcenia nietrwałych pierwiastków promieniotwórczych w trwałe, zwykłe pierwiastki, przy czym czas rozpadu jest charakterystyczny dla danego izotopu i można go oznaczyć. Już w 1904 r. Ernest Rutherford doszedł do wniosku, że zjawisko to może posłużyć do określenia wieku Ziemi. W rok później tym problemem zajął się amerykański chemik Bertram Borden Boitwood. W 1907 r. opracował metodę, dzięki której ustalił wiek Ziemi na 2,2 mld lat, a wiek Układu Słonecznego co najmniej na 5 mld lat.
Ważne dla sprawdzenia tej hipotezy okazało się uwzględnienie możliwości, jakie zawierały wykryte w 1939 r. promieniowanie kosmiczne bombardujące Ziemię. Promieniowanie kosmiczne to strumień cząstek elementarnych stale docierających z przestrzeni kosmicznej na Ziemię. Cząstki zawarte w promieniowaniu kosmicznym po drodze zderzają się i wchodzą w reakcję z cząsteczkami azotu. W 1946 Libby wykazał, że pewna część atomów azotu zmienia się w promieniotwórczy węgiel, czyli w izotop węgla C-14, a ten z kolei szybko przechodzi w dwutlenek węgla, przyswajany przez rośliny i obecny w całej przyrodzie. Wobec tego wszystkie organizmy żywe pochłaniają naturalny C-14 wraz z pożywieniem.
Libby wysunął hipotezę, że zasadne jest przypuszczenie, iż zawartość C-14 w organizmach żywych pozostaje stosunkowo niezmienna w ciągu całego ich życia, to znaczy tak długo, jak długo przyswajają one składniki odżywcze. Po obumarciu organizmu izotop C-14, znajdujący się w roślinach i zwierzętach, rozpada się, a jego zawartość z czasem się zmniejsza. Czas połowicznego rozpadu uranu U-238 wynosi 4,5 mld lat, a węgla C-14 jak stwierdzono około 1940 r. jest stosunkowo krótki i wynosi zaledwie około 5730 lat.
Libby zbudował specjalny licznik Geigera, zamknięty w grubej ołowianej obudowie, która pochłaniała naturalne promieniowanie z zewnątrz, i opracował metodykę pomiarów. Najpierw sprawdził metodę na roślinach, między innymi na sekwojach kalifornijskich, których wiek ustalono w inny sposób. Później oznaczył wiek przedmiotów wykonanych z drewna – na przykład łodzi pogrzebowej faraona Egiptu Senusreta – lub pozostałości organicznych i osiągnął doskonałą zgodność między wiekiem przewidywanym a ustalonym doświadczalnie.
Zdołał także ustalić wiek najstarszych wytworów człowieka oraz ludzkich wspólnot. Na tej podstawie wysunął wniosek, że epoka lodowcowa skończyła się około 10 000 lat temu, dużo później niż przedtem przypuszczano. Datowanie za pomocą węgla C-14 daje dobre wyniki dla okresu od 500 do 70 000 lat temu.
Po II wojnie światowej Libby zajmował znaczącą pozycję w fizyce amerykańskiej. W 1952 r. Libby opublikował książkę "Radiocarbon Dating". W latach 1945-1954 był profesorem chemii w "Institute for Nuclear Studies" na Uniwersytecie Chicagowskim.
Dalsza kariera naukowa.
Później wziął urlop, by uczestniczyć w pracach "Atomic Energy Commission". Libby, mianowany do tego ciała przez prezydenta Dwighta Eisenhowera, był uważany za zwolennika zimnej wojny i obrońcę polityki rządu.
W latach 50. XX w. gorąco popierał budowę przydomowych „schronów atomowych”, które rzekomo miały uchronić ludzi przed śmiertelnymi skutkami promieniowania powstającego na skutek ataku atomowego. Wykazywał zdumiewający spokój w ocenie zagrożenia promieniowaniem i stanowczo opowiadał się za próbami z bronią jądrową.
Od 1959 ostatnie lata pracy zawodowej Libby spędził na wydziale chemii Uniwersytetu Kalifornijskiego w Los Angeles, był także dyrektorem "Institute of Geophysics and Planetary Physics".
Przeszedł na emeryturę w 1976. Zmarł 8 września 1980 w wyniku komplikacji wywołanych zapaleniem płuc. 
Znaczenie.
Datowanie za pomocą węgla C-14, od czasu odkrycia, przekształciło się w rozległą dziedzinę badań, w których wykorzystuje się też inne izotopy promieniotwórcze, a stosowane metody są coraz bardziej wyszukane i dokładne. Nowe sposoby, na przykład metoda K-Ar z zastosowaniem promieniotwórczego potasu K-40, służą do ustalania wieku kontynentów i struktury geologicznej. Metody Rb-Sr z zastosowaniem atomów rubidu Rb-87 użyto do ustalenia wieku skał pobranych na Księżycu.
Życie osobiste i osobowość.
Ożenił się z Leonorą Lucindą Hickey, z którą miał córki bliźniaczki, Susan i Janet. Po rozwodzie w 1966 ożenił się z Leoną Woods Marshall.
Był człowiekiem wysokim i mocno zbudowanym, miał rude włosy. Przez całe życie był znany jako „dziki Bili”. Uważano go za dobrego nauczyciela, lecz bardzo surowego dla doktorantów. Jego poglądy na temat koniecznych cech fizyka były typowe dla okresu, w którym żył.

</doc>
<doc id="207678" url="https://pl.wikipedia.org/wiki?curid=207678" title="Willard Frank Libby">
Willard Frank Libby



</doc>
<doc id="207679" url="https://pl.wikipedia.org/wiki?curid=207679" title="Grand Orient de France">
Grand Orient de France



</doc>
<doc id="207682" url="https://pl.wikipedia.org/wiki?curid=207682" title="Stanisław Marczak-Oborski">
Stanisław Marczak-Oborski

Stanisław Marczak-Oborski ps. „Dziennikarz” (ur. 26 grudnia 1921 w Dzikowie, zm. 11 sierpnia 1987 w Warszawie) – polski poeta, teatrolog, dziennikarz, krytyk literacki i tłumacz, badacz dramatu i teatru dwudziestolecia oraz powojennego życia teatralnego w Polsce; dokumentalista.
Życiorys.
Urodził się 26 grudnia 1921 w Dzikowie koło Tarnobrzega w rodzinie historyka i bibliotekarza Michała Marczaka (1886–1945) i Marii z domu Oleś. Student tajnego Uniwersytetu Warszawskiego (1940–1944), dyplom uzyskał w 1956; doktor nauk humanistycznych 1966, doktor habilitowany 1982.
Uczestnik kampanii wrześniowej. Podczas okupacji działacz podziemnego ruchu kulturalnego, kierownik tajnych teatrzyków studenckich w Warszawie, od stycznia 1944 redaktor konspiracyjnego miesięcznika literackiego „Droga”. Uczestnik powstania warszawskiego; napisał kilka wierszy o tej tematyce. Walczył w 6. kompanii batalionu AK "Kiliński""". Jeniec wojenny obozu w Mühlberg (1944–1945).
Po wojnie był kierownikiem literackim wielu warszawskich teatrów. W latach 1959–1964 kierownik Teatru Telewizji. Od 1956 związany etatowo z Instytutem Sztuki PAN.
Autor publikacji, w tym poetyckich; opracował m.in. "Iskier przewodnik teatralny" (1964).
Zmarł 11 sierpnia 1987 w Warszawie w wieku 65 lat. Pochowany na cmentarzu Powązkowskim w Warszawie (kw. 36-3-8).
Odznaczenia i nagrody.
Laureat Nagrody Państwowej I stopnia (zespołowo, 1964) i Nagrody Klubu Krytyki Teatralnej (1969).

</doc>
<doc id="207683" url="https://pl.wikipedia.org/wiki?curid=207683" title="Błędnik (Gdańsk)">
Błędnik (Gdańsk)

Błędnik () – nazwa ulicy, z wiaduktem nad torami kolejowymi, w Gdańsku.
Historia.
Nazwa pochodzi od wielkiego, najstarszego w Gdańsku publicznego parku "Irrgarten", założonego w tym miejscu w 1708.
Ogród został założony pomiędzy fosą Starego Miasta i linią obwałowań łączących Górę Gradową z Szańcem Wapiennym nad Wisłą. Nazwa ogrodu powstała dzięki labiryntowi ścieżek, gdzie można było zabłądzić.
W II połowie XIX w. powstała na terenie byłych ogrodów linia kolejowa, a następnie wiadukt nad torami kolejowymi, który przetrwał do lat 60. XX w. W latach 1967 – wrzesień 1970 zbudowano dwujezdniowy wiadukt nad torami kolejowymi, będący częścią głównej arterii łączącej Śródmieście z Wrzeszczem i Oliwą.
W okresie 30 kwietnia 2005 – 15 lipca 2006 Błędnik przeszedł generalny remont.
Na południowy zachód od wiaduktu, przy ul. 3 Maja, rosną dwa klony będące prawdopodobnie ostatnią pozostałością po dawnym ogrodzie.

</doc>
<doc id="207684" url="https://pl.wikipedia.org/wiki?curid=207684" title="Festiwal &quot;Prowokacje&quot;">
Festiwal &quot;Prowokacje&quot;



</doc>
<doc id="207685" url="https://pl.wikipedia.org/wiki?curid=207685" title="Sześć stóp pod ziemią">
Sześć stóp pod ziemią

Sześć stóp pod ziemią (ang. "Six Feet Under") – wielokrotnie nagradzany, amerykański serial telewizyjny produkowany w latach 2001–2005 przez stację telewizyjną HBO, stworzony przez scenarzystę "American Beauty" (1999) Alana Balla.
Akcja serialu skupia się wokół zakładu pogrzebowego „Fisher &amp; Sons”, prowadzonego przez rodzinę Fisherów i opowiada o ich życiu po śmierci głowy rodziny. Miejscem akcji jest współczesne Los Angeles. Tytuł oznacza w potocznym angielskim śmierć – 6 stóp (ok. 1,83 m) to tradycyjna głębokość, na której chowane są zwłoki zmarłego.
Wyprodukowano łącznie 63 odcinki. Prawie każdy rozpoczynał się sceną śmierci osoby, której przygotowaniami do pogrzebu zajmował się potem zakład Fisherów.
Motyw przewodni.
Serial skupia się na ludzkiej śmiertelności i życiu ludzi, którzy mają z nią kontakt codziennie. Twórca produkcji, Alan Ball, wyjaśniając przesłanie serialu, przytacza pytania, na jakie ma odpowiedzieć:
W "Sześciu stopach pod ziemią" to rodzina Fisherów analizuje te pytania. Przez 5 sezonów, 63 odcinki główne postaci doświadczają kryzysów będących w ścisłym związku z ich otoczeniem i żalu z nimi związanego. Alan Ball odnosi te przeżycia i wybór tytułu dla serialu ponownie do stałego założonego konceptu:
Odbiór serialu.
Opinie krytyków.
Serial spotkał się z dobrym odbiorem krytyków filmowych. Agnieszka Holland uważa serial "Sześć stóp pod ziemią", obok m.in. "Rodziny Soprano", za nowatorski w historii telewizji, który „przełamał barierę obyczajowego małego realizmu”.
Holland wskazuje także na większą oryginalność i wartość artystyczną tych seriali, wobec innych kontrowersyjnych i odważnych produkcji, jak "Seks w wielkim mieście" czy "Ostry dyżur".
"Sześć stóp pod ziemią" wielokrotnie pojawiał się w zestawieniach najlepszych seriali, jak i najwybitniejszych finałowych odcinków wszech czasów.
Nagrody.
Złote Globy.
3 wygranych (w tym 1 za najlepszy serial dramatyczny) i 32 nominacje (w tym 2 za najlepszy serial dramatyczny)
2002
2004
Nagrody Emmy.
9 wygranych i 43 nominacje (w tym 4 za najlepszy serial dramatyczny)
2002
2003
2006
Nagroda Gildii Aktorów Filmowych.
3 wygranych i 5 nominacji
2003
2004
Emisja.
W Polsce serial emitowany przez stacje:

</doc>
<doc id="207687" url="https://pl.wikipedia.org/wiki?curid=207687" title="Sortowanie pozycyjne">
Sortowanie pozycyjne

Sortowanie pozycyjne (ang. "radix sort") to algorytm sortowania porządkujący stabilnie ciągi wartości (liczb, słów) względem konkretnych cyfr, znaków itp, kolejno od najmniej znaczących do najbardziej znaczących pozycji. Złożoność obliczeniowa jest równa formula_1 gdzie formula_2 to liczba różnych cyfr, a formula_3 liczba cyfr w kluczach. Wymaga formula_4 dodatkowej pamięci.
Przewagą sortowania pozycyjnego nad innymi metodami jest fakt, iż nie wykonuje ono żadnych operacji porównania na danych wejściowych. Załóżmy, że mamy dużą liczbę bardzo długich liczb, bardzo do siebie podobnych – w tym sensie, że większość z nich ma takie same cyfry na początkowych pozycjach. Nie jest łatwo powiedzieć która jest większa, gdyż za każdym razem musimy porównać dużo cyfr, zanim trafimy na różnicę. Czas porównania takich liczb jest zatem proporcjonalny do ich długości. Gdybyśmy do posortowania tych liczb zastosowali algorytm porównujący liczby, np. sortowanie szybkie, otrzymalibyśmy dla niego złożoność formula_5 gdzie formula_3 to liczba cyfr w liczbach.
Dla krótkich ciągów efektywniejsze jest sortowanie przez zliczanie.
Algorytmy pozycyjne sprawdzają się także w roli algorytmów sortujących listy.
Implementacja w pseudojęzyku programowania.
procedure RadixSort(tab[],d)
begin
 for i:=d downto 1 do
 posortuj stabilnie ciągi według i-tej pozycji;
end;
Dowód poprawności algorytmu sortowania pozycyjnego.
Załóżmy, że przed i-tym przebiegiem pętli for, wszystkie ciągi są posortowane według (i-1)tej cyfry/litery. Po kolejnej iteracji ciągi będą posortowane według i-tej. Jeżeli dla dwóch, lub więcej ciągów, ich i-ta cyfra/litera jest taka sama, stabilność sortowania zapewni nam zachowanie pierwotnego porządku. Po ostatnim przebiegu pętli for ciągi będą uporządkowane według najbardziej znaczących cyfr, oraz kolejnych w przypadku identyczności na ostatnich pozycjach.
Powyższy algorytm zakłada, że ciągi są tej samej długości. W przypadku gdy tak nie jest, możemy uzupełnić ciągi do tej samej długości zerami z lewej strony (dla liczb) lub zerowymi znakami z prawej (dla napisów). Jeżeli ciągów długich jest niewiele, metoda ta jest nieefektywna, jednak istnieją modyfikacje oryginalnego algorytmu działające ściśle w czasie liniowym względem rozmiaru danych.
Przykład działania algorytmu sortowania pozycyjnego.
codice_1 wskazuje pozycję posortowaną w danym przejściu.

</doc>
<doc id="207689" url="https://pl.wikipedia.org/wiki?curid=207689" title="Marcin Stajewski">
Marcin Stajewski

Marcin Stajewski (ur. 14 września 1938 w Warszawie), polski artysta plastyk, scenograf teatralny, telewizyjny i filmowy, projektant form przemysłowych, grafik, wystawiennik. 
Absolwent Akademii Sztuk Pięknych w Warszawie (1963). Od 1963 związany z Telewizją Polską, gdzie stworzył scenografie do licznych programów, w tym spektakli Teatru Telewizji, m.in.: "Mazepa", "Pan Tadeusz", "Beatrix Cenci", "Granica", "Cudzoziemka", "Sługa Boży", "Hamlet," "Niemcy". Również autor licznych scenografii do zwykłych spektakli teatralnych, w tym "Fantazy" Słowackiego, "Dożywocie" Fredry, "Twarzą w twarz", "Lot nad kukułczym gniazdem" i innych.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.

</doc>
<doc id="207691" url="https://pl.wikipedia.org/wiki?curid=207691" title="Bezpartyjny Blok Wspierania Reform">
Bezpartyjny Blok Wspierania Reform

Bezpartyjny Blok Wspierania Reform (BBWR) – polski komitet wyborczy, którego powstanie zapowiedział Lech Wałęsa 1 czerwca 1993 podczas konferencji prasowej w ogrodach Belwederu. Miał on odnosić się do tradycji piłsudczykowskiego Bezpartyjnego Bloku Współpracy z Rządem.
Historia.
BBWR został zarejestrowany sądownie 30 listopada 1993 jako stowarzyszenie.
W 7 stycznia 1994 podczas posiedzenia założycieli funkcję przewodniczącego powierzono Zbigniewowi Relidze. Funkcję przewodniczącego pełnił do czasu zwołania zjazdu stowarzyszenia. W listopadzie tego samego roku ustąpił i odszedł z BBWR, a na funkcji szefa stowarzyszenia zastąpił go Jerzy Gwiżdż.
Bezpartyjny Blok Wspierania Reform był formacją polityczną mającą stworzyć w nowym parlamencie zaplecze Prezydenta RP, który liczył na uzyskanie przez swoje ugrupowanie co najmniej 25% głosów. W momencie powstania sondaż Demoskopu dawał stowarzyszeniu poparcie 18% ankietowanych.
W wyniku wyborów parlamentarnych, które odbyły się 19 września 1993, BBWR uzyskał 746 653 głosy, tj. 5,41% poparcia, co przełożyło się na 18 mandatów parlamentarnych (16 sejmowych i 2 senackie). Już wówczas Lech Wałęsa zaczął się dystansować od swojej nowej formacji. 
W wyborach prezydenckich w 1995 ugrupowanie działało na rzecz reelekcji Lecha Wałęsy. Po przegranych wyborach w ugrupowaniu nastąpił rozłam.
W lutym 1996 Jerzy Gwiżdż został zawieszony, a w marcu odwołany i wykluczony przez nadzwyczajny zjazd. Następnie zrezygnował z członkostwa w BBWR. Następcą Jerzego Gwiżdża został Stanisław Kowolik.
W trakcie trwania II kadencji Sejmu RP w latach 1993–1997 Klub Parlamentarny BBWR okazał się najbardziej skłóconym klubem. Na koniec kadencji jego posłowie byli podzieleni na kilka grup: 
(nazwa ugrupowania, ilość posłów z listy BBWR, lider) 
W efekcie były prezydent zaapelował do polityków BBWR o wycofanie swoich kandydatur w kolejnych wyborach parlamentarnych, czego jednak zdecydowana większość nie uczyniła. W wyborach tych BBWR otrzymał 1,36% głosów i nie uzyskał mandatów w parlamencie. W listopadzie tego samego roku działacze BBWR podjęli decyzję o przekształceniu stowarzyszenia w partię polityczną Blok dla Polski.
Działacze.
BBWR składał się z czterech pionów. Skupiały one: pracobiorców, pracodawców, rolników oraz działaczy samorządowych. W skład ugrupowania wchodzili działacze postsolidarnościowi (m.in. Jerzy Eysymontt czy Janusz Byliński), pracownicy Kancelarii Prezydenta (Andrzej Kozakiewicz czy Eligiusz Włodarczyk), związkowcy, przedsiębiorcy oraz 18 wojskowych.

</doc>
<doc id="207693" url="https://pl.wikipedia.org/wiki?curid=207693" title="Megumi Hayashibara">
Megumi Hayashibara

 – japońska seiyū i piosenkarka, okazjonalnie użyczająca również głosu w dubbingu. Z wykształcenia jest pielęgniarką. Prowadzi dwa programy radiowe: Tokyo Boogie Night oraz Heartful Station.
Kariera.
Przygoda Hayashibary zaczęła się, kiedy trenowała do castingu Arts Vision, w tym samym czasie uczyła się na pielęgniarkę. Wygrała ten casting. Jej debiut, to rola seiyū w anime "Maison Ikkoku" w 1986 roku. Jej kolejne role głosowe, to Faye Valentine w "Cowboyu Bebopie", Lime w "Saber Marionette", Haruka Urashima w "Love Hina", Rei Ayanami w "Neon Genesis Evangelion", Lina Inverse w seriach "", Canal Volphied w "Lost Universe" i Ranma Saotome w "Ranma 1/2". Na swoim koncie ma 236 ról seiyū.
Od 1989 gdy zadebiutowała jako piosenkarka, wielokrotnie występowała z koncertami śpiewając utwory (piosenki z czołówek i końcówek, jak również luźno powiązane) z anime Slayers, Magical Shopping Arcade Abenobashi, Lost Universe, Sorcerer Hunters, Saber Marionette, Love Hina. Zaśpiewała również „Oversoul”, „Trust You”, „Northern Lights” i „Omokage” (wszystkie z anime „Shaman King”). Wypuściła kilka solowych muzycznych albumów, również zaśpiewała kilka utworów z zespołami: DoCo i Ties. Megumi napisała sama kilka piosenek, które później zostały nagrane. Jej albumy muzyczne bardzo dobrze się sprzedają, zajęły 10. miejsce w Japan’s Oricon Pop Music Charts.
Hayashibara znana jest głównie w Japonii. Aktualnie jest gospodarzem w dwóch programach radiowych Tokyo Boogie Night i Heartful Station. Napisała również kilka książek, pisze także w swojej kolumnie w magazynie Aitakute Aitakute. Napisała swoją autobiografię, która później została narysowana w formie mangi pod tytułem "Ashita ga aru sa" (明日があるさ).
Życie prywatne.
30 marca 1998 roku wyszła za mąż. 10 stycznia 2004 roku w jej audycji ogłoszono, że jest w ciąży. 28 czerwca tego samego roku urodziła córkę.

</doc>
<doc id="207695" url="https://pl.wikipedia.org/wiki?curid=207695" title="Morwa czarna">
Morwa czarna

Morwa czarna ("Morus nigra" L.) – gatunek drzewa z rodziny morwowatych ("Moraceae"). Pochodzi prawdopodobnie z Iranu. Jako introdukowana rośnie zdziczała w basenie Morza Śródziemnego, w Azji południowej i Środkowej. W Polsce nie występuje. Ponieważ niektóre odmiany uprawianej i dziczejącej morwy białej mają po dojrzeniu fioletowo-czarne owocostany – często są mylnie uznawane za morwę czarną.

</doc>
<doc id="207696" url="https://pl.wikipedia.org/wiki?curid=207696" title="Język afrykanerski">
Język afrykanerski



</doc>
<doc id="207697" url="https://pl.wikipedia.org/wiki?curid=207697" title="Michael Hutchence">
Michael Hutchence

Michael Kelland John Hutchence (ur. 22 stycznia 1960 w Sydney, zm. 22 listopada 1997 tamże) – wokalista i autor tekstów australijskiej grupy INXS.
Życiorys.
Wczesne lata.
Urodził się w Lane Coast na przedmieściach Sydney jako syn Patricii Glassop i Kellanda Hutchence’a. Wychowywał się ze starszą siostrą Tiną (ur. 1947), córką z pierwszego małżeństwa matki i młodszym bratem Rhettem (ur. 1962). Kiedy miał cztery lata przeniósł się do Hongkongu wraz ze swoją rodziną ze względu na ofertę pracy, którą zaakceptował ojciec. Uczęszczał do King George V School. Przez długie lata mieszkał w Hongkongu, uczył się języka kantońskiego, pływał i stale pisał wiersze. W wieku ośmiu lat po raz pierwszy nagrywał dźwięk zabawki Świętego Mikołaja w lokalnym sklepie. W wieku jedenastu lat nagrał kolędę dla fabryki zabawek. Kilka lat później rodzina powróciła do Australii.
Kariera.
Podczas bójki w szkole średniej Michael poznał późniejszego twórcę muzyki INXS Andrew Farrissa, który pomógł go bronić. Kiedy miał 15 lat jego rodzice rozwiedli się, zamieszkał w Kalifornii (USA) wraz z matką, która pracowała jako makijażystka. W tym czasie był przyjacielem Nastassji Kinski.
Po powrocie do Australii w 1977, poznał resztę rodziny Farrissów, którzy mieli zespół muzyczny o nazwie The Farriss Brothers: Andrew, Tim i Jon. W 1979 przemianowano formację na INXS. Występując w pubach Michael zdobył doświadczenie sceniczne. Hutchence zasłynął w INXS nie tylko wokalem, ale również jako autor tekstów większości piosenek zespołu. Do grupy doszli także: Garry Gary Beers na basie oraz Kirk Pengilly na gitarze i saksofonie.
W 1980 roku zespół nagrał pierwszy album "INXS". Pierwszym singlem był „Simple Simon” (maj 1980), a następnie pierwszy hit „Just Keep Walking”. Michael i Andrew to twórczy duet tekstów INXS. W latach osiemdziesiątych INXS był znany nie tylko w Australii, ale na całym świecie. Hutchence zyskał coraz większą popularność ze względu na swój talent i charyzmę na scenie. Wyprowadził INXS na najwyższe miejsca światowych list przebojów z „Never Tear us Apart” (1987), „New Sensation” (1987) i „Need You Tonight” (1987). Niemniej jednak, ci najbliżsi twierdzili, że prawdziwy Michael był niezbyt pewną siebie osobą, a nawet nieśmiałą. W wywiadzie zapisanym na DVD "Live Baby Live" (2003), Michael dowiaduje się, że ma problemy ze wzrokiem. Kiedy pojawił się na okładce magazynu "Rolling Stone", był porównywany do Jima Morrisona i Micka Jaggera, ze względu na atrakcyjność seksualną. Hutchence współpracował także z innymi artystami – m.in. z Donem Walkerem oraz Cold Chisel. Jednak osobiście pozostawał pod wpływem Iggy Popa i Nicka Cave’a.
W 1986 zadebiutował w roli Sama w dramacie "Psy w kosmosie" ("Dogs In Space") z Saskią Post. Potem zagrał również w kolejnych filmowych produkcjach – "Frankenstein wyzwolony" ("Frankenstein Unbound", 1990) jako Percy Shelley i komediodramacie "Limp" (1999) jako Clive. Tworzył nowe teksty, szukał wyzwań i korzystał z życia. Współtworzył muzykę do filmów: "Batman Forever" (1995), "Żyleta" (1996) i "Bez twarzy" ("Face/Off", 1997).
Życie prywatne.
Media coraz mocniej ingerowały w jego życie prywatne. Słynął z romansów ze znanymi kobietami: Elle Macpherson, Charlotte Lewis, Michèle Bennett (1981-1987), Belinda Carlisle (1984-94), Teri Nunn (1985), Virginia Hey (1988), Kylie Minogue (od grudnia 1989 do 1991), Kristen Zang (1991), Heleną Christensen (od stycznia 1991 do stycznia 1995) i Kym Wilson (1997). Michael spędził dużo wolnego czasu w Nicei, na południu Francji, gdzie przyjaźnił się z sąsiadami – Bono, Simonem Le Bon, Naomi Campbell, Johnny Deppem i Kate Moss. Często przebywał również w USA i Londynie. Od roku 1995 do jego śmierci romansował z Paulą Yates, brytyjską dziennikarką telewizyjną, żoną Boba Geldofa. 22 lipca 1996 na świat przyszła ich córka Heavenly Hiraani Tiger.
W 1992 w Danii wdał się w bójkę, gdy pod wpływem alkoholu utrudniał przejazd taksówki. Wyprowadzony z równowagi kierowca uderzył go, a Michael upadł na chodnik doznając pęknięcia czaszki. Gwiazdor zignorował obrażenia i dopiero po kilku dniach zgłosił się do szpitala. W wyniku zaniedbanego urazu niemal całkowicie stracił węch oraz częściowo smak. Mimo leczenia, odzyskał jedynie niewielki procent sprawności. Skutkiem tego zdarzenia popadał w pogłębiającą się depresję. Był też agresywny i zażywał coraz więcej środków uspokajających. Podczas rozpoczynającej się trasy koncertowej INXS w Australii, 22 listopada 1997, zmarł śmiercią samobójczą w wieku 37 lat. Jego ciało znaleziono w jednym z pokoi hotelowych w Sydney.
Upamiętnienie.
W 1999 Bono z zespołu U2 (przyjaciel Michaela) wspomógł wydanie solowej płyty Hutchence’a, którą przygotowywał od kilku lat. Solowy album nazwany został po prostu "Michael Hutchence" i był swego rodzaju hołdem, jaki najbliżsi przyjaciele złożyli zmarłemu artyście.
W 2000 w albumie U2, All That You Can’t Leave Behind, ukazała się piosenka „Stuck in a Moment You Can't Get Out Of” poświęcona Michaelowi Hutchence'owi.

</doc>
<doc id="207701" url="https://pl.wikipedia.org/wiki?curid=207701" title="Walery Eljasz-Radzikowski">
Walery Eljasz-Radzikowski

Jan Kanty Walery Eljasz-Radzikowski, używał imienia Walery (ur. 13 września 1840 w Krakowie, zm. 23 marca 1905 tamże) – polski malarz i fotograf, popularyzator Tatr i Zakopanego, współzałożyciel Towarzystwa Tatrzańskiego, autor przewodników tatrzańskich, członek korespondent Towarzystwa Muzeum Narodowego Polskiego w Rapperswilu od 1897 roku, członek Wydziału Towarzystwa Gimnastycznego „Sokół” w Krakowie w 1895 roku.
Rodzina.
Był synem Wojciecha Eljasza (1814–1904), malarza, autora prac o tematyce religijnej i Tekli z Krzyżanowskich, starszym bratem Władysława Eljasza (rzeźbiarza) i Marii Eljaszówny (malarki i hafciarki). Syn Walerego (z małżeństwa z Natalią z Nyczów) Stanisław Eljasz-Radzikowski był lekarzem, malarzem, badaczem Tatr i Podhala. Rodzina używała zamiast nazwiska Radzikowski przydomku „Eljasz”, który przyjął pradziad Walerego oraz konfederat barski Wojciech Radzikowski, aby uniknąć prześladowań politycznych po upadku powstania. Walery powrócił do nazwiska Radzikowski dopiero po dwóch pokoleniach, jednak używał go wraz z przydomkiem Eljasz, podobnie jak jego syn.
Walery Eljasz-Radzikowski posługiwał się herbem Ogończyk, pochodził jednak z rodziny mieszczańskiej, która do tego herbu nie miała prawa.
Życiorys.
Nauki początkowe Walery Eljasz pobierał w Szkole Wydziałowej św. Barbary, a później w Gimnazjum św. Anny. W 1856 roku ukończył Wyższą Szkołę Realną działającą przy Instytucie Technicznym. W latach 1856–1862 studiował malarstwo w Szkole Sztuk Pięknych w Krakowie pod kierunkiem Władysława Łuszczkiewicza. Jego rysunki zostały wyróżnione na drugiej Wystawie Publicznej w roku 1856. W roku 1858 na Wystawie Szkoły Sztuk Pięknych rysunki artysty wyróżnił jako „najpierwsze” recenzent oraz profesor Akademii Sztuk Pięknych w Krakowie – Jan Nepomucen Bizański. Naukę kontynuował w latach 1863–1865, w monachijskiej Akademii Sztuk Pięknych (w grudniu 1863 r. zgłosił się do Techn. Malklasse), a po jej zakończeniu odbył podróż po Europie. W okresie powstania styczniowego pełnił w Monachium specjalną misję zleconą przez powstańczy Rząd Narodowy.
W 1865 r. powrócił do Krakowa. Oprócz twórczości artystycznej zajmował się nauczaniem rysunku w Gimnazjum św. Anny (1872-1891). Ponadto badał dzieje i tradycje Krakowa oraz historię ubiorów, publikując opracowania poświęcone tym tematom.
Jeszcze w trakcie studiów, w 1861 r., po raz pierwszy pojechał w Tatry. Odtąd wielokrotnie je odwiedzał, poświęcając im znaczną część swojej działalności artystycznej. Wydał również "Ilustrowany przewodnik do Tatr, Pienin i Szczawnic" (1870), brał udział w wytyczaniu szlaków i organizowaniu przewodnictwa tatrzańskiego, działał w Towarzystwie Tatrzańskim. W 1887 wytyczył szlak z Jaszczurówki, przez Waksmundzką Polanę, Wodogrzmoty Mickiewicza, do schroniska w Roztoce, który był pierwszą znakowaną ścieżką Tatr Polskich. W 1876 r. w Zakopanem na Krupówkach wybudował dom, a w latach 1881–1882 kolejny, zwany „Eljaszówką” (ul. Stara Polana), przy którym dziesięć lat później wzniósł jeszcze jeden, zaprojektowany przez jego brata Stanisława (obecnie przy ul. Nowotarskiej, dom zw. później „Siemianówką”).
Twórczość artystyczna.
Malował głównie obrazy o tematyce historycznej, krajobrazy Tatr, także widoki zabytków Krakowa, portrety, obrazy i malowidła ścienne o tematyce religijnej. W czasie studiów wraz z kolegami (m.in. z Aleksandrem Kotsisem) podejmował wycieczki plenerowe, podczas których malował szkice, pejzaże oraz krajobrazy. Tworzył nie tylko na płótnie, ale również na naturalnym podłożu, np. obraz Matki Boskiej Skalskiej na wapiennej ścianie w Dolinie Mnikowskiej. W trakcie wypraw w Tatry w rysunkach i obrazach utrwalał górskie widoki i zwyczaje górali.
W 1890 r. zaczął fotografować Tatry, lokalne budownictwo, tradycje mieszkańców i ich stroje. Służyły mu one jako pomoc do obrazów i rysunków, były także publikowane w czasopismach, albumach i w formie pocztówek. Nie był pionierem fotografii tatrzańskiej (pierwsze zdjęcia wykonywali pod koniec lat 50. XIX w. Walery Rzewuski i Melecjusz Dutkiewicz), ale przyczynił się do jej spopularyzowania.
W 1858 roku Radzikowski rozpoczął realizację projektu odtworzenia historii ubiorów w Polsce oraz krajach sąsiednich. Materiały zebrane przez niego w latach 1858–1904 pt. "Ubiory w Polsce, materiały do dziejów ubiorów X–XVIII w." znajdują się w Muzeum Narodowym w Krakowie. Na ich podstawie opracowywał swoje rysunki, obrazy historyczne, a także książki dotyczące ubiorów oraz umundurowania wojsk polskich. Jego rysunki opublikowano w wielu książkach dotyczących historii oraz etnografii. W latach 1899–1905 wydrukowane zostały m.in. w serii "Ubiory w Polsce i u sąsiadów" czy "Wojsko polskie Kościuszki". Był również badaczem historii sztuki, a zwłaszcza specjalistą w zakresie kostiumologii. W 1862 r. wydał w Krakowie książkę pod tytułem "Ubiory ludu w dawnej Polsce".
26 września 1892 roku przebywał w Radziszowie, gdzie namalował akwarelę przedstawiającą izbę w chałupie chłopskiej.
Upamiętnienie.
Jego imieniem nazwano ulicę w północno-zachodniej części Krakowa. Na elewacji kamienicy, w której mieszkał, przy ulicy Karmelickiej 23, znajduje się tablica pamiątkowa.

</doc>
<doc id="207702" url="https://pl.wikipedia.org/wiki?curid=207702" title="FK Charków">
FK Charków

FK Charków (ukr. Футбольний клуб «Харків», "Futbolnyj Kłub "Charkiw"") - ukraiński klub piłkarski z siedzibą w Charkowie. Założony w roku 2005.
Historia.
Chronologia nazw: 
Klub FK Charków został założony w roku 2005 na bazie klubu Arsenał Charków, który po sezonie 2004/05 awansował do Wyszczej Lihi, ale ustąpił miejsce w lidze nowo założonemu klubowi, któremu notarialnie przekazał prawo na piłkarzy i trenerów, a sam rozpoczął następny sezon w Druhiej Lidze.
FK Charków od sezonu 2005/06 występował w najwyższej klasie rozgrywkowej pod obecną nazwą. W sezonie 2008/09 zajął ostatnie 16. miejsce i spadł do Perszej Lihi.
W następnym sezonie również zajął spadkowe 17. miejsce, ale 23 czerwca 2010 przez problemy finansowe klubu i zobowiązania przed piłkarzami Ukraiński Związek Piłki Nożnej odebrał status klubu profesjonalnego i FK Charków rozpoczął sezon 2010/2011 w rozgrywkach amatorskich.

</doc>
<doc id="207704" url="https://pl.wikipedia.org/wiki?curid=207704" title="Śnieguliczka biała">
Śnieguliczka biała

Śnieguliczka biała, ś. białojagodowa ("Symphoricarpos albus" Duhamel) – gatunek krzewu z rodziny przewiertniowatych. Pochodzi z zachodniej części Ameryki Północnej, gdzie występuje od Kalifornii po Alaskę. W Europie notowana od 1789. Spotyka się ją jako roślinę uprawną lub zdziczałą. W Polsce notowana od 1824; jest powszechnie uprawiana, łatwo dziczeje i jest inwazyjna. Ma niewielkie wymagania siedliskowe, jest odporna na mróz, zacienienie, suszę i zanieczyszczenie powietrza, stąd lokalnie dziczeje, utrzymując się dłużej. Roślina trująca. Cenny krzew miododajny. Ergazjofigofit, lokalnie epekofit.
Roślina trująca.
Owoce zawierają saponiny i alkaloidy powodujące zatrucia po spożyciu ich w dużej ilości. Objawami są początkowo wymioty, przeczyszczenie, podrażnienie przewodu pokarmowego, a po wchłonięciu – porażenie ośrodkowego układu nerwowego (majaczenia i śpiączka). Zatrucia leczy się płukaniem żołądka i objawowo.
Siedlisko i występowanie w Polsce.
Rośnie w pobliżu miejsc uprawy i tam, gdzie uprawę dawno zarzucono. Rośnie na nieużytkach, w opuszczonych parkach i ogrodach, zaroślach przydrożnych i na skrajach lasu.

</doc>
<doc id="207705" url="https://pl.wikipedia.org/wiki?curid=207705" title="Saitama">
Saitama

 – stolica i największe miasto japońskiej prefektury Saitama. Ma powierzchnię 217,43 km2 . W 2020 r. mieszkało w nim 1 324 591 osób, w 580 658 gospodarstwach domowych (w 2010 r. 1 222 910 osób, w 502 975 gospodarstwach domowych). Wielu mieszkańców miasta dojeżdża do pracy do Tokio.
Historia.
Saitama powstała 1 maja 2001 z połączenia trzech miast: Urawy, Ōmiyi i Yono. 1 kwietnia 2003 została miastem oznaczonym rządowym rozporządzeniem. 1 kwietnia 2005 połączyła się z miastem Iwatsuki. Iwatsuki leży na północnym wschodzie Saitamy i teraz jest jedną z jej 10 dzielnic.
Atrakcje dla turystów.
W mieście znajdują się muzea: Prefekturalne Muzeum Historii i Folkloru, Muzeum Kolejnictwa, Muzeum Sztuki Bonsai (także ogród i szkółki).
Dzielnice miasta.
Saitama podzielona jest na 10 dzielnic:

</doc>
<doc id="207708" url="https://pl.wikipedia.org/wiki?curid=207708" title="(144898) 2004 VD17">
(144898) 2004 VD17

(144898) 2004 VD17 – mała planetoida z grupy Apollo, przelatująca nie tylko blisko Ziemi, ale również Marsa i Wenus.
Odkrycie.
Obiekt (144898) 2004 VD17 został odkryty 7 listopada 2004 roku przez obserwatorium programu LINEAR. Nazwa tej asteroidy jest oznaczeniem prowizorycznym.
Orbita.
Orbita planetoidy (144898) 2004 VD17 jest nachylona pod kątem 4,22˚ do ekliptyki, a jej mimośród wynosi 0,589. Ciało to krąży w średniej odległości 1,51 j.a. wokół Słońca. Peryhelium orbity znajduje się 0,62 j.a., a aphelium 2,4 j.a. od Słońca. Na jeden obieg Słońca asteroida ta potrzebuje rok i 311 dni.
Właściwości fizyczne.
Jest to małe ciało, którego wielkość szacuje się na 0,5-1,2 km, ma najprawdopodobniej nieregularny kształt. Masa asteroidy szacowana jest na 0,13-1,8 × 1012 kg, jej średnia gęstość natomiast na ok. 2 g/cm3. Absolutna wielkość gwiazdowa (144898) 2004 VD17 wynosi 18,8m.
Możliwość zderzenia z Ziemią.
W ciągu stu lat od chwili odkrycia planetoida ta przeleci kilkukrotnie w pobliżu Ziemi – w 2032, 2041, 2067 i 2102 roku. Początkowo sądzono, że istnieje niezerowe prawdopodobieństwo jej zderzenia z Ziemią podczas przynajmniej jednego z tych spotkań – na początku maja 2102 roku. Od 22 listopada 2004 obiekt znajdował się na pierwszym miejscu wśród zagrożeń definiowanych według 10-stopniowej skali Torino, otrzymując 1 punkt. W marcu 2006 roku osiągnął 2. stopień w skali Torino. W skali Palermo zagrożenie oceniano na powyżej -0,30. Gdyby katastrofa taka rzeczywiście nastąpiła, siła wybuchu wyniosłaby około 15 000 megaton, a zniszczenia osiągnęłyby skalę kontynentu. Późniejsze obserwacje zredukowały zagrożenie w skali Torino do 0, a w skali Palermo poniżej -3. 14 lutego 2008 planetoidę usunięto z tabeli Sentry Risk Table, zawierającej oszacowania zagrożenia w skali Torino i Palermo, a której opracowaniem zajmuje się NASA w ramach programu Near Earth Object Program. (144898) 2004 VD17 nadal jednak znajduje się na liście planetoid potencjalnie niebezpiecznych.

</doc>
<doc id="207710" url="https://pl.wikipedia.org/wiki?curid=207710" title="Bolechowo">
Bolechowo

2 miejscowości w Polsce: 
Zobacz też: Bolechowo-Osiedle, Bolechów, Jezioro Bolechowskie

</doc>
<doc id="207714" url="https://pl.wikipedia.org/wiki?curid=207714" title="Norsk Rikskringkasting">
Norsk Rikskringkasting

Norsk Rikskringkasting, skrótowiec NRK – norweski publiczny nadawca radiowo-telewizyjny, który od 1996 roku jest spółką akcyjną. Wszystkie udziały są w posiadaniu norweskiego skarbu państwa, a instytucja utrzymuje się głównie z abonamentu płaconego przez posiadaczy odbiorników telewizyjnych.
Historia.
NRK powstało w 1933, kiedy to na mocy uchwały Stortingu państwo przejęło monopol na nadawanie programów radiowych. Pierwszego dnia okupacji hitlerowskiej, 9 kwietnia 1940, radio zostało przejęte przez Niemców i do 1945 funkcjonowało jako środek hitlerowskiej propagandy. W 1954 rozpoczęto nadawanie próbnych programów telewizyjnych, zaś oficjalna inauguracja telewizji w Norwegii miała miejsce w 1960. 
Programy.
Internet.
Wszystkie programy radiowe i telewizyjne dostępne są w internecie, na stronach NRK.

</doc>
<doc id="207715" url="https://pl.wikipedia.org/wiki?curid=207715" title="(433953) 1997 XR2">
(433953) 1997 XR2

(433953) 1997 XR2 – mała planetoida z grupy Apolla należąca do obiektów NEO.
Odkrycie i nazwa.
Planetoida (433953) 1997 XR2 została odkryta 4 grudnia 1997 roku. Asteroida nie posiada jeszcze nazwy własnej, a jedynie oznaczenie prowizoryczne.
Orbita.
Orbita planetoidy (433953) 1997 XR2 nachylona jest pod kątem 7,17˚ do ekliptyki, a jej mimośród wynosi 0,201. Ciało to krąży w średniej odległości 1,08 j.a. wokół Słońca. Peryhelium orbity znajduje się 0,86 j.a., a aphelium 1,29 j.a. od Słońca. Na jeden obieg Słońca asteroida ta potrzebuje 1 rok i 43 dni.
Właściwości fizyczne.
Jest to małe ciało, którego wielkość szacuje się na ok. 230 m, ma najprawdopodobniej nieregularny kształt. Masa tej planetoidy to ok. 1,7 kilogramów. Jej absolutna wielkość gwiazdowa wynosi zaledwie 20,8. Jest ona jednym z obiektów, które w skali Torino otrzymały 1 punkt. Na podstawie wstępnych obserwacji szacowano, że istnieje prawdopodobieństwo wynoszące 1 do 10 tys., iż obiekt ten zderzy się z Ziemią w 2101 roku, wyzwalając przy tym energię szacowaną na 30 megaton. Dłuższe obserwacje i dokładniejsze obliczenie orbity planetoidy wykluczyło taką możliwość i od 24 lutego 2006 już nie znajduje się ona na liście obiektów zagrażających zderzeniem z Ziemią w ciągu najbliższych 100 lat.

</doc>
<doc id="207716" url="https://pl.wikipedia.org/wiki?curid=207716" title="Pieśń nad pieśniami">
Pieśń nad pieśniami

Pieśń nad pieśniami (inna poprawna pisownia Pieśń nad Pieśniami, skr. PnP lub Pnp), Pieśń Salomona ( "Szir ha-szirim", "Ãsma asmátōn", ) – jedna z ksiąg dydaktycznych (mądrościowych) Starego Testamentu. Utwór o charakterze miłosnym, .
Autorstwo i czas powstania.
Nie istnieją żadne pewne informacje co do autorstwa księgi, gdyż przypisanie utworu Salomonowi w tytule () i jeszcze kilku innych fragmentach (; ; ; ; być może też ) jest prawdopodobnie zabiegiem literackim, popularnym wśród ksiąg biblijnych (Salomonowi przypisywano również Księgę Koheleta oraz Mądrości). W treści księgi ponadto jego imię zawsze pojawia się w trzeciej osobie. Za autorstwem króla Salomona opowiadają się wciąż niektóre Kościoły protestanckie.
Powstanie księgi datuje się według różnych źródeł na czas od VI do III wieku p.n.e., a ostateczną redakcję nawet na II wiek przed Chrystusem. Świadczą o tym argumenty filologiczne – język pieśni zawiera dużo arameizmów, jak też pojedyncze słowa perskie oraz jedno greckie. Prawdopodobne jest, że powstała ona na początku IV wieku p.n.e. albo jako zbiór pieśni weselnych śpiewanych na cześć młodej pary, albo jako utwór metaforyczny opierający się na tychże pieśniach weselnych. Erotyzm pieśni jest zakorzeniony w folklorze żydowskim, podobnie jak nazywanie pana młodego „królem”, a panny młodej „królową”, zastosowane w "Pieśni nad pieśniami". W utworze znajdują się jednak liczne aluzje (terminy, obrazy, porównania) do miłosnych pieśni egipskich z czasów Ramzesa II (1298-1232 p.n.e.), co może świadczyć o tym, że podstawa pieśni jest jednak o wiele starsza niż jej ostateczna redakcja.
Treść.
Księga składa się z sześciu pieśni, opisujących miłość Oblubieńca i Oblubienicy (którzy nazywają się nawzajem Salomonem i Sulamitką) w formie ich dialogu, komentowanego przez chór. Oblubienica opowiada o tym, jak na wpół śpiąc czekała na przyjście ukochanego. Gdy usłyszała pukanie i miłosne słowa zachęty, udała, że szkoda jej znów ubierać się w suknię i brudzić umyte stopy. Gdy Oblubieniec włożył rękę przez otwór w drzwiach, by dotknąć jej ręki, ona podeszła do niego wkładając w gest podania dłoni całą swą miłość do niego. Jednak jej umiłowany źle ją zrozumiał i odszedł. Zaczęła go szukać, krzyczała w ciemność. Napotkana straż wzięła ją za uliczną prostytutkę, zaczęła ją bić, odarła z płaszcza i pokaleczyła. Zrozpaczona, prosiła jerozolimskie kobiety, by powiedziały jej ukochanemu o wielkości jej uczucia do niego. Oblubieniec w tym czasie zachwycał się urodą Oblubienicy. Na koniec stwierdził, że jest ona ideałem piękności, w utworze mówi: "Cała piękna jesteś, przyjaciółko moja, i nie ma w tobie skazy" (Pnp 4,7).
Pieśń trzecia przedstawiająca dzień wystawnego królewskiego wesela sprawia, że dwie początkowe pieśni mogą być postrzegane jako obraz narzeczeństwa. Oprócz wzajemnych zapewnień o miłości i zmysłowych porównań ukazany jest pewien rozwój bohaterów od przyjaźni i namiętności poprzez świąteczną ceremonię do prób i rozterek małżeńskich pieśni czwartej.
Przesłania i interpretacje.
"Pieśń nad pieśniami" uznawana jest za jedną z najbardziej niezwykłych ksiąg w kanonie biblijnym, gdyż nie ma w niej niemal żadnej wzmianki o Bogu, o narodzie wybranym, ani w ogóle o religii. Odczytywana dosłownie jest ona po prostu lirycznym poematem miłosnym, a konkretnie dialogiem dwojga bohaterów, którzy są nam znani jako Oblubieniec i Oblubienica. Istnieją różne interpretacje księgi.
Interpretacja naturalna.
Interpretacja naturalna uznaje "Pieśń nad pieśniami" za zbiór pojedynczych pieśni miłosnych, wtórnie połączonych w dość przypadkowy sposób. Według W.H. Schmidta "Sitz im Leben" tematem przynajmniej większości tych pieśni były wielodniowe (nierzadko siedmiodniowe) uroczystości weselne. W "Pieśni nad pieśniami" dostrzec można motywy związane z ucztą weselną (por. , , ). Bohaterami "Pieśni nad pieśniami" są więc pan młody i panna młoda. Pieśni arabskie ("wasf") potwierdzają, że pan młody bywał nazywany królem. Ponieważ pieśni wchodzące w skład księgi nie oddają języka potocznego, lecz posiadają duże walory artystyczne, były to prawdopodobnie utwory nie o charakterze indywidualnym, ale wzorcowym. Zdaniem E. Würthweina owe pieśni były przeznaczone do ogólnego wykładu podczas uroczystości weselnych. Zdaniem Jakuba Slawika nie można jednak wiązać pieśni, przynajmniej nie wszystkich, z uroczystościami zaślubin. Zdaniem włoskiego biblisty Alviero Niccacciego OFM "Pieśń nad pieśniami" opiewa miłość dwóch młodych osób, nie mówiąc ani słowa o małżeństwie ani też o prokreacji, ale o uczuciu samym w sobie.
Inni uczeni, mając na uwadze między innymi ("Ja śpię, lecz serce me czuwa"), wiążą genezę poematów z marzeniami sennymi.
Interpretacja kultowo-mityczna.
Według interpretacji kultowo-mitycznej "Pieśń nad pieśniami " opisywała pierwotnie stosunek między bogiem a boginią. Według W.H. Schmidta taka interpretacja, poza pewnymi podobieństwami językowymi z tekstami kultowo-mitycznymi, nie ma poważnych przesłanek.
Interpretacja alegoryczna.
Wraz z rozwojem analizy Biblii zaczęły pojawiać się teorie, że jest to metaforyczne przedstawienie miłości Boga do narodu żydowskiego oraz o powrocie do łask ukazanego pod postacią Oblubienicy narodu wybranego po wielu latach niewierności wobec Boga – ukazanego pod postacią Oblubieńca (patrz podobieństwa w ). Często "Pieśń nad pieśniami" uznawana jest także za metaforyczne przedstawienie doskonalszej formy myśli teologicznej proroków: Ozeasza, Jeremiasza, Ezechiela, Deutero-Izajasza.
Chrześcijańska interpretacja utworu uznaje wielopłaszczyznowość "Pieśni nad pieśniami" i jej istotne znaczenia w odniesieniu zarówno do treści Starego jak i do Nowego Testamentu. Szczególnie często interpretowana jest oblubieńcza miłość w relacjach:
Interpretacja w zakresie dziejów narodu wybranego.
Wiele egzegez zarówno żydowskich, jak i chrześcijańskich doszukuje się w "Pieśni nad pieśniami" fragmentów dotyczących dziejów narodu żydowskiego. Utwór zawiera bowiem fragmenty, w których można doszukać się mglistych analogii (np. ; ).
Proroctwa i powiązania z Nowym Testamentem.
Niektóre egzegezy chrześcijańskie podtrzymują, że Oblubienica nie symbolizuje Izraela takiego, jaki istniał w czasach, gdy powstał utwór, lecz raczej Izrael taki, jaki był wtedy marzeniem, Izrael proroczy, najbliższy temu, który występuje w Nowym Testamencie. Taka interpretacja powoduje, iż "Pieśń nad pieśniami" przestaje być księgą jednoznacznie starotestamentalną, lecz staje się jakby połączeniem pomiędzy Starym a Nowym Testamentem.
Przesłania w relacjach Bóg – człowiek.
W utworze Oblubieniec jako uosobienie Boga okazuje swą miłość od samego początku, Oblubienica zaś jako uosobienie ludzi, Kościoła dopiero z czasem zaczyna dojrzewać, rozwija się, by wreszcie w pełni odwzajemnić uczucie Oblubieńca. Na tym motywie opierają się główne przesłania w relacjach Boga z ludźmi; m.in.:
Jedną z najgłębszych interpretacji mistycznych tego utworu w kulturze chrześcijańskiej napisał św. Bernard z Clairvaux, w postaci zbioru 86 homilii. Położył w niej nacisk na relację Bóg-oblubieniec i dusza ludzka-oblubienica.
Charakterystyczna symbolika.
Zarówno Oblubieniec, jak i Oblubienica są przyrównywani do wielu symbolów biblijnych. Najważniejsze spośród nich:
W Nowym Testamencie pojawia się też motyw czekania na oblubieńca (patrz ).
Interpretacja z punktu widzenia teologii przymierza.
Zdaniem Karla Bartha Pieśń nad Pieśniami nie stanowi alegorii, lecz stanowi dosłowną historię erotyczną. Jednocześnie, zdaniem Bartha, Księga musi być odczytywana w kontekście całości biblijnej historii przymierza. Seksualność człowieka, stworzonego na obraz Boży jako kobieta i mężczyzna, widziana jest jako element jego podobieństwa do Boga, które realizuje się w relacji Chrystusa i Kościoła, Jahwe i Izraela, a w dalszej kolejności również w relacji między płciami. Miłość Boga względem swego ludu, o której mówią często prorocy, stanowi wzorzec miłości między kobietą i mężczyzną. Dlatego Pieśń nad Pieśniami, ukazując miłość międzyludzką, zarazem wskazuje na miłość Bożą.
Rola miłości w utworze.
Cały utwór jest tekstem o charakterze miłosnym, składa się bowiem z pieśni miłosnych o charakterze weselnym. Nie brak więc w nim tekstów wychwalających miłość, jej niepokonaną siłę i wartość. Pod tym względem można zauważyć w tekście "Pieśni nad pieśniami" dwa swoiste „Hymny do miłości”, które mają swoje odpowiedniki w Nowym Testamencie, w listach apostolskich św. Pawła:
"Połóż mię jak pieczęć na twoim sercu,"
"jak pieczęć na twoim ramieniu,"
"bo jak śmierć potężna jest miłość,"
"a zazdrość jej nieprzejednana jak Szeol,"
"żar jej to żar ognia,"
"płomień Pański. (...) nie zatopią jej rzeki."
i przypomina , jego tematem jest siła miłości
"Jeśliby kto oddał za miłość całe bogactwo swego domu,"
"pogardzą nim tylko."
i odpowiada , jego tematem jest wartość miłości.
Kanoniczność.
Charakter księgi sprawiał, że pewne fragmenty pieśni traktowane dosłownie śpiewano w szynkach i gospodach starożytnego Izraela. W dyskusjach o kanoniczności księgi w judaizmie zwanych (zdaniem Jakuba Slawika niesłusznie) synodem w Jamni brał udział rabbi Akiba, który stwierdził:
Powody uznania kanoniczności księgi są nieznane. Większość biblistów nie uważa przyjęcia interpretacji alegorycznej za przesłankę uznania kanoniczności księgi, lecz raczej za jego skutek. Sugeruje się takie przesłanki jak uznanie Salomonowego autorstwa i popularność wśród ludu.
W chrześcijaństwie kanoniczność Pieśni nie była powodem wielu dysput. Żyjący w latach 350–428 Teodor z Mopsuestii, zakwestionował interpretację alegoryczną Pieśni, porównując księgę do "Uczty" Platona. Utrzymywał, że jest to księga świecka, opiewająca miłość Salomona i córki faraona egipskiego. Teodora potępił jednak Sobór konstantynopolitański II.
Erotyka w "Pieśni nad pieśniami".
Głównym zarzutem kierowanym wobec "Pieśni nad pieśniami" jest jej silny erotyzm. Święty Hieronim ucząc, jak należy zapoznawać młode dziewczęta z treścią Pisma Świętego, dopiero na końcu w swych rozważaniach wymienił "Pieśń nad pieśniami", jednocześnie dodając, że „"tej w ogóle dziewica mogłaby nie czytać"". Odzwierciedla to trudności, na jakie napotykano przy wiązaniu tej księgi z resztą kanonu biblijnego. Jej czytanie bywało ograniczane w kościołach chrześcijańskich. Nigdy studiowania "Pieśni nad pieśniami" nie ograniczali natomiast swym wyznawcom rabini żydowscy.
Wykorzystanie.
Rola w judaizmie.
"Pieśń nad pieśniami" opisywana jest często przez judaistycznych analityków biblijnych. Mojżesz ben Szem Tow z Leonu napisał mistyczną księgę Sefer ha-Zohar („Zohar – Księga Światłości”) w postaci opisu i komentarza do Tory, Księgi Rut, a także "Pieśni nad pieśniami", co spowodowało niezwykle głębokie utrwalenie się tych ksiąg w mistycznej tradycji żydowskiej – Kabale. Wykorzystywana jest ona podczas najważniejszego żydowskiego święta – Pesach.
Rola w chrześcijaństwie.
"Pieśń nad pieśniami" opisuje metaforycznie idealną miłość Boga do ludzi, co nadaje i uzasadnia jej miejsce w tradycji chrześcijańskiej. Jest bardzo często cytowana, ze względu na jej poetykę oraz metaforykę umożliwiającą niezwykle szerokie egzegezy. Księga była często komentowana i cytowana w dziełach mistyków, jak np. Bernard z Clairvaux, Jan od Krzyża.
Rola w poezji, sztukach pięknych i muzyce.
"Pieśń nad pieśniami" jest wzorem starożytnej liryki hebrajskiej. Od dawna była inspiracją dla artystów: poetów (m.in. parafraza "Ad Cantica canticorum verto me" Władysława z Gielniowa, tłumaczenie Czesława Miłosza), plastyków (m.in. zbiór dwunastu grafik „Pieśń nad pieśniami” Salvadora Dalego z 1971 r. , unikatowe wydanie z grafikami Katarzyny Bruzdy), muzyków (m.in Mieczysława Szcześniaka w piosence „Nie płoszcie tej miłości”). Szerokie przykłady sztuki inspirowanej motywami z "Pieśni nad pieśniami" można odnaleźć w internecie (patrz , , ,). We wszystkich epokach była też opracowywana muzycznie przez kompozytorów (zob.chronologiczną listę utworów ). 
Stowarzyszenie Inicjatyw Muzyczno - Kulturalnych „Attacca” wystawiło w 2015 roku poemat oratoryjny, którego libretto, autorstwa Moniki Matusiak i Małgorzaty Borys, inspirowane jest biblijną „Pieśnią nad Pieśniami”. Muzykę do tego dzieła skomponował Kamil Jędrzejewski. Premiera miała miejsce 30.10.2015 r. w Centrum Sztuki Galeria EL w Elblągu. Orkiestra Symfoniczna Stowarzyszenia „Attacca” pod kierownictwem kompozytora wystąpiła wraz z chórem Alta Trinita z Elbląga. W rolę Oblubienicy wcieliła się Małgorzata Borys, w roli Oblubieńca wystąpił Sławomir Banaś.
Bibliografia.
Fragmenty ksiąg biblijnych cytowane z przekładu Biblii Tysiąclecia.

</doc>
<doc id="207718" url="https://pl.wikipedia.org/wiki?curid=207718" title="Zaradna">
Zaradna

„Zaradna” – polska kanonierka rzeczna z okresu II wojny światowej.
Historia.
Jak kanonierka rzeczna „Zuchwała”.
Służba.
„Zaradna” została zbudowana jako rzeczna kanonierka obserwacyjna. Posiadała wysuwaną drabinę ze stanowiskiem obserwacyjnym, co pozwalało znacznie rozszerzyć zasięg obserwacji. Wcielono ją do służby w I Dywizjonie Flotylli Rzecznej Marynarki Wojennej w 1935 roku.
Od wiosny 1939 służyła wraz z „Zuchwałą” i „Zawziętą” w I Dywizjonie utworzonego w ramach Flotylli Oddziału Wydzielonego na Prypeci.
W chwili wybuchu II wojny światowej, kanonierka patrolowała rejon Pińska. Po powierzeniu 9 września gen. F. Kleebergowi dowództwa obrony Polesia, została przydzielona do pododcinka „Mołodzielczyce” z zadaniem dozorowania przepraw na rzekach Jasiołda i Strumień pomiędzy miejscowościami Koczanowicze i Mołodzielczyce oraz utrzymywania łączności Pińska z Mostami Wolańskimi. W chwili agresji sowieckiej rozpoczęła odwrót do Pińska, jednak dotarcie tam okazało się niemożliwe. Załoga zatopiła swój okręt 18 września koło wsi Knubowo na rzece Strumień.
5 listopada 1939 „Zaradna” została wydobyta przez Rosjan. Wyremontowana i przezbrojona w Pińsku, została 21 lutego 1941 wcielona do radzieckiej Flotylli Pińskiej pod nazwą „Biełoruss” (pol. Białorusin). Po ataku Niemiec na ZSRR walczyła od lipca do września 1941 na Desnie pod Czernichowem i Dnieprze pod Kijowem, działała też na Berezynie. Między 15 a 17 września 1941 zatonęła w rejonie Kijowa na skutek doznanych uszkodzeń. Przejęta przez Niemców została, po remoncie przeprowadzonym w Kijowie, wcielona do Dnieprflotille z numerem taktycznym 91. Była wykorzystywana na tyłach frontu do akcji przeciwpartyzanckich. W trakcie jednej z nich, 5 kwietnia 1942, weszła na mieliznę w Kanale Królewskim. Tam też 11 kwietnia została zaatakowana przez oddziały AK i zniszczona. Po kilku miesiącach wrak został podniesiony i złomowany w Kijowie.
Dane taktyczno-techniczne.
Uzbrojenie:

</doc>
<doc id="207719" url="https://pl.wikipedia.org/wiki?curid=207719" title="Śmierć na Nilu">
Śmierć na Nilu

Śmierć na Nilu (ang. "Death on the Nile") – powieść kryminalna Agathy Christie, wydana po raz pierwszy w 1937 roku.
Fabuła.
Słynny detektyw Herkules Poirot wybiera się na rejs po Nilu ekskluzywnym statkiem wycieczkowym „Karnak”. Na rejs wybrało się znamienite towarzystwo - między innymi znana na całym świecie piękna i młoda milionerka Linnet Doyle ze swym świeżo poślubionym mężem, Simonem. Młoda para jest właśnie w trakcie podróży poślubnej. Już pierwszego dnia Poirot zauważa, że nie wszyscy dobrze życzą państwu Doyle. Pewna młoda kobieta ewidentnie młodą parę prześladuje i prowokuje do sprzeczek, ku wielkiemu oburzeniu obojga (zwłaszcza Simona). Okazuje się, że to Jacqueline de Bellefort, była narzeczona Doyle’a, która wciąż nie może się pogodzić z jego utratą i od dłuższego czasu uprzykrza młodym małżonkom życie. Sytuacja staje się niebezpieczna, gdy pewnego dnia podczas zwiedzania egipskiej świątyni, Linnet o mały włos nie zostaje uderzona wielkim głazem. Dla Poirota staje się jasne, że milionerce grozi śmiertelne niebezpieczeństwo; detektyw postanawia ją chronić.
Pewnego wieczoru pijana Jacqueline wchodzi do pokoju, gdzie wciąż jeszcze jest kilkoro wycieczkowiczów i zaczyna w ich obecności wymyślać Simonowi. W końcu, doprowadzona do furii, sięga po mały pistolet i strzela do mężczyzny, trafiając go w nogę. Wydarzenie powoduje ogólną panikę, Doyle prosi jednak obecnych, by nie niepokoili jego żony wieścią o wypadku, a rozhisteryzowaną Jacqueline zabrali w bezpieczne miejsce. Sam oddaje się pod opiekę doktora Bessnera.
Rankiem wycieczkowiczów czeka kolejna, znacznie gorsza niespodzianka – Linnet Doyle zostaje znaleziona w swojej kajucie z przestrzeloną głową. Zaraz po wykryciu zbrodni, nękany wyrzutami sumienia Poirot postanawia odnaleźć sprawcę. Pierwsze podejrzenia padają na Jacqueline de Bellefort – zwłaszcza że nad łóżkiem denatki ktoś wypisał jej własną krwią wielką literę „J”. Okazuje się jednak, że dziewczyna nie mogła popełnić zbrodni, bo w tym właśnie czasie wywołała ową przykrą w skutkach awanturę z Doyle’em, a zaraz potem, roztrzęsiona, spędziła resztę nocy w swojej kajucie pod opieką panny Bowers.
Poirot musi szukać więc innych śladów. Policja umożliwia mu przesłuchanie wszystkich wycieczkowiczów. Wiele zeznań pokrywa się - w nocy słyszano wyraźny plusk za burtą, co mogło oznaczać tylko jedno - morderca pozbył się pistoletu. Detektywa intrygują najbardziej zeznania Rozalii Otterbourne. Dziewczyna najwyraźniej boi się coś powiedzieć i wszystko też wskazuje na to, że kogoś kryje. Uwagę Poirota zwraca też bezczelność pokojówki Linnet, Luizy Bourget. Daje ona do zrozumienia, że gdy w noc zabójstwa szła do pokoju chlebodawczyni, widziała mordercę. Nie ma jednak zamiaru dzielić się swymi spostrzeżeniami z policją. Wkrótce potem i ona zostaje znaleziona martwa. Poirot dochodzi do wniosku, że przebiegła kobieta postanowiła wzbogacić się na szantażowaniu mordercy, który jednak okazał się od niej sprytniejszy...
Tymczasem okazuje się, że kolejna osoba na własną rękę „odkryła” mordercę. Salome Otterbourne, matka Rozalii, widziała kogoś, kto wychodził z pokoju Luizy Bourget. Jednak i tym razem morderca był szybszy – gdy kobieta już ma zdradzić Poirotowi nazwisko sprawcy, zostaje trafiona kulą w plecy.
Słynny detektyw czuje się bezradny, zdenerwowany. Morderca jest, jak widać, gotowy na wszystko, im szybciej go więc on, Poirot, wykryje, tym lepiej będzie dla wszystkich (detektyw chciałby też zachować swą reputację geniusza). Sprawa jednak ani trochę nie rusza do przodu, wręcz przeciwnie – pojawiają się nowe, coraz dziwniejsze wątki. Okazuje się, że motyw zabójstwa Linnet miał każdy z wycieczkowiczów. Podejrzenia detektywa skupiają się na morderstwie na tle rabunkowym. Wychodzi bowiem na jaw, że w noc zbrodni zginęły warte fortunę perły pani Doyle, w których miejsce podstawiono imitację. Wkrótce udaje się ustalić tożsamość złodzieja - był nim Tim Allerton. Rozalia Otterbourne widziała go w noc morderstwa, gdy kradł perły; to właśnie jego osłaniała. Była przekonana, że jest on też zabójcą, nie chciała jednak nic powiedzieć ze względu na uczucie, jakim darzyła go już od chwili poznania. Tim szczerze przyznaje się do kradzieży pereł i nawet zwraca je. Stanowczo też zaprzecza, jakoby miał coś wspólnego z morderstwem.
Podejrzenia skupiają się na kolejnej osobie. Panna Bowers zdradza, że jej pacjentka, stara pani Van Schuyler jest kleptomanką. Też miała chrapkę na perły Linnet. Nie wiedziała jednak o dokonanej przez Tima zamianie i wkradła się w nocy do kajuty milionerki, zabierając imitację. Policja podejrzewa, że któreś z nich (Maria Van Schuyler lub Tim) mogło zostać przyłapane przez Linnet i popełniło zbrodnię, by uniknąć konsekwencji.
Lista potencjalnych morderców nie kończy się. Uwagę śledczych zwraca zachowanie młodego Fergussona, który, jako zaciekły komunista, już od początku wyprawy niechętnie odnosił się do Linnet, jak również do całej klasy bogaczy. Kolejnych rewelacji dostarcza Fanthorp - śledczy dowiadują się, że przysłano go na rejs tylko po to, by miał oko na krewnego Linnet, pana Andrew Penningtona, który, jak się okazuje, jest oszustem. Śmierć Linnet mogła być dla niego błogosławieństwem, bo miał ogromne problemy finansowe. Przyciśnięty przez policję Pennington przyznaje się nawet do pierwszego zamachu na Linnet, dokonanego w egipskiej świątyni. Utrzymuje jednak, że nie jest mordercą.
W dodatku okazuje się jeszcze, że spokojny i miły włoski archeolog, signor Richetti, jest tak naprawdę poszukiwanym od dawna przez policję w wielu krajach seryjnym mordercą.
W obliczu tych wszystkich sensacyjnych odkryć policja jest doszczętnie skołowana. Podejrzanych jest zbyt wielu i rzeczywistym zabójcą Linnet mógłby okazać się niemal każdy z nich. Jednak Herculesowi Poirotowi, dzięki intensywnej pracy szarych komórek, jak zwykle, udaje się znaleźć rozwiązanie zagadki.
Rozwiązanie.
Simon Doyle i Jacqueline de Bellefort od początku działali w porozumieniu. Darzyli się wielkim uczuciem. Byli parą dość biedną, nie mieli środków na wymarzone bogate życie. Żądni pieniędzy, wymyślili okrutny plan. Ukartowane było wszystko – od fikcyjnego porzucenia Jacqueline przez Simona, poprzez rozkochanie w nim Linnet, aż do „przypadkowego” spotkania młodej pary z Jacqueline w Abu Simbel i do brutalnego morderstwa. Zbrodnia miała zapewnić wdowcowi i jego prawdziwej miłości opływanie w luksusy przez resztę życia.
W noc zbrodni panna de Bellefort tak naprawdę Doyle’a nie postrzeliła. Kula trafiła w blat od stołu; w tej samej chwili Simon przycisnął ukryty przy kolanie woreczek z farbą, która miała imitować krew. Potem celowo namówił oszołomionych świadków by nie spuszczali Jacqueline z oka przez całą noc. Dziewczyna, jako główna podejrzana, musiała mieć przecież żelazne alibi. W ten sposób Simon pozbył się też wszystkich z kajuty i aż do przyjścia doktora Bessnera, mógł działać. Chwycił pistolet, który upuściła wcześniej Jacqueline, po czym pobiegł do znajdującej się nieopodal kajuty żony i zastrzelił Linnet. Krwią wypisał na ścianie literę „J”. Wbrew pozorom dawało to Jacqueline jeszcze mocniejsze alibi, bo wszystko to wyglądało sprawiało wrażenie, że ktoś chce ją wrobić. Potem morderca wrócił tam, gdzie go rzekomo postrzelono i... faktycznie postrzelił się w nogę pistoletem, który cały czas jeszcze trzymał w ręku. Doczołgał się do okna i wyrzucił broń za burtę. W ten sposób oboje z Jacqueline mieli świetne alibi - ona całą noc spędziła przecież pod opieką pielęgniarki, a Simona nikt nie podejrzewał, bo wszyscy myśleli, że cały czas miał przestrzeloną nogę i nie mógł nawet wyjść z kajuty. Nikt również nie usłyszał strzału - o to postarała się Jacqueline: przez cały czas histerycznie krzyczała, tak naprawdę po to, by strzał zagłuszyć.
Dwóch kolejnych zbrodni dokonała Jacqueline, bojąc się, że pierwsze morderstwo wyjdzie na jaw. Teraz wszystko musiała robić sama, bo Simon rzeczywiście leżał unieruchomiony z przestrzeloną nogą.
Kiedy Poirot domyślił się prawdy, słabszy od swej ukochanej psychicznie Simon Doyle załamał się. Przyznał się do wszystkiego, sprowadzając na siebie i Jacqueline niechybny wyrok śmierci za trzykrotne morderstwo. Nie chcąc do tego dopuścić, zrozpaczona Jacqueline wzięła swój pistolet, który przez cały czas miała przy sobie i na oczach wszystkich zastrzeliła najpierw Simona, a potem samą siebie.
Film.
W 1978 roku nakręcono film "Śmierć na Nilu" w reżyserii Johna Guillermina i w doborowej obsadzie. W postać pułkownika Race’a wcielił się David Niven, Herkulesa Poirota zagrał Peter Ustinov, w pozostałych rolach zobaczyć było można m.in. Jane Birkin, Bette Davis, Mię Farrow, Jacka Wardena i Maggie Smith.
W 2004 roku powstał film z Davidem Suchetem w roli głównej. Film nakręcono w Egipcie na tym samym statku (PS Sudan), na którym kręcono film w roku 1978. W scenie zasztyletowania służącej użyto muzyki ze sceny zasztyletowania pod prysznicem z filmu Hitchcocka "Psychoza".
W 2022 roku wszedł na ekrany film w reżyserii Kennetha Branagha, który zagrał również głównego bohatera Herkulesa Poirot. Premiera ekranizacji w Polsce miała miejsce 11 lutego 2022 roku.

</doc>
<doc id="207721" url="https://pl.wikipedia.org/wiki?curid=207721" title="Dzierzba rudogłowa">
Dzierzba rudogłowa

Dzierzba rudogłowa, rudogłówka ("Lanius senator") – gatunek małego ptaka wędrownego z rodziny dzierzb (Laniidae).
Występowanie.
Zamieszkuje w zależności od podgatunku:
Podgatunki "L. s. senator", "L. s. rutilans" i "L. s. badius" zimują w Afryce od południowej Mauretanii, południowego Nigru po zachodni Sudan oraz południową i północno-wschodnią część Demokratycznej Republiki Konga. Podgatunek "L. s. niloticus" zimuje w północno-wschodniej Afryce od Darfuru po Erytreę, na południu osiągając północno-wschodnią część Demokratycznej Republiki Konga, północną Ugandę i zachodnią Kenię. Pojedyncze osobniki pojawiają się w Tanzanii i w południowo-zachodniej części Półwyspu Arabskiego.
Charakterystyka.
Cechy gatunku.
Ptak o dość okrągłej sylwetce, dużej głowie, pstrokatym upierzeniu i z długim ogonem. Samiec i samica ubarwione podobnie, choć ta druga ma mniej kontrastowe upierzenie. Czoło, pręga przechodząca przez oko (maska), a ciągnąca się od kantarka, skrzydła, grzbiet i ogon czarne. Kuper i lusterko na skrzydłach, boki ogona i poliki oraz bark białe. Biała plama na zewnętrznej części skrzydeł nie występuje u dzierzb z Balearów. Na ciemieniu i potylicy (tworzące „czapeczkę”, większą u samców) oraz karku rdzawa plama, spód ciała białopopielaty. Ogon ma białe krawędzie i nasadę. Młodociane brązowawe na wierzchu, brudnobiałe od spodu, z ciemniejszym pasem przez oko i jaśniejszym barkiem. W całości pokryte gęstym, ciemnobrązowym prążkowaniem, zwłaszcza od góry, od spodu tworzy falisty poprzeczny wzór. Spód ciała mają jasny. Posiadają poza tym wyraźną, dużą, jasną, podłużną plamę na ramieniu (barkówkach) z ciemnym półksiężycem i mniejszą u podstawy lotek pierwszego rzędu, podobnie jak ma to miejsce u osobników dorosłych.
Rozmiarami przewyższa nieco dzierzbę gąsiorka, a dorównuje szpakowi. Jest też od niego masywniejsza. Wśród przedstawicieli swojego rodzaju jest najbardziej kolorowym ptakiem, a co najlepiej prezentuje w locie. Lata dość słabo, falistym torem. Podobnie jak inne dzierzby ma w zwyczaju przesiadywać na eksponowanych miejscach terenu – siedzi na czubkach krzewów itp.
Masa ciała.
ok. 30–40 g
Głos.
W przypadku zdenerwowania krzyczy długo „geggeg”. Ich melodia nie ma podziału na strofy i słychać ją jako niezbyt głośny szczebiot z licznymi imitacjami innych ptaków. Przeważnie jednak milczą.
Biotop.
Głównie ciepłe i słoneczne obszary o klimacie śródziemnomorskim, ale również obszary klimatu umiarkowanego (zachodnia i środkowa Europa), a także granice stepów i pustyń oraz makia. Wymaga otwartych przestrzeni z wysokimi drzewami. Często są to zakrzewione stoki pagórków lub dna dolin (najchętniej przebywa na południowych zboczach porośniętych rzadko drzewami lub krzewami), rzadkie lasy o wysokich drzewach i pozbawione niemal podszytu, skraje borów rosnących na piaszczystym podłożu. Niekiedy skraje dróg, przydrożne drzewa, sady, ogrody, zagajniki, parki, wrzosowiska, pogranicza lasu i pól uprawnych z krzewami, zarośla.
Okres lęgowy.
Na tereny lęgowe przylatuje pod koniec kwietnia lub w maju. Okres lęgowy trwa od maja do lipca. Tworzone pary są monogamiczne.
Gniazdo.
Wysoko na drzewie (często owocowym lub na sośnie na wys. 3–6 m) lub w krzewach, zwykle na poziomych gałęziach w ich rozwidleniach, zbudowane z drobnych gałązek, suchych łodyg, traw, korzeni i zielonych części roślin (te występują głównie na krawędzi konstrukcji). Wysłane gęsto sierścią, piórami lub wełną roślin. W wysłaniu brak suchych roślin i korzonków (podobnie jak w przypadku lęgowiska witego przez dzierzbę gąsiorka). Budowa gniazda zaczyna się zaraz po przylocie dzierzby na lęgowiska.
Jaja.
W ciągu roku wyprowadza jeden lęg, składając w kwietniu (na południu) – czerwcu (na północy) 5 lub częściej 6 subeliptycznych, jednobarwnych jaj w kolorze od żółtawoczerwonawego, przez żółtozielonkawy, zielonooliwkowy (najczęściej) po zielonobrązowy i brązowy. Są ciemno nakrapiane. Ich rozmiar i ubarwienie przypominają jaja dzierzby gąsiorka.
Wysiadywanie, pisklęta.
Jaja są wysiadywane przez okres 14–15 dni głównie przez samicę, której rzadko pomaga samiec. Partner ma wtedy za główne zadanie przynoszenie przyszłej matce pożywienia. Pisklęta opuszczają gniazdo po 18–20 dniach. Przez kolejne jednak 2–3 tygodnie oboje rodzice nadal karmią swe potomstwo. Pod koniec sierpnia i na początku września dzierzby odlatują na zimowiska.
Pożywienie.
Głównie duże owady takie jak trzmiele i chrząszcze, rzadziej drobne kręgowce, np. małe żaby, pisklęta i myszy. Ofiary chwyta na ziemi lub w locie. Podobnie jak inne dzierzby nabija zdobycz na ciernie lub ostre gałązki w ich rozwidleniu. Ma to na celu unieruchomienie (umocowanie) złapanych zwierząt.
Status i ochrona.
Międzynarodowa Unia Ochrony Przyrody (IUCN) uznaje dzierzbę rudogłową za gatunek bliski zagrożenia (NT – "Near Threatened") od 2022 roku; wcześniej, od 1988 był klasyfikowany jako gatunek najmniejszej troski (LC – "Least Concern"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, zawiera się w przedziale 5,95–9,59 milionów dorosłych osobników. Globalny trend liczebności populacji uznawany jest za spadkowy.
W Polsce objęta ścisłą ochroną gatunkową; wymaga ochrony czynnej. Na "Czerwonej liście ptaków Polski" została sklasyfikowana jako gatunek wymarły regionalnie (RE – "Regionally Extinct").
Spadek liczebności populacji dzierzby rudogłowej tłumaczy się zmianami klimatycznymi, które przekładają się na zimne, deszczowe lata. Ma to wpływ na ich sukces rozrodczy i powoduje spadek liczności owadów, na które ptaki te polują. Dyrektywa ptasia wymienia również intensyfikację rolnictwa, zarastanie nieużytków i likwidowanie zadrzewień śródpolnych.

</doc>
<doc id="207722" url="https://pl.wikipedia.org/wiki?curid=207722" title="LINEAR">
LINEAR



</doc>
<doc id="207723" url="https://pl.wikipedia.org/wiki?curid=207723" title="Pułkownik Race">
Pułkownik Race

Pułkownik Johnny Race – postać stworzona przez Agathę Christie. Jego imię pada w powieści "Rosemary znaczy pamięć". Ma ogorzałą twarz, oczy ciemne i przenikliwe oraz siwe włosy gładko przylegające do czaszki. Przebywający na rubieżach Imperium Brytyjskiego, tam gdzie „zanosiło się na kłopoty”. Wierny przyjaciel Herculesa Poirot. Po raz pierwszy spotykamy go w kryminale "Mężczyzna w brązowym garniturze". W powieści "Rosemary znaczy pamięć" przekroczył sześćdziesiątkę.
Filmy z pułkownikiem Race.
Pierwszym aktorem, który wcielił się w rolę pułkownika Race’a, był David Niven. Aktor, znany z przygód Różowej Pantery, wystąpił w filmie "Śmierć na Nilu" (1978), na podstawie książki Agathy Christie, o tym samym tytule. Kolejny raz zekranizowano tę powieść po 26 latach. W filmie z 2004 w roli Herculesa Poirot wystąpił David Suchet, a w roli pułkownika Race’a – James Fox.

</doc>
<doc id="207726" url="https://pl.wikipedia.org/wiki?curid=207726" title="Herubrand">
Herubrand



</doc>
<doc id="207727" url="https://pl.wikipedia.org/wiki?curid=207727" title="Konto użytkownika">
Konto użytkownika

Konto użytkownika () – zbiór zasobów i uprawnień w ramach danego systemu przypisanych konkretnemu użytkownikowi systemu komputerowego. We współczesnych systemach operacyjnych konta posiadają unikalną nazwę ("login") i hasło. Proces autoryzacji w systemie wymagający zwykle podania nazwy konta i hasła określa się "logowaniem".
W systemach operacyjnych Microsoft Windows opartych na jądrze NT rozróżniamy trzy podstawowe rodzaje kont: 

</doc>
<doc id="207730" url="https://pl.wikipedia.org/wiki?curid=207730" title="Machno">
Machno



</doc>
<doc id="207737" url="https://pl.wikipedia.org/wiki?curid=207737" title="Zuchwała">
Zuchwała

"Zuchwała" – polska kanonierka rzeczna z okresu przed II wojną światową.
Historia.
W roku 1931 Kierownictwo Marynarki Wojennej otrzymało obietnicę uzyskania kredytów na budowę nowych jednostek dla Flotylli Rzecznej Marynarki Wojennej. Przystąpiono więc do projektowania wielu typów jednostek, między innymi projektu "pancernej krypy dopływowej". Oznaczenie to zmieniono później na "krypę artyleryjską". W maju 1932, Warsztatom Portowym Marynarki Wojennej w Pińsku, zlecono budowę jednostek klasyfikowanych ostatecznie jako "kanonierki rzeczne". Zbudowano trzy jednostki: "Zuchwała", "Zaradna" i "Zawzięta". W literaturze jednostki te określa się jako kanonierki rzeczne typu Z.
Służba.
"Zuchwała" została wcielona do służby 15 czerwca 1933. Służyła w I Dywizjonie Flotylli Pińskiej, od wiosny 1939 w składzie utworzonego w ramach Flotylli Oddziału Wydzielonego na Prypeci W chwili wybuchu II wojny światowej jednostka działała w rejonie Pińska. Zastępcą dowódcy był bosman (?) Lis. Po objęciu 9 września dowództwa obrony Polesia przez gen. Franciszka Kleeberga dozorowała przeprawy na rzekach Jasiołda i Strumień pod dowództwem kpt. art. Władysława Jasika. W chwili agresji sowieckiej rozpoczęła marsz do Pińska. Niemożliwość dotarcia tam spowodowała decyzję o samozatopieniu jednostki koło wsi Knubowo nad rzeką Strumień.

</doc>
<doc id="207738" url="https://pl.wikipedia.org/wiki?curid=207738" title="Morderstwo na plebanii">
Morderstwo na plebanii

Morderstwo na plebanii (ang. "The Murder at the Vicarage") – powieść kryminalna Agaty Christie. Po raz pierwszy pojawia się w niej postać panny Marple. Książka została zekranizowana w serialu telewizyjnym .
Fabuła.
Kiedy proboszcz znalazł w swym gabinecie zwłoki pułkownika Protheroe, w miasteczku zawrzało od plotek. Kiedy zaś aż dwie osoby przyznały się jednocześnie do zastrzelenia pułkownika, prowadząca śledztwo policja zupełnie nie wie, co myśleć. Nawet panna Marple miała siedmioro podejrzanych. Przedstawiła jednak w końcu właściwe rozwiązanie zagadki, wprawiając w zdumienie pastora i naczelnika policji. Okazuje się, że większość osób, które mogły popełnić zabójstwo ma swoje powody, dla których nie wyjawia całej prawdy odnośnie do zdarzeń, których następstwem było morderstwo.
Rozwiązanie.
Dwie osoby, które na początku jednocześnie przyznały się do zabicia pułkownika, rzeczywiście są winne. Młoda żona pułkownika, Anna, nie chciała spędzić reszty życia u boku starca i do popełnienia zbrodni popchnął ją młody Lawrence Redding. Oboje wiązali nadzieje na wspólną przyszłość. Jednoczesne przyznanie się było sprytną zagrywką, dzięki której tak naprawdę oczyszczali się nawzajem z podejrzeń.
Wina obojga z nich na początku powieści była wykluczona także z innego powodu. Oboje pozornie opuścili miejsce zbrodni jeszcze przed usłyszeniem strzału. Ale tak naprawdę Anna Protheroe, kiedy zabijała męża, posłużyła się tłumikiem, a odgłos słyszany jako „wystrzał” był specjalnie przygotowanym przez Lawrence’a ładunkiem wybuchowym.
Ponadto przed popełnieniem zbrodni, Anna celowo wdała się w pogawędkę z panną Marple. Była ubrana w skąpy strój, gdzie w żaden sposób nie można było ukryć broni. Takie poświadczenie starszej pani miało służyć pani Protheroe za dowód na niewinność. Jednak ona do morderstwa posłużyła się pistoletem, który jej wspólnik specjalnie w tym celu ukrył w doniczce z kwiatem podczas wizyty na plebanii poprzedniego dnia.

</doc>
<doc id="207739" url="https://pl.wikipedia.org/wiki?curid=207739" title="Biegnąca po falach">
Biegnąca po falach

Biegnąca po falach – żaglowiec, jedna z największych jednostek pływających o napędzie żaglowym na polskich wodach śródlądowych. Jest dwumasztowym żaglowcem otaklowanym jako brygantyna. 
Zobacz też.
Running On Waves

</doc>
<doc id="207740" url="https://pl.wikipedia.org/wiki?curid=207740" title="Lincoln Near-Earth Asteroid Research">
Lincoln Near-Earth Asteroid Research

The Lincoln Near-Earth Asteroid Research (LINEAR, Projekt Poszukiwania Planetoid Bliskich Ziemi im. Lincolna) – projekt, przy którego realizacji współpracują Siły Powietrzne Stanów Zjednoczonych, NASA oraz Laboratorium Lincolna z MIT. Celem przedsięwzięcia jest skatalogowanie planetoid, w celu wyznaczenia ich orbit, a co za tym idzie oszacowania ryzyka zderzenia z Ziemią. Obserwacje przeprowadzane są za pomocą dwóch teleskopów znajdujących się w placówce Laboratorium Lincolna na terenie poligonu rakietowego White Sands Missile Range, niedaleko Socorro w stanie Nowy Meksyk. Wyniki badań przesyłane są do Minor Planet Center.
Pierwsze testowe obserwacje wykonano w 1996 roku, a od 1998 roku, kiedy program zaczęła finansować NASA, liczba obserwacji znacząco wzrosła. Program LINEAR jest odpowiedzialny za odkrycie niemal 40% planetoid o znanych orbitach, w tym prawie 35% znanych obiektów z grupy bliskich Ziemi (NEO). Według danych z 15 września 2011 roku, w ramach projektu wykonano 7 380 528 obserwacji planetoid, w tym odkryto 231 082 nowe, z czego 2423 należą do obiektów NEO. Odkryto również 279 komet.
Minor Planet Center odnotowuje, że w ramach tego przeglądu nieba w latach 1997-2012 odkryto 146 912 planetoid, najwięcej spośród dotychczasowych programów badawczych. Niższa liczba wynika z uwzględnienia wyłącznie obiektów o dobrze wyznaczonych orbitach, którym nadano numery; liczba ta będzie rosła w miarę wyznaczania parametrów orbit kolejnych ciał.

</doc>
<doc id="207752" url="https://pl.wikipedia.org/wiki?curid=207752" title="Synagoga Zuckera w Krakowie">
Synagoga Zuckera w Krakowie

Synagoga Zuckera w Krakowie ("Dom Nauki Chasydów") – synagoga znajdująca się w Podgórzu w Krakowie, przy ulicy Węgierskiej 5. Synagoga została wpisana do krajowego rejestru zabytków nieruchomych pod numerem A-1015 31 stycznia 1996 roku.
Obiekt został zbudowany w latach 1879-1881. Podczas II wojny światowej hitlerowcy zdewastowali synagogę. Po zakończeniu wojny opuszczony budynek przejęło państwo i przekazało Stowarzyszeniu Zakład Doskonalenia Zawodowego. Pomieszczenia użytkowano jako fabrykę i magazyn.
W 1995 roku budynek synagogi zakupiła Galeria Starmach, gdzie od 1997 po jego gruntownym odnowieniu i adaptacji mieści się jej główna siedziba.

</doc>
<doc id="207753" url="https://pl.wikipedia.org/wiki?curid=207753" title="FK Mariupol">
FK Mariupol

Futbolnyj Kłub „Mariupol” (ukr. Футбольний клуб «Маріуполь») – ukraiński klub piłkarski z siedzibą w Mariupolu w obwodzie donieckim. Założony w roku 1960 jako Awanhard Żdanow.
Występuje w rozgrywkach ukraińskiej Premier-lihi.
Historia.
Chronologia nazw:
Zespół piłkarski "Awanhard Żdanow" w Mariupolu został założony w 1960 roku w wyniku fuzji miejscowej drużyny "Awanhard Żdanow", której historia sięga do 1936 roku oraz Szachtara Rutczenkowe. W 1960 klub debiutował w 2 grupie ukraińskiej Klasy B Mistrzostw ZSRR. Klub często zmieniał nazwy ("Azowstal Żdanow", "Azowec Żdanow", "Metałurh Żdanow", "Łokomotyw Żdanow"). W 1976 przyjął nazwę "Nowator Żdanow". Do 1991 klub brał udział w rozrywkach piłkarskich byłego ZSRR.
Od początku rozrywek w niezależnej Ukrainie klub jako "Azoweć Mariupol" występował w Pierwszej Lidze. Po pierwszym sezonie klub spadł do Drugiej Lihi. Dopiero w 1996 zaczyna się wzniesienie po szczeblach. 3 kwietnia 1996 roku klub zmienił nazwę na "Metałurh Mariupol". Zespół awansował do Pierwszej Lihi, a już w następnym roku 1997 do Wyższej Lihi. Od 17 grudnia 2002 roku klub nazywa się "Illicziwec Mariupol". Jeden sezon 2007/08 klub występował w Pierwszej Lidze.
2 czerwca 2017 roku Premier-liha zgodnie z ustawą o dekomunizacji na Ukrainie zatwierdziła zmianę nazwy klubu na FK Mariupol, a 14 czerwca klub oficjalnie ogłosił o zmianie nazwy. W 2022 roku w wyniku inwazji Rosji na Ukrainę, klub nie przystąpił do rozgrywek.
Stadion.
Od 1956 roku klub rozgrywa swoje mecze domowe na stadionie Illicziweć (wcześniej nazywał się Nowator). Po ostatniej rekonstrukcji 2001 może pomieścić 12 680 widzów i ma wymiary 105 × 68 metrów.

</doc>
<doc id="207755" url="https://pl.wikipedia.org/wiki?curid=207755" title="Tragedia w trzech aktach">
Tragedia w trzech aktach

Tragedia w trzech aktach () – powieść kryminalna Agaty Christie, wydana w 1934 roku.
Fabuła.
Znany i ceniony aktor, sir Charles Cartwright, organizuje wystawne przyjęcie w swym nowo zakupionym domu „Krucze Gniazdo”. Zaproszenie otrzymują zamożni znajomi aktora: Angela Sutcliffe – znana aktorka, sir Bartholomew Strange – wybitny lekarz, Herkules Poirot – uznany detektyw, państwo Dacresowie – właściciele domu mody Ambrosine Ltd, Muriel Wills – pisarka, oraz pan Satterthwaite – najlepszy przyjaciel Charlesa. Na przyjęciu mają się pojawić także członkowie lokalnej, wiejskiej społeczności: sąsiadki Charlesa – lady Mary Lytton Gore wraz z młodą córką, Hermione, zwaną „Egg” i państwo Babbington – lokalny pastor z żoną.
Gdy przyjęcie trwa już w najlepsze, dochodzi do tragedii – pastor Babbington zaczyna się krztusić i w ciągu paru minut umiera. Zszokowani uczestnicy przyjęcia wzywają lekarza, który stwierdza, że przyczyną śmierci pastora były problemy zdrowotne. Nie wszyscy są skłonni zaakceptować takie wytłumaczenie.
Niedługo później dochodzi do bardzo podobnego wypadku. W taki sam sposób, jak pastor Babbington ginie na zorganizowanym we własnym domu przyjęciu sir Bartholomew Strange. Na dodatek okazuje się, że na jego przyjęciu byli obecni niemal wszyscy uczestnicy wcześniejszego przyjęcia u sir Charlesa Teraz nikt już nie ma wątpliwości, że wśród nich jest morderca.
Panów Cartwrighta i Satterthwaite’a szczególnie smuci śmierć doktora, z którym od lat pozostawali w przyjaźni. Postanawiają sami wykryć zabójcę jego i pastora Babbingtona. Pomaga im zadurzona w sir Charlesie Egg Lytton Gore, a także detektyw, Herkules Poirot. Czwórka sprzymierzeńców przeprowadza własne śledztwo i rozmawia po kolei ze wszystkimi uczestnikami obu feralnych przyjęć. To jednak na niewiele się zdaje – wygląda na to, że morderca maskuje się bardzo dobrze.
W końcu pojawia się pewien trop. Służba sir Strange’a wyjawia, że krótko przed tragedią u doktora zatrudnił się tajemniczy lokaj, Ellis, który zaraz po jego śmierci zniknął bez śladu. Prawdopodobnie więc to on odpowiada za morderstwo. Czwórka bohaterów ma jednak co do tego wątpliwości, bo Ellisa na pierwszym przyjęciu nie było.
Poirot otrzymuje dziwny list od niejakiej pani de Rushbridger, dawnej pacjentki Bartholomewa. Pisze ona, że ma ważne informacje, które mogą przyczynić się do rozwikłania sprawy śmierci lekarza i, w związku z tym, prosi o pilne przybycie. Niestety, gdy detektyw przybywa na spotkanie, kobieta już nie żyje – ktoś wysłał jej czekoladki zawierające śmiertelną dawkę trucizny.
Rozwiązanie.
Okazuje się, że mordercą wszystkich trojga ludzi jest sam Charles Cartwright. Tak naprawdę zamierzał zabić jedynie Strange’a. Ten bowiem, jako człowiek o nieskazitelnej moralności, mógłby – nie bacząc na łączącą go z aktorem przyjaźń – ujawnić światu fakt, że sir Charles jest żonaty, a jego żona, Mary, przebywa w szpitalu dla umysłowo chorych. Cartwright tymczasem jest do szaleństwa (i z wzajemnością) zakochany w Egg Lytton-Gore; gdyby więc prawda o jego stanie cywilnym wyszła na jaw, matrymonialne plany aktora wobec dziewczyny ległyby w gruzach.
Poirot odkrywa, że przed otruciem lekarza, Cartwright postanowił przeprowadzić swoistą „próbę generalną”. Urządził przyjęcie we własnym domu i tam zatruł napój w jednym, wybranym przypadkowo kielichu. Tak oto zginęła pierwsza ofiara – pastor Babbington – choć w tej sytuacji mógł to być ktokolwiek inny, oprócz trzech osób: gospodarza, doktora Strange’a (który nie pijał koktajli) oraz panny Egg, której Cartwright własnoręcznie podał kielich z niezatrutym napojem. Następnie Charles przystępuje do zamordowania „właściwej” osoby (Strange’a) dokładnie w taki sam sposób, w jaki zabił pastora. Tym razem występuje w przebraniu służącego, Ellisa, by upozorować swą nieobecność na przyjęciu i móc stworzyć sobie odpowiednie alibi.
Jego trzecia ofiara – pani de Rushbridger ginie przypadkowo. Gdy policja zaczyna interesować się tajemniczym Ellisem, sir Charles stwarza pozory, że doktor Strange przed śmiercią kontaktował się z tą właśnie kobietą w ważnej sprawie. Tak naprawdę nic podobnego nie miało miejsca i policja przekonałaby się o tym, rozmawiając z panią de Rushbridger. Jednakże sir Charles był szybszy – nim ktokolwiek mógł do kobiety dotrzeć, wysłał jej zatrute czekoladki.
Ujawniona przez Herkulesa Poirota prawda wszystkimi wstrząsa. Sir Charles próbuje zaprzeczać słowom detektywa; w końcu wybucha gniewem i ucieka. Poirot sugeruje pozostałym, że słynny aktor wybierze prawdopodobnie „zejście ze sceny”, czyli samobójstwo; nie dowiadujemy się już jednak, czy morderca istotnie pozbawił się życia.

</doc>
<doc id="207756" url="https://pl.wikipedia.org/wiki?curid=207756" title="Šilheřovice">
Šilheřovice

Šilheřovice (hulcz. "Šuleřovice"; ; ) – wieś i gmina położona na terenie Wzgórza Hulczyńskiego (wchodzi w skład Płaskowyża Głubczyckiego), w jego wschodniej części, do 2002 w byłym powiecie opawskim (czes. "Okres Opava"), województwie morawsko-śląskim (czes. "Moravskoslezský kraj") w Czechach, 2 km od granicy z Polską, 5 km od miejscowości Chałupki. Miejscowość leży historycznie na Górnym Śląsku, w tzw. kraiku hulczyńskim.
Historia.
Wieś powstała około połowy XIII wieku i była otoczona gęstymi lasami, które pokrywały wówczas większość tego obszaru. Osiedle to można zaliczyć do tzw. osad drogowych, gdyż prawdopodobnie tędy przebiegał jeden ze starych szlaków handlowych, biegnących z południa na północ. Pierwsze pisemne wzmianki znaleźć można w dokumencie z 1377, kiedy to podzielono księstwo raciborsko-opawskie pomiędzy synów Mikołaja II. Pierwotna nazwa wsi została zapisana jako „"Scholasdorf"”, która sugeruje osadnictwo niemieckie. Po wojnach śląskich znalazła się w granicach Prus. Od 1818 w nowym powiecie raciborskim. Jako miejscowość zamieszkała przez tzw. Morawców i część kraiku hulczyńskiego po pierwszej wojnie światowej została przyłączona do Czechosłowacji.
Zabytki.
Miejscowe dobra wraz z zamkiem – pałacem z XVIII wieku w latach 1845–1938 należały do wiedeńskiej gałęzi rodziny Rothschildów.

</doc>
<doc id="207760" url="https://pl.wikipedia.org/wiki?curid=207760" title="Dlaczego nie Evans?">
Dlaczego nie Evans?

Dlaczego nie Evans? (ang. "Why Didn't They Ask Evans?" lub "The Boomerang Clue") – powieść kryminalna Agaty Christie wydana w 1935 roku. 
W czasie gry w golfa były marynarz, Bobby Jones, szukając zagubionej piłeczki znajduje u stóp urwiska umierającego mężczyznę, który przed śmiercią wypowiada tylko jedno zdanie: "Dlaczego nie Evans?". W kieszeni zmarłego Bobby znajduje fotografię urodziwej kobiety. Wkrótce potem nadchodzi nieznajomy, który przedstawia się jako Roger Bassington-ffrench; pozostaje on przy zwłokach, gdy Bobby idzie zawiadomić o wypadku. Po paru dniach zjawiają się państwo Cayman, którzy identyfikują ofiarę jako Alexandra Pritcharda, brata pani Cayman. Bobby informuje ich o ostatnich słowach zmarłego. Kilka dni później otrzymuje niespodziewanie propozycję intratnej posady w Buenos Aires. Gdy ją odrzuca, pada ofiarą próby otrucia. Przeglądając w szpitalu gazetę odkrywa, że zdjęcie pani Cayman opublikowano jako fotografię znalezioną przy zwłokach, podczas gdy przedstawiała ona zupełnie inną kobietę. Wraz ze swą przyjaciółką z dzieciństwa, lady Frances Derwent, zwaną "Frankie", Bobby postanawia wyjaśnić sprawę. Frankie finguje wypadek samochodowy, by dostać się do domu, gdzie Bassington-ffrench mieszka ze starszym bratem Henrym i jego żoną Sylvią. Odkrywa, że mężczyzna, który spadł z urwiska, nazywał się naprawdę Alan Carstairs. Wkrótce potem Henry Bassington-ffrench, udręczony uzależnieniem od morfiny, popełnia samobójstwo. Podejrzenia Frankie i Bobby'ego koncentrują się wokół osoby pochodzącego z Kanady doktora Nicholsona, który prowadzi w sąsiedztwie zakład dla narkomanów, tym bardziej, że Bobby rozpoznaje żonę Nicholsona, Moirę, jako tajemniczą kobietę ze zdjęcia. Dwoje przyjaciół sądzi, że sprawa ma związek z przemytem narkotyków, a także, że doktor pragnął śmierci Henry'ego oraz swej własnej żony, by ożenić się z Sylvią Bassington-ffrench i zagarnąć majątek rodziny. Pojawiają się też nowe wątki, związane z Alanem Carstairsem: prowadził on własne śledztwo, związane ze śmiercią przyjaciela, milionera Johna Savage, który zapisał niemal cały majątek niejakim państwu Templetonom. Gdy Moira Nicholson znika, Bobby próbuje przeszukać zakład jej męża i zostaje zaatakowany i ogłuszony. Tymczasem Frankie udaje się do domu Templetonów w miejscowości Chipping Somerton, gdzie odnajduje związanego Bobby'ego i również zostaje napadnięta.
Rozwiązanie.
Napastnikiem okazuje się Roger Bassington-ffrench. Wraz z Moirą Nicholson od lat współpracowali przy przemycie narkotyków z Kanady; praca męża Moiry, całkowicie nieświadomego całej sprawy, ułatwiała im zadanie. Wspólnie zaplanowali też zamordowanie Johna Savage; Moira udawała panią Templeton, a Roger podszył się pod niego w czasie spisywania testamentu. Alan Carstairs zginął, ponieważ usiłował nawiązać kontakt z Gladys Evans, pokojówką zatrudnioną przez "panią Templeton". Zaniepokoił go fakt, że pokojówki nie poproszono jako świadka podpisywania testamentu ("Dlaczego nie Evans?") i wysnuł z tego wniosek, że Gladys mogłaby dostrzec, że osoba sporządzająca testament nie jest Johnem Savage. Roger zamordował Carstairsa, spychając go z urwiska; sfingował też samobójstwo brata, by odziedziczyć jego pieniądze (pozostało mu tylko usunięcie małoletniego bratanka). Teraz zamierza pozbyć się także Frankie i Bobby'ego. Na szczęście z odsieczą przychodzi przyjaciel Bobby'ego, Badger. Roger Bassington-ffrench ucieka. Frankie i Bobby odkrywają, że Gladys Evans nazywa się obecnie Roberts i jest służącą na plebanii Thomasa Jonesa, ojca Bobby'ego. Wracają pospiesznie do rodzinnego miasteczka i udaje im się zatrzymać Moirę, która zamierzała uciszyć niewygodnego świadka. Po zakończeniu sprawy Frankie i Bobby zaręczają się, a Bobby dzięki przyszłemu teściowi otrzymuje posadę w Kenii.

</doc>
<doc id="207761" url="https://pl.wikipedia.org/wiki?curid=207761" title="Hulczyn">
Hulczyn

Hulczyn (, ) – miasto we wschodnich Czechach, w kraju morawsko-śląskim, w powiecie Opawa. Leży na Śląsku Opawskim (będącym częścią Górnego Śląska) i Płaskowyżu Głubczyckim.
Hulczyn leży nad jeziorem, przy granicy z Polską. W Hulczynie-Darkovičkach znajduje się muzeum fortyfikacji wojskowych. Miasto partnerskie Namysłowa.
Podział.
Miasto podzielone jest na trzy części stanowiące również trzy gminy katastralne:
Historia.
Założone przez Przemysła Ottokara II w 1256 roku jako własność zamku Landek koło Ostrawy, jednak pierwsza wzmianka nastąpiła w 1303 hako "Hulczin", a w języku niemieckim jako "Hultzen" w 1385 (krótkotrwale nazwę zmieniono również na Liechtenstein, na cześć Liechtensteinów). Istnieje wiele teorii pochodzenia nazwy, np. od imienia Hulka (zdrobnienie od Hula) albo "Ula" (z niem. Ulrich) z sufiksem -in. W miejscowym narzeczu laskim nazwa wymieniana jako "Hu(ł)czyn", a miejscowi Niemcy wymawiali też ją jako "Hultschen". Miasto należało wpierw do Margrabstwa Moraw, następnie księstwa opawskiego i do księstwa raciborskiego, od 1742 roku wraz z niemal całym Śląskiem do Prus, od 1816 roku w powiecie raciborskim prowincji śląskiej Prus. W XVIII wieku Hulczyn podlegał inspekcji podatkowej w Prudniku. Topograficzny opis Górnego Śląska z 1865 roku notuje, że w regionie najbardziej używanym językiem był morawski, a później język polski, zaznacza też obecność dużej niemieckiej diaspory w samym mieście – "Die Volkssprache ist in den vier ersten Mährisch, in der letzteren Polnisch; nur in der Stadt Hultschin findet sich eine größere Anzahl Deutscher vereinigt". Odsetek niemieckich mieszkańców zmieniał się między spisami ludności i wynosił w 1890 r. 18,2%, w 1900 r. – 28,2%, w 1910 r. – 24,2%, w 1921 r. – 30,3%, a w 1930 r. – 10,2%.
10 stycznia 1920 r. z mocy traktatu wersalskiego wraz z kraikiem hulczyńskim przyłączone do Czechosłowacji. Po Układzie Monachijskim z 1938 roku na powrót znalazł się w Niemczech do 1945 roku.

</doc>
<doc id="207763" url="https://pl.wikipedia.org/wiki?curid=207763" title="Pinasa">
Pinasa

Pinasa, pinas, pinka – żaglowiec szeroko rozpowszechniony we flotach europejskich w XVI-XVIII wieku. Zazwyczaj były to jednostki trochę mniejsze od fluit (z których się rozwinęły) oraz zdecydowanie mniejsze od galeonów. Wykorzystywane były do przewozu towarów lub jako okręty wojenne, pomimo tego, że nie były zbyt pojemne. Ich zaletą była zwrotność, szybkość oraz dość małe zanurzenie, co predysponowało je na płytkie i małe akweny morskie. Z tego względu zabierano je też na dalsze wyprawy jako jednostki towarzyszące większym okrętom. Stosowano je wtedy do pościgów, łączności oraz patrolowania akwenów przybrzeżnych i komunikacji z lądem (w ostatnim etapie za pomocą łodzi).
Nazwa pochodzi od gatunku drewna, z którego wyrabiano pierwsze pinasy, czyli sosnowego. Chodzi o nazwę sosny w językach francuskim (fr. "pin") bądź łacińskim (łac. "Pinus").
Tonaż typowych pinas zamykał się w granicach 100-150 łasztów, największe osiągały wyporność do 300 ton. Maszty wysokie, zazwyczaj trzy, na mniejszych jednostkach dwa. Ożaglowanie rejowe z łacińskim bezanem. Dziób pinasy był trochę bardziej pochylony do przodu w porównaniu do wcześniejszych konstrukcji i z wydatnym galionem, rufa dość wysoka i płasko ścięta. Nadbudówka dziobowa pinasy była bardzo niska, nieznacznie tylko wystająca ponad kadłub. Nadbudówka rufowa była wyższa i wąska.
Okręt ten posiadał szereg walorów bardzo przydatnych w walce. Charakteryzował się dużą prędkością i doskonałą zwrotnością, co osiągnięto poprzez zwiększenie i unowocześnienie ożaglowania i olinowania. Uzbrojony był w działa małych kalibrów, zazwyczaj w liczbie kilkunastu, tylko największe pinasy posiadały dwa pokłady artyleryjskie.
W dawnej Rzeczypospolitej używano nazwy "pinka", okręt ten mógł pływać niemal po wszystkich akwenach Bałtyku. Używany do osłony większych okrętów, patroli, konwojów, przechwytywania wrogich jednostek handlowych itd.
Uzbrojenie stanowiło z reguły 8-12 dział niewielkich wagomiarów, załogę ok. 40 ludzi. Polskie pinki miały wyporność z reguły 70-80 łasztów, czyli ok. 140-160 ton, w przeciwieństwie do cięższych pinas angielskich czy szkockich. Był to najpopularniejszy okręt wojenny na Bałtyku obok galeonu. Pierwsze pinki pojawiły się we flocie gdańskiej w połowie XV wieku.
W czasach późniejszych i współczesnych pod tą nazwą kryły się również statki badawcze, rozpoznawcze, łącznikowe i spacerowe, a nawet łodzie okrętowe wykorzystywane do prowadzenia rozpoznania lub pościgu, początkowo z napędem żaglowym lub wiosłowo-żaglowym, obecnie z napędem mechanicznym.

</doc>
<doc id="207765" url="https://pl.wikipedia.org/wiki?curid=207765" title="Tajemnica Siedmiu Zegarów">
Tajemnica Siedmiu Zegarów

Tajemnica Siedmiu Zegarów (ang. "The Seven Dials Mystery") – powieść kryminalna Agathy Christie. Po raz pierwszy wydana w 1929.
Fabuła.
W rezydencji „Chimneys” przebywa grupka młodych ludzi. Jeden z nich, Gerry Wade, charakteryzuje się wyjątkowym lenistwem, dlatego przyjaciele postanawiają zrobić mu kawał. Każdy z grupy kupuje po jednym budziku, które wieczorem umieszczają ukradkiem w pokoju Gerry’ego, ustawiwszy je uprzednio na bardzo wczesną godzinę. Gdy następnego dnia w domu rozlega się upiorne dzwonienie ośmiu zegarów, wszyscy nie posiadają się ze zdziwienia, dlaczego ich kolega wciąż jeszcze się nie obudził. Wkrótce wychodzi na jaw straszna prawda – Gerry leży martwy w swoim łóżku, a nad jego głową ktoś ustawił siedem z ośmiu zakupionych budzików, ostatni wyrzucając przez okno.
Niedługo później do „Chimneys” wracają prawowici właściciele – lord Catheram wraz z córką, Eileen Brent, zwaną Bundle (znani z powieści Tajemnica rezydencji Chimneys). Ciekawska Bundle od razu zaczyna interesować się sprawą, zwłaszcza że w pokoju, gdzie przebywał Gerry, znajduje list, który ten pisał do siostry. Wynikało z niego, że jest zamieszany w groźną aferę z tajemniczą organizacją Siedem Zegarów. Bundle postanawia rozwikłać zagadkę wraz z bliskimi przyjaciółmi Gerry’ego, Jimmym Thesigerem i Billem Eversleighiem oraz siostrą zmarłego, Loraine Wade. Bundle próbuje też włączyć do sprawy znajomego nadinspektora Battle ze Scotland Yardu, jednak ten, mimo iż wyraźnie wie wiele o Siedmiu Zegarach, nie godzi się na współpracę.
Wkrótce dochodzi do kolejnej tragedii. Ginie Ronny Devereaux, jeden z młodych ludzi obecnych w czasie feralnego weekendu w „Chimneys”. Przed śmiercią z jego ust padają słowa oskarżające organizację Siedem Zegarów.
Tymczasem Bundle udaje się ustalić siedzibę tajemniczej organizacji i podstępem zakraść się na ich tajne spotkanie. Schowana w kredensie słyszy, że jedna z członkiń grupy ma niebawem do spełnienia ważną misję w rezydencji „Abbey” na przyjęciu wydawanym przez znanego polityka, George’a Lomaxa (również znanego z powieści Tajemnica rezydencji Chimneys). Korzystając z tego, że Lomax jest bliskim przyjacielem rodziny Catheramow, Bundle i Jimmy’emu udaje się wkręcić na przyjęcie, żeby mieć oko na wszystko. Już pierwszej nocy dochodzi do włamania na teren rezydencji i próby kradzieży ważnych dokumentów, należących do goszczącego obecnie u Lomaxa ministra lotnictwa. Dokumenty te udaje się w porę odzyskać, jednak tajemniczy złodziej ucieka bez śladu. Bundle ma jednak własne podejrzenia – wśród zaproszonych gości jest węgierska hrabina Annie Radzky, którą dziewczyna rozpoznaje jako członkinię organizacji „Siedem Zegarów”. Nikt nie chce jednak wierzyć w to, że ta wpływowa dyplomatka może mieć cokolwiek wspólnego ze światem przestępczym. 
Sprawa staje się coraz bardziej zagmatwana, rozwiąże się jednak dzięki opóźnionemu listowi, który przed śmiercią Ronny Devereaux napisał do Billa.
Rozwiązanie i zakończenie.
Dopiero na końcu wychodzi na jaw, że Bundle cały czas nieświadomie stała po złej stronie barykady. Siedem Zegarów jest tak naprawdę organizacją, której przewodniczy sam nadinspektor Battle, a wcześniej jej członkami byli Gerry i Ronny. Działa w niej także hrabina Radzky, której „misją” na przyjęciu u Lomaxa było strzeżenie tajnych dokumentów.
Siedem Zegarów zajmowało się przez cały czas ściganiem wyjątkowo groźnego przestępcy. Okazuje się nim Jimmy Thesiger, którego Bundle już na początku powieści mylnie uznała za przyjaciela. To on odpowiada za śmierć obu ofiar, a także za wiele innych przestępstw. Jego wspólniczką była Loraine.
Na końcu powieści Jimmy i Loraine postanawiają zgładzić Bundle. W porę do akcji wkracza jednak Siedem Zegarów na czele z nadinspektorem Battle i zatrzymuje przestępców. Dowiadujemy się, że Loraine została później skazana na karę więzienia, a Jimmy’ego powieszono.
George Lomax, z którym Bundle zaprzyjaźnia się podczas trwania powieści, niespodziewanie oświadcza się jej. Jednak dziewczyna zdecydowała się wyjść za swoją prawdziwą miłość – Billa Eversleigha. Oboje na końcu powieści wyznają sobie miłość.

</doc>
<doc id="207766" url="https://pl.wikipedia.org/wiki?curid=207766" title="Yangun">
Yangun



</doc>
<doc id="207771" url="https://pl.wikipedia.org/wiki?curid=207771" title="Śmierć w chmurach">
Śmierć w chmurach

Śmierć w chmurach (ang. "Death in the Clouds" lub "Death in the Air") – powieść kryminalna Agathy Christie z 1935 roku.
Treść.
Zamordowana zostaje słynna paryska lichwiarka, Madame Giselle. Podczas lotu samolotem z Paryża do Croydon zostaje ugodzona zatrutą strzałką, wypuszczoną z dmuchawki używanej przez plemiona południowoamerykańskie. Wiadomo, że winnym tej wyrafinowanej zbrodni musi być któryś z dwunastu pasażerów, znajdujących się w tej samej części pokładu:
Śledztwo prowadzi nadinspektor Japp ze Scotland Yardu, dobry przyjaciel Poirota, toteż belgijski detektyw zostaje natychmiast uwolniony od podejrzeń. Jednak miejscowa ława przysięgłych, uprzedzona do obcokrajowców, orzeka, że to Poirot winien jest morderstwa, zwłaszcza, że na jego siedzeniu znaleziono narzędzie zbrodni – drewnianą dmuchawkę. Mimo to koroner nie uznaje takiego werdyktu i detektyw pozostaje na wolności. Dla oczyszczenia się z podejrzeń postanawia wykryć rzeczywistego sprawcę. Do pomocy obiera sobie dwoje młodych współpasażerów feralnego lotu, którzy też widocznie interesują się sobą – Jane Grey i Normana Gale'a.
Pierwszym podejrzanym staje się Clancy – autor książki, w której morderstwo popełniono w podobny sposób, a ponadto mający w swym domu podobną dmuchawkę; jest też jedyną osobą, która przyznała się do przejścia obok fotela denatki. Brak jednak ostatecznych dowodów pozwalających obciążyć pisarza.
Później wychodzi na jaw, że Madame Giselle stosowała dość specyficzne metody egzekwowania należności od nielojalnych dłużników, zbierając kompromitujące informacje o swoich klientach i w razie potrzeby grożąc ujawnieniem ich. Udaje się ustalić, że taką osobą była hrabina Horbury, która zadłużyła się u Giselle i była zagrożona ujawnieniem odkrytego przez Madame romansu; byłby to dla niej szczególny cios, ponieważ obawiała się rozwodu z majętnym mężem.
Tymczasem po spadek po zamordowanej zgłasza się jej córka, Anne Morisot. Herkules Poirot rozpoznaje w niej jednak Madeleine, pokojówkę hrabiny Horbury, również obecną tamtego dnia na pokładzie samolotu. Kobieta wprawdzie podróżowała w innej części samolotu, lecz wszyscy zapomnieli, że na moment podeszła do hrabiny, by podać jej neseser. Wszyscy są przekonani, że to ona popełniła zbrodnię, lecz tylko do chwili, gdy i ona zostaje znaleziona martwa…
Rozwiązanie.
Sprawcą zbrodni jest Norman Gale. Dowiedziawszy się, że jego dziewczyna, Anna Morisot ma majętną matkę, postanowił ją zamordować, aby następnie za pośrednictwem Anny móc korzystać ze spadku. Wbrew pozorom nie użył wcale dmuchawki – miała ona jedynie symulować popełnienie zbrodni z dużej odległości, tak by utrudnić wykrycie sprawcy. Norman w pewnym momencie wyszedł do toalety, gdzie przebrał się za stewarda, a ponieważ nikt nie zwracał uwagi na krzątającą się obsługę, bez przeszkód podszedł do śpiącej Madame Giselle i wcisnął jej kolec w szyję.
Morderca nie przewidział, że szczerze zakocha się w Jane Grey. Postanowił jednak zdobyć zarówno Jane, jak i pieniądze. W tym celu zamordował Annę, gdy tylko odebrała spadek po matce.
Okazuje się jednak, że Herkules Poirot już od dłuższego czasu podejrzewał Gale'a. Po zebraniu ostatecznych dowodów, publicznie ujawnił prawdę i doprowadził do aresztowania mordercy.

</doc>
<doc id="207773" url="https://pl.wikipedia.org/wiki?curid=207773" title="Melchior (stop metali)">
Melchior (stop metali)

Melchior – stop miedzi z niklem, cynkiem i żelazem, charakteryzujący się odpornością na korozję. Jego polska nazwa pochodzi od nazwy francuskiej "maillechort", utworzonej od nazwisk XIX-wiecznych wynalazców stopu – Maillota i Choriera.
Wyróżniane są m.in. stopy:
Melchior jest zaliczany do mosiądzów wysokoniklowych, nazywanych również, ze względu na swoją barwę, nowym srebrem. Jako materiał odporny na korozję i nadający się do obróbki plastycznej jest stosowany do platerowania żelaza. Jest także używany do wytwarzania płaszczy pocisków.

</doc>
<doc id="207775" url="https://pl.wikipedia.org/wiki?curid=207775" title="Morderstwo w Mezopotamii">
Morderstwo w Mezopotamii

Morderstwo w Mezopotamii (ang. "Murder in Mesopotamia") – powieść kryminalna Agaty Christie. Wydana po raz pierwszy w 1936 roku.
Opis fabuły.
Główną bohaterką jest trzydziestoletnia pielęgniarka, siostra Leatheran, która na prośbę słynnego archeologa, Erica Leidnera, wyjeżdża na Bliski Wschód, na teren prowadzonych przez niego wykopalisk. Ma się tam nieustannie opiekować żoną Leidnera, uznawaną powszechnie za egoistkę i hipochondryczkę. Luiza Leidner rzekomo ma zwidy i lęki.
Po przybyciu na miejsce, siostra Leatheran zaprzyjaźnia się jednak z Luizą Leidner. Ta opowiada jej o sprawie dręczącej ją od lat. Okazuje się, że kobieta za młodu poślubiła niemieckiego szpiega. Z początku nie wiedziała, kim on jest; gdy domyśliła się prawdy, postanowiła wydać męża w ręce władz. Ów Niemiec, Fryderyk, jak oficjalnie uznano, zginął później w wypadku, gdy przewożono go do więzienia. Pani Leidner jest jednak głęboko przekonana, że Fryderyk wciąż żyje - przez wiele lat dostawała bowiem listy z pogróżkami, w których ktoś podpisujący się jego nazwiskiem grozi jej śmiercią w razie gdyby odważyła się wyjść za innego mężczyznę. Luiza przez cały czas żyła w śmiertelnym strachu, pewna, że jest pod czyjąś ustawiczną obserwacją. Gdy wyszła za słynnego archeologa i wyjechała z nim, udało jej się na jakiś czas zapomnieć o sprawie. Tymczasem parę dni wcześniej, właśnie w Mezopotamii znów zaczęła dostawać tajemnicze listy. Kobieta boi się teraz o swoje życie, przekonana, że psychopata odnalazł ją i będzie szukał zemsty.
Siostra Leatheran nie wie, co sądzić o tej sprawie. Postanawia na wszelki wypadek strzec czujnie pracodawczyni. Już jednak po kilku dniach od opowiedzenia swej historii, Luiza Leidner ginie. Ktoś zamordował ją w jej własnym pokoju ciosem w głowę. Sposobność do popełnienia zbrodni miał niemal każdy z członków ekspedycji. Do rozwikłania sprawy zostaje sprowadzony światowej sławy detektyw, Hercules Poirot, który proponuje siostrze Leatheran współpracę. Teraz oboje starają się wykryć mordercę, który prawdopodobnie znajduje się wśród uczestników wyprawy. Czy to naprawdę możliwe, że jest tu gdzieś przebrany Fryderyk lub ktoś z jego rodziny?
Wkrótce jedna z uczestniczek wyprawy, Anna Johnson, zaczyna zachowywać się bardzo dziwnie. Zwierza się siostrze Leatheran, że odkryła, w jaki sposób ktoś z zewnątrz mógł dostać się na teren wykopalisk, co wcześniej wydawało się niemożliwe. Kobieta nie chce jednak powiedzieć nic więcej, a wkrótce... i ona zostaje zamordowana.
Rozwiązanie.
Pierwszy mąż pani Leidner rzeczywiście wciąż żyje. Obserwował ją i w pewnym momencie ponownie pojawił się w jej życiu, jako... drugi mąż, doktor Eric Leidner. Przez wiele lat Luizie Leidner nie udało się odkryć, że jej dwóch kolejnych mężów było jedną i tą samą osobą. Mimo zawieranych w listach do żony gróźb nie zamierzał on jednak zamordować Luizy, którą ciągle głęboko kochał. W Mezopotamii do zbrodni popchnął go impuls - zauważył bowiem uczucie rodzące się między panią Leidner a jednym z uczestników wyprawy, Careyem. Pod wpływem zazdrości wymyślił idealny plan zbrodni. Zabił żonę będąc przez cały czas na dachu budynku - co wszystkim wydawało się niemożliwe. Gdy Luiza wychyliła się przez okno, spuścił jej na głowę ciężar.
Leidner celowo sprowadził na teren wykopalisk siostrę Leatheran - chciał, by, korzystając ze swej wiedzy medycznej, nieświadomie zapewniła mu alibi. Uczyniła to, podając jako czas zgonu Luizy Leidner porę, w której archeolog znajdował się na dachu. Jej stwierdzenie pozornie odsuwało od niego wszelkie podejrzenia.
Panna Johnson przypadkiem znalazła w rzeczach Leidnera fragment pisanego do żony listu z pogróżkami i domyśliła się prawdy. Ponieważ od lat kocha Erica, nie zamierza oddawać go w ręce wymiaru sprawiedliwości. Kiedy więc siostra Leatheran nagabuje ją o jej dziwne zachowanie, rzuca fałszywą poszlakę, sugerując, że odkryła, iż ktoś z zewnątrz dostał się na teren wykopalisk. Chciała w ten sposób odwrócić podejrzenia od ukochanego, ten jednak wkrótce dowiaduje się, że Anna zna prawdę i zabija ją.
Swoim zwyczajem, Hercules Poirot ujawnia prawdę w obecności wszystkich uczestników dramatu. Jest pewien winy Leidnera, wyznaje jednak, że zgromadził zbyt mało dowodów, by postawić go przed sądem. Morderca oświadcza wówczas, że nie ma zamiaru niczego ukrywać i że przyzna się przed sądem do winy.

</doc>
<doc id="207777" url="https://pl.wikipedia.org/wiki?curid=207777" title="Hypnotize">
Hypnotize

Hypnotize – piąty album zespołu System of a Down, wydany 22 listopada 2005 roku, czyli pół roku po "Mezmerize".
Sam album, podobnie jak "Mezmerize", przynosi zmiany w muzyce zespołu: staje się ona zdecydowanie spokojniejsza. Okładka i wszystkie rysunki zostały wykonane przez Vartana Malakiana, ojca Darona Malakiana, gitarzysty zespołu.
Album zadebiutował na 1. miejscu na liście Billboard 200, sprawiając, że System of a Down w ciągu jednego roku miał dwa albumy na szczycie.
Utwory „Kill Rock 'N Roll”, „Holy Mountains” i „Tentative” znane były już od czasu odegrania ich na koncercie Big Day Out w 2005 roku. Inny utwór – „Lonely Day” początkowo pojawiał się w liście utworów "Mezmerize" ale ostatecznie się tam nie znalazł. Singel „Hypnotize” jest dostępny do wysłuchania na oficjalnej stronie zespołu.

</doc>
<doc id="207778" url="https://pl.wikipedia.org/wiki?curid=207778" title="Hans Hollein">
Hans Hollein

Hans Hollein (ur. 30 marca 1934 w Wiedniu, zm. 24 kwietnia 2014 tamże) – austriacki architekt. Tworzył i mieszkał w Wiedniu. W 1985 został laureatem prestiżowej nagrody Pritzkera.
Młodość.
Od najmłodszych szkolnych lat cechował go talent rysowniczy. Pomimo że wybrał profesję architektoniczną, jego prace znajdują się w wielu publicznych i prywatnych kolekcjach na całym świecie. Hans Hollein studiował w Akademii Sztuk Pięknych w Wiedniu w klasie Clemensa Holzmeistera ukończony dyplomem w 1956, w Illinois Institute Of Technology w Chicago ukończonym w 1959 oraz na Uniwersytecie Kalifornijskim w Berkeley w 1960. Pracował w różnych biurach w Szwecji i Stanach Zjednoczonych przed powrotem do Wiednia, gdzie założył własne biuro w 1964 roku.
Kariera.
W latach 1963–1964 i 1966 był profesorem – gościem na Uniwersytecie Waszyngtona w St. Louis, 1967–1976 profesorem w Akademii Sztuk Pięknych w Düsseldorfie, od 1976 do przejścia na emeryturę we wrześniu 2002 był profesorem na Uniwersytecie Sztuk Użytkowych w Wiedniu.
Hollein zyskał również uznanie jako projektant Grupy Memphis i Alessi, jak również przygotowywał aranżację wystroju wnętrza dla przedstawień np. na Biennale w Wenecji oraz produkcji dramatu Arthura Schnitzlera "Der einsame Weg" w wiedeńskim Teatrze Miejskim (Burgtheater).
Co najmniej od otwarcia Muzeum Abteiberg w Mönchengladbach Hollein uważany jest za jednego z najważniejszych przedstawicieli postmodernizmu w Europie.

</doc>
<doc id="207780" url="https://pl.wikipedia.org/wiki?curid=207780" title="Bridgestone">
Bridgestone

 – największy producent wyrobów gumowych i opon na świecie. Przedsiębiorstwo zostało założone w 1931 roku przez Shōjirō Ishibashiego w mieście Kurume w Japonii.
Nazwa "Bridgestone" pochodzi z dosłownego tłumaczenia z języka japońskiego na angielski nazwiska założyciela, a następnie przestawienia i połączenia wyrazów. Nazwisko Ishibashi oznacza "stone bridge" (kamienny most) co po przestawieniu i połączeniu daje nazwę przedsiębiorstwa. Bridgestone jest największym producentem opon na świecie. Zajmuje trzecie miejsce wśród przedsiębiorstw na rynku Ameryki Północnej, przegrywając tylko z pozostałą pierwszą dwójką z „Wielkiej Trójcy” producentów ogumienia, tj.: Michelin oraz Goodyear Tire and Rubber Company. Marki opon produkowane przez koncern Bridgestone: Bridgestone, Firestone, Dayton, Saetta, Seiberling, Road King, Gillette, Peerless, FireStop.
Oprócz opon Bridgestone produkuje: części samochodowe (koła gumowe, elementy tłumiące hałas, amortyzatory), przemysłowe wyroby gumowe (pasy transmisyjne, bębny gumowe, odbijacze portowe, pokrycia dachowe, izolacje), produkty chemiczne (pianki i materiały budowlane), artykuły sportowe (rowery, piłki i kije golfowe, piłki tenisowe, deski surfingowe, buty) (wyroby te stanowią około 20 procent sprzedaży przedsiębiorstwa).
Koncern posiada 59 fabryk ogumienia. Europejska centrala Bridgestone funkcjonuje od roku 1990, koordynując pracę 20 firm handlowych, 2 wyłącznych dystrybutorów, 8 fabryk oraz Centrum Technicznego w Rzymie i Europejskiego Toru Testowego.
Historia.
Historia firmy Bridgestone sięga lat 20. XX wieku, kiedy założyciel Shōjirō Ishibashi rozpoczął produkcję tradycyjnego japońskiego obuwia. W 1930 roku powstały pierwsze egzemplarze opon. Spółka rozpoczęła swoją działalność w 1931 roku jako Bridgestone Tire Co. Ltd.. W 1932 roku rozszerzono asortyment fabryki o piłeczki golfowe. W 1937 roku siedziba przedsiębiorstwa została przeniesiona do Tokio. Pod zmienioną nazwą Nippon Tire Co. Ltd. rozwijano produkcję różnego rodzaju wyrobów gumowych: pasów transmisyjnych i klinowych, węży gumowych, elementów tłumiących. Po II wojnie światowej Bridgestone rozpoczął produkcję opon do motocykli, jednakże największa część przychodów przedsiębiorstwa pochodziła ze sprzedaży opon głównie dla przedsiębiorstw motoryzacyjnych, takich jak Honda, Suzuki, Toyota i Yamaha.
W 1962 roku wprowadzono na rynek pierwszą japońską oponę radialną do samochodów ciężarowych i autobusów, a w 1964 roku do aut osobowych. Początkowo fabryki zlokalizowano w Kurumie, Yokohamie oraz Tokio.
W związku z globalnym wzrostem produkcji pojazdów rozpoczęto produkcję poza granicami Japonii. W 1965 roku powstała nowa fabryka w Malezji. Wdrożony w 1967 roku, zakrojony na szeroką skalę wewnętrzny program poprawy jakości ujednolicił standardy i zapewnił wysoką jakość produkcji we wszystkich fabrykach Bridgestone oraz podniósł ich wydajność. Powyższe działania zaowocowały przyznaniem Bridgestone prestiżowej nagrody „Deming Prize” w 1968 roku.
W 1972 roku powstało w Brukseli przedstawicielstwo Bridgestone na Europę. W 1976 roku zmarł założyciel firmy. Pod koniec lat 70. rozpoczęto produkcję felg aluminiowych. W 1982 roku zaprezentowano bezkolcową oponę zimową oraz rezultaty wieloletnich prac badawczych, m.in. rewolucyjną teorię optymalizacji kontroli toczenia oraz teorię kontroli naprężeń dla pojazdów ciężarowych i autobusów. W roku 1986 Porsche uznało wyczynowe opony Bridgestone RE71 za najlepsze dla fabrycznego wyposażenia limitowanej edycji modelu 959 – ówcześnie najszybszego samochodu produkowanego seryjnie.
W 1983 roku Bridgestone postanowił wejść na rynek międzynarodowy dzięki kupieniu pierwszej fabryki w USA w Tennessee, która była własnością Firestone Tire and Rubber Company oraz w 1988 roku Firestone. W 1989 roku powstało pierwsze biuro Firestone Europe Inc. choć zajmowało siedzibę tuż obok Bridgestone i dzieliło z nim wspólny budynek, obie firmy pozostały odrębnymi podmiotami.
W latach 90. doszło do połączenia Bridgestone i Firestone, które rozpoczęły działalność pod wspólnym szyldem Bridgestone/Firestone Inc. W 1994 roku oddział Bridgestone/Firestone Europe S.A. (BFE) z siedzibą w Brukseli stał się europejską siedzibą koncernu, przejmując odpowiedzialność za kontynentalne działania w zakresie logistyki, dystrybucji, sprzedaży i zakupów. W połowie 1998 roku europejski oddział przeniósł się do nowego biurowca w Zaventem. W roku 1996 jedną z trzech marek reprezentujących koncern Bridgestone stała się oficjalnie marka Dayton. Marka została przejęta w połowie XX wieku przez Firestone, a w skład koncernu została włączona w roku 1988.
W roku 1997 Bridgestone po raz pierwszy wziął udział w wyścigach Formuły 1. Podczas pierwszego sezonu Bolidy wyposażone w opony Bridgestone Potenza uzyskały cztery miejsca na podium. Sezon drugi przyniósł Bridgestone pierwszy tytuł mistrzowski. W lipcu 2002 Michael Schumacher po raz kolejny pomógł Bridgestone w zdobyciu pierwszego miejsca wśród konstruktorów F1, a dziś przedsiębiorstwo może się poszczycić już dziewięcioma tytułami Mistrzów Świata Kierowców i Konstruktorów Formuły 1 zdobytymi od roku 1997. W 2007 roku gdy konkurencyjny dostawca Michelin wycofał się z Formuły 1, Bridgestone było jedynym dostawcą opon dla zespołów Formuły 1. Po 2010 roku Bridgestone wycofało się z Formuły 1. Podczas gdy Bridgestone świętował sukcesy w Formule 1, opony Firestone trimfowały w wyścigach NASCAR, a opony Dayton w niższych, ale nie mniej popularnych klasach wyścigów.
Przedsiębiorstwo Bridgestone jest właścicielem szerokiej sieci sklepów detalicznych, wliczając 2300 sklepów w Ameryce Północnej oraz 700 na terenie Japonii. Jest również reprezentowane przez dziesiątki tysięcy niezależnych przedsiębiorstw handlu detalicznego w ponad 150 krajach na całym świecie. Geograficzny podział sprzedaży wygląda następująco: 44 procent sprzedaży trafia do Ameryki Północnej oraz Południowej, 37 procent do Japonii, 11 procent do Europy, a pozostałe 8 procent do innych miejsc (Afryka, Azja, obszar Pacyfiku poza Japonią). Przedsiębiorstwo zajmuje się również produkcją wyrobów niezwiązanych z rynkiem oponiarskim, do których należą: części do pojazdów, w szczególności części tłumiące hałas oraz wibracje, takie jak łożyska silnikowe oraz amortyzatory pneumatyczne, produkty przemysłowe, takie jak pianka poliuretanowa, taśmy przenośnika oraz gąsienice wykonane z gumy do ciągników gąsienicowych, materiały konstrukcyjne oraz wyroby dla inżynierii lądowej i wodnej, produkty sportowe – piłki golfowe i kije golfowe, piłki tenisowe wraz z rakietami i rowery.
Bridgestone dostarcza opony takim koncernom jak m.in.: Audi, BMW, Citroen, Ford, Honda, Lexus, Maserati, Mazda, Mercedes-Benz, Mini, Opel, SEAT, Skoda Auto, Suzuki, Peugeot, Toyota, Volkswagen, Porsche.
Działalność w Polsce.
W 2018 koncern posiadał w Polsce cztery fabryki: w Poznaniu i Stargardzie (opony do samochodów) oraz w Żarowie i Wolsztynie (produkcja wyrobów gumowych). Posiada również centrum usług wspólnych oraz spółkę zajmującą się sprzedażą.

</doc>
<doc id="207781" url="https://pl.wikipedia.org/wiki?curid=207781" title="Karty na stół">
Karty na stół

Karty na stół (ang. "Cards on the Table"), powieść kryminalna Agaty Christie. Wydana w 1936 roku.
Opis fabuły.
Herkules Poirot przyjmuje zaproszenie na obiad do domu pana Shaitany, człowieka, znanego z zamiłowania do prowokacji i organizowania, z iście diabelską fantazją wykwintnych przyjęć. Tym razem szaleniec postanowił udowodnić Poirotowi, że zbrodnia doskonała jest możliwa, a morderca potrafi być prawdziwym mistrzem w swym „fachu”. W tym celu zaprasza na to samo przyjęcie cztery osoby o nieposzlakowanej opinii i zdradza Poirotowi, że odkrył, iż są one winne zbrodni, których nikt nigdy nie był im w stanie udowodnić. Są to:
„Okazy” pana Shaitany rzecz jasna nie zdają sobie sprawy, w jakim celu zostały sprowadzone na przyjęcie. Nie wiedzą nawet tego, że ktokolwiek poznał ich wstydliwe sekrety. Jednak podczas posiłku pan Shaitana z prowokacyjnym uśmiechem wygłasza kilka sugestywnych aluzji. Następnie, dla rozładowania napiętej atmosfery proponuje gościom partię brydża, sam zaś udaje się na krótki spoczynek. Efekt łatwo było przewidzieć – wkrótce goście zauważają, że ich gospodarz został zasztyletowany, drzemiąc w fotelu.
Herkules Poirot postanawia oczywiście rozwikłać sprawę. Pomagają mu dawni przyjaciele, również obecni tego dnia na przyjęciu – Ariadna Oliver oraz inspektorzy Race i Battle. Sprawa jest niezwykle trudna, bowiem cała czwórka potencjalnych morderców miała niejedną okazję do popełnienia zbrodni. W pokoju było ciemno, a każdy z nich wielokrotnie wstawał od stołu pod różnymi pretekstami. Poirot uświadamia sobie, że tę wyjątkową zagadkę musi rozwiązać nieco inaczej niż inne – poprzez rozmowy z podejrzanymi, analizę ich charakteru oraz wykrycie dawnych sekretów.
Wkrótce okazuje się, że Shaitana nie mylił się, twierdząc, że każdy z tej czwórki popełnił niegdyś zbrodnię. Poirot, przy pomocy swoich przyjaciół oraz policji odkrywa, że doktor Roberts zabił kiedyś swoją pacjentkę, rozgłaszającą plotki o romansie między nimi, co mogło zniszczyć mu karierę, pani Lorrimer odpowiada za śmierć swojego męża, a major Despard podczas wyprawy do Afryki w obronie własnej zastrzelił męża swojej przyjaciółki. Natomiast Anna Meredith jest drobną złodziejką i zabiła kiedyś swoją pracodawczynię, kiedy ta przyłapała ją na kradzieży. W ostatniej sprawie, dowodów miała dostarczyć przyjaciółka Anny, Rhoda. Tymczasem panna Meredith zdecydowała się usunąć dziewczynę. Jednak podczas szamotaniny na łodzi to Anna wpada do wody i tonie.
Wykrycie dawnych sekretów podejrzanej czwórki nie zbliżyło jednak Poirota do ustalenia winnego ostatniej zbrodni. Jednak pewnego dnia pani Lorrimer popełnia samobójstwo, wysyłając pozostałym podejrzanym listy, w których przyznaje się do morderstwa pana Shaitany. Sprawa wydaje się zamknięta, lecz detektyw nie jest przekonany co do winy starszej kobiety.
Rozwiązanie.
Poirot, swoim zwyczajem, na samym końcu zbiera wszystkich by publicznie wyjawić prawdę. Okazuje się, że pani Lorrimer wcale nie była winna morderstwa Shaitany. Jej przyznanie się do winy zostało upozorowane przez prawdziwego mordercę, doktora Robertsa. Sfałszował on listy pani Lorrimer, a ją samą zabił, poprzez wstrzyknięcie środka pobudzającego, wchodzącego w niebezpieczną reakcję ze stosowanymi przez kobietę lekami.
Przekonany o winie doktora Poirot przygotował wcześniej zasadzkę – namówił młodego chłopca, by podał się za pracownika firmy myjącej okna i stwierdził, że podczas pracy wyraźnie widział, jak doktor zabija panią Lorrimer. Roberts daje się nabrać i przyznaje się do swoich zbrodni.

</doc>
<doc id="207786" url="https://pl.wikipedia.org/wiki?curid=207786" title="Przycisk">
Przycisk

Przycisk () – widżet realizujący operację poprzez naciśnięcie go wskaźnikiem myszy.
Standardowo przycisk reaguje jedynie na pojedyncze naciśnięcie lewego przycisku myszy. Obsługa ze strony użytkownika polega na najechaniu nań kursorem myszy oraz wciśnięciu lewego przycisku myszy. Po jego naciśnięciu przycisk chwilowo zmienia wygląd na wciśnięty, a następnie po puszczeniu przycisku myszy wygląd przycisku przywracany jest na wypukły i w tym momencie generowane jest zdarzenie wciśnięcia przycisku.
Powoli rozpowszechniają się również przyciski podświetlające się po najechaniu na nie kursorem myszki (najczęściej zmieniają kolor lub się uwypuklają).
Przycisk może być jednak skonfigurowany tak, aby był przyciskiem dwustanowym. W takim przypadku po puszczeniu naciśniętego nad nim lewego klawisza myszy przycisk nadal pozostaje wklęsły. Dopiero po ewentualnym następnym naciśnięciu lewego klawisza myszy przycisk zmienia się z powrotem na wypukły. W zależności od rodzaju biblioteki generowane są albo dwa rodzaje zdarzeń (zmiana z wypukłego na wklęsły i odwrotnie), albo jedno zdarzenie z argumentem (na co zmieniono stan), lub też jedno zdarzenie bez argumentu (handler zdarzenia sam sobie pobierze aktualny stan z przycisku). Niezależnie od tego, zdarzenie generowane jest w momencie zwolnienia lewego klawisza myszy. Przycisk taki w niektórych bibliotekach jest określany osobnym typem widżetu jako "przycisk przełączający" (ang. "toggle button").
Niektóre aplikacje lub biblioteki posiadają źle skonfigurowany sposób obsługiwania przycisku, np. zdarzenie generowane jest w momencie naciśnięcia klawisza myszy. Biblioteki umożliwiają zwykle generowanie zdarzeń w momencie zarówno wciśnięcia, jak i zwolnienia lewego klawisza myszy, więc błąd może polegać na obsługiwaniu niewłaściwego zdarzenia.
Jeśli chodzi o wygląd, to przycisk składa się z prostokątnego obramowania oraz "zawartości". Obramowanie zwykle jest konfigurowalne, pozwala na osiągnięcie efektu wklęsłości i wypukłości (może być ono również np. płaskie albo wyrzeźbione). Wewnątrz przycisku znajduje się najczęściej jednolinijkowy napis, czasami opatrzony ikoną pomagającą użytkownikowi w szybszym zrozumieniu funkcji widżetu. Bardziej generyczne biblioteki traktują przycisk jako widżet pojemnikowy, co oznacza, że może być w nim umieszczony inny widżet. Np. w bibliotece GTK+ przycisk posiadający napis to po prostu przycisk z umieszczonym w środku widżetem typu etykieta.

</doc>
<doc id="207788" url="https://pl.wikipedia.org/wiki?curid=207788" title="Niemy świadek">
Niemy świadek

Niemy świadek (ang. "Dumb Witness" lub "Poirot Loses a Client") – powieść kryminalna Agathy Christie, wydana po raz pierwszy w 1937 roku.
Opis fabuły.
Herkules Poirot otrzymuje list z prośbą o pomoc od starszej damy, Emilii Arundell. Kobieta pisze, że miał miejsce zamach na nią i obawia się o swoje życie. Detektyw, zaintrygowany tajemniczą formą listu, postanawia przybyć na wezwanie. Jednak kobieta jest już martwa. Wszystko wskazuje na to, że była to śmierć naturalna, lecz Poirot przez wzgląd na wysłaną do niego wiadomość ma inne zdanie. Okazuje się, że ofiara przed śmiercią poróżniła się ze swoją rodziną, której konsekwentnie odmawiała pożyczek. Po odczytaniu testamentu wyszło też na jaw, że panna Arundell wydziedziczyła całą swoją rodzinę, swój niemały majątek zapisując wiernej damie do towarzystwa, Wilhelminie Lawson.
Rozwiązanie.
Sprawczynią jest jedna z siostrzenic ofiary, Bella Tanios. Chciała ona wraz z dziećmi odejść od swojego męża, lecz nie miała na to wystarczających środków. Postanowiła zatem popełnić morderstwo, licząc na odziedziczone po ciotce pieniądze. Nie wiedziała jednak o tym, że panna Arundell przed śmiercią spisała inny testament. Kiedy Poirot domyśla się wszystkiego, pisze do morderczyni list z informacją, że prawda wyszła na jaw. Wyczerpana psychicznie Bella popełnia samobójstwo.

</doc>
<doc id="207789" url="https://pl.wikipedia.org/wiki?curid=207789" title="Obszar Umocnień Czechosłowackich Hlučín-Darkovičky">
Obszar Umocnień Czechosłowackich Hlučín-Darkovičky

Obszar Umocnień Czechosłowackich Hlučín-Darkovičky (czes. "Areál československého opevnění Hlučín-Darkovičky") – oddział Muzeum Śląskiego w Opawie obejmujący obszar „betonowej granicy” – czechosłowackich fortyfikacji zbudowanych w latach 1935-1938. Budowle poddawane były gruntownej renowacji od połowy lat 80. XX wieku i udostępnione zostały zwiedzającym w 1992 roku. 
Muzeum znajduje się w Hlučínie-Darkovičkach.

</doc>
<doc id="207793" url="https://pl.wikipedia.org/wiki?curid=207793" title="Pole wyboru">
Pole wyboru

Pole wyboru (ang. "combo box") – widżet GUI, który pozwala na bezpośrednie wpisanie wartości w polu tekstowym lub wybranie jej z połączoną z polem listą. Lista może mieć formę listy rozwijanej lub pola listy.
W zależności od konfiguracji pozwala się na:
Zasady zaznaczania wartości są zależne od tego, czy użyta jest lista rozwijalna, czy pole listy.

</doc>
<doc id="207797" url="https://pl.wikipedia.org/wiki?curid=207797" title="Sobór św. Mikołaja w Białymstoku">
Sobór św. Mikołaja w Białymstoku

Sobór św. Mikołaja – katedra prawosławna w Białymstoku, główna świątynia diecezji białostocko-gdańskiej Polskiego Autokefalicznego Kościoła Prawosławnego oraz siedziba białostockiej parafii św. Mikołaja (w dekanacie Białystok).
Obiekt został wzniesiony w latach 1843–1846 na miejscu starszej świątyni unickiej powstałej najprawdopodobniej w I połowie XVIII w. W roku zakończenia prac budowlanych budynek poświęcił metropolita wileński i litewski Józef. Była to największa z prawosławnych świątyń Białegostoku. W dwudziestoleciu międzywojennym jedna z dwóch czynnych cerkwi w mieście. Od 1951 jest katedrą diecezji białostocko-gdańskiej. Od 1992 przechowywane są w niej relikwie św. Gabriela Zabłudowskiego. Budowla reprezentuje styl klasycystyczny, typowy dla architektury cerkiewnej Imperium Rosyjskiego II połowy XVIII w. i pierwszych dekad XIX w.
Sobór mieści się w centrum Białegostoku przy ulicy Lipowej 15. Wpisany do rejestru zabytków 24 stycznia 1957 pod nr A-200.
Historia.
Pierwsza cerkiew św. Mikołaja.
Pierwsza cerkiew św. Mikołaja w Białymstoku, położona w pobliżu dzisiejszego soboru była filią świątyni w Dojlidach. Według niektórych źródeł istniała już w XVI stuleciu. Według innych małżeństwo Jana Klemensa i Katarzyny Barbary Branickich ufundowało unicką cerkiew św. Mikołaja przed 1727 – z tego roku pochodzi dokument (z 9 lutego 1727 roku - najdawniejszy dokument dla cerkwi św. Mikołaja w Białymstoku), w którym Branicki ofiarowywał 25 złotych dla jej proboszcza w intencji zmarłych ze swojej rodziny. Jest to najstarsza wzmianka o funkcjonowaniu świątyni tego obrządku. Prawdopodobnie jednak fundacja cerkwi unickiej nastąpiła jeszcze w końcu XVII w., w latach 1694–1696, w okresie dynamicznego rozwoju miasta. Fundując ją, Stefan Mikołaj Branicki zbudował cerkiew dla nowo napływających do miasta mieszkańców. Za taką hipotezą, przedstawioną przez Przemysława Czyżewskiego, świadczy napis na cerkiewnym antyminsie, który został podpisany przez biskupa Leona Załęskiego w 1708.
Budynek znajdował się przy ówczesnej ulicy Choroskiej, przy Bramie Choroskiej, był drewniany, malowany na żółto i szaro, z czerwonymi kopułami. Z 1748 pochodzi pierwsza informacja o wikarym parafii w Dojlidach, którego obowiązkiem była obsługa cerkwi św. Mikołaja. W 1773 budynek był opisywany w następujący sposób:
W tym samym opisie, stanowiącym część protokołu wizytacyjnego parafii dojlidzkiej, zapisano, że w świątyni znajdowały się trzy ołtarze: główny z obrazem Najświętszej Maryi Panny z dwiema srebrnymi koronami oraz dwa boczne, poświęcone odpowiednio Chrystusowi Zbawicielowi („Spasytelowi”) oraz św. Mikołajowi. Architektonicznie cerkiew była bardzo zbliżona do powstających w tym samym okresie kościołów rzymskokatolickich: miała kwadratowy przedsionek od strony zachodniej, prostokątną nawę i węższe od niej prezbiterium. Miała 14,2 metra długości i 6,2 metra szerokości.
Pod zaborem rosyjskim.
Budowa nowej świątyni miała związek ze wzrostem liczby mieszkańców Białegostoku wskutek rozwoju miejscowego przemysłu oraz ze wzrostem liczby prawosławnych, wynikającym z likwidacji Kościoła unickiego w Imperium Rosyjskim (poza diecezją chełmską) oraz z napływu urzędników rosyjskich. W październiku 1838 wykonanie projektu cerkwi powierzono architektowi eparchialnemu Michajłowowi, brak jednak jednoznacznych dowodów, że to on jest autorem planu budynku. W 1840 zatwierdzony został projekt nowej świątyni. 21 marca 1843 kamień węgielny nowej cerkwi poświęcił przełożony monasteru w Supraślu, archimandryta Nikodem. W latach 1843–1846 obok drewnianej cerkwi wzniesioną nową, zaś po zakończeniu prac starszy budynek rozebrano. Zlikwidowano również cmentarz, który pierwotnie otaczał cerkiew św. Mikołaja, a zachowane nagrobki przeniesiono na wzgórze z kaplicą św. Marii Magdaleny. Łączny koszt budowy wyniósł ponad 36 tys. rubli srebrem, z czego niecałe 3 tys. przekazał skarb państwa. Nowa świątynia od początku swojego istnienia była siedzibą prawosławnej parafii, przejmując funkcje urządzonej w 1830 kaplicy św. Aleksandra Newskiego w pałacu Branickich.
Nową świątynię wzniesiono w stylu klasycystycznym, z elementami nawiązującymi do architektury antyku, jak i do bizantyńskich świątyń krzyżowo-kopułowych. Pracami budowlanymi kierował Dawid Zabłudowski. W 1846 świątynia została oddana do użytku i poświęcona przez metropolitę wileńskiego i litewskiego Józefa, który wcześniej szczególnie wspierał starania na rzecz jej budowy. Została drugą katedrą eparchii wileńskiej i litewskiej, w randze soboru. Do 1850 uzyskała komplet niezbędnego wyposażenia. Według spisu wyposażenia z 1859 na jej dzwonnicy znajdowało się pięć dzwonów, zaś Białostocka Ikona Matki Bożej była obiektem kultu zarówno ludności prawosławnej, jak i katolickiej. Pierwszy remont obiektu miał miejsce w latach 1868–1872. Dwanaście lat później wierni ufundowali wstawienie do świątyni ikony św. Aleksandra Newskiego, co miało upamiętnić koronację cesarza Aleksandra III i jego małżonki Marii Fiodorowny.
25 sierpnia 1897 cerkiew odwiedzili cesarz Mikołaj II i jego małżonka Aleksandra Fiodorowna. Na pamiątkę ich wizyty sobór otrzymał od prywatnych ofiarodawców dary na zakup Ewangeliarza w srebrnej oprawie. Wnętrze soboru od początku jego funkcjonowania zdobiły freski, jednak pierwsza kompozycja, wykonana w latach budowy, uległa zniszczeniu jeszcze przed 1910. W wymienionym roku grupa malarzy rosyjskich pod kierownictwem Michaiła Awiłowa wykonała nową dekorację, wzorując się w swojej pracy na freskach Wiktora Wasniecowa z soboru św. Włodzimierza w Kijowie. W 1910 przeprowadzono także remont cerkiewnego dachu.
W 1900, w związku ze zmianą granic administracyjnych eparchii, cerkiew w Białymstoku znalazła się w eparchii grodzieńskiej. Ponownie została drugą katedrą eparchii. 24 października 1910, po zakończonym remoncie, obiekt został ponownie konsekrowany przez biskupa grodzieńskiego i brzeskiego Michała.
W niepodległej Polsce.
Po odzyskaniu niepodległości przez Polskę większość prawosławnych obiektów sakralnych w Białymstoku została uznana za symbole polityki rusyfikacyjnej i zrewindykowana na rzecz Kościoła katolickiego.
11 lipca 1936 do Białegostoku przywieziono Poczajowską Ikonę Matki Bożej; w odprawionym przed nią nabożeństwie w cerkwi św. Mikołaja brało udział półtora tysiąca osób. Dwa lata później w obiekcie obchodzono 950. rocznicę chrztu Rusi.
Do 1951 cerkiew św. Mikołaja w Białymstoku była zwykłą świątynią parafialną. 7 września 1951, gdy Sobór Biskupów Polskiego Autokefalicznego Kościoła Prawosławnego erygował diecezję białostocko-gdańską, otrzymała status soboru katedralnego. W latach 1955–1958 obiekt został wyremontowany i zmodernizowany. Odnowiono wówczas ściany zewnętrzne i prezbiterium, zaś w podziemiach soboru urządzono cerkiew św. Serafina z Sarowa. W pierwszych latach po II wojnie światowej UB prowadziło inwigilację duchowieństwa służącego w soborze w ramach sprawy obiektowej o kryptonimie "Mikołaj". Od 1975 do 1976 odnawiano ściany wewnętrzne cerkwi. Okazało się wówczas, że odnowienie i zakonserwowanie fresków Awiłowa nie jest możliwe, zdecydowano zatem o ich usunięciu i wykonaniu zupełnie nowej dekoracji malarskiej. Jedynie w prezbiterium zachowano fresk Awiłowa z postacią Chrystusa Zmartwychwstałego. Autorem malowideł, które zastąpiły dzieło malarzy rosyjskich, jest Józef Łotowski. 
W 1987 sobór odwiedził patriarcha konstantynopolitański Dymitr, zaś rok później odbyły się w nim uroczystości tysiąclecia chrztu Rusi pod przewodnictwem metropolity warszawskiego i całej Polski Bazylego. W czerwcu 1991 wizyta w cerkwi stanowiła część programu wizyty papieża Jana Pawła II w Polsce.
W latach 1988–1990 sobór był remontowany po raz kolejny. W czasie tej renowacji wymieniono tynki zewnętrzne budynku, odnowiono i pozłocono kioty oraz ikonostas, pokryto miedzianą blachą dach i kopuły. Od 1991 do 1995 prowadzono z kolei prace nad zagospodarowaniem bezpośredniego otoczenia soboru.
W dniach 21–22 września 1992 w soborze odbywały się uroczystości przeniesienia relikwii św. Gabriela Zabłudowskiego, dotąd przechowywanych w Grodnie i przekazanych Polskiemu Autokefalicznemu Kościołowi Prawosławnemu przez biskupa grodzieńskiego i wołkowyskiego Walentego. W procesji od granic miasta do soboru przeszło 70 tys. wiernych i dziewięciu biskupów prawosławnych, z Polskiego Autokefalicznego Kościoła Prawosławnego oraz z Egzarchatu Białoruskiego, jak również rzymskokatolicki arcybiskup białostocki Edward Kisiel i wojewoda białostocki.
W czerwcu 2010 sobór odwiedził patriarcha jerozolimski Teofil III, 18 sierpnia 2012 – zwierzchnik Rosyjskiego Kościoła Prawosławnego, patriarcha Moskwy i całej Rusi Cyryl I, 21 sierpnia 2016 – patriarcha antiocheński Jan X, w sierpniu 2018 r. – metropolita całej Ameryki i Kanady Tichon, zwierzchnik Kościoła Prawosławnego w Ameryce, a 21–22 września tego samego roku – patriarcha aleksandryjski Teodor II.
Architektura.
Sobór został zbudowany w stylu klasycystycznym, na planie krzyża greckiego. Jest konstrukcją typową dla architektury cerkiewnej Imperium Rosyjskiego od połowy XVIII w. do połowy XIX w. Jerzy Uścinowicz porównuje go z soborem monasteru św. Onufrego w Jabłecznej i cerkwią Zaśnięcia Matki Bożej w Zabłudowie oraz wymienia jako inspirację dla trzech obiektów – soboru Przemienienia Pańskiego w Dnieprze, soboru Świętych Piotra i Pawła w Homlu oraz głównej cerkwi monasteru Przemienienia Pańskiego w Nowogrodzie Siewierskim (wszystkie powstały w końcu XVIII lub na początku XIX w.). W drugiej kolejności autor ten wskazuje na podobieństwa architektury soboru białostockiego i powstałych w XVIII stuleciu soborów w Petersburgu, cerkwi w Mazalawie oraz na zbliżoną konstrukcję dzwonnicy w cerkwiach w Suchanowie pod Moskwą oraz na Bronnickiej Górze w Moskwie.
Jest to budowla orientowana, o rozplanowaniu typowym dla bizantyjskich świątyń krzyżowo-kopułowych, z zakrystią przylegającą do części ołtarzowej od południowego wschodu, jednoprzestrzenna z jedną nawą obejmującą trzy ramiona krzyża greckiego oraz pomieszczeniem ołtarzowym, tradycyjnie oddzielonym od przeznaczonej dla wiernych przestrzeni ikonostasem. Ramiona krzyża greckiego kryją sklepienia kolebkowe z lunetami, które łączą się w miejscu skrzyżowania w cztery łuki, przechodzące następnie w żagielki, podtrzymujące bęben, na którym z kolei rozmieszczona jest kopuła.
Na ścianach zewnętrznych cerkwi znajdują się pilastry z kapitelami doryckimi, dekorowane motywami liści. Okna budynku wieńczą łuki pełne. Obiekt posiada jedną centralnie umieszczoną półsferyczną kopułę na wysokim cokole oraz zwieńczoną kopułowym hełmem i iglicą wieżę-dzwonnicę nad przedsionkiem. Usytuowanie i forma dzwonnicy dynamizuje bryłę budynku. Kopuła cerkwi była pierwotnie malowana na niebiesko, zaś dach na czerwono. Do obiektu prowadzą cztery wejścia: główne od strony zachodniej, dwa boczne od północy i od południa oraz wejście do zakrystii. Trzy z nich zwieńczone są symbolem promieniejącego krzyża. Główne wejście zdobi monumentalny portyk. Frontony zdobione płycinami i pilastrami zamykają ramiona krzyża greckiego. Całość otacza gzyms z fryzem doryckim, zaś bęben i dzwonnicę – fryz joński.
Łączna wysokość budynku wynosi 40 metrów.
Wystrój wnętrza.
Ikonostas soboru św. Mikołaja pochodzi z 1846 i jest dziełem szkoły wileńskiej. Jest trzyrzędowy, w całości wykonany z drewna. Po obydwu stronach znajdujących się w nim królewskich wrót widoczne są, zgodnie z zasadami konstruowania ikonostasów, postacie Jezusa Chrystusa Pantokratora (po prawej) i Matki Boskiej (po lewej). Na dwóch wrotach diakońskich znajdują się ikony archaniołów Michała i Gabriela. Carskie wrota przyozdobione są czterema okrągłymi ikonami z postaciami ewangelistów oraz dwoma owalnymi przedstawiającymi sceną Zwiastowania. Dwa wyższe rzędy zawierają po cztery ikony z cyklu dwunastu głównych świąt (cs. "dwunadiesiatyje prazdniki"). Nad carskimi wrotami w rozecie znajduje się alegoria Ducha Świętego w postaci gołębicy, nad nią zaś wykonana w 1900 kopia Poczajowskiej Ikony Matki Bożej. Całość wieńczy ikona przedstawiająca Ostatnią Wieczerzę .
Oprócz ikon zawartych w ikonostasie w soborze św. Mikołaja znajdują się również inne, pochodzące z różnych okresów. Pośród nich szczególną wartość mają ikony Opieki Matki Bożej w nawie północnej, Chrystusa Pantokratora w nawie południowej, ikona św. Mikołaja (czas powstania nieznany) i kopia ikony Matki Bożej „Wszystkich Strapionych Radość”. Od XVIII w. szczególnym kultem otaczana była w cerkwi św. Mikołaja Białostocka Ikona Matki Bożej, wariant Smoleńskiej Ikony Matki Bożej. Została ona wywieziona do Rosji przez duchownych udających się w 1915 na bieżeństwo; jej dalsze losy nie są znane. Aktualnie (XXI w.) wizerunek ten zastępuje jego wierna kopia powstała po 1945. Ikony powstałe na potrzeby cerkwi w czasie jej budowy napisał moskiewski ikonograf Adrian Małachow.
Wnętrze soboru zdobione jest freskami autorstwa Józefa Łotowskiego, wykonanymi w latach 1975–1976. Przedstawiają one odpowiednio Chrystusa kuszonego na pustyni (na ścianie południowej), Chrystusa modlącego się w ogrodzie Oliwnym (na ścianie północnej), Narodzenie Pańskie i Ukrzyżowanie (nad oknami). Przy drzwiach południowych widoczne są postacie św. Pantelejmona i św. Jerzego Zwycięzcy, natomiast przy północnych wizerunku świętych Katarzyny i Barbary. W zachodniej części nawy głównej, nad oknami umiejscowiono postacie męczenników wileńskich, Hioba Poczajowskiego, Serafina z Sarowa i Sergiusza z Radoneża. Na ścianie północnej, nad oknami, widoczne jest wyobrażenie świętej Zofii z córkami Wierą, Nadzieją i Lubą, św. Onufrego, św. Anny i św. Marii Magdaleny. Na ścianach przedsionka przedstawiono sceny z życia patrona soboru, św. Mikołaja z Miry: ratowanie niesłusznie skazanych oraz dzielenie jałmużny. Nad chórem znajduje się fresk przedstawiający Sąd Ostateczny, poniżej balkonu wizerunku Świętych Cyryla i Metodego. W kopule głównej znajduje się wyobrażenie Deesis – Chrystus Pantokrator w otoczeniu Matki Bożej i św. Jana Chrzciciela. Na dwunastu filarach między oknami w bębnie umieszczono wizerunki apostołów. Na żagielkach przedstawiono postacie czterech ewangelistów, zaś pod nimi, w narożach ścian – świętych równych apostołom Konstantyna, Helenę, Olgę i Włodzimierza. Z dekoracji malarskiej wykonanej na początku XX w. przez Michaiła Awiłowa w soborze pozostał fresk z postacią Chrystusa Zmartwychwstałego w pomieszczeniu ołtarzowym.
Od początku funkcjonowania cerkwi znajdują się w niej trzy piece kaflowe, zaś w 1880 wstawiono ponadto pięć żelaznych.
Dolna cerkiew.
W podziemiach cerkwi znajduje się druga świątynia, której patronem jest św. Serafin z Sarowa, patronujący poprzednio tzw. domowej cerkwi, usytuowanej w dawnym popruskim budynku przy ulicy św. Mikołaja 4, zwanym popularnie "wagonem”, jednym z najstarszych domów w centrum Białegostoku (powstałym na cerkiewnej ziemi ok. 1803 r. jako depozytorium Kamery Wojny i Domen, przekazanym parafii przez władze miejskie w 1901 r., rozebranym w 2020 r. - jako budynek nie objęty żadnymi konserwatorskimi zapisami ochronnymi). Znajduje się w niej ikonostas z początku XX wieku złożony z czterech ikon: Chrystusa, Matki Boskiej, św. Serafina z Sarowa i św. Aleksandra Newskiego. Znajdował się on pierwotnie w cerkwi św. Serafina z Sarowa, funkcjonującej w latach 1902–1918, następnie zmienionej w kościół katolicki. Ściany obiektu dekoruje polichromia wyobrażająca wielkie święta prawosławia.
Adaptacja podziemi soboru (dawnego pomieszczenia gospodarczego pod ołtarzem) na cele kultu miała miejsce w latach 1955–1958. Autorem projektu urządzenia dolnej cerkwi był Michał Bałasz. Od 2005 w dolnej cerkwi w niedzielę odprawiana jest Święta Liturgia w języku polskim, zaś 15 stycznia i 1 sierpnia także molebień do patrona kaplicy. Od 2008 w obiekcie znajduje się ikona św. Serafina z Sarowa z cząsteczką relikwii.
W pobliżu soboru, przy ulicy św. Mikołaja 3 znajduje się dom biskupi, w którym mieści się kaplica pod wezwaniem Świętych Cyryla i Metodego.

</doc>
<doc id="207798" url="https://pl.wikipedia.org/wiki?curid=207798" title="Przycisk opcji">
Przycisk opcji

Przycisk opcji, przycisk radiowy – element graficznego interfejsu programów komputerowych.
Przycisk opcji posiada dwa stany: włączony i wyłączony, a „naciśnięcie” go lewym klawiszem myszy zawsze spowoduje jego włączenie. W momencie aktywacji dezaktywuje on pozostałe przyciski z danej grupy – widżetem jest więc grupa przycisków wzajemnie wykluczających się.
Zdarzenia generowane są spod każdego przycisku – zawsze generowane jest zdarzenie aktywacji przycisku; bywa, że jest też generowane zdarzenie dezaktywacji wcześniej aktywnego przycisku. Jeśli biblioteka programistyczna jest wyposażona w mechanizm sygnałów i slotów, to zwykle podłącza się wszystkie sygnały aktywacji każdego przycisku z grupy do jednego slotu, gdyż wszystkie przyciski zwykle są stowarzyszone z jednym stanem w używającym je oknie.

</doc>
<doc id="207799" url="https://pl.wikipedia.org/wiki?curid=207799" title="Japońskie zaimki osobowe">
Japońskie zaimki osobowe

 – zaimki osobowe w języku japońskim.
Lista zaimków osobowych.
Poniższe zaimki mają różne odcienie, a ich użycie i znaczenie zależy od: kontekstu, sytuacji, szczebla zażyłości, hierarchii społecznej i zawodowej, wieku i płci. Jeden zaimek może mieć różne stopnie znaczenia.

</doc>
<doc id="207800" url="https://pl.wikipedia.org/wiki?curid=207800" title="Dolny Egipt">
Dolny Egipt

Dolny Egipt (egip. "Ta Mehu") – obszar położony w delcie Nilu.
Jest to obszar w całości pokryty przez liczne mokradła, rozlewiska, na którym dominowało wodne ptactwo wraz z wodną zwierzyną. Tutaj znajdowała się największa koncentracja papirusu, który wykorzystywany był przez Egipcjan jako podstawowy materiał piśmienniczy. Na terenach bagnistych Dolnego Egiptu organizowano polowania.
Początkowo był to teren niezamieszkany, głównie ze względu na nieumiejętność gospodarowania tak dużymi połaciami obszarów zabagnionych oraz brak rozległych umiejętności w posługiwaniu się systemem irygacyjnym. W późniejszym okresie dziejów starożytnej cywilizacji egipskiej był to obszar, w którym nastąpiła duża koncentracja ludności. Od ok. 3100 roku p.n.e. Dolny Egipt został zjednoczony przez Menesa z Górnym Egiptem. Pod względem administracyjnym, jeszcze przed zjednoczeniem, był podzielony na 20 nomów i ten podział przetrwał aż do VII w. n.e.

</doc>
<doc id="207802" url="https://pl.wikipedia.org/wiki?curid=207802" title="Bitwa pod Harran">
Bitwa pod Harran

Bitwa pod Harran – bitwa rozegrana 7 maja 1104, będąca jedną z pierwszych większych starć pomiędzy nowymi państwami chrześcijańskimi w północnej Syrii a Turkami Seldżuckimi.
Ataki łacinników na Harran i kontrnatarcie Turków.
Na początku wiosny 1104 roku, książę Antiochii Boemund I zorganizował wraz z Joscelinem z Turbesselu wyprawę wojenną do Cylicji przeciwko Bizantyńczykom, która zakończyła się zdobyciem cesarskiego Maraszu i Albistanu. Ta akcja zbrojna zabezpieczyła północne granice państw frankijskich przed najazdami z Anatolii. Dzięki temu, syryjscy łacinnicy mogli się skupić na walkach z Turkami Seldżuckimi. W marcu Boemund zorganizował kolejną kampanię. Dokonał najazdu na ziemie Ridwana z Aleppa, zdobywając miasto Basarfut. Przed dalszą ekspansją na południe powstrzymało go jednak miejscowe plemię Banu Ulajm, które przyszło Turkom z pomocą. W tym samym czasie, oddziałom Joscelina udało się przeciąć linie komunikacyjne między Aleppem a doliną Eufratu.
Ataki te, poza zdobyciem łupów i nowych ziem, miały przede wszystkim na celu odseparowanie Turków z Syrii od Turków z ziem położonych dalej na Wschodzie. Aby to osiągnąć, chrześcijanie musieli zdobyć jeszcze potężną twierdzę Harran, położoną między Hrabstwem Edessy a Eufratem, w północnej Al-Dżazirze. Obsadzenie Harranu oznaczałoby dla łacinników uzyskanie bardzo dogodnej bazy wypadowej do najazdów na Irak i Mezopotamię. Sytuacja wydawała się nadzwyczaj dogodna, gdyż po śmierci w 1102 roku Kurbughi, atabega Mosulu, w Al-Dżazirze rozgorzały walki o objęcie jego stanowiska, tymczasem w 1103 roku wybuchła wojna domowa pomiędzy sułtanem seldżuckim Barkijarukiem a jego braćmi Sandżarem i Muhammadem Tabarem, która podzieliła świat islamu. Problemy muzułmanów postanowili wyzyskać łacinnicy z Edessy, którzy zaczęli nękać Harran ciągłymi najazdami, pustosząc okoliczne pola uprawne i odcinając miasto od szlaków handlowych.
Na wieść o atakach łacinników, obaj władcy muzułmańscy z Al-Dżaziry, walczący o schedę po Kurbudze, artukidzki książę Sukman Ibn Artuk z Mardinu i Dżikirmisz, nowy atabeg Mosulu, zawarli pokój i sprzymierzyli się przeciwko chrześcijanom. Postanowili połączyć swoje siły i wspólnie uderzyć na Edessę. Wyruszyli na początku marca 1104 roku. Sukman prowadził armię złożoną z Turkmenów, natomiast Dżikirmisz zebrał oddziały seldżuckie, a także arabskie i kurdyjskie. Kiedy usłyszał o tym Baldwin hrabia Edessy, wezwał na pomoc Boemunda i Joscelina. Lecz zamiast przygotować Edessę do obrony, zaproponował im, by zaskoczyli Turków wspólnie przeprowadzając generalną ofensywę przeciwko Harranowi. Zaakceptowawszy ten plan, łacinnicy postanowili połączyć swoje siły w okolicy tego miasta.
Przed bitwą.
Baldwin pozostawił w Edessie niewielki garnizon i wyruszył na Harran prowadząc hufiec konnych rycerzy i kontyngent piechoty ormiańskiej. Towarzyszył mu arcybiskup Edessy, Benedykt. W okolicy Harranu dołączył do niego Boemund z wojskami antiocheńskimi, Joscelin i Tankred – obaj ze swoimi oddziałami, a także patriarcha Antiochii Bernard z Walencji oraz dawny patriarcha Jerozolimy, Daimbert z Pizy. Armia łacińska liczyła w sumie 3000 konnych rycerzy i około 9000 piechoty. Pomijając miejskie garnizony i załogi stacjonujące w zamkach, były to wszystkie wojska chrześcijańskie, jakie mogli wystawić łacinnicy w Syrii północnej.
W czasie, gdy chrześcijanie zebrali się pod Harranem, muzułmanie znajdowali się już daleko od miasta, maszerując na Edessę. Garnizon pozostawiony w Harranie był nieliczny. Gdyby łacinnicy od razu przystąpili do oblężenia, szybko zdobyliby miasto. Jednak nie chcieli oni uszkodzić umocnień obronnych mając świadomość, że później będą musieli je odbudować. Liczyli na to, że przestraszony garnizon podda się bez walki. Obrońcy miasta faktycznie przystąpili do pertraktacji i byli gotowi skapitulować, lecz nastąpiło opóźnienie, spowodowane sporem, jaki wywiązał się między Baldwinem a Boemundem o to, który z nich powinien pierwszy zatknąć swoją chorągiew na murach miasta. Baldwin uważał, że ponieważ cały plan wyszedł od niego, to jemu należy się pierwszeństwo. Boemund natomiast za nic nie chciał ustąpić argumentując, że książę Antiochii jest ważniejszy od hrabiego Edessy. Zwłoka ta obróciła się na ich zgubę, ponieważ w tym samym czasie, Turcy maszerujący na Edessę, usłyszawszy o napaści na Harran, zawrócili, by zaatakować łacinników.
Przebieg bitwy.
Na wieść o nadejściu odsieczy tureckiej dla miasta, łacinnicy pospiesznie ustawili swoje wojska do bitwy nad brzegiem rzeki Balich, w pobliżu miejsca, gdzie rozegrała się kiedyś bitwa pod Carrhae. Muzułmanie tak ich zaskoczyli, że większość rycerzy, łącznie z Baldwinem i Boemundem, nie miała nawet czasu założyć zbroi. Ich plan zakładał, że oddziały edessańskie, dowodzone przez Baldwina i Joscelina oraz zajmujące pozycję na lewej flance zaangażują walką główne siły nieprzyjaciela, natomiast wojska antiocheńskie na prawej flance, pod wodzą Tankreda i Boemunda, ukryte około półtora kilometra dalej za niewielkim wzgórzem, wkroczą do bitwy dopiero w decydującym momencie, zaskakując muzułmanów niespodziewanym natarciem.
Tymczasem Turcy ułożyli podobny plan, do tego wykorzystując swoją starą taktykę pozorowania odwrotu. Część ich wojsk, złożona z lekkiej jazdy turkmeńskiej, zaatakowała oddziały edessańskie, po czym natychmiast zawróciła udając ucieczkę. Baldwin i Joscelin pochopnie rzucili się za nimi w pościg, tracąc kontakt z siłami na prawym skrzydle, które wciąż były ukryte za wzgórzem i nie miały o niczym pojęcia. Gdy wojska z Edessy znacząco oddaliły się od antiocheńczyków i przekroczyły rzekę, zostały zaatakowane przez główne siły tureckie. Zginęło wielu rycerzy i cała piechota, a niedobitki rzuciły się do ucieczki. Boemund, którego wojska wyszły już z ukrycia, szybko zorientował się w zaistniałej sytuacji. Odparł natarcie Turków, po czym wycofał się spod Harranu rozumiejąc, że bitwa została przegrana. Zabrał ze sobą niemal nienaruszone siły antiocheńskie oraz część rycerzy edessańskich, którzy zdołali ocaleć z rzezi, jaka dokonała się po drugiej stronie rzeki. Do pościgu za łacinnikami przyłączyli się też żołnierze z Harranu, ale w zamęcie bitwy pomylili oddziały tureckie z chrześcijańskimi, i zaatakowali swoich rodaków.
Po bitwie.
Wojska Księstwa Antiochii nie poniosły prawie żadnych strat, ale inaczej przedstawiała się sprawa z oddziałami Hrabstwa Edessy. Poległa większość sił edessańskich, a Baldwin oraz Joscelin dostali się do niewoli księcia Sukmana. Porażka pod Harranem zapoczątkowała ciężki okres dla syryjskich łacinników. Okoliczni muzułmanie poderwali się do walki z chrześcijanami, a wiele miast podlegających Antiochii zbuntowało się i oddało w ręce Ridwana z Aleppa. Straty, jakich doznała Edessa były natomiast na tyle ciężkie, że hrabstwo nigdy już nie zdołało w pełni odbudować sił, jakimi dysponowało przed bitwą.
Niemniej jednak, pojmanie Baldwina przez Turków było bardzo na rękę Tankredowi. Jego wuj i książę Antiochii, Boemund natychmiast po bitwie wyruszył bronić swego księstwa, po drodze wysyłając część wojsk do Edessy, by wzmocnić tamtejszą obronę. Tymczasem rycerze edessańscy, którzy uszli z życiem, pod przewodem arcybiskupa Benedykta zwrócili się do Tankreda z propozycją sprawowania rządów regencyjnych w hrabstwie. Przystał on na to z chęcią, gdyż zapewniało mu to dużą większą samodzielność, niż władanie księstwem Galilei, podległym bezpośrednio królowi Jerozolimy. Taki obrót spraw uradował także zarówno Boemunda, jak i króla Baldwina I – obaj z radością pozbyli się ze swoich ziem ambitnego i nieprzewidywalnego Tankreda, którego nigdy nie byli w stanie utrzymać w ryzach.
Muzułmanie nie zdołali wyzyskać swojego zwycięstwa. Sojusz między Dżikirmiszem a Sukmanem rozpadł się zaraz po bitwie. Opóźniona ofensywa Dżikirmisza doprowadziła do jego klęski podczas nieudanego oblężenia Edessy w tym samym roku. Natomiast Księstwo Antiochii odzyskało wiele spośród ziem utraconych na rzecz Aleppa w 1105 roku, pokonując Turków w bitwie pod Artach.

</doc>
<doc id="207803" url="https://pl.wikipedia.org/wiki?curid=207803" title="Bandera wojenna">
Bandera wojenna

Bandera wojenna – rodzaj bandery używanej na okrętach (i innych jednostkach pływających) marynarki wojennej, określającej ich przynależność państwową.
W Polsce.
Do noszenia polskiej bandery wojennej są uprawnione:
Jednostkom pomocniczym (pjp) przysługuje bandera pomocniczych jednostek pływających. Krypy transportowe, nurkowe, barki grzewcze, śmieciarki, dźwigi pływające, doki pływające i inne jednostki niemające z zasady własnego napędu, nie mają prawa podnosić żadnej bandery.
Podczas postoju okrętu (pjp) banderę z zasady podnosi się na drzewcu rufowym- flagsztoku, a podczas ruchu – na gaflu masztu głównego.
Na okręcie podwodnym w ruchu na powierzchni banderę podnosi się na drzewcu przy pomoście, a podczas postoju – na drzewcu rufowym.
Podczas postoju okrętu (pjp) w porcie i na kotwicy banderę podnosi się o godzinie 08.00, a spuszcza o zachodzie słońca. W czasie postoju na kotwicy bandera może być podniesiona przed godziną 08.00 i po zachodzie słońca, na czas oddania ukłonu.
Do codziennego podniesienia bandery przeprowadza się zbiórkę na pokładzie okrętu. Zbiórki nie zarządza się podczas wykonywania prac okrętowych i alarmowych, przygotowania okrętu do wyjścia na morze i do walki, a także w dni sprzątania generalnego. W tych wypadkach banderę podnosi służba okrętowa, bez udziału całej załogi.
Okręty przeniesione do drugiej rezerwy oraz w czasie fumigacji nie podnoszą bandery, nie oddają honorów gwizdkiem oficerskim.
W porcie zagranicznym banderę podnosi się równocześnie z podniesieniem bandery na okrętach danego państwa, a jeśli ich brak – o godzinie 08.00 czasu miejscowego.
Okręt w ruchu ma zawsze podniesioną banderę, bez względu na porę doby.
Przeniesienie bandery z drzewca rufowego na gafel następuje w momencie zrzucenia ostatniej cumy lub „puszczenia” kotwicy, a z gafla na drzewce rufowe w momencie założenia oka pierwszej cumy na poler, beczkę lub rzucenia kotwicy. Na komendę dowódcy okrętu /z.d.o./: "BANDERĘ PRZENIEŚĆ" wyznaczony marynarz spuszcza (podnosi) banderę podniesioną na drzewcu rufowym, a sygnalista podnosi (spuszcza) banderę na gaflu. Spuszczenie i podniesienie bandery odbywa się jednocześnie.
W czasie żałoby banderę podnosi się do połowy drzewca. W takim przypadku banderę podnosi się najpierw „na miejsce”, a następnie spuszcza się ją do połowy.
Ceremoniał morski dotyczący bandery wojennej jest bardzo bogaty i obejmuje postępowanie z nią w różnych okolicznościach (podnoszenie, opuszczanie, ukłon, żałoba, walka itp.)
W Rzeczypospolitej przedrozbiorowej polska bandera wojenna przedstawiała Orła Białego na czerwonym tle, statki handlowe nosiły natomiast czerwoną banderę z wizerunkiem ramienia trzymającego pałasz.

</doc>
<doc id="207805" url="https://pl.wikipedia.org/wiki?curid=207805" title="Henry Rawlinson (archeolog)">
Henry Rawlinson (archeolog)

Henry Creswicke Rawlinson (ur. 11 kwietnia 1810 w Chadlington, zm. 5 marca 1895 w Londynie) – brytyjski asyrolog, dyplomata; w 1836 odkrył, skopiował i odczytał inskrypcję z Behistun. Poseł do parlamentu w latach 1856–1858 i 1865–1868.
Życiorys.
W 1826 Rawlinson wstąpił na służbę w oddziałach wojskowych Kompanii Wschodnioindyjskiej. W 1833 stacjonował jako major w Persji. Będąc jednym z brytyjskich orędowników przeciwdziałania rosnącym po pokoju adrianopolskim wpływom Rosji na Bliskim Wschodzie, został w 1843 konsulem generalnym w Bagdadzie. W 1836 roku przebywał w rejonie Behistun na polecenie perskiego szacha dotyczące szkolenia jego wojska przez oficerów armii brytyjskiej.
Mimo trudności technicznych Sir Rawlinson dotarł na skalne urwisko, gdzie znajduje się inskrypcja razem z reliefem i zdołał skopiować tekst staroperski. Wersje elamicka i akadyjska były mniej dostępne, więc Brytyjczyk odłożył ich spisanie na później. Rawlinsonowi udało się ustalić znaczenie znaków pisma staroperskiego dzięki wcześniejszym zapiskom niemieckiego badacza Georga Friedricha Grotefenda, który odczytał pierwsze 11 znaków pisma klinowego. Było to możliwe tylko dzięki temu, że pierwsza część staroperskiego tekstu zawierała listę królów, podobną do tej, którą znaleźć można w "Dziejach" Herodota. Po dopasowaniu królewskich imion Rawlinson zrozumiał przekaz Dariusza.
W 1842 badacz skopiował tekst elamicki i akadyjski. Zbudował w tym celu skomplikowane rusztowanie z desek. Najtrudniej było skopiować tekst akadyjski. Pomógł mu w tym miejscowy chłopiec, który wspiął się wewnątrz pęknięcia skalnego przebiegającego przez relief. To on zamontował liny, dzięki którym wykonano odlew z papier-mâché. Pozyskane w ten sposób materiały posłużyły następnie naukowcom – Edwinowi Norrisowi i Nielsowi Westergaardowi – na „odkodowanie” pisma elamickiego. Sam Rawlinson natomiast rozszyfrował język akadyjski.
Prace przy inskrypcji trwają nadal.
Pochowany został na Brookwood Cemetery w hrabstwie Surrey.

</doc>
<doc id="207806" url="https://pl.wikipedia.org/wiki?curid=207806" title="Piotr Marciniak (dziennikarz)">
Piotr Marciniak (dziennikarz)

Piotr Robert Marciniak (ur. 6 marca 1967 w Warszawie) – polski dziennikarz radiowy i telewizyjny.
Życiorys.
Ukończył VI Liceum Ogólnokształcące im. Tadeusza Reytana w Warszawie (1986), gdzie należał do drużyny harcerskiej „Czarna Jedynka”, a następnie studia na Wydziale Geologii Uniwersytetu Warszawskiego. W latach 90. współpracował z Teatrem Akademickim UW oraz z bardem Leszkiem Czajkowskim.
W 1993 zaczął pracę w Radiowej Trójce, następnie był dziennikarzem Radia Zet.
Od 2001 pracuje w telewizji TVN24, gdzie prowadzi "Fakty po południu" i "Fakty po Faktach". Od czerwca 2005 jest także gospodarzem głównego wydania "Faktów" w TVN, a od września 2007 do grudnia 2011 prowadził weekendowe wydania tego programu w duecie z Beatą Tadlą. Był prowadzącym swojego autorskiego programu "Babilon w" TVN24 BiS, który zakończył się w marcu 2020.

</doc>
<doc id="207810" url="https://pl.wikipedia.org/wiki?curid=207810" title="Lista rozwijalna">
Lista rozwijalna

Lista rozwijalna (ang. "drop-down list", "drop-down menu") − widżet, który zwykle „w stanie spoczynku” jest wielkości jednej linijki tekstu z obramowaniem. Po naciśnięciu na niego lewym klawiszem myszy lub spacją rozwija się lista opcji do wyboru. W przeciwieństwie do pola wyboru nie daje możliwości wpisania własnej wartości.
Jeśli lista jest zbyt długa, to jest zwykle wyposażona w pasek przesuwania. Kiedy lista opcji jest pokazana, to można wybrać jedną z nich poprzez kliknięcie na nią lewym klawiszem myszy lub wybór za pomocą strzałek i spacji lub . Po dokonaniu wyboru, lista rozwijalna wraca znów do „stanu spoczynku”, ale z wybraną wartością wpisaną w pole. Zazwyczaj można anulować wybór przez kliknięcie gdzieś poza obszarem widżetu lub wciśnięcie .

</doc>
<doc id="207812" url="https://pl.wikipedia.org/wiki?curid=207812" title="Issyk-kul">
Issyk-kul

Issyk-kul (kirg. Ысык-Көл, "Ysykköl", tłum. "gorące jezioro"; ros. Иссык-Куль, "Issyk-Kul") – słonawe jezioro bezodpływowe położone w północno-wschodnim Kirgistanie, w Azji Centralnej. Jezioro znajduje się w śródgórskiej kotlinie w górach Tienszan, w odległości 126 km od Biszkeku, stolicy Kirgistanu. 
Jest to największe jezioro tego kraju. Leży na wysokości 1609 m n.p.m. jezioro zajmuje powierzchnię 6280 km², tym samym uznawane jest za drugie co do wielkości jezioro obszarów górskich świata, po jeziorze Titicaca. Maksymalna głębokość wynosi 702 m. Zasolenie 5,8‰.
Do Issyk-kulu uchodzą liczne rzeki, w tym Tüp i Dżyrgałang. Rozwinięte są rybołówstwo i żegluga. Główne miasta nad jeziorem to Bałykczy i Czołponata.
BirdLife International od 2006 uznaje wschodnią część jeziora za ostoję ptaków IBA ze względu na licznie zimujące na jeziorze ptactwo wodne. Według stanu wiedzy z 2015 roku, w niecce jeziora stwierdzono ptaki należące do 267 gatunków. Na jeziorze zimują między innymi gągoły ("Bucephala clangula"), hełmiatki zwyczajne ("Netta rufina") i perkozy zauszniki ("Podiceps nigricollis"). Podczas przelotów zatrzymują się tu między innymi rożeńce zwyczajne ("Anas acuta") i żurawie stepowe ("Anthropoides virgo").
14 stycznia 2023 w obszarze jeziora wystąpiła ekstremalnie niska temperatura, która wyniosła –30°C, doprowadziła ona do pierwszego w historii zamarznięcia Issyk-kulu.

</doc>
<doc id="207813" url="https://pl.wikipedia.org/wiki?curid=207813" title="Patriarcha Antiochii">
Patriarcha Antiochii

Patriarcha Antiochii – tradycyjny tytuł przysługujący biskupowi Antiochii, jeden z patriarchów w Kościołach Wschodnich. Z czasem doszło do podziałów i powstania kilku odrębnych stolic patriarszych.
Patriarchowie Antiochii do 538 r..
W wyniku schizmy różne grupy powołały własnych patriarchów:
Kryzys monofizycki.
Patriarcha Sewer, który był polemistą o ścisłym umyśle, zainspirował ruch opozycji wobec uchwał Soboru chalcedońskiego, szczególnie wobec listu dogmatycznego papieża Leona Wielkiego zwanego "Tomus ad Flavianum", zarzucając im Nestorianizm. Jego nauczanie leży u podstaw Monofizytyzmu, który dotrwał do naszych czasów.
Sewer został złożony z urzędu przez cesarza Justyniana w 518 i przebywał na wygnaniu w Egipcie do 528 r. Po pobycie w Konstantynopolu, jako protegowany broniącej monofizytów cesarzowej Teodory, skazany ponownie, zmarł w Egipcie w 538 r. Kościół syryjsko-prawosławny uznawał go jako patriarchę do jego śmierci w 538. Mimo prób ze strony cesarza Justyniana pojednania stronnictw seweriańskiego i ortodoksyjnego – choć mniej radykalnych niż Henotikon cesarza Zenona Izauryjczyka w 482 r. – nie doszło do pojednania.
Patriarchowie antiocheńscy po schizmie.
W wyniku podziałów w kościele antiocheńskim można mówić o następujących patriarchach Antiochii:

</doc>
<doc id="207816" url="https://pl.wikipedia.org/wiki?curid=207816" title="Przycisk wyboru">
Przycisk wyboru

Przycisk wyboru (ang. "check box") – przycisk, który jest w działaniu bardzo podobny do przycisku przełączania, z tym tylko, że znacznie różni się od niego wyglądem.
Przycisk zwykle jest skojarzony z odpowiednią etykietą (niektóre biblioteki, np. MS Windows API, i tak implementują napis jako stan każdego widżetu), natomiast jeśli chodzi o wygląd to jest to zwykle mały prostokącik, wielkości mniej więcej jednego-dwóch znaków, który w zależności od stanu albo jest "czysty", albo jest na nim narysowany znaczek "tick" (v z wydłużonym prawym ramieniem), ewentualnie niektóre style stosują krzyżyk (zdarza się też mały prostokącik, który wygląda na wypukły lub wklęsły). Po prawej lub lewej stronie tego prostokąciku znajduje się etykieta przycisku (innych sposobów umieszczania etykiety się raczej nie spotyka).
Przycisk wyboru jest zwykle trójstanowy (tylko od konfiguracji zależy, czy będzie on się zachowywał jak dwustanowy lub trójstanowy). W "trzecim stanie" przycisk zaznaczania wygląda zazwyczaj tak jak w stanie "zaznaczony", tyle tylko że rysunek "tick"-a jest wyszarzony.
Przycisk ten można tylko kliknąć lewym klawiszem myszy, po czym zmienia on stan na "następny" (w przypadku przycisków dwustanowych jest to odwrócenie stanu, w przypadku trójstanowych jest to cykliczne przechodzenie w inne stany).
Zdarzenia są niemal identyczne, jak w przypadku przycisku - generowanie zdarzenia następuje w momencie zwolnienia przycisku myszy, pod warunkiem, że zwolnienie nastąpi w momencie, gdy kursor myszy znajduje się nad prostokątem lub etykietą przycisku.

</doc>
<doc id="207818" url="https://pl.wikipedia.org/wiki?curid=207818" title="Pole edycyjne">
Pole edycyjne

Wygląd przykładowego pola edycyjnego
Pole edycyjne () – widżet graficznego interfejsu użytkownika (kontrolka), który umożliwia wpisywanie przez użytkownika tekstu.
Poziom użytkownika.
Pole edycyjne ma ograniczoną długość. W przypadku gdy tekst jest dłuższy niż wielkość pola edycyjnego, jest on przesuwany w trakcie wpisywania. W polu edycyjnym można także wykonywać wszelkie czynności edycyjne - kopiowanie, wycinanie i wklejanie tekstu.
Element ten, podobnie jak każdy element interfejsu, którego obsługa wymaga używania klawiatury, aby mógł być użyty musi stać się aktywny. Stan taki określa się jako "focus (skupienie)". Przejście w stan aktywności następuje, w zależności od systemu operacyjnego - po wskazaniu kursorem myszy, po wskazaniu kursorem i naciśnięciu któregoś z przycisków myszy lub po umieszczeniu w nim kursora przy pomocy klawisza tabulacji.
Poziom programisty.
Maksymalna długość wprowadzanego tekstu może być określona przez programistę lub może ograniczona parametrami oprogramowania i sprzętu (rozmiarem dostępnej pamięci).
Do aktywnego pola edycyjnego przesyłane są między innymi wszystkie "zdarzenia" związane z naciskaniem klawiszy na klawiaturze. Zdarzenia generowane są w momencie:
Wybrane biblioteki.
Programowanie pola edycyjnego jest odmienne w różnych systemach operacyjnych i bibliotekach programowych. Np. w Windows API (Microsoft Windows) klawisze strzałek są obsługiwane wyłącznie samodzielnie (powodują przesuwanie kursora po wpisanym tekście znak po znaku, a z klawiszem Control przemieszczanie po słowach), tzn. nie są programowalne. W tej bibliotece nie jest również obsługiwany klawisz Enter. Są jednak obsługiwane klawisze kopiowania do schowka, czyli od Control-Z do Control-V, a także widżet ten posiada własne menu kontekstowe, również do obsługi schowka.
W przypadku środowisk bazujących na X Window System jest duża rozbieżność - tradycyjnie kopiowanie jest obsługiwane przez samo zaznaczenie, a wklejanie przez środkowy klawisz myszy. Jednak środowiska takie jak KDE czy GNOME odeszły od tej praktyki, dostarczając interfejs zbliżony do tego, co jest dostępne w Windows.

</doc>
<doc id="207820" url="https://pl.wikipedia.org/wiki?curid=207820" title="Łaciński patriarcha Antiochii">
Łaciński patriarcha Antiochii

Łaciński patriarcha Antiochii – urząd ustanowiony przez Boemunda, pierwszego księcia Antiochii.
Dotychczasowy prawosławny patriarcha Antiochii został wydalony i udał się do Konstantynopola.
Po upadku Antiochii w 1268, urząd miał charakter tytularny a patriarcha urzędował w bazylice św. Marii w Rzymie. Został oficjalnie zniesiony w 1964.
Łacińscy patriarchowie Antiochii.
"Zniesienie patriarchatu w 1964 r."

</doc>
<doc id="207823" url="https://pl.wikipedia.org/wiki?curid=207823" title="Inskrypcja z Behistun">
Inskrypcja z Behistun

Inskrypcja z Behistun (także Bistun lub Bisutun, perski: بیستون, ze staroperskiego Bagastana, oznaczającego „miejsce bogów”) – jedna z najsłynniejszych irańskich inskrypcji. Kazał ją wykuć Dariusz I Wielki, miała sławić jego imię. Tekst inskrypcji zapisano w trzech językach: akadyjskim, staroperskim oraz elamickim. To dzięki niej w XIX wieku zdołano odczytać pismo klinowe. Około tysiąc linii tekstu inskrypcji zostało wyrytych na skale około 100 metrów nad drogą.
Inskrypcja behistuńska została wykonana pomiędzy końcem pierwszego roku panowania Dariusza (marzec 520 r. p.n.e.), a końcem trzeciego roku panowania (518 r. p.n.e.), kiedy to udało mu się stłumić rebelię maga Gaumaty, występującego przeciw poprzedniemu władcy, Kambyzesowi. Dariusz pokonał uzurpatora i stłumił inne rebelie, które ogarnęły jego imperium.
Pomiędzy kolumnami trójjęzycznego napisu umieszczono relief. Przedstawia on władcę, towarzyszących mu dwóch żołnierzy, oraz dziesięciu pokonanych przez króla buntowników, w tym najważniejszego z nich, Gaumatę, którego Dariusz miażdży stopą. Nad sceną unosi się symbol przedstawiający dostojną postać wyłaniającą się ze skrzydlatego koła – obecnie uważaną za przedstawienie Farna, czyli królewskiej chwały. 
Już w 120 lat po śmierci Dariusza powstały legendy dotyczące inskrypcji i reliefu. Ktezjasz, grecki historyk, w swej "Historii Persji" pisze, że relief kazała wykuć królowa Semiramida dla Zeusa. 
W X wieku n.e. istnienie inskrypcji odnotował arabski podróżnik Ibn Haukal, interpretując relief jako przedstawiający nauczyciela karzącego swych uczniów. W nowożytnej historii do Behistun dotarli Europejczycy w 1598 roku. Byli to Anglik, dyplomata – Robert Sherley i Francuz – Abel Pinston, który uznał, że relief przedstawia wniebowstąpienie Chrystusa. 
W roku 1802 Georg Friedrich Grotefend odcyfrował 10 z 37 staroperskich symboli, odkrywając, że w przeciwieństwie do semickiego pisma klinowego, pismo staroperskie jest alfabetyczne, a każdy wyraz oddzielony jest pochyłym pionowym znakiem. Dopiero w 1836 roku oficer brytyjskiej armii – Henry Rawlinson, prowadzący szkolenie armii szacha, „odkrył dla świata” pełne znaczenie inskrypcji. Mając do dyspozycji efekty pracy Grotefenda, zauważył, że pierwszy fragment tekstu zawiera listę królów perskich, która odpowiada analogicznej liście dostępnej w dziełach Herodota, gdzie występowały one w greckiej transliteracji. Porównując imiona z symbolami graficznymi, Rawlinson odcyfrował całość staroperskiego tekstu.
W ciągu ostatnich kilku lat dzięki irańskim naukowcom powstała pełna dokumentacja inskrypcji, jednak niektóre znaki zostały bezpowrotnie zatarte w wyniku działania natury.
Samo Behistun to niewielka wieś leżąca u stóp Gór Zagros w irańskiej prowincji Kermanszah. W 2006 r. została wpisana na listę światowego dziedzictwa UNESCO.

</doc>
<doc id="207824" url="https://pl.wikipedia.org/wiki?curid=207824" title="Berezyna (dopływ Dniepru)">
Berezyna (dopływ Dniepru)

Berezyna Dnieprowa ( "Biarezina", , "Bieriezina") – rzeka na Białorusi, prawy dopływ Dniepru o długości 613 km i powierzchni dorzecza  km².
Wypływa ze źródeł na północ od Wzniesień Mińskich w pobliżu Dokszyc, do Dniepru wpływa na zachód od Homla.
Rzeka jest zamarznięta od początku grudnia do początku kwietnia. Żeglowna na długości 505 km, do ujścia rzeki Sergucz. W latach 1793–1804 została połączona systemem kanałów z Dźwiną.
Główne dopływy:
Ważniejsze miasta nad Berezyną:
Historia.
Od 26 do 29 listopada 1812 nad Berezyną toczyła się bitwa wycofujących się spod Moskwy pozostałości Wielkiej Armii cesarza Napoleona I z wojskami rosyjskimi.
Nad Berezyną do XX wieku zamieszkiwała polska szlachta zagrodowa. Jej kres opisał w powieści "Nadberezyńcy" Florian Czarnyszewicz.

</doc>
<doc id="207828" url="https://pl.wikipedia.org/wiki?curid=207828" title="Promo CD">
Promo CD



</doc>
<doc id="207829" url="https://pl.wikipedia.org/wiki?curid=207829" title="Jerzy Aleksander Lubomirski">
Jerzy Aleksander Lubomirski

Jerzy Paweł (Aleksander) Lubomirski herbu Szreniawa bez Krzyża (ur. 1666, zm. 14 października 1735 w Warszawie) – wojewoda sandomierski w latach 1729–1735, oboźny koronny (dworski) w latach 1703–1729, starosta sądecki w latach 1687-1735, starosta jahorlicki i makarowski.
Był najstarszym synem starosty sądeckiego i perejasławskiego Aleksandra i Katarzyny Anny z Sapiehów. Jego ojciec zmarł młodo w 1675. Duży wpływ na bratanka miał stryj Hieronim Augustyn. W 1694 zaprezentował się na dworze królewskim, już jako starosta sądecki. Na elekcji w 1697 roku opowiedział się za księciem Conti Franciszkiem Ludwikiem, ale potem pogodził się z Augustem II. Poseł na sejm 1701 roku i sejm z limity 1701-1702 roku z województwa krakowskiego. 
W 1704 starał się powstrzymać elekcję Stanisława Leszczyńskiego, ale spóźnił się ze swoimi wojskami na pole elekcyjne. Po śmierci stryja, w 1706 przeszedł na stronę przeciwną. Pozostał przeciwnikiem Augusta II także po jego restauracji. Wielokrotnie posłował na sejmy z województwa sandomierskiego. 9 maja 1729 został wojewodą sandomierskim pozostając w opozycji do króla.
Poseł z województwa sandomierskiego na sejm 1718 roku. Poseł na sejm z limity 1719/1720 roku z województwa sandomierskiego. Był posłem ziemi wieluńskiej na sejm 1720 roku. Był posłem na sejm 1724 roku z województwa sandomierskiego. Był członkiem konfederacji generalnej zawiązanej 27 kwietnia 1733 roku na sejmie konwokacyjnym.
Był dwukrotnie żonaty z Joanną Startzhausenówną i Teresą Anielą z Michowskich. Z pierwszego małżeństwa miał córkę Annę Karolinę oraz synów Stanisława i Józefa.

</doc>
<doc id="207830" url="https://pl.wikipedia.org/wiki?curid=207830" title="Etykieta (GUI)">
Etykieta (GUI)

Etykieta () – widżet, zwykle składający się z prostokąta zawierającego tekst.
Biblioteki potrafią często korzystać z etykiety na swój własny, osobliwy sposób. Przykładowo w bibliotece GTK etykieta jest widżetem, który jako jedyny wyraża napis znakowy jako element graficzny, jest on zatem częścią również innych widżetów, czy nawet czasem może rywalizować o tę rolę z widżetem bitmapy lub ikony (lub współistnieć).
Inne biblioteki z kolei pozwalają, by etykieta miała własne obramowanie o różnych ukształtowaniach. Jest też stosowana niekiedy jako widżet pojemnikowy, czyli jako widżet mający być jedynie "podstawką pod inne widżety".
Etykieta jest zawsze związana z obiektem czcionki, który decyduje o sposobie wyświetlania tekstu na tym widżecie.

</doc>
<doc id="207832" url="https://pl.wikipedia.org/wiki?curid=207832" title="Prawosławny patriarcha Antiochii">
Prawosławny patriarcha Antiochii

Prawosławny patriarcha Antiochii – jeden z patriarchów w Cerkwi prawosławnej, zwierzchnik prawosławnego Patriarchatu Antiocheńskiego. Czasem jest nazywany greckim patriarchą Antiochii dla odróżnienia od syryjskoprawosławnego patriarchy Antiochii.
Przed 518 r. oba Kościoły – prawosławny i syryjskoprawosławny – uznawały tych samych patriarchów.

</doc>
<doc id="207836" url="https://pl.wikipedia.org/wiki?curid=207836" title="Tomasz Sedey">
Tomasz Sedey

Tomasz Sedey (ur. 20 grudnia 1757 w Lublanie, zm. 1818 we Lwowie) – fizjolog pochodzenia słoweńskiego, profesor Uniwersytetu Lwowskiego.
Ukończył gimnazjum w Lublanie, 3 września 1780 uzyskał dyplom doktora medycyny na Uniwersytecie Wiedeńskim. Po studiach pracował w Wiedniu jako nauczyciel fizjologii. W 1787 został profesorem fizjologii na Uniwersytecie Lwowskim, zastępując Jakuba Kostrzewskiego; już w grudniu t.r. został przeniesiony w stan spoczynku w związku z redukcją Wydziału Medycznego do poziomu niższej szkoły lekarskiej. Ponownie został profesorem Uniwersytetu Lwowskiego w 1791, obejmując zarazem funkcję dyrektora odrodzonego Wydziału Medycznego oraz kierownictwo katedry anatomii, fizjologii i okulistyki. Był energicznym szefem Wydziału, dbał o zaopatrzenie biblioteki. Pełnił zarazem funkcję lekarza gubernatora Lwowa J. Brygido. W 1802 był jednym z współzałożycieli bezpłatnego zakładu szczepienia przeciw ospie we Lwowie.
Po zamknięciu Uniwersytetu Lwowskiego w 1805 został wraz z grupą profesorów przeniesiony na Uniwersytet Jagielloński, ale nie figurował w spisach pracowników UJ z tego okresu. W 1809 powrócił do Lwowa i prowadził prywatną praktykę lekarską. Zabiegał o reaktywowanie uczelni medycznej we Lwowie, ale po ponownym otwarciu uniwersytetu (i przy nim Instytutu Medyczno-Chirurgicznego) w 1817 nie podjął tam pracy; zmarł rok później.

</doc>
<doc id="207837" url="https://pl.wikipedia.org/wiki?curid=207837" title="Transport Layer Security">
Transport Layer Security

TLS (ang. "Transport Layer Security") – przyjęte jako standard w Internecie rozwinięcie protokołu SSL (ang. "Secure Socket Layer"), zaprojektowanego pierwotnie przez Netscape Communications. TLS zapewnia poufność i integralność transmisji danych, a także uwierzytelnienie serwera, a niekiedy również klienta. Opiera się na szyfrowaniu asymetrycznym oraz certyfikatach X.509. W sierpniu 2018 r. wprowadzono wersję 1.3 tego protokołu jako aktualną.
Według modelu OSI, TLS działa w warstwie prezentacji, dzięki czemu może zabezpieczać protokoły warstwy najwyższej – warstwy aplikacji, np.: telnet, HTTP, gopher, POP3, IMAP, NNTP, SIP.
SSL – informacje ogólne.
W 1994 roku przedsiębiorstwo Netscape stworzyło protokół służący do bezpiecznej transmisji zaszyfrowanego strumienia danych, nazwany SSL ("Secure Socket Layer"), a już rok później pojawiła się trzecia jego wersja. W 1996 roku Internet Engineering Task Force powołało grupę roboczą pod nazwą Transport Layer Security, której zadaniem było rozwijanie protokołu SSL. W 1999 roku został opublikowany standard TLS 1.0, który jest czasem określany jako SSL 3.1. Całość działa w architekturze klient-serwer, pozwalając na nawiązanie bezpiecznego połączenia z użyciem certyfikatów. Architektura jest zorientowana głównie na uwierzytelnianie serwera (np. sklepu internetowego, do którego klient wysyła numer karty kredytowej i chce mieć pewność co do odbiorcy), ale przewiduje również możliwość uwierzytelniania klienta.
Z powodu ograniczeń w eksporcie technologii kryptograficznych ze Stanów Zjednoczonych, większość implementacji protokołu SSL nie mogła wykorzystywać kluczy symetrycznych dłuższych niż 40 bitów. Dzięki temu rządowe agencje bezpieczeństwa dysponujące odpowiednio dużą mocą obliczeniową (m.in. NSA) były w stanie złamać szyfr metodą brute-force. Po kilku latach publicznej debaty, lepszemu poznaniu dłuższych kluczy przez zainteresowane strony oraz kilku sprawach sądowych, rząd złagodził swoje stanowisko wobec stosowania dłuższych kluczy. Obecnie 40-bitowe klucze wyszły z użycia i zostały zastąpione przez zapewniające wyższe bezpieczeństwo klucze o długości 128 i więcej bitów.
W 2009 w protokole SSL odkryto podatność na atak w procesie renegocjacji sesji. Błąd umożliwiał wysłanie danych do serwera przed użytkownikiem bez jego wiedzy (zobacz: Atak "man in the middle"). W związku z tym, że podatność dotyczyła protokołu, a nie jednej implementacji, jedyną metodą jej obejścia było wyłączenie możliwości renegocjacji w ogóle. Równocześnie zaproponowana została poprawka do specyfikacji protokołu w postaci rozszerzenia.
Algorytmy szyfrowania.
SSL nie jest żadnym nowym algorytmem szyfrującym. To ustandaryzowany zestaw wcześniej znanych algorytmów, technik i schematów używanych do zapewnienia bezpieczeństwa. Wykorzystuje on algorytmy szyfrowania:
SSL jest najczęściej kojarzony z protokołem HTTP (HTTPS), ale może służyć do zabezpieczania wielu innych protokołów, m.in.: Telnet, SMTP, POP3, IMAP czy FTP, gdyż protokoły te same w sobie nie zapewniają szyfrowania transmisji.
SSL składa się z dwóch podprotokołów, gdzie SSL Handshake, SSL Alert Protocol i SSL Change Cipher stanowią pierwszy podprotokół natomiast SSL Record Protocol stanowi osobny podprotokół SSL:
SSL v3 dopuszcza m.in. następujące algorytmy i protokoły: AES, DES, 3DES, IDEA, RC2, RC4, RSA, DSS, Diffiego-Hellmana.
W szyfrowanym kanale transmisji SSL może być przenoszonych wiele sesji HTTP. Dane podczas transmisji są szyfrowane kluczem symetrycznym, jednak na początku sesji sam klucz symetryczny jest uzgadniany przy wykorzystaniu algorytmu niesymetrycznego (RSA, Diffiego-Helmana). Integralność zapewniają podpisy elektroniczne.
Certyfikaty.
Certyfikaty używane w protokole SSL zawierają m.in. nazwę domeny, dla której zostały wystawione. Ponieważ każda osoba może stworzyć dowolny certyfikat, utworzono tzw. Infrastrukturę Klucza Publicznego. Na jej szczycie znajdują się Urzędy Certyfikacji ("Certificate Authority" – CA). Są to zaufane instytucje weryfikujące prawo do posługiwania się domeną. Osoba uprawniona wysyła do wybranego urzędu swój klucz publiczny, nazwę domeny i inne dane niezbędne do wygenerowania certyfikatu w postaci żądania podpisania certyfikatu ("Certificate Signing Request" – CSR). Po przejściu procedury sprawdzającej, certyfikat jest podpisywany. Jeśli serwer przedstawi certyfikat niepodpisany przez CA, w większości przeglądarek i klientów pocztowych w czasie próby połączenia użytkownik zobaczy odpowiednie ostrzeżenie.
Rodzaje certyfikatów.
Zasadniczo certyfikaty dzielą się na 3 różne klasy różniące się poziomem weryfikacji:
Długość klucza.
Krytycznym parametrem określającym siłę szyfrowania SSL jest długość użytych kluczy. Im dłuższy klucz, tym trudniej jest go złamać, a przez to odszyfrować transmisję. Dla kluczy asymetrycznych, zgodnie z zaleceniami organizacji NIST, długością sugerowaną jest obecnie 2048 bitów. Powszechnie używane są wyrażenia „SSL 128 bitów” lub „SSL 256 bitów” określające długość użytego klucza symetrycznego.
Zasada działania SSL.
Schemat działania protokołu wygląda następująco (jako K oznaczamy klienta, a jako S – serwer):
Uwierzytelnianie klienta.
Jak widać na schemacie z poprzedniego punktu, w protokole SSL domyślna sytuacja zakłada tylko uwierzytelnianie serwera. Istnieją jednak metody pozwalające na uwierzytelnienie klienta. W tym celu korzysta się z trzech dodatkowych komunikatów:
Odtwarzanie poprzedniej sesji.
Nawiązanie połączenia SSL jest procesem dość długotrwałym i wymagającym skomplikowanych obliczeń. W przypadku wielu krótkich połączeń pożądana byłaby możliwość kontynuowania połączenia bez ponownej wymiany kluczy publicznych, ustalania klucza sesji itp. (podobna sytuacja ma miejsce w przypadku protokołu HTTP – stosowane są tam tzw. połączenia trwałe – "persistent connections").
Protokół SSL przewiduje taką możliwość. Jeżeli w komunikacie ClientHello klient poda "SessionId" równy identyfikatorowi jednej z poprzednich sesji, to serwer przyjmie, że klient chce kontynuować połączenie z użyciem poprzednio używanego klucza.

</doc>
<doc id="207838" url="https://pl.wikipedia.org/wiki?curid=207838" title="Pasek menu">
Pasek menu

Pasek menu – widżet (patrz też: GUI) występujący jako część okna (we współcześnie używanych GUI) lub część ekranu (np. w systemie Amigi menu podlega pod ekran i jest zawsze aktywowane prawym klawiszem myszy).
Pasek menu składa się jedynie z odpowiednich etykiet, zwanych też przyciskami menu (ang. "menu button"). Po naciśnięciu na odpowiedni przycisk menu lewym klawiszem myszy następuje aktywacja menu, tzn. otwarcie przypisanego mu menu rozwijalnego. W zależności od systemu okienkowego, menu rozwijalne może zostać zamknięte albo w wyniku puszczenia lewego klawisza myszy, albo dopiero w przypadku kliknięcia gdzieś poza menu rozwijalnym.
Pasek menu często można aktywować skrótem klawiaturowym – najczęściej w postaci klawisza Alt i podkreślonej litery w napisie na danym przycisku menu. Klawiatura w menu jest obsługiwana zwykle na globalnych dowiązaniach klawiszy w aplikacji (np. w systemie Windows detekcja zdarzeń naciśnięcia klawiszy następuje na poziomie kolejki zdarzeń, więc jeśli naciśnięty klawisz był jakimś globalnym dowiązaniem, to zdarzenie zostanie przesłane bezpośrednio do głównego okna aplikacji i nie dotrze do widżetu, który aktualnie posiada skupienie).
W momencie aktywacji przycisku menu generowane jest zdarzenie (np. w Qt jest to sygnał "aboutToShow"). Jest ono rzadko wykorzystywane przez programistów, ponieważ przydaje się jedynie w sytuacji, gdy chcemy zrobić menu dynamiczne, budowane przez aplikację bezpośrednio przed otworzeniem menu.

</doc>
<doc id="207839" url="https://pl.wikipedia.org/wiki?curid=207839" title="Issyk Kul">
Issyk Kul



</doc>
<doc id="207840" url="https://pl.wikipedia.org/wiki?curid=207840" title="Budowa okrętów">
Budowa okrętów



</doc>
<doc id="207841" url="https://pl.wikipedia.org/wiki?curid=207841" title="Pochylnia (okrętownictwo)">
Pochylnia (okrętownictwo)

Pochylnia – budowla hydrotechniczna umożliwiająca zbudowanie i zwodowanie kadłuba statku lub innej jednostki pływającej. Pochylnie stanowią podstawowe wyposażenie stoczni produkcyjnych. Zwykle obsługiwane są przez żurawie stoczniowe lub suwnice bramowe.
Pochylnie dzielą się na:

</doc>
<doc id="207843" url="https://pl.wikipedia.org/wiki?curid=207843" title="Google Talk">
Google Talk

Google Talk – komunikator internetowy i usługa VoIP amerykańskiej firmy Google. Google Talk miał swoją premierę 24 sierpnia 2005. Wygląd programu (kolorystyka, układ tabel, czcionki) jest stylizowany na interfejs Gmaila.
W 2013 r. Google Talk został zastąpiony przez Google Hangouts.
Informacje techniczne.
Google Talk został oparty na otwartym protokole Jabber/XMPP, dzięki czemu umożliwiał komunikację z użytkownikami innych serwerów Jabbera. Od 18 stycznia 2006 można było łączyć się z innymi serwerami Jabbera, a tym samym ze wszystkimi użytkownikami sieci Jabber/XMPP.
Oryginalny program był dostępny na systemach operacyjnych Microsoft Windows, Mac OS X, Android i iPhone Os. Użytkownicy innych platform mogli połączyć się z serwerami Google przy użyciu innych klientów Jabbera (np. Psi). Wtedy możliwe było jedynie prowadzenie rozmów tekstowych.
Do korzystania z Google Talk było wymagane konto Google.
W maju 2013 roku firma Google ogłosiła, że zamierza zrezygnować z obsługi XMPP na rzecz Google+ Hangouts, z niektórymi lub wszystkimi interakcjami jest usuwany do maja 2014 roku.
Integracja z innymi produktami.
Przygotowana została również specjalna wersja aplikacji na urządzenia BlackBerry.
Google Talk posiadał swoje trzy wersje dostępne do użycia w przeglądarce internetowej.

</doc>
<doc id="207845" url="https://pl.wikipedia.org/wiki?curid=207845" title="Menu rozwijalne">
Menu rozwijalne

Menu rozwijalne ( lub ) – prostokątny obszar złożony z mniejszych prostokątów, stanowiących kolejne pozycje menu. Zwykle każda taka pozycja zawiera nazwę opcji do wyboru, czasem jest tam jeszcze ikonka dla ozdoby.
Menu rozwijalne posiada dwa główne źródła, z którego jest wywoływane:
W momencie, kiedy menu rozwijalne zostanie otwarte, przejmuje skupienie, co oznacza, że może być w tym momencie bezpośrednio obsługiwane z klawiatury. Dostępne jest przemieszczanie się pomiędzy pozycjami menu za pomocą klawiszy góra/dół, Esc jako zamknięcie menu bez wyboru, Enter jako zatwierdzenie wyboru. Jeśli w pozycji jest przycisk menu podrzędnego, to jeszcze klawisze prawo/lewo służą do rozwinięcia/zwinięcia menu podrzędnego.
Istnieje kilka rodzajów pozycji menu, które występują w menu rozwijalnym:
Zdarzenia są generowane w zależności od rodzaju pozycji. W przypadku komendy generuje się po prostu zdarzenie wybrania danej pozycji z menu. W przypadku przełączników jest to bardzo podobnie jak w odpowiadających im znaczeniowo widżetach. Natomiast w przypadku przycisku menu podrzędnego - podobnie jak w przycisku menu na pasku menu.
Menu rozwijalne nie zawsze jest zalecane w interfejsach użytkownika, jednym ze skutków ubocznych jego stosowania (przede wszystkim na stronach internetowych) jest Mystery meat navigation, czyli sytuacja, w której użytkownik nie zna wszystkich opcji menu bez skorzystania z niego.

</doc>
<doc id="207846" url="https://pl.wikipedia.org/wiki?curid=207846" title="Bohumil Panik">
Bohumil Panik



</doc>
<doc id="207847" url="https://pl.wikipedia.org/wiki?curid=207847" title="Zasobnia">
Zasobnia



</doc>
<doc id="207851" url="https://pl.wikipedia.org/wiki?curid=207851" title="Bombina">
Bombina

Bombina – rodzaj płaza bezogonowego z rodziny kumakowatych (Bombinatoridae).
Zasięg występowania.
Rodzaj obejmuje gatunki występujące w Europie, Turcji, zachodniej i wschodniej Rosji (populacje rozdzielone), Chinach, Korei i Wietnamie.
Charakterystyka.
Gatunki z tego rodzaju są łatwo rozpoznawalne dzięki jaskrawemu wzorowi po brzusznej stronie ciała, ale w naturze łatwe do pomylenia z innymi płazami – gatunki tego rodzaju pokazują wspomniany wzór tylko w wypadku zagrożenia, aby ostrzec napastnika przed swoim jadem. Jad ten nie jest jednak silny i powoduje jedynie podrażnienie błon śluzowych.
Systematyka.
Podział systematyczny.
Do rodzaju należą następujące gatunki:
W miejscach, gdzie obszary ich występowania nakładają się, spotykane bywają również mieszańce. Inny gatunek, kumak dalekowschodni ("B. orientalis"), bywa hodowany w terrariach.

</doc>
<doc id="207853" url="https://pl.wikipedia.org/wiki?curid=207853" title="Focus (GUI)">
Focus (GUI)

Focus (z ang., skupienie) – stan widgetu (elementu graficznego interfejsu użytkownika), w którym może w danym momencie znajdować się tylko jeden widget w aktywnym oknie. Wszelkie zdarzenia związane z naciskaniem klawiszy przez użytkownika zostaną skierowane właśnie do tego widgetu, pod warunkiem jednak, że nie zostaną wcześniej przechwycone. Zdarzenia z klawiatury bowiem w pierwszej kolejności odnotowuje system okienkowy (lub menadżer okien), potem dopiero ten przekazuje go aplikacji. Aplikacja następnie może, ale nie musi przekazać takie zdarzenie do widgetu, który jest nim zainteresowany, i nie robi tego w przypadku tych kombinacji klawiszy, które obsługuje sama.
Zazwyczaj w oknach można przenosić skupienie z poprzedniego widgetu na następny za pomocą klawisza TAB (i SHIFT-TAB). Twórca okna decyduje o tym, jakie są "kolejne numery" widgetów w oknie i związana z tym kolejność przenoszenia skupienia; może również uniemożliwić takie zachowanie lub wyłączyć niektóre widgety z możliwości otrzymywania w ten sposób skupienia. Każdy widget również może otrzymać skupienie w wyniku kliknięcia go myszą, ale zarówno większość z nich wykonuje jeszcze dodatkowe funkcje w reakcji na kliknięcie, jak też nie każdy widget ma prawo otrzymać skupienie.
Focus jest zazwyczaj odpowiednio odwzorowany w wyglądzie widgetu, np. przycisk dostaje dodatkowe obramowanie, w polu edycyjnym pojawia się migający kursor. Na załączonej ilustracji przedstawiony jest jako przykład widget typu przycisk w dwóch postaciach: bez skupienia i ze skupieniem.
Wiele widgetów jest zainteresowane kwestią posiadania i nieposiadania skupienia, w szczególności takie, których najważniejsze funkcje są wykonywane wyłącznie z klawiatury (np. pole edycyjne). Każdy widget również generuje zdarzenie w przypadku odpowiednio otrzymania i utraty skupienia (ang. set focus, kill focus).

</doc>
<doc id="207855" url="https://pl.wikipedia.org/wiki?curid=207855" title="Focus">
Focus



</doc>
<doc id="207856" url="https://pl.wikipedia.org/wiki?curid=207856" title="Skupienie (GUI)">
Skupienie (GUI)



</doc>
<doc id="207859" url="https://pl.wikipedia.org/wiki?curid=207859" title="Pasek narzędzi">
Pasek narzędzi

Pasek narzędzi, pasek narzędziowy – element okna w interfejsie graficznym. W jednym oknie może być kilka różnych pasków narzędzi.
Pasek narzędzi jest bardziej tradycyjnym niż standardowym elementem aplikacji interfejsu graficznego, choć jest jednym z najmłodszych. Najczęściej składa się z przycisków narzędzi, zawierających jedynie małe bitmapy z odpowiednimi obrazkami i przedstawiających zwykle operację do wykonania, oraz separatorów (podobnie jak w menu rozwijalnym).

</doc>
<doc id="207860" url="https://pl.wikipedia.org/wiki?curid=207860" title="Przycisk narzędzi">
Przycisk narzędzi

Przycisk narzędzi (ang. "tool button") – element GUI, widżet występujący wyłącznie na pasku narzędzi. Funkcjonalnie jest on czymś identycznym jak pozycja w menu rozwijalnym. Posiada podobne typy (poza przyciskiem radiowym), plus kilka dodatkowych, trochę niezwykłych, jak np. przycisk z przypisanym menu rozwijalnym (takie coś występuje np. w przeglądarkach internetowych jako przycisk dalej/wstecz, gdzie w menu rozwija się historia odwiedzin).
Przycisk zwykle składa się jedynie z obramowanej bitmapy, ale często występują też przyciski zawierające napis lub bitmapę i napis (w tym konfigurowalne pod tym względem, co też często można spotkać w przeglądarkach internetowych).
Zdarzenia – podobnie jak w przypadku pozycji w menu rozwijalnym – generowane są w zależności od typu przycisku, przy czym najczęściej jest to standardowe zdarzenie naciśnięcia przycisku.

</doc>
<doc id="207861" url="https://pl.wikipedia.org/wiki?curid=207861" title="Historia Kirgistanu">
Historia Kirgistanu

Historia Kirgistanu sięga czasów starożytnych, kiedy ziemie dzisiejszego Kirgistanu zamieszkiwane były przez koczownicze plemiona tureckie. W wiekach X–XII istniejącym tu kaganatem władali Karachanidzi. Po podboju mongolskim w XIII w. do XIV w. był samodzielnym organem państwowym. W tym okresie koczujący Kirgizi wymieszali się z miejscową ludnością osiadłą i napływającymi tu Kimakami, dając początek obecnym mieszkańcom Kirgistanu. W drugiej połowie XVIII wieku Kirgistan znalazł się pod zwierzchnictwem Chin, a od lat 30. XIX wieku uzbeckiego chanatu kokandzkiego. Niezadowoleni ze swojego położenia władcy plemion kirgiskich oddali się pod opiekę Rosji, która w 1876 r. wcieliła cały Kirgistan w swoje granice. Masowa konfiskata ziemi oddawanej rosyjskim osadnikom i ostra dyskryminacja rasowa Kirgizów spowodowały wybuchy powstań, krwawo tłumionych przez Rosję.
Czasy najdawniejsze.
Najdawniejsze dzieje Kirgistanu wiążą się z historią rejonu Siedmiorzecza, którego to historycznie jest południowo-zachodnią częścią. Najwcześniejsza historia ziem dzisiejszego Kirgistanu obejmuje losy zamieszkujących je Indoeuropejczyków, plemion spokrewnionych z Sakami (na północy), Masagetami (na zachodzie), Tocharami (na południowym wschodzie).
Ptolemeusz o tamtych ziemiach napisał "Scithia extra Imaum montes", dowodzi tego olbrzymia dystrybucja, wśród współczesnych Kirgizów genów haplogrupy R1a1.
Jako terytorium Sogdiany.
Zachód dzisiejszego Kirgistanu zajęty był przez lud Sogdyjczyków i znajdował się na ich terytorium. Zostali oni włączeni w skład Persji i przez kilkaset lat jako mieszkańcy perskiej satrapii dzieli losy imperium. Nazwa Sogdiana wg językoznawców ma początek w irańskim określeniu doliny w której zbiera się woda. To zrozumiałe gdy weźmiemy pod uwagę, że historycznie Sogdiana była mocno zalesiona i pewnie z dobrymi stosunkami wodnymi dzięki potokom spływającymi z gór. Niewykluczone, że w górach Kirgistanu zachodniego; zwanych Ałaj i Górami Turkiestańskimi, a przez starożytnych zwanych inaczej, znajdowała się główna twierdza Sogdiany. Nazywano ją "Skała" a została brawurowo zdobyta przez Greków w czasie ich wspólnego z Macedończykami najazdu na Persję. W toku tych zmagań, w Kotlinie fergańskiej doszło do wielkiej bitwy nad Jaksartesem pomiędzy oddziałami macedońsko greckimi a kawalerią Masagetów.
W tamtych czasach tadżyckie, kirgiskie góry na wschodnich kresach Sogdiany dawały również dobre oparcie dla Krajowców chcących przez wojnę podjazdową stawiać opór inwazji macedońskiej.
Na wschód od Sogdiany właściwej rozciągała się jej quasi niezależna część „Fergana”, ze względu na otoczenie szańcem gór bardziej rolnicza, niż nastawiona na wojenne rzemiosło, odpierająca najazdy z północy Sogdiana.
Epoka jońska.
Po zdobyciu regionu przez Macedończyków i Greków ziemie Fergany stały się miejscem silnej migracji i kolonizacji, zasiedlili ją Jonowie (w regionie częściowo osadzeni już przez Achemenidów). W opisywanych okolicach, jak i też na południu (w Baktrii) możemy zaobserwować nasilone zjawisko powstawania greckich miast i wg Klaudiusza Ptolemeusza ważna historycznie Aleksandria nad Oksosem była miastem w Sogdianie.
Miejscowi i osiedleńcy utworzyli nowe państwo, oparte na sile jońskich żołnierzy, zwane "z chińska Taiuan – „Wielcy Jonowie”". Taiuan w okresie rozkwitu sięgał daleko na wschód poza góry, aż do ziem indoeuropejskich Phryni. Kraj mimo położenia miał charakter wasalny względem greckich potęg regionu, najpierw wobec Seleucydów, a potem wobec Baktrii.
Pierwszy okres najazdów.
W późniejszym okresie na ziemiach teraźniejszego Kirgistanu urządzili się Sakowie przybyli znad górnego biegu rzeki Ili, jednak teren znów stał się miejscem przemarszu wojsk pochodzących zza gór.
Wpływy islamu.
Wpływy te zaczęły się po podporządkowaniu Fergany (jako części Farārud فرارود) przez Arabów, a rozwinęły się za Samanidów.
W XII stuleciu Imperium Chorezmijskie objęło swoim zarządem północną część „Kirgistanu”.
W wiekach X – XII istniejącym tu kaganatem władali Karachanidzi.
Drugi okres najazdów.
W późniejszych wiekach ziemie dzisiejszego Kirgistanu zdobyte zostały przez koczownicze plemiona tureckie wywodzące się z górnego dorzecza Jeniseju. Po podboju mongolskim w XIII w. do XIV w. był samodzielnym organem państwowym. W tym okresie koczujący Kirgizi zasymilowali się z miejscową ludnością osiadłą i napływającymi tu Kimakami, dając początek obecnym mieszkańcom Kirgistanu.
Nowożytność.
W drugiej połowie XVIII wieku Kirgistan znalazł się pod zwierzchnictwem Chin, a od lat 30. XIX wieku uzbeckiego chanatu kokandzkiego. Niezadowoleni ze swojego położenia władcy plemion kirgiskich oddali się pod opiekę Rosji, która w 1876 r. wcieliła cały Kirgistan w swoje granice. Masowa konfiskata ziemi oddawanej rosyjskim osadnikom i ostra dyskryminacja rasowa Kirgizów spowodowały wybuchy powstań, krwawo tłumionych przez Rosję, największego w 1916 r.
ZSRR (1917–1991).
W latach 1917–1918 cały Kirgistan opanowali komuniści i włączyli go do Turkmeńskiej ASRR. W 1924 roku Kirgistan otrzymał status okręgu autonomicznego (pod nazwą Kara-Kirgiski Obwód Autonomiczny), w 1926 r. autonomicznej republiki (Kirgiska Autonomiczna Socjalistyczna Republika Radziecka), a w 1936 r. republiki związkowej (Kirgiska Socjalistyczna Republika Radziecka). Przez cały ten czas trwały walki z basmaczami (zwolennikami samodzielności muzułmańskich krajów Azji Środkowej), których ruch tępiono szczególnie zaciekle. Po kolektywizacji rolnictwa zmuszono Kirgizów do osiadłego życia i wprowadzono monokulturową uprawę bawełny, co w efekcie przyniosło głód. W latach 1939–1940 deportowano do Kirgistanu część ludności (w tym Polaków) z terenów wcielonych do ZSRR.
Niepodległość (od 1991).
W 1991 r. Kirgistan ogłosił niepodległość i przystąpił do WNP. 17 marca 2002 w rejonie Aksy doszło do manifestacji, podczas których zginęło 5 osób.
II połowie marca 2005 wybuchła tam tulipanowa rewolucja, która obaliła prezydenta Askara Akajewa. Przez kolejne 5 lat prezydentem kraju był Kurmanbek Bakijew.
W kwietniu 2010 wybuchła tzw. Druga Rewolucja Kirgiska, w wyniku której prezydent Bakijew został obalony, a władzę w kraju przejęła opozycja na czele z byłą minister spraw zagranicznych Rozą Otunbajewą. W czerwcu 2010 doszło do kirgisko-uzbeckich zamieszek etnicznych na południu kraju. Również w czerwcu 2010 w powszechnym referendum przyjęta została nowa konstytucja, wprowadzająca parlamentarny system rządów w miejsce prezydenckiego. 30 października 2011 wybory prezydenckie wygrał dotychczasowy premier Ałmazbek Atambajew z wynikiem 63,24% głosów.

</doc>
<doc id="207863" url="https://pl.wikipedia.org/wiki?curid=207863" title="Autonomiczna Socjalistyczna Republika Radziecka">
Autonomiczna Socjalistyczna Republika Radziecka

Autonomiczna Socjalistyczna Republika Radziecka, ASRR – jednostka podziału polityczno-administracyjnego ZSRR, stanowiąca formę autonomii przyznawanej narodom, których liczebność była zbyt niska, by utworzyć republikę związkową.
Lista Autonomicznych Socjalistycznych Republik Radzieckich.
Związek Radziecki składał się z pewnej, zmieniającej się w czasie, liczby republik związkowych, w skład których mogły wchodzić republiki autonomiczne. Republiki te były zawsze częściami republik związkowych. W latach 1962–1990 ich lista wyglądała następująco:
W Rosyjskiej FSRR:
W Uzbeckiej SRR (w latach 1932–1936 w składzie Rosyjskiej FSRR):
W Gruzińskiej SRR:
W Azerbejdżańskiej SRR:
W latach 1962–1990 istniało 20 republik autonomicznych. W okresie poprzednim ich liczba była różna. Powodem zmiany ilości republik autonomicznych było tworzenie kolejnych republik lub ich likwidacja, poprzez zmianę ich statusu na republiki związkowe, lub też w wyniku wysiedlenia danego narodu.I tak w czasie istnienia ZSRR poprzez przekształcenie republik autonomicznych powstały republiki związkowe: Turkmeńska SRR, Kazachska SRR, Karelo-Fińska SRR, Kirgiska SRR oraz częściowo Mołdawska SRR.Kilka republik zlikwidowano, a ich ludność wysiedlono (m.in. ASRR Niemców Nadwołżańskich po wybuchu II wojny światowej, czy Krymską Autonomiczna Socjalistyczna Republika Radziecka po wysiedleniu Tatarów). Niektóre zlikwidowane republiki zostały ponownie utworzone po śmierci Stalina (np. Czeczeńsko-Inguska Autonomiczna Socjalistyczna Republika Radziecka, Kałmucka Autonomiczna Socjalistyczna Republika Radziecka).Jedynie jedna republika autonomiczna powstała poprzez zmianę statusu z republiki związkowej – Karelska Autonomiczna Socjalistyczna Republika Radziecka w 1956 r. z przekształcenia Karelo-Fińską SRR, co było powrotem do stanu sprzed 1940 r.
Republiki powołane do życia w ostatnim roku istnienia ZSRR.
Tuż przed rozwiązaniem ZSRR, na fali dążeń różnych narodów do uzyskania szerszej autonomii lub zgoła niepodległości (co ostatecznie doprowadziło do rozpadu Związku Radzieckiego), powołano do życia kilka kolejnych republik autonomicznych. Nastąpiło to w drodze poszerzenia autonomii i podniesienia rangi dotychczasowych obwodów autonomicznych Rosyjskiej FSRR oraz utworzenia rosyjskiej Krymskiej ASRR. Tak powstałe republiki istniały zaledwie kilka lub kilkanaście miesięcy, a następnie przekształcono je w inne twory polityczno-administracyjne (w Rosji w republiki, na Ukrainie w republikę autonomiczną). Zalicza się tutaj:
W składzie Rosyjskiej FSRR:
W składzie Ukraińskiej SRR:
Republiki autonomiczne zlikwidowane przed rozpadem ZSRR.
W okresie przed 1957 r. na terenie ZSRR istniały także następujące republiki:W składzie Rosyjskiej FSRR:
W składzie Ukraińskiej SRR:
W składzie Uzbeckiej SRR:
Cel powołania republik autonomicznych.
W założeniu istnienie ASRR zapewnić miało poszczególnym, żyjącym w nich narodom swobodę narodową, co miało odróżniać system radziecki od polityki realizowanej przez carat. Jednak w sytuacji sowietyzacji, rusyfikacji i sowieckiego terroru założenia te nie mogły być zrealizowane. Dowodzi tego los Niemców nadwołżańskich, Czeczenów i Kałmuków, których Stalin skazał na wysiedlenia i zagładę.
Obecny status dawnych ASRR.
Obecnie w Rosji byłe ASRR stanowią republiki autonomiczne, przy czym dawna Czeczeńsko-Inguska Autonomiczna Socjalistyczna Republika Radziecka podzieliła się na Czeczenię i Inguszetię.Niektóre położone na obszarze Rosji byłe ASRR usiłowały wybić się niepodległość, podobnie jak republiki związkowe ZSRR, lecz nie pozwalał na to status ASRR. Władze centralne w Moskwie zwalczyły tendencje separatystyczne przyznając szeroką autonomię niektórym republikom, gdzie dążenia do niepodległości były szczególnie silne (np. Tatarstan, Jakucja). W przypadku Czeczenii zwalczanie tendencji separatystycznych odbyło się przy użyciu siły.
Władze Azerbejdżanu ostatecznie, mimo prób likwidacji, zachowały autonomię Nachiczewanu.
Władze Gruzji zniosły autonomię swoich byłych ASRR, jednak wchodzące w skład tego kraju republiki autonomiczne (Abchazja i Adżaria) sprzeciwiły się władzom w Tbilisi i proklamowały niepodległość, nieuznaną na arenie międzynarodowej. Po kilku latach faktycznej niezależności, na fali reform związanych z tzw. "rewolucją róż" Adżaria ponownie podporządkowała się władzom centralnym, te zaś przywróciły jej autonomię. Podobne zamiary Gruzja ma w stosunku do Abchazji, ta jednak na razie "de facto" jest niepodległym państwem.
Władze niepodległego Uzbekistanu zachowały autonomię Karakałpacji.

</doc>
<doc id="207868" url="https://pl.wikipedia.org/wiki?curid=207868" title="Ann Radcliffe">
Ann Radcliffe

Ann Radcliffe (ur. 9 lipca 1764 w Londynie, zm. 7 lutego 1823 tamże) – angielska preromantyczna poetka i powieściopisarka, która wywarła wielki wpływ na twórców dojrzałego romantyzmu. Autorka licznych romansów sentymentalnych oraz powieści gotyckich, uważana za prekursorkę horroru oraz "melodramatu w literaturze". Za życia nazywana "Szekspirem powieściopisarzy". Jej postać stała się dla Edgara Allana Poego inspiracją do napisania "Portretu owalnego".
Życie.
Ann Radcliffe urodziła się w dzielnicy Londynu Holborn, w zamożnej rodzinie mieszczańskiej Wardów. W 1787 w Bath wyszła za mąż za wydawcę i właściciela magazynu "The English Chronicle", Williama Radcliffe'a, z którym nie miała dzieci. W tym czasie zwiedziła Holandię i Nadrenię, zafascynowała się również obrazami francuskich i włoskich pejzażystów. Czytała bardzo dużo, zwłaszcza Szekspira, Miltona, Spensera czy Collinsa. Zmarła w 1823, prawdopodobnie z powodu zapalenia płuc.
Twórczość.
Pisarstwo Ann Radcliffe narodziło się dość przypadkowo; z początku miało być sposobem walki z tęsknotą za wiecznie nieobecnym w domu mężem, z czasem przeradzając się w pasję i przekonanie w moc własnego pisarstwa. Pierwszymi dziełami Radcliffe były powieści sentymentalne oraz romanse, które w późniejszym czasie inspirowały takie twórczynie jak: Jane Austen czy Charlotte Brontë. Sławna stała się dzięki tzw. "romansom grozy", zwanym też powieściami gotyckimi, w których elementy grozy właściwe dla dojrzałego romantyzmu wzbogacają sentymentalną fabułę. Dzięki powieściom: "Tajemnice zamku Udolpho" ("The Mysteries of Udolpho") oraz "Italczyk albo konfesjonał czarnych pokutników" ("The Italian"), Radcliffe zwykło się współcześnie stawiać obok Horacego Walpole’a i Matthew Gregory Lewisa w rzędzie największych prekursorów literatury grozy. Cechą charakterystyczną pisarstwa Radcliffe (w odróżnieniu od dwóch pozostałych wymienionych pisarzy) była drobiazgowa analiza racjonalistyczna wszelkich wykreowanych wcześniej wątków irracjonalnych, co z kolei bliskie jest duchowi Oświecenia. Powieści Radcliffe wypełniają opisy egzotycznych miejsc, których autorka nigdy w życiu nie zwiedziła, znajomość ich opierając wyłącznie na dziełach malarskich i literackich.
Wpływ.
Wpływ pisarstwa Radcliffe na późniejszych twórców ocenia się jako duży. Do grona pisarzy zafascynowanych jej twórczością należeli: Edgar Allan Poe, Juliusz Verne czy Arthur Conan Doyle; racjonalizm autorki "Italczyka" imponował bowiem pionierom powieści kryminalnej i detektywistycznej. Inni twórcy poddani wpływom Radcliffe to: John Keats, George Gordon Byron, Percy Bysshe Shelley, William Wordsworth, Samuel Taylor Coleridge, Charles Dickens, Daphne du Maurier oraz XIX-wieczne pisarki nurtu kobiecego – wspomniana wyżej Austen i Brontë, Elizabeth Barrett Browning. Ann Radcliffe inspirowała również polskich twórców romantycznych – Zygmunta Krasińskiego oraz Annę Mostowską.

</doc>
<doc id="207870" url="https://pl.wikipedia.org/wiki?curid=207870" title="Stefan Majewski (piłkarz)">
Stefan Majewski (piłkarz)

Stefan Majewski (ur. 31 stycznia 1956 w Bydgoszczy) – polski piłkarz grający na pozycji obrońcy, wielokrotny reprezentant Polski, zdobywca 3. miejsca na Mistrzostwach Świata w 1982, trener piłkarski, absolwent Deutsche Sporthochschule Köln (Wyższej Szkoły Sportowej w Kolonii), przewodniczący Rady Trenerów w PZPN. W 2009 pełniący obowiązki selekcjonera reprezentacji Polski.
Kariera piłkarska.
Kariera klubowa.
Do 1978 związany był z klubami bydgoskimi. Jest wychowankiem klubu Gwiazda Bydgoszcz, a od 1972 do końca 1976 występował w Chemiku Bydgoszcz. Wiosną 1977 reprezentował barwy wojskowego klubu Zawisza Bydgoszcz, z którym wywalczył awans do I ligi. W przerwie zimowej sezonu 1978/1979 został zawodnikiem Legii Warszawa. W debiucie w barwach Legii w meczu ze Śląskiem Wrocław (4 marca 1979) strzelił dwa gole. W kolejnych sezonach był podstawowym zawodnikiem warszawskiej drużyny, z którą dwukrotnie zdobywał Puchar Polski. Pod koniec 1984 wyjechał do RFN. 1 grudnia 1984 zadebiutował w zespole 1. FC Kaiserslautern w meczu z Bayernem Monachium, zmieniając po przerwie Andreasa Brehmego. W Kaiserslautern był również graczem podstawowej jedenastki. 3 maja 1985 w spotkaniu z Eintrachtem Brunszwik strzelił swojego jedynego gola w 1. Bundeslidze. Sezon 1987/1988 spędził w 2. Bundeslidze jako gracz Arminii Bielefeld. Po roku gry w cypryjskim Apollonie Limassol wrócił do Niemiec – ostatnie lata kariery spędził we Freiburger FC.
Kariera reprezentacyjna.
Jako zawodnik Zawiszy zadebiutował 30 sierpnia 1978 w reprezentacji Polski w wyjazdowym meczu towarzyskim z Finlandią. W spotkaniu zakończonym wynikiem 1:0 dla Polski strzelił zwycięskiego gola. W latach 1978–1983 regularnie występował w drużynie narodowej prowadzonej najpierw przez Ryszarda Kuleszę, a następnie przez Antoniego Piechniczka. Na Mistrzostwach Świata w Hiszpanii w 1982 wystąpił we wszystkich 7 meczach polskiej drużyny. W spotkaniu z Francją decydującym o 3. miejscu (3:2 dla Polski) strzelił bramkę. Wystąpił również na Mistrzostwach Świata w Meksyku w 1986, po których zakończył karierę reprezentacyjną. Łącznie w drużynie narodowej rozegrał 40 meczów, strzelił 4 bramki.
Od 2014 członek Klubu Wybitnego Reprezentanta.
Kariera trenerska.
Jeszcze jako zawodnik SC Freiburg pracował z juniorami tego klubu. Wiosną 1994 i ponownie od kwietnia 1995 pracował w Polonii Warszawa, z którą w sezonie 1995/1996 awansował do I ligi. W kolejnych latach prowadził zespół amatorów Kaiserslautern. W 1999 wrócił do Polski by objąć stanowisko szkoleniowca Amiki Wronki. Prowadził również Zagłębie Lubin, Świt Nowy Dwór Mazowiecki, ponownie Amikę, Widzew Łódź oraz Cracovię. W 2002 pełnił funkcję asystenta ówczesnego selekcjonera drużyny narodowej Zbigniewa Bońka, a w 2009 objął funkcję trenera reprezentacji Polski do 23 lat. 17 września 2009 powierzono mu tymczasowe pełnienie obowiązków selekcjonera kadry narodowej. Poprowadził reprezentację w dwóch końcowych meczach eliminacji Mistrzostw Świata.

</doc>
<doc id="207871" url="https://pl.wikipedia.org/wiki?curid=207871" title="Niedocukrzenie">
Niedocukrzenie



</doc>
<doc id="207875" url="https://pl.wikipedia.org/wiki?curid=207875" title="Bruce McLaren">
Bruce McLaren

Bruce Leslie McLaren (ur. 30 sierpnia 1937 w Auckland, zm. 2 czerwca 1970 w Goodwood) – nowozelandzki inżynier, kierowca wyścigowy, technik i wynalazca.
Jego nazwisko zostało użyte w nazwie zespołu Team McLaren, który jest jednym z najbardziej utytułowanych zespołów w Formule 1. Zespół McLarena zdobył łącznie 20 tytułów mistrzowskich. Samochody McLarena całkowicie zdominowały zawody CanAm w latach 1967-1972. Wygrywali 56 razy i pięć razy zdobyli tytuł mistrzowski konstruktorów. Wygrali również trzy wyścigi Indianapolis 500, wyścig Le Mans 24 i Sebring 12.
Życiorys.
Dzieciństwo i początki kariery.
W wieku dziewięciu lat McLaren doznał ciężkiego urazu biodra. W rezultacie jego lewa noga była krótsza niż prawa. Spędził dwa lata w szynach, jednakże później często lekko utykał. Rodzice Bruce’a (Les i Ruth McLaren) byli właścicielami warsztatu samochodowego w Remuera, Auckland. McLaren spędzał cały swój wolny czas w warsztacie.
Ojciec Bruce’a McLarena odnowił dla niego starego Austina 7 Uster. Tym samochodem w wieku 14 lat, McLaren wystartował w swoim pierwszym wyścigu. Dwa lata później wziął udział w swoim pierwszym poważnym wyścigu. Jego następnymi samochodami były Ford 10, Austin-Healey i Cooper-Climax Formuły 2. Natychmiast zaczął modyfikować swój samochód, polepszając jego osiągi. W roku 1958 był w czołówce zawodników Nowej Zelandii, został zauważony przez organizację zajmującą się wyścigami Grand Prix w tym kraju. Wytypowano go na ich „kierowcę w Europie”. Obok niego w tym samym projekcie uczestniczył Denny Hulme.
Cooper.
Bruce McLaren zagościł w zespole Coopera na 7 lat. Ścigał się w F2 oraz podczas Grand Prix Niemiec na torze Nürburgring, gdzie samochody F1 i F2 startowały równolegle. Zaszokował wszystkich swoją świetną formą. Ukończył wyścig jako pierwszy z zawodników F2, a piąty w klasyfikacji generalnej.
W sezonie 1959 dołączył do zespołu Formuły 1 Coopera. Jego partnerem został Jack Brabham, który już wcześniej zauważył jego talent. Tego samego roku wygrał Grand Prix Stanów Zjednoczonych. Miał wtedy 22 lata, przeszedł do historii jako najmłodszy zwycięzca GP w tamtym okresie. Wyścig był ostatnią rundą sezonu 1959 odbył się w grudniu, a już w lutym następnego roku dopisał do swojego konta kolejne zwycięstwo. Tym razem wygrał w Grand Prix Argentyny.
Własny zespół.
Bruce McLaren wygrał Grand Prix Monako w sezonie 1962. W następnym roku założył przedsiębiorstwo Bruce McLaren Motor Racing Ltd, która istnieje do dnia dzisiejszego pod nazwą McLaren. Zespół Cooper opuścił pod koniec roku 1965 i ogłosił powstanie swojego własnego zespołu. W barwach swojego zespołu zadebiutował podczas Grand Prix Monako 1966. W 1968 do zespołu dołączył Denny Hulme, który rok wcześniej wywalczył tytuł mistrzowski. Pierwsze i jedyne zwycięstwo w samochodzie własnej konstrukcji odniósł podczas Grand Prix Belgii 1968. Bolidy McLarena w ramach hołdu dla ojczyzny swojego twórcy mają logo "speedy Kiwi".
W 1966 wraz z drugim kierowcą – Chrisem Amonem, wygrał w prestiżowym wyścigu 24 godziny Le Mans startowali w samochodzie Ford GT40.
Jak tylko zawody CanAm stały się bardzo popularne w Kanadzie i Stanach Zjednoczonych, natychmiast pojawił się tam McLaren. Nowy bolid Bruce’a McLarena był dwa razy drugi i dwa razy trzeci na sześć wyścigów, w których brał udział.
W roku 1967 wygrali pięć z sześciu wyścigów, a w roku 1968 cztery z sześciu. W następnym roku Team McLaren był niepokonany, wygrywając wszystkie wyścigi (11 na 11). W jednym wyścigu zespół McLarena zajął całe podium (1-2-3 McLaren, Hulme, Dan Gurney).
Śmierć.
Bruce McLaren zginął w wypadku podczas testów w swoim własnym samochodzie, 2 czerwca 1970. Na torze Goodwood w Anglii testował swój nowy samochód M8D, gdy nagle urwał się tylny spojler. McLaren wypadł z toru i uderzył w metalową podporę stanowiska sędziowskiego. Zginął na miejscu.
Upamiętnienie.
W 1991 roku Bruce McLaren został umieszczony w International Motorsports Hall of Fame.
W 2017 roku, w filmie dokumentalnym pt. "McLaren", w rolę Bruce'a McLarena wcielił się Dwayne Cameron.

</doc>
<doc id="207877" url="https://pl.wikipedia.org/wiki?curid=207877" title="Magnetic Fields">
Magnetic Fields

Magnetic Fields () – album twórcy muzyki elektronicznej Jeana-Michela Jarre’a, wydany w 1981 roku. Inspiracją do stworzenia tego albumu były m.in. dzieła Andy’ego Warhola. Muzyka na nim zawarta została stworzona za pomocą cyfrowego syntezatora Fairlight CMI, dzięki czemu uzyskano nowe, nieznane dźwięki. Usłyszeć na albumie można również odgłosy rozmaitych przedmiotów i urządzeń wytwarzanych przez człowieka.
Oryginalny tytuł francuski stanowi grę słów: wyrażenie ' („śpiewy magnetyczne”) wymawia się prawie tak samo jak ' („pola magnetyczne”); angielski tytuł nie zachowuje tej gry słów.
Album rozpoczyna się utworem „Magnetic Fields part 1”, trójczęściowym, trwającym blisko 18 minut i będącym esencją całego albumu dziełem. Rozpoczyna się mocnymi tonami, by po kilku minutach przejść w melancholijną część drugą. Ta kończy się odgłosem przelatującego samolotu i nagłym rozpoczęciem części trzeciej.
„Magnetic Fields 2” to skoczny utwór z charakterystyczną sekwencją „klaśnięć”. Kończy go odgłos przejeżdżającego pociągu, będący swoistym łącznikiem między tym utworem a „Magnetic Fields 3” – utworu utrzymanego w typowo industrialnych klimatach. Utwór ten jest swoistym popisem możliwości Fairlighta. Po nim następuje „Magnetic Fields 4”, w którym można odnaleźć charakterystyczne echa bossa novy.
Fragment pierwszego utworu był również wykorzystywany jako dżingiel istniejącej do lipca 1997 roku anglojęzycznej radiostacji numerycznej, mającej przydomek "".

</doc>
<doc id="207882" url="https://pl.wikipedia.org/wiki?curid=207882" title="Rów tektoniczny">
Rów tektoniczny

Rów tektoniczny (graben) – rodzaj obniżenia geologicznego, obejmujący wąski i podłużny fragment skorupy ziemskiej, który zapadł się wzdłuż równoległych do siebie uskoków normalnych. Natomiast część skorupy, która została wypiętrzona i znajduje się ponad rowem nosi nazwę zrębu lub horstu.
Używane niekiedy na oznaczenie rowu tektonicznego słowo "graben" pochodzi z języka niemieckiego.

</doc>
<doc id="207883" url="https://pl.wikipedia.org/wiki?curid=207883" title="Zrąb (geologia)">
Zrąb (geologia)



</doc>
<doc id="207884" url="https://pl.wikipedia.org/wiki?curid=207884" title="Olav Haraldsson">
Olav Haraldsson



</doc>
<doc id="207893" url="https://pl.wikipedia.org/wiki?curid=207893" title="Pasek przesuwania">
Pasek przesuwania

Pasek przesuwania () – widżet służący najczęściej do przesuwania zawartości innego widżetu, która jest większa, niż powierzchnia przewidziana do wyświetlania tej zawartości. Wiele złożonych widżetów zawiera taki pasek, często nawet tworzony dynamicznie (tzn. nie pojawia się, dopóki wszystko się mieści w wyznaczonych wymiarach).
Paski przesuwania związane z istniejącymi widżetami są obsługiwane automatycznie przez sam widżet. Inna sprawa jest w przypadku widżetów definiowanych przez użytkownika. Użytkownik musi wtedy taki widżet zarówno sam narysować, jak też samemu określić, którą część widżetu aktualnie ma wyświetlać.
Pasek przesuwania można konfigurować pod względem parametrów działania: wielkość "powierzchni chwytnej" oraz delty przesunięcia podczas jego używania przez użytkownika. Pasek zwykle powinien być tak skonstruowany, żeby odległość o jaką przesuwa się "zawartość widżetu" była identyczna, jak wartość, o jaką przesuwa się "powierzchnię chwytną" paska przesuwania.
Pasek przesuwania generuje następujące zdarzenia:
Ponadto pasek przesuwania generuje zdarzenie kręcenia kółkiem od myszki. Nie jest to zdarzenie standardowe, a jego obsługa diametralnie różni się w systemie Microsoft Windows i w systemie X Window System. W systemie MS Windows generowane są dwa zdarzenia. Domyślnie przewijany jest pasek, który posiada skupienie, ale programista może wybrać, aby zdarzenie przekazane było widżetowi, nad którym stoi kursor. Natomiast na systemie X Window kręcenie kółkiem jest traktowane jak naciskanie czwartego i piątego przycisku myszki. Zdarzenie przesyłane jest zatem do widżetu nad którym stoi kursor, tak jak to ma miejsce w przypadku pozostałych klawiszy myszy.

</doc>
<doc id="207897" url="https://pl.wikipedia.org/wiki?curid=207897" title="The Concerts in China">
The Concerts in China

The Concerts in China – album francuskiego twórcy muzyki elektronicznej Jeana-Michela Jarre’a wydany w 1982 roku. Album został nagrany podczas koncertów w Chinach.
Lista utworów.
CD 1
CD 2

</doc>
<doc id="207899" url="https://pl.wikipedia.org/wiki?curid=207899" title="Graben">
Graben

Austria:
Niemcy:
Szwajcaria:
Inne:
Zobacz też:

</doc>
<doc id="207910" url="https://pl.wikipedia.org/wiki?curid=207910" title="Hood">
Hood

Hood – jednostka osadnicza w Stanach Zjednoczonych, w stanie Kalifornia, w hrabstwie Sacramento.

</doc>
<doc id="207914" url="https://pl.wikipedia.org/wiki?curid=207914" title="Kopernik (statek szkolny)">
Kopernik (statek szkolny)

Kopernik – parowy statek wiślany zaadaptowany na szkolny statek Szkoły Morskiej w Tczewie.
Oprócz szkolenia kadetów, pływał na trasie Tczew – Gdańsk, dowożąc słuchaczy na żaglowiec „Lwów”. Rolę tę pełnił do 1925 r.

</doc>
<doc id="207915" url="https://pl.wikipedia.org/wiki?curid=207915" title="Foxtrot">
Foxtrot



</doc>
<doc id="207917" url="https://pl.wikipedia.org/wiki?curid=207917" title="A Question of Time">
A Question of Time

A Question of Time – singel zespołu Depeche Mode promujący album "Black Celebration". Nagrań koncertowych dokonano podczas występu w Bazylei (Szwajcaria) – 30 listopada 1984. Stroną B singla jest wykonany "na żywo" utwór "Black Celebration".

</doc>
<doc id="207929" url="https://pl.wikipedia.org/wiki?curid=207929" title="Pięć małych świnek">
Pięć małych świnek

Pięć małych świnek ( lub "Murder in Retrospect") – powieść kryminalna Agathy Christie z Herkulesem Poirotem, wydana po raz pierwszy w 1942 roku.
Opis fabuły.
Do Herculesa Poirota zgłasza się energiczna młoda dziewczyna, Karla Lemarchant. Opowiada mu ona historię swej matki, Caroline Crale, którą przed szesnastu laty skazano na dożywocie za otrucie męża, słynnego artysty, Amyasa Crale’a. Kobieta zmarła w więzieniu rok po skazaniu. Karla jest głęboko przekonana o niewinności matki i prosi, by Poirot pomógł pośmiertnie oczyścić ją z zarzutów.
Hercules już na początku dostrzega, że sprawa nie będzie prosta. Po rozmowach z kolejnymi prawnikami okazuje się, że wina Caroline była niemal pewna – kobieta rzekomo otruła męża, dodając mu do szklanki z piwem cykuty; motywem jej zbrodni miała być wściekłość z powodu licznych romansów Amyasa. Na dodatek na parę dni przed tragedią, Amyas Crale istotnie zaczął mówić o pragnieniu uzyskania rozwodu z żoną i odejścia do innej kobiety.
Choć wydaje się oczywiste, że Caroline była winna, Poirot uparcie wierzy przeczuciom Karli, że wcale tak nie było. Postanawia więc odtworzyć scenę zbrodni sprzed lat, by w planie mordercy znaleźć lukę. W tym celu odnajduje wszystkich tych, którzy owego tragicznego dnia byli w domu Crale’ów i prosi ich o jak najdokładniejsze spisanie wspomnień z tamtego okresu. Detektyw wierzy, że właśnie jedna z tych pięciu osób jest zabójcą i że zdemaskuje ją, analizując obecne w notatkach sprzeczności...
Podejrzani to:
Rozwiązanie.
Tak naprawdę Caroline i Amyas Crale’owie kochali się wzajemnie cały czas i oboje mieli tego świadomość. W Elsie Greer malarz widział tylko swą modelkę, nikogo innego; postanowił jednak robić jej nadzieje na bliższe kontakty – tylko po to, by dalej pozowała mu do obrazu, który zapowiadał się według niego naprawdę świetnie. W dniu morderstwa rozmawiał o tym z żoną. Pech chciał, że Elsa podsłuchała ich rozmowę. Zdjęta gniewem i zazdrością, dodała cykutę do piwa Crale’a. Caroline Crale w sądzie pogrążyło to, że próbowała zacierać ślady zbrodni. Okazało się, że nie robiła tego w celu ukrycia – jak wierzono – własnego przestępstwa, tylko dlatego, że do końca trwała w błędnym przekonaniu o winie swej siostry, Angeli.
Poirot, swoim zwyczajem, ujawnia prawdę po zgromadzeniu w jednym miejscu wszystkich uczestników dramatu. Morderczyni Amyasa Crale’a (czyli Elsa Greer) prosi zszokowane towarzystwo o pozostawienie jej z detektywem sam na sam; gdy pozostałe osoby, zgodnie z jej życzeniem, wychodzą, przyznaje się do winy. Unika jednak kary ze względu na przedawnienie sprawy i znikomość dowodów. W serialu jednak niewiele brakuje, by Lucy wzięła odwet i zabiła Elsę. Młodą kobietę przed zbrodnią powstrzymuje Poirot.
Ekranizacje.
W 2003 roku premierę miała ekranizacja powieści jako odcinek serialu "Poirot".

</doc>
<doc id="207934" url="https://pl.wikipedia.org/wiki?curid=207934" title="Grabianów">
Grabianów

Grabianów – wieś w Polsce położona w województwie mazowieckim, w powiecie siedleckim, w gminie Siedlce. Leży 5 km na południe od Siedlec.
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do województwa siedleckiego.
W odległości 1 km od Grabianowa przebiega droga krajowa nr 63 Węgorzewo - Sławatycze. Bezpośrednio na południe znajduje się obwodnica Siedlec, leżąca w ciągu drogi krajowej nr 2.
Wierni Kościoła rzymskokatolickiego należą do parafii św. Jana Pawła II w Siedlcach.
W Grabianowie urodził się Lucjan Koć żołnierz Batalionów Chłopskich.
Historia.
Pierwsza pisemna wzmianka o miejscowości pochodzi z 1471 - Grabianów jest wymieniony jako jedna z wsi wchodzących w skład nowo erygowanej parafii w Pruszynie. W pierwszej połowie XVI w. Grabianów znalazł się w posiadaniu właścicieli Siedlec - Gniewoszów-Siedleckich. Od 1532 wszedł w skład nowo utworzonej parafii siedleckiej. W następnych stuleciach Grabianów stanowił prywatną własność kolejnych właścicieli Siedlec.
W 1827 liczył 18 domów i 135 mieszkańców. W 1881 miał 25 domów i 225 mieszkańców.

</doc>
<doc id="207938" url="https://pl.wikipedia.org/wiki?curid=207938" title="Rea (ptak)">
Rea (ptak)



</doc>
<doc id="207940" url="https://pl.wikipedia.org/wiki?curid=207940" title="HMS Royal Oak">
HMS Royal Oak

HMS „Royal Oak” – nazwa noszona przez osiem okrętów brytyjskiej Royal Navy, najbardziej znany jest pancernik HMS „Royal Oak” z okresu I i II wojny światowej, zatopiony przez niemiecki okręt podwodny w bazie Scapa Flow. Nazwa – „królewski dąb” – pochodzi od drzewa, w którym schował się Karol II Stuart podczas walk w czasie rewolucji angielskiej:

</doc>
<doc id="207941" url="https://pl.wikipedia.org/wiki?curid=207941" title="Przygody Sherlocka Holmesa">
Przygody Sherlocka Holmesa

Przygody Sherlocka Holmesa (ang. "The Adventures of Sherlock Holmes") – zbiór 12 opowiadań szkockiego pisarza, sir Arthura Conana Doyle’a, ilustrowanych przez Sidneya Pageta i opublikowanych pierwotnie w „The Strand Magazine” w latach 1891–1892. I wydanie książkowe ukazało się 14 października 1892 w liczbie 10 tysięcy egzemplarzy
Książka.
Pierwszy z pięciu zbiorów opowiadań o przygodach detektywa Sherlocka Holmesa, wydany po dwóch powieściach: "Studium w szkarłacie" i "Znak czterech". Podobnie jak w wymienionych tytułach, Holmes rozwiązuje nietypowe i skomplikowane zagadki kryminalne, posługując się przede wszystkim metodą dedukcji. W rozszyfrowywaniu problemów pomaga detektywowi także znajomość psychologii, chemii, prawa, literatury sensacyjnej oraz policyjne kroniki wypadków i nieodłączna fajka, a czasami gra na skrzypcach. Ponadto dzięki nieprzeciętnej sprawności fizycznej potrafi wyjść cało z najtrudniejszych opresji. W działaniach towarzyszy mu dr Watson, przyjaciel i kronikarz wszystkich znaczących dokonań.
W 2010 zbiór wydano w nowym tłumaczeniu Ewy Łozińskiej-Małkiewicz.
Lista opowiadań.
Późniejsze polskie wydania opowiadań Conana Doyle’a, wydane pod takim samym tytułem, różniły się niekiedy zawartością zbioru.

</doc>
<doc id="207944" url="https://pl.wikipedia.org/wiki?curid=207944" title="Joachimów">
Joachimów

Joachimów – wieś w Polsce położona w województwie mazowieckim, w powiecie siedleckim, w gminie Siedlce. Leży 10 km od Siedlec. 
W odległości 2 km od Joachimowa przebiega droga krajowa nr 2 Świecko-Terespol.
Wierni Kościoła rzymskokatolickiego należą do parafii Ducha Świętego w Siedlcach.
W latach 1975–1998 miejscowość administracyjnie należała do województwa siedleckiego.

</doc>
<doc id="207945" url="https://pl.wikipedia.org/wiki?curid=207945" title="Ryt Szkocki Dawny i Uznany">
Ryt Szkocki Dawny i Uznany

Ryt Szkocki Dawny i Uznany (RSDU) – jeden z dominujących i bardziej rozbudowanych rytów masońskich, mocno przeniknięty tradycją judaizmu. Wbrew nazwie, nie powstał w Szkocji, lecz w napoleońskiej Francji. Posiada 33 stopnie wtajemniczenia. Związany przede wszystkim z masonerią regularną.
Stopnie RSDU.
"Masoneria niebieska (świętojańska) – stopnie symboliczne (uniwersalne)"
"Masoneria czerwona – stopnie kapitularne"
"Masoneria czarna – stopnie filozoficzne"
"Masoneria biała – stopnie administracyjne"
Zasadnicze znaczenie mają stopnie 18, 30 i administracyjne. Stopień Rycerza Kadosza jest najwyższym w hierarchii dogmatycznej (w języku hebrajskim "kadosz" oznacza „święty”). Oznaką stopnia jest sztylet zaś świętym słowem "Nekam" – „zemsta” (nawiązuje do śmierci Jakuba de Molaya).
W Polsce.
W okresie międzywojennym liczbę polskich wolnomularzy wyższych stopni (od czwartego począwszy) szacowano na 90–150 członków.
Polscy wolnomularze regularni Rytu Szkockiego zrzeszeni są w organizacji pod nazwą: „Suwerenny Zakon Rytu Szkockiego Dawnego Uznanego Wolnych i Przyjętych Mularzy Polski”. Polski Zarząd Rytu jest odrębną strukturą organizacyjną niepodporządkowaną obediencji WLNP, zarządzającej lożami błękitnymi. Najwyższym organem zarządzającym w Polsce jest Rada Najwyższa Wielkich Suwerennych Inspektorów Generalnych 33 i Ostatniego Stopnia Rytu Dawnego Uznanego Wolnych i Przyjętych Mularzy Polski. Skupia ona wolnomularzy regularnych rytu szkockiego posiadających 33. stopień wtajemniczenia. Na jej czele stoi wielki komandor, obecnie Sergiusz Chądzyński, wcześniej – Marek Brzeziński (w latach 2007–2018), Jean Wojciech Siciński (w latach 1994–2007), Tadeusz Gliwic (w latach 1993–1994).
Wyższe stopnie szkockie aktywne są w Polskiej Federacji „Le Droit Humain”, w ramach której działają loże doskonalenia (4-14 stopień) „Spirala” w Warszawie i „Świetlisty Krąg” w Katowicach oraz loża kapitularna „Feniks” (18 st.) i areopag „Orzeł Czarny i Biały” (30 st.) w Warszawie. Wielka Loża Kultur i Duchowości posiada w Ustroniu lożę doskonalenia „Jan Szczepański”.
Ponadto w dniu 5 listopada 2010 roku Rada Najwyższa 33 i Ostatniego Stopnia RSDIU Wielkiej Loży Włoch ukonstytuowała dziewięcioosobową Radę Najwyższą Inspektorów Generalnych 33 i ostatniego stopnia Rytu Szkockiego Dawnego i Uznanego Wolnych i Uznanych Mularzy Polski i krajów Bałtyckich, powiązaną traktatem z Wielkim Wschodem Polski. Pierwszym wielkim komandorem nowej obediencji stopni wyższych został wybrany Waldemar Gniadek, który pełnił tę funkcję do czerwca 2013 r.

</doc>
<doc id="207946" url="https://pl.wikipedia.org/wiki?curid=207946" title="Nowe Iganie">
Nowe Iganie

Nowe Iganie – wieś w Polsce położona w województwie mazowieckim, w powiecie siedleckim, w gminie Siedlce. Leży 5 km od centrum Siedlec, nad rzeką Muchawką (dawna Wiśniówka).
W latach 1975–1998 miejscowość administracyjnie należała do województwa siedleckiego.
Przez Nowe Iganie przebiega trasa międzynarodowa E30 Cork – Omsk, której częścią w Polsce jest droga krajowa nr 2 i droga powiatowa do Siedlec i Żelkowa Kolonii.
Wierni Kościoła rzymskokatolickiego należą do parafii Matki Bożej Nieustającej Pomocy w Starym Opolu oraz do Parafii Błogosławionych Męczenników Podlaskich w Siedlcach.
10 kwietnia 1831, w okresie powstania listopadowego, miała tu miejsce bitwa, w której Polacy zwyciężyli wojska rosyjskie. We wsi znajduje się upamiętniający bitwę pomnik odsłonięty 13 września 1931 roku. Imieniem dowódcy bitwy – gen. Ignacego Prądzyńskiego nazwano Zespół oświatowy (szkoła podstawowa i gimnazjum) w Nowych Iganiach.

</doc>
<doc id="207949" url="https://pl.wikipedia.org/wiki?curid=207949" title="Samotna cyklistka">
Samotna cyklistka

Samotna cyklistka (ang. "The Adventure of the Solitary Cyclist") – jedno z opowiadań Arthura Conana Doyle’a opisujących przygody Sherlocka Holmesa i doktora Watsona. Pierwsza publikacja w "Collier’s Weekly" (grudzień 1903, rysunki Frederic Dorr Steele), druga w The Strand Magazine (styczeń 1904, rysunki Sidney Paget). W wydaniu książkowym po raz pierwszy w tomie Powrót Sherlocka Holmesa w 1905 r. Znane też jako "Samotny cyklista".
Opis fabuły.
Do Sherlocka Holmesa zwraca się panna Wioletta Smith, nauczycielka muzyki, która po śmierci ojca mieszka z matką na wsi. Kobieta spotkała się z panami Carruthersem i Woodleyem, którzy wrócili z Afryki Południowej z wiadomością, że jej stryj zmarł. Pierwszy z nich wydał się jej dżentelmenem, drugi grubianinem. Z braku dużych dochodów z radością przyjęła pracę domowej nauczycielki dla dziecka pana Carruthersa, który zaproponował jej stawkę dwa razy wyższą niż przeciętna. Wioletta pracowała spokojnie u chlebodawcy, póki nie zaczął go odwiedzać Woodley. Młodzieniec natarczywie zalecał się do niej, w końcu Carruthers wyprosił go stamtąd.
Co tydzień, gdy panna Smith jeździ rowerem do domu na weekend, podąża za nią w odległości 200 jardów tajemniczy rowerzysta. Chcąc odkryć jego tożsamość, dziewczyna bezskutecznie próbuje zbliżyć się do niego. Wysłany na obserwację Watson również nie rozpoznaje rowerzysty. Holmes robi rozpoznanie w pobliskim pubie, gdzie stacza walkę z Woodleyem, zaniedbuje jednak ostrzec klientkę, co jej grozi. Podczas jednej z podróży kobieta zostaje porwana przez Woodleya i jego wspólnika, Williamsona, właściciela pobliskiego dworu i byłego księdza. Bandyci zmuszają pannę do ślubu z Woodleyem, kiedy na miejsce docierają Holmes z doktorem i Carruthers, który był tajemniczym cyklistą. Z początku był on członkiem szajki, ale zmieniwszy zamiary, chronił z oddali pannę Smith przed porwaniem. Na widok tego, co wspólnicy zrobili dziewczynie, rani Woodleya strzałem z pistoletu. Sherlock Holmes tłumaczy, że ślub nie jest ważny, ponieważ miał miejsce przymus, a Williamson nie ma legalnych święceń. 
Motywem porwania okazuje się majątek jaki panna Smith odziedziczyła po stryju, co przy tej okazji wyszło na jaw.
Przygoda kończy się karą dla porywaczy: Woodley i Williamson trafiają do więzienia, wobec Carruthersa kara zostaje złagodzona. 
Ekranizacje:

</doc>
<doc id="207958" url="https://pl.wikipedia.org/wiki?curid=207958" title="Nowe Opole">
Nowe Opole

Nowe Opole – wieś w Polsce położona w województwie mazowieckim, w powiecie siedleckim, w gminie Siedlce. Leży przy trasie międzynarodowej E30 Cork - Omsk, 7 km na zachód od Siedlec.
W miejscowości znajdują się Wyższe Seminarium Duchowne im. Jana Pawła II, filia biblioteczna, remiza strażacka, sala weselna oraz plac zabaw dla dzieci. Od 1918 roku w Nowym Opolu działa jednostka Ochotniczej Straży Pożarnej. 
Wierni Kościoła rzymskokatolickiego należą do parafii Matki Bożej Nieustającej Pomocy w Starym Opolu. Na terenie miejscowości znajduje się także cmentarz parafialny. 
W latach 1975–1998 miejscowość administracyjnie należała do województwa siedleckiego.

</doc>
<doc id="207960" url="https://pl.wikipedia.org/wiki?curid=207960" title="Równina Warmińska">
Równina Warmińska

Równina Warmińska (313.56) – mezoregion fizycznogeograficzny w północnej Polsce, we wschodniej części Pobrzeża Gdańskiego, zaliczany do mezoregionu typu obniżeń, kotlin, większych dolin i równin akumulacji wodnej przeważnie z wydmami w regionie nizin i obniżeń, przechodzący od wschodu we Wzniesienia Górowskie i Równinę Ornecką, od północy i północnego zachodu w Wybrzeże Staropruskie, od południa w Pojezierze Iławskie, od zachodu w Żuławy Wiślane i Wysoczyznę Elbląską.
Obejmuje obszar około 640 km² równiny w dolinach Baudy i Pasłęki. Wysokości względne maleją z południa na północ –
od 70 do 20 m n.p.m., jednocześnie pochylając się w części północnej ku północnemu zachodowi, w kierunku Zalewu Wiślanego.
Na obszarze równiny położone jest miasto Braniewo.

</doc>
<doc id="207963" url="https://pl.wikipedia.org/wiki?curid=207963" title="Garbus (opowiadanie)">
Garbus (opowiadanie)

Garbus (ang. "The Crooked Man", org. "The Adventure of the Crooked Man") – jedno z opowiadań autorstwa sir Arthura Conana Doyle’a, o przygodach detektywa Sherlocka Holmesa ogłoszone po raz pierwszy w czasopiśmie The Strand Magazine w lipcu 1893, ilustracje wykonał Sidney Paget. Następnie w zbiorze "Wspomnienia Sherlocka Holmesa" w 1894. Autor umieścił dzieło na piętnastej pozycji własnej listy ulubionych krótkich opowiadań o Holmesie.
Fabuła.
Lato 1888 roku. W swym domu w mieście garnizonowym Aldershot ginie pułkownik James Barclay. Ciało odnaleziono na podłodze w pokoju, oficer miał rozbitą głowę. Na kanapie zemdlona leżała jego żona, Nancy. Na podłodze tuż przy zwłokach znaleziono osobliwą maczugę z twardego, rzeźbionego drzewa o kościanej rączce, bez śladów krwi. Pułkownik posiadał kolekcję najróżniejszej broni, przywiezionej z rozmaitych krajów, w których walczył, toteż można było sądzić, że maczuga ta również należała do jego pamiątek. Drzwi domu były zamknięte od wewnątrz, klucz zaginął, duże okno było uchylone. Pokojówka zeznaje, że pani pułkownikowa po powrocie z okresowej wizyty w parafialnym Towarzystwie Dobroczynności (gdzie wspierała ubogich) z jakichś powodów pokłóciła się z mężem, nazywając go tchórzem i żądając, by "zwrócił jej życie". Na twarzy zmarłego widać było wielki przestrach. Detektyw uznaje, że rana Barclaya była powodem uderzenia o kratę od kominka przy upadku. Prawdopodobnie upadł już martwy. Na pytanie, co tak przeraziło pułkownika, Holmes odpowiada, że przez okno widocznie wszedł i następnie wyszedł jakiś człowiek, widać bowiem ślady. O nim samym ma do powiedzenia mało, lecz odkrywa też ślady jakiegoś zwierzęcia wielkości psa, o nieznanym mu kształcie łapek, co może oznaczać zwierzę egzotyczne (później okazuje się, że była to mangusta). Detektyw indaguje pannę Morrison, z którą pułkownikowa była w Towarzystwie Dobroczynności. Okazuje się, że pani Barclay spotkała kalekiego mężczyznę, który przywitał ją po imieniu, ona również wydawała się go znać. Po chwili rozmowy rozeszli się. Pani Barclay była bardzo przejęta, lecz powiedziała jedynie, że to jeden ze starych znajomych, któremu "w życiu się źle powiodło". Ponieważ jego wygląd rzuca się w oczy, Holmes i Watson szybko go odnajdują. Poszukiwany mężczyzna - Henry Wood, inwalida wojenny, obecnie wędrowny artysta - opowiada wstrząsającą historię z czasów powstania sipajów, gdy był młody i przystojny, zaś Nancy była jego narzeczoną.
Ekranizacja w serialu produkcji Granada TV w 1984 r.

</doc>
<doc id="207965" url="https://pl.wikipedia.org/wiki?curid=207965" title="Prince of Wales">
Prince of Wales



</doc>
<doc id="207966" url="https://pl.wikipedia.org/wiki?curid=207966" title="Riurik">
Riurik



</doc>
<doc id="207969" url="https://pl.wikipedia.org/wiki?curid=207969" title="Pruszyn (powiat siedlecki)">
Pruszyn (powiat siedlecki)

Pruszyn (daw. Prószyn) – wieś w Polsce położona w województwie mazowieckim, w powiecie siedleckim, w gminie Siedlce. Leży 10 km na północny wschód od Siedlec, nad rzeką Liwiec. Przez wieś przebiega droga powiatowa Błogoszcz - Pruszynek i droga do Wólki Leśnej.
W Pruszynie znajduje się Parafia św. Mikołaja w Pruszynie z kościołem wybudowanym w latach 1807-1812, Zespół Oświatowy, ośrodek zdrowia, apteka i Ochotnicza Straż Pożarna. Działa tutaj założony w roku 1987 klub piłkarski WKS Liwiec Pruszyn. 
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość należała administracyjnie do województwa siedleckiego.
Historia.
Pierwsza wzmianka o wsi "Pruschina" pochodzi z 1448. W 1471 roku na mocy ugody między właścicielem Pruszyna Janem Pruszyńskim a plebanem zbuczyńskim Maciejem wyodrębniona została parafia pruszyńska. Tradycyjnie przyjmowany wcześniejszy rok założenia parafii (1430) jest wynikiem błędnego odczytania tekstu tej ugody.

</doc>
<doc id="207972" url="https://pl.wikipedia.org/wiki?curid=207972" title="Koń wschodniopruski">
Koń wschodniopruski

Koń wschodniopruski – rasa koni półkrwi angielskiej wyhodowana w Prusach Wschodnich o typie wszechstronnie użytkowym. Nazwa używana w latach 1945–1948, potem koń mazurski.
Na hodowlę koni półkrwi w Polsce duży wpływ wywarły rasy niemieckie, austro-węgierskie oraz w mniejszym stopniu francuskie. Hodowle prowadzone w XIX w. w Kwidzynie, Kętrzynie, Braniewie czy w Wystruciu opierały się głównie na ogierach dostarczanych z Państwowego Stada Koni w Trakenach. Zasadniczym celem hodowli było zaopatrzenie armii w konie typu wierzchowego. Hodowcy konia wschodniopruskiego zrzeszali się w Związku H.K. pod nazwą (Ostpreussische Stutbuch- gesellschaft fur Warmblut Trakechner Abstammmung), z siedzibą w Królewcu.
Wysokość w kłębie: 155 cm (klacz) – 168 cm (ogier).
Masa: 500 kg (klacz) – 700 kg (ogier) .

</doc>
<doc id="207974" url="https://pl.wikipedia.org/wiki?curid=207974" title="ORP Jastrząb (1922)">
ORP Jastrząb (1922)

ORP Jastrząb (P-551), poprzednio USS S-25 (SS-130) – jednokadłubowy okręt podwodny z czasów drugiej wojny światowej amerykańskiego typu "S/S-1", będącego trzonem amerykańskiej floty podwodnej w okresie międzywojennym. Wraz z pięcioma innymi okrętami typu "S", S-25 został przekazany Wielkiej Brytanii w ramach pomocy wojennej na podstawie ustawy Lend Lease, a przez tę ostatnią wydzierżawiony Polskiej Marynarce Wojennej. Okręt został zatopiony na Morzu Norweskim 2 maja 1942 roku, w wyniku omyłki dowódców sojuszniczych jednostek nawodnych w trakcie operacji dalekiej osłony konwoju PQ-15.
ORP „Jastrząb” jest jak dotąd jedynym w historii PMW okrętem podwodnym, jaki pokonał w stanie wynurzonym Ocean Atlantycki z zachodu na wschód.
Konstrukcja.
„Jastrząb” był przedstawicielem pierwszej serii okrętów podwodnych "typu S", opracowanego przez stocznię Electric Boat (EB) w konkursie amerykańskiej marynarki na jednostki typu "S". Zgodnie z projektem EB, w odróżnieniu od jednostek "typu S" opracowanych przez Simone'a Lake’a oraz samą marynarkę, „Jastrząb” miał konstrukcję jednokadłubową ze zbiornikami balastowymi umieszczonymi wewnątrz kadłuba.
Kadłub miał zaokrąglony wrzecionowaty kształt z wąską nadbudówką umieszczoną w około ¾ długości w kierunku rufy, opadający później ostro w dół do sterów. Same stery umieszczone zostały na samym końcu kadłuba w linii jego osi za bliźniaczymi śrubami. „Jastrząb” wyposażony został w dwie symetrycznie ułożone pary wyrzutni torpedowych kalibru 533 mm na dziobie oraz kotwicę na sterburcie. Cechą tego okrętu był jeden z pierwszych przypadków zastosowania składających się do wnętrza kadłuba dziobowych sterów głębokości, których trzon osłaniany był kanciastą obudową. W okręcie zastosowano charakterystyczny w tym czasie dla projektów stoczni Electric Boat podział baterii akumulatorowych na dwie części, z jedną połową umieszczoną przed centrum kontroli okrętu, drugą zaś zaraz za nim. Na szczytowej krawędzi dziobu umieszczona była rura umożliwiająca zaczep do holowania okrętu, co stanowiło unikatowe rozwiązanie konstrukcyjne Electric Boat. Układ napędowy okrętu składał się dwóch silników Diesla New London Ship and Engine Company (NELSECO) o mocy 600 SHP (448 kW) każdy oraz dwóch silników elektrycznych Ridgway o mocy 750 KM (560 kW) każdy. W zanurzeniu, silniki elektryczne czerpały energię ze 120 ogniw akumulatorowych, napędzając dwa wały napędowe poruszające dwie śruby. Jak wszystkie okręty typu "S", S-25 a następnie „Jastrząb” uzbrojony był 12 torped Mark X Mod 3 – po jednej w każdej z czterech umieszczonych na dziobie wyrzutni torpedowych oraz osiem torped zapasu umieszczonych w rakach przedziału torpedowego. Uzbrojenie okrętu uzupełniało jedno działo kalibru 102 mm. Zespół sensorów okrętu stanowiły natomiast peryskop oraz sonary SC i pasywny MV. „Jastrząb” wyposażony był w układ chłodzenia zimnego magazynu, co w czasie projektowania tego typu okrętów było nowością w amerykańskiej flocie podwodnej, a wkrótce po zakończeniu drugiej wojny światowej urządzenia umożliwiające przechowywanie świeżej żywności stały się standardem w okrętach tej klasy.
Budowa i służba w US Navy.
S-25 należał do pierwszej wybudowanej w stoczni Fore River w Quincy w stanie Massachusetts grupy okrętów typu S-1 (od S-18 do S-29), najbardziej zbliżonej konstrukcyjnie do oryginalnej konstrukcji prototypu USS S-1. Stępkę pod jednostkę położono 16 października 1918 roku, zwodowano zaś ją 29 maja 1922 roku, po czym 9 lipca 1923 roku została przyjęta do służby jako USS S-25 (SS-130) pod dowództwem Lt. Comdr. Georga Forta. W pierwszym okresie służby S-25 operował z bazy New London w Groton w stanie Connecticut, biorąc udział w zimowych manewrach w okolicy Karaibów oraz Strefie Kanału Panamskiego między styczniem a kwietniem 1924 roku. Po zakończeniu ćwiczeń został przeniesiony na zachodnie wybrzeże Stanów Zjednoczonych, gdzie aż do roku 1931 operował na wodach południowej Kalifornii. W tym czasie ponownie jednak brał udział w ćwiczeniach w pobliżu Panamy (między marcem a majem 1927 roku oraz w lutym 1929 roku). W latach 1927, 1928 oraz 1930, brał udział w ćwiczeniach w pobliżu Wysp Hawajskich. W 1930 roku w kolizji z jednostką nawodną uszkodzony został kiosk okrętu. Do naprawy użyto elementów obudowy kiosku okrętu tego typu, który znajdował się na pomniku. 15 kwietnia 1931 roku, S-25 ponownie zmienił bazę macierzystą z San Diego, na Naval Station Pearl Harbor, skąd aż do 1939 roku operował na wodach hawajskich. 16 czerwca tego roku został ponownie przeniesiony do Floty Atlantyku. 25 sierpnia wpłynął ponownie do bazy New London. Okręt przeszedł naprawę i w lutym 1940 roku został przeznaczony do działań w ramach miejscowego dywizjonu testowego. W grudniu 1940 roku przepłynął do Key West w archipelagu Florida Keys, gdzie do maja 1941 roku pełnił rolę szkoleniową, po czym powrócił do bazy New London. W sierpniu 1941 roku rząd brytyjski zwrócił się z prośbą do Stanów Zjednoczonych o przekazanie 18 jednostek "typu S" opracowanych przez Electric Boat. W Groton S-25 przeszedł wobec tego przygotowania do przekazania okrętu w ramach Lend-Lease Act.
Przekazanie Marynarce Wojennej.
18 listopada 1939 roku w Paryżu została zawarta polsko-brytyjska umowa międzypaństwowa potwierdzająca sojuszniczy charakter polskiej Marynarki Wojennej wobec marynarki brytyjskiej. W dodatkowym, tajnym protokole zapewniony został stronie polskiej stały dopływ nowych okrętów i niezbędnych do ich obsadzenia załóg. 3 grudnia 1940 roku podpisano kolejny protokół do umowy, określający warunki dzierżawy okrętów brytyjskich polskiej Marynarce Wojennej. Na początku 1941 roku jedynym polskim okrętem podwodnym był pozostający w remoncie ORP „Wilk”, którego powrót do służby był wątpliwy z uwagi na zły stan techniczny. W tej sytuacji z części jego załogi wydzielono grupę oficerów i marynarzy do obsadzenia przejmowanego od Wielkiej Brytanii ORP „Sokół”, duża jednak grupa oficerów i marynarzy „Wilka” pozostawała jednak bez rzeczywistego przydziału bojowego. Rozwiązaniem mogło być skierowanie części załogi na inny okręt bojowy. Taką szansą był amerykański okręt podwodny S-25. Na jego przekazanie stronie polskiej w sierpniu 1941 roku wyraziła zgodę Admiralicja brytyjska. Wpływ na decyzję o powierzeniu okrętu marynarce polskiej miały przede wszystkim braki kadrowe w marynarce brytyjskiej w zakresie żołnierzy gotowych do przejęcia okrętu podwodnego. Zadanie skompletowania załogi do przejęcia amerykańskiego okrętu powierzono pełniącemu w tym czasie obowiązki dowódcy ORP „Wilk” kpt. mar. Jerzemu Koziołkowskiemu. 29 września 1941 roku udało się skompletować załogę liczącą łącznie pięćdziesięciu marynarzy. Wśród nich było sześciu oficerów: dowódca okrętu kpt. mar. Bolesław Romanowski, zastępca dowódcy okrętu ppor. mar. Józef Anczykowski, oficer broni podwodnej ppor. mar. Andrzej Guzowski, oficer mechanik por. mar. Franciszek Rydzewski, oficer nawigacyjny ppor. mar. Stanisław Olszowski i ppor. mar. Kazimierz Grocholski bez przydziału etatowego. 15 października 1941 roku w New London rozpoczął się proces przygotowania polskiej załogi do przejęcia S-25. Proces przejmowania okrętu miał trwać około dwóch miesięcy. W tym czasie, pod nadzorem amerykańskich instruktorów, polscy marynarze mieli zapoznać się z przejmowaną jednostką oraz opanować umiejętności związane z jego obsługą. Przyjęte w toku spotkania ustalenia były podstawą do dalszych szczegółowych już uzgodnień Romanowskiego z dotychczasowym dowódcą okrętu S-25 lieut. Peterem Angelo. Niestety, przyjęty początkowo program szkolenia polskiej załogi pod nadzorem amerykańskich instruktorów wkrótce uległ znacznej korekcie. W związku ze zmieniającymi się dyrektywami Kierownictwa Marynarki Wojennej kilkakrotnie zmieniano datę przejęcia okrętu. W rezultacie czas przewidziany na przygotowanie marynarzy do przejęcia pełnej odpowiedzialności za powierzoną im jednostkę skrócono do dwóch tygodni. Kwalifikacje polskich marynarzy do przejęcia okrętu potwierdzone zostały w trakcie ćwiczeń 7. Flotylli Okrętów Podwodnych przeprowadzonych z udziałem obsadzonego przez polską załogę S-25 w dniach od 27 do 31 października 1941 roku. W związku z pozytywnym rezultatem ćwiczeń, już 31 października rozpoczęto procedurę formalnego przekazania okrętu i jego inwentarza. Procedura ta została zakończona podpisem kpt. mar. Bolesław Romanowskiego 4 listopada o godzinie 16.15 czasu lokalnego. Pierwotnie na okręcie miała być podniesiona bandera brytyjska, a polska dopiero poza amerykańskimi wodami terytorialnymi, lecz na skutek zabiegów Romanowskiego, władze wyraziły zgodę na podniesienie od razu bandery polskiej. 4 listopada 1941 roku w bazie New London okręt został oficjalnie wycofany ze służby w United States Navy i jednocześnie przekazany Wielkiej Brytanii, jako HMS P-551, z natychmiastową dzierżawą jednostki przez rząd brytyjski rządowi polskiemu na uchodźstwie. Równocześnie tego dnia o godzinie 16.15 nastąpiło uroczyste podniesienie polskiej bandery, przy obecności wielu zgromadzonych przedstawicieli Polonii. 12 listopada 1941 roku, w Groton, miał miejsce chrzest okrętu – P-551 otrzymał imię „Jastrząb”. Dowództwo objął kpt. Bolesław Romanowski. Nowymi rodzicami chrzestnymi okrętu zostali Anna Strakacz – córka konsula generalnego RP w Nowym Jorku Sylwina Strakacza, oraz admirał Richard S. Edwards. Chrzest okrętu odbył się według anglosaskiego ceremoniału za pomocą słów (pol. "Nadaję temu okrętowi imię Jastrząb. Boże błogosław go i wszystkich którzy na nim pływają"):
14 listopada 1941 roku o godzinie 13.00 czasu lokalnego, ORP „Jastrząb” wypłynął zgodnie z rozkazem z Groton do St. John’s w Nowej Fundlandii, skąd 21 listopada wypłynął w dalszą drogę do Holy Loch w Szkocji, dokąd zawinął 1 grudnia 1941 roku. Po dotarciu do Wielkiej Brytanii okręt został poddany trwającemu cztery miesiące remontowi w Rothesay oraz w Blyth w celu usunięcia uszkodzeń spowodowanych podczas silnego sztormu w drodze przez Atlantyk. Dokonano także niezbędnych przeróbek, w tym wymiany radiostacji oraz sensorów. W wyniku przeprowadzonych prac modernizacyjnych udało się również zmniejszyć czas zanurzania okrętu z 2 minut do 45 sekund. Po zakończeniu prac remontowych, 22 kwietnia 1942 roku, „Jastrząb” został skierowany do portu Lerwick na Szetlandach, gdzie wszedł w skład brytyjskiej 4. Flotylli Okrętów Podwodnych.
Osłona konwoju PQ-15.
24 kwietnia o godzinie 7.00 wyszedł z --&gt;Lerwick w swój pierwszy patrol bojowy w rejon północnej trasy konwojów płynących ze sprzętem wojennym z Wielkiej Brytanii do ZSRR z zadaniem dalekiej osłony konwoju PQ-15 do Murmańska. Wśród czterdziestu dwóch członków załogi ORP „Jastrząb” było pięciu oficerów oraz trzydziestu siedmiu podoficerów i marynarzy, w tym trzydziestu dziewięciu Polaków i trzech Anglików.
2 maja 1942 roku nastąpiło nieplanowane spotkanie z konwojem, który napotkał na swej trasie góry lodowe, co spowodowało konieczność zmiany jego kursu ok. 70 mil na południe. Wskutek zmiany marszruty konwój wszedł w rejon operacyjny polskiego okrętu, który został zaatakowany bombami głębinowymi przez eskortujące konwój norweski niszczyciel „St Albans” oraz brytyjski trałowiec HMS „Seagull”. Atak nie został przerwany mimo wystrzelenia przez okręt podwodny sygnałów rozpoznawczych alianckich okrętów podwodnych w postaci żółtych świec dymnych. Po awaryjnym wynurzeniu polskiego okrętu jednostki nawodne prowadziły ostrzał okrętu z broni maszynowej. W wyniku ostrzału życie straciło trzech marynarzy polskich: st. bosman Mieczysław Czub, mat Czesław Kędziora i mar. Władysław Niedzielski oraz dwóch angielskich: lg. signal. Thomas J. Beard i lg. telegr. Martin Down. Rany odniosło czterech oficerów: kpt. mar. Bolesław Romanowski, por. mar. Józef Anczykowski, ppor. mar. Stanisław Olszowski i S. lieut. Hanbury Maurice oraz dwunastu marynarzy. Okręt odniósł poważne uszkodzenia spowodowane bliskimi eksplozjami bomb głębinowych. Płonęła m.in. rufowa bateria akumulatorowa, zalane zostało pomieszczenie silników spalinowych i rufowe pomieszczenie mechanizmów pomocniczych oraz pękł i skręcony został kadłub. Załoga okrętu została przejęta przez HMS „Seagull”. Skala zniszczeń „Jastrzębia” uniemożliwiała mu powrót do bazy, w związku z czym podjęta została decyzja o zatopieniu okrętu przez otwarcie odwietrzników. ORP „Jastrząb” zatonął 2 maja 1942 roku o godzinie 22.00 na przybliżonej pozycji 72° 14' N i 14° 34' E, po wcześniejszym pogrzebie morskim st. mar. Władysława Niedzielskiego.
16 lipca 1942 roku, komisja Admiralicji orzekła, że „Jastrząb” został zatopiony na skutek zbiegu fatalnych okoliczności. Zaliczono do nich nieprzewidzianą zmianę trasy konwoju PQ 15, brak powiadomienia o tym fakcie kapitana Romanowskiego, niedomogi techniczne „Jastrzębia” oraz bardzo złą widzialność, przez co pozycja okrętu zliczona w krytycznym dniu różniła się znacznie od pozycji rzeczywistej. Uwzględniając te fakty, komisja uznała zaatakowanie ORP „Jastrząb” przez „St Albans” i „Seagull” za usprawiedliwione. W raporcie komisji znalazł się także zapis:
Jak stwierdzono, dowódca „St Albans” nie znał obowiązujących przepisów. W rezultacie dowódca alianckiego okrętu został ukarany naganą. Powtarzana informacja, znana w polskiej historiografii, że dowódca „Seagull” zginął i nie uczestniczył w rozprawie komisji, a jego okręt nie powrócił z rejsu jest nieprawdziwa. HMS Seagull doczekał końca wojny (złomowany w 1956) a jego ówczesny dowódca LtCdr C.H. Pollock zmarł 24.03.1983). ORP „Jastrząb” służył pod polską banderą niespełna sześć miesięcy przebywając w tym czasie 3000 mil morskich. We wrześniu 1942 roku załoga „Jastrzębia” została udekorowana Krzyżami Walecznych, głównie za działanie w obronie atakowanego okrętu oraz pełną poświęcenia postawę podczas ataku. W tym czasie trwała już jednak budowa P-52, nowego brytyjskiego okrętu typu "U", który w grudniu tego samego roku został obsadzony przez ocalałą z „Jastrzębia” polską załogę, biorąc następnie udział w wojnie podwodnej jako ORP „Dzik”.

</doc>
<doc id="207975" url="https://pl.wikipedia.org/wiki?curid=207975" title="Gunther von Kluge">
Gunther von Kluge



</doc>
<doc id="207977" url="https://pl.wikipedia.org/wiki?curid=207977" title="Pięć pestek pomarańczy">
Pięć pestek pomarańczy

Pięć pestek pomarańczy (ang. "The Five Orange Pips") – opowiadanie kryminalne Arthura Conana Doyle’a z udziałem Sherlocka Holmesa i doktora Johna Watsona. Zostało ono opublikowane w „The Strand Magazine” w listopadzie 1891 roku i w książce "Przygody Sherlocka Holmesa" w 1892 roku. Ilustracje wykonał Sidney Paget.
Inny tytuł polskiego przekładu to: "Pięć pestek z pomarańczy".
Fabuła.
John Openshaw przybywa do Sherlocka Holmesa by wyjaśnić sprawę tajemniczego listu, jaki niedawno otrzymał. Wcześniej takie same listy otrzymali kolejno jego stryj Elias i ojciec Joseph Openshaw, którzy potem zginęli w dziwnych okolicznościach. Treść listu: "Połóż papiery na zegarze słonecznym. K.K.K." Do listu dołączone jest pięć wyschniętych pestek pomarańczy.
Sherlock Holmes dochodzi do wniosku, że listy przysyła Ku Klux Klan, bowiem z opowiadania klienta wynika, że jego stryj był kiedyś plantatorem na Florydzie, a po otrzymaniu listu spalił zawartość przywiezionej stamtąd mosiężnej kasetki zawierającej widocznie archiwum organizacji. Detektyw przekonuje Openshawa, by pozostawił na zegarze w ogrodzie jedyny ocalały skrawek i powiadomienie, że reszta spłonęła. Następnego dnia John Openshaw zostaje znaleziony martwy w rzece pod mostem. Policja uznaje to za wypadek, podobnie jak w sprawie jego krewnych. Holmes wyrzuca sobie, że zlekceważył powagę sytuacji. Po przeanalizowaniu czasu i miejsca nadania listów detektyw uznaje, że sprawcą jest kapitan statku "Lone Star", płynącego do Savannah (Georgia), James Calhoun i dwaj marynarze. Depeszuje do tamtejszej policji, by zatrzymała ich za morderstwo, a do samego kapitana adresuje list z pięcioma pestkami pomarańczy. Jednak statek z załogą ginie po drodze w czasie sztormu.
Połowiczny sukces w rozwiązaniu zagadki przypomina opowiadania "Grecki tłumacz", "Stały pacjent" i "Kciuk inżyniera".
Na motywach opowiadania powstał film "Dom strachu" (Holmes – Basil Rathbone, Watson – Nigel Bruce).

</doc>
<doc id="207979" url="https://pl.wikipedia.org/wiki?curid=207979" title="Pruszynek">
Pruszynek

Pruszynek – wieś w Polsce położona w województwie mazowieckim, w powiecie siedleckim, w gminie Siedlce. Leży 9 km na północny wschód od Siedlec.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Mikołaja w Pruszynie. W Pruszynku znajduje się Ochotnicza Straż Pożarna i świetlica.
Przez wieś przebiega droga powiatowa Pruszyn – Pruszyn-Pieńki.

</doc>
<doc id="207982" url="https://pl.wikipedia.org/wiki?curid=207982" title="Pruszyn Pieńki">
Pruszyn Pieńki



</doc>
<doc id="207983" url="https://pl.wikipedia.org/wiki?curid=207983" title="8 Mila">
8 Mila



</doc>
<doc id="207986" url="https://pl.wikipedia.org/wiki?curid=207986" title="Włodzimierz Kotoński">
Włodzimierz Kotoński

Włodzimierz Kotoński (ur. 23 sierpnia 1925 w Warszawie, zm. 4 września 2014 tamże) – polski kompozytor, pierwszy polski twórca muzyki elektronicznej, pedagog.
Życiorys.
Ukończył kompozycję w Państwowej Wyższej Szkole Muzycznej w Warszawie u Piotra Rytla (1951). Studiował też prywatnie kompozycję u Tadeusza Szeligowskiego i fortepian u Marii Klimont-Jacynowej.
W latach 50. interesował się folklorem podhalańskim, czego wyrazem były orkiestrowe "Tańce góralskie" oraz opublikowane prace teoretyczne. W latach 1957–1961 brał udział w Międzynarodowych Kursach Wakacyjnych Nowej Muzyki w Darmstadcie. Jako kompozytor stale współpracował ze Studiem Eksperymentalnym Polskiego Radia, działał także w studiach muzyki elektronicznej w Kolonii, Sztokholmie, Freiburgu, Paryżu i Bourges. Od 1967 wykładał w Państwowej Wyższej Szkole Muzycznej (obecnie Uniwersytet Muzyczny Fryderyka Chopina) w Warszawie, gdzie prowadził też uczelniane Studio Muzyki Elektronicznej; w 1972 otrzymał tytuł docenta, od 1983 profesor nadzwyczajny, od 1990 profesor zwyczajny. 1972-1973 był dziekanem wydziału kompozycji, dyrygentury i teorii muzyki. Prowadził wykłady z kompozycji oraz z muzyki elektronicznej i komputerowej.
W latach 1970–1971 przebywał na stypendium Berliner Künstlerprogramm w Berlinie Zachodnim, prowadził także klasę kompozycji i wykłady z muzyki na taśmę w Królewskiej Akademii Muzycznej w Sztokholmie (1971), w Uniwersytecie Stanowym w Buffalo (1978) oraz w Rubin Acadademy of Music w Jerozolimie (1989). W latach 1974–1976 pełnił kolejno funkcje naczelnego redaktora muzycznego Polskiego Radia oraz naczelnego dyrektora muzycznego Polskiego Radia i Telewizji. W latach 1980–1983 był wiceprezesem, a 1983-1989 prezesem Polskiego Towarzystwa Muzyki Współczesnej (polskiej sekcji SIMC). Od 2008 był przewodniczącym jury Nagrody Mediów Publicznych w dziedzinie współczesnej muzyki poważnej OPUS.
Do jego uczniów należą m.in. Jacek Grudzień, Jarosław Kapuściński, Krzysztof Knittel, Stanisław Krupowicz, Hanna Kulenty, Weronika Ratusińska, Anna Ignatowicz-Glińska, Paweł Mykietyn, Edward Sielicki, Owen Leech, Paweł Szymański.
Pochowany na cmentarzu Bródnowskim w Warszawie (kwatera 36A-1-26).

</doc>
<doc id="207991" url="https://pl.wikipedia.org/wiki?curid=207991" title="Osiny (powiat siedlecki)">
Osiny (powiat siedlecki)

Osiny – wieś w Polsce położona w województwie mazowieckim, w powiecie siedleckim, w gminie Siedlce. Leży 9 km na wschód od centrum Siedlec. Przez Osiny przebiega droga gminna Grubale - Pruszyn-Pieńki.
Wierni Kościoła rzymskokatolickiego należą do parafii św. Mikołaja w Pruszynie.
W latach 1975–1998 miejscowość należała administracyjnie do województwa siedleckiego.

</doc>
<doc id="207994" url="https://pl.wikipedia.org/wiki?curid=207994" title="Pustki (województwo mazowieckie)">
Pustki (województwo mazowieckie)

Pustki – wieś w Polsce położona w województwie mazowieckim, w powiecie siedleckim, w gminie Siedlce. Leżąy 6 km na wschód od centrum Siedlec.
Przez Pustki przebiega droga powiatowa Stok Lacki – Grubale.
Wierni Kościoła rzymskokatolickiego należą do parafii św. Mikołaja w Pruszynie.
W latach 1975–1998 miejscowość położona była w województwie siedleckim.

</doc>
<doc id="207995" url="https://pl.wikipedia.org/wiki?curid=207995" title="Ću">
Ću



</doc>
<doc id="207998" url="https://pl.wikipedia.org/wiki?curid=207998" title="Pustki">
Pustki



</doc>
<doc id="208000" url="https://pl.wikipedia.org/wiki?curid=208000" title="Yssyk-Köl">
Yssyk-Köl



</doc>
<doc id="208001" url="https://pl.wikipedia.org/wiki?curid=208001" title="Stare Iganie">
Stare Iganie

Stare Iganie – wieś w Polsce położona w województwie mazowieckim, w powiecie siedleckim, w gminie Siedlce.
Miejscowość leży 7 km od centrum Siedlec, przy drodze powiatowej Żelków-Kolonia – Nowe Iganie, nad Muchawką.
Wierni Kościoła rzymskokatolickiego należą do parafii błogosławionych Męczenników Podlaskich w Siedlcach.
Wieś wzmiankowana w XVI wieku (jako Igany). 10 kwietnia 1831 w okolicy rozegrała się bitwa pod Iganiami, zakończona zwycięstwem wojsk polskich. Bitwę upamiętnia pomnik wzniesiony w 1931.
W latach 1975–1998 miejscowość administracyjnie należała do województwa siedleckiego.

</doc>
<doc id="208003" url="https://pl.wikipedia.org/wiki?curid=208003" title="Stare Opole">
Stare Opole

Stare Opole – wieś w Polsce położona w województwie mazowieckim, w powiecie siedleckim, w gminie Siedlce. Leży 8 km na zachód od Siedlec.
W latach 1975–1998 miejscowość administracyjnie należała do województwa siedleckiego.
W Starym Opolu funkcjonuje rzymskokatolicka parafia MB Nieustającej Pomocy.
Przez Stare Opole przebiega trasa międzynarodowa E30 Cork–Omsk oraz linia kolejowa Warszawa–Terespol. Przystanek kolejowy o nazwie Sabinka.
Pierwsza wzmianka pochodzi z 1476.
Dnia 30 stycznia 2021 tuż obok Centrum Logistycznego Produktów Świeżych Topaz w Starym Opolu został otworzony pierwszy Topaz typu "Cash and carry".

</doc>
<doc id="208005" url="https://pl.wikipedia.org/wiki?curid=208005" title="Jajeczkowanie">
Jajeczkowanie



</doc>
<doc id="208006" url="https://pl.wikipedia.org/wiki?curid=208006" title="Purzec">
Purzec

Purzec – wieś w Polsce położona w województwie mazowieckim, w powiecie siedleckim, w gminie Siedlce. Leży 5 km od centrum Siedlec. Przez Purzec przebiega droga powiatowa do wsi Strzała. Przez wieś przepływa rzeka Liwiec wyznaczając północną granicę wsi.
Dawniej miejscowość ta znana była jako "Purzyce" należące do gminy Niwiska. W 1827 roku wieś liczyła 9 domów i 77 mieszkańców, a w 1888 roku 13 domów i 113 mieszkańców.
Wierni Kościoła rzymskokatolickiego należą do parafii Świętego Józefa w Siedlcach.
W latach 1975–1998 miejscowość administracyjnie należała do województwa siedleckiego.

</doc>
<doc id="208007" url="https://pl.wikipedia.org/wiki?curid=208007" title="Ujrzanów">
Ujrzanów

Ujrzanów – wieś w Polsce położona w województwie mazowieckim, w powiecie siedleckim, w gminie Siedlce. Leży 7 km na wschód od Siedlec.
Przez Ujrzanów przebiega trasa międzynarodowa E30 Cork – Omsk i
droga powiatowa do Siedlec.
Wierni Kościoła rzymskokatolickiego należą do parafii Ducha Świętego w Siedlcach.
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość położona była w województwie siedleckim.

</doc>
<doc id="208008" url="https://pl.wikipedia.org/wiki?curid=208008" title="Wincenty Niemojowski">
Wincenty Niemojowski

Wincenty Niemojowski herbu Wieruszowa (Wincenty "Wierusz"-Niemojowski; ur. 5 kwietnia 1784 w Słupi, zm. 1834 w Moskwie) – polski działacz polityczny, krytyk literacki i tłumacz.
Życiorys.
Urodził się 5 kwietnia 1784 w Słupi (pow. wieluński), jako syn Feliksa i Anieli z Walknowskich. Pierwsze nauki pobierał w domu rodzinnym. Nieco później uczył się w szkołach wieluńskich, a od roku 1798 kształcił się u warszawskich pijarów. W latach 1800–1803 studiował prawo na uniwersytetach w Halle, a następnie w Erlangen. Po studiach powrócił do kraju i podjął pracę w kaliskim sądownictwie. Niedługo potem (1806) powołany został na członka Izby Administracyjnej Departamentu Kaliskiego Księstwa Warszawskiego.
Był przywódcą opozycji sejmowej w 1820. Razem z bratem Bonawenturą Niemojowskim próbował przenieść na grunt polski doktrynę liberalizmu. W sejmie przewodził z bratem liberałom; przyjęli postawę legalnej opozycji, czyli starali realizować swe cele, wykorzystując dosłownie interpretowane zasady ustrojowe zapisane w konstytucji. Ugrupowanie, do którego należał w sejmie, nazywano kaliszanami, ponieważ wraz z bratem mieli majątki w województwie kaliskim i reprezentowali ten okręg w sejmie. W roku 1820 kaliszanie wystąpili podczas obrad sejmowych z protestem przeciw wprowadzeniu cenzury oraz z żądaniem ustanowienia, zgodnie z zapowiedzią cara, sądów przysięgłych. W odpowiedzi car przez 5 lat nie zwoływał sejmu, a gdy w 1825 izba zebrała się ponownie, obrady toczyły się bez dostępu publiczności. W czasie powstania listopadowego Niemojowski był członkiem Rządu Narodowego Królestwa Polskiego. Po powstaniu został uwięziony i skazany na karę śmierci, lecz potem wyrok zamieniono mu na katorgę; zmarł w drodze na Syberię.
W 1831 roku, m.in. wraz z bratem Bonawenturą, zainicjował powstanie Towarzystwa Przyjaciół Włościan, które postulowało poprawę bytową chłopstwa.
Myśl polityczno-prawna.
Wzorem dla Wincentego Niemojowskiego był francuski pisarz i polityk Henri Benjamin Constant de Rebecque. Nigdy nie ukrywał, że Constant stanowi dla niego prawdziwy autorytet i to na jego doktrynie opiera większość swojej myśli. Pojawia się tutaj wspólna dla obu teza zakładająca, iż natura ludzka jest niestała, co prowadzi do konkluzji, że nie ma na świecie uniwersalnej koncepcji wolności, czy pozwalającego ją uwypuklać idealnego ustroju. Oznacza to, że przy konstruowaniu zasad wolnościowych i gwarantującego je ustroju należy przede wszystkim brać pod uwagę wszelkie czynniki historyczne, które mogą być inne w różnych okresach i warunkach. Z tegoż powodu nie próbował on wymyślać wiecznego ustroju, a jedynie taki, który stanowiłby optymalne rozwiązanie dla jego teraźniejszości.
Niemojowski rozdzielił życie człowieka na dwie płaszczyzny: prywatną i publiczną, gdzie w przeciwieństwie do czasów starożytnych, ważniejsza jest sfera prywatna - wolna od ingerencji państwa i zagwarantowana przez prawo. Nawiązując do Francuza punktem centralnym poglądów Niemojowskiego była koncepcja wolności jednostki, która przejawiała się w sześciu postaciach: wolność osobista, sąd przysiężniczy, wolność religijna, wolność przemysłowa, wolność własności, wolność druku. Co istotne, rozumiał ją nie tylko jako przydatne uprawnienie człowieka, ale wręcz jako jego pragnienie i najwyższą potrzebę. Uważał, że wolność nie jest prawem pochodzącym ze świata ludzkiego, a wynika wyłącznie z prawa natury, a nawet prawa boskiego. A skoro pochodzi ona od Boga to nie ma na świecie takiej siły, która upoważniona byłaby do jej ograniczania, ani tym bardziej niszczenia. Sądził, że tylko poszanowanie i przestrzeganie jej mogłoby zagwarantować narodom szczęście i pokój z zapanowaniem obyczajów czystych i prostych opartych na równości i lojalności. Dobry ustrój powinien wszystkie te wolności gwarantować, a funkcję gwaranta pełnić miałoby niezależne sądownictwo. Wolność osobista, przejawia się zarówno w nietykalności cielesnej jak i psychicznej- polegającej na prawie do suwerennych wyborów, do kierowania własnym postępowaniem oraz na braku ingerencji ze strony państwa w życie prywatne jednostek. Wolność druku, znacząca właściwie tyle co wolność słowa, polega natomiast na nieskrępowanej możliwości wyrażania poglądów i opinii zarówno za pomocą pisma jak i słowa. Kolejnym ważnym elementem jego filozofii jest wolność religijna, którą wyprowadza z szeroko rozumianej wolności słowa. Niemojowski uważał, że każdy ma prawo do własnych poglądów i odczuć, w tym także do wyboru religii. Tym samym nic nie powinno tego krępować, ani dyskredytować lub przywilejować wybranych wyznań, dlatego jedynym rozwiązaniem jest ustanowienie całkowitej wolności wszystkich religii. Podobnie jak Constant, uważał, że wolność indywidualna, którą człowiek realizuje głównie w życiu prywatnym, zawsze góruje nad wolnością do uczestnictwa w życiu publicznym. Jednakże nie oznacza to marginalizacji wolności politycznej. Zarówno francuz jak i Niemojowski uważali, że wolność osobista nie może istnieć bez wolności politycznej i wolności słowa, natomiast te nie są w stanie egzystować bez sądu przysiężniczego. Rzeczywistość, która gwarantowałaby poszanowanie wszelkich wolności w duchu liberalizmu możliwa byłaby zarówno w ustroju republikańskim jak i monarchicznym, pod warunkiem, iż byłby on ograniczony mądrą konstytucją i połączony z systemem reprezentacyjnym. Dla Europy, w tym Polski, monarchia konstytucyjno- reprezentacyjna stanowiłaby optimum ustrojowe, co wynikało z uwarunkowań politycznych, ekonomicznych, społecznych i historycznych. Republika nie była na razie możliwa, ponieważ byłaby sprzeczna z istniejącym podziałem stanowym oraz zacofaniem i nieświadomością polityczną większości społeczeństwa. Jednak nie znaczy to, że i w tych ustrojach na wolność nie czyhają niebezpieczeństwa. Niemojowski dostrzegał wiele możliwości jej pogwałcenia. Zdawał sobie sprawę, że z jednej strony władza ludu może przerodzić się w despotyczną dyktaturę większości przez co należał do stanowczych krytyków demokracji. Jednakże z drugiej strony, mimo bycia apologetą monarchizmu wiedział, że władza państwowa może stać się niczym nieskrępowaną władzą absolutną, której sprzeciwiał się niezależnie od jej postaci. W tym celu wyróżnił- za Constantem – pięć rodzajów władzy: wykonawczą, prawodawczą, sądowniczą oraz królewską i municypalną. Ich istotą miałaby być równowaga. Żadna nie mogłaby przeważać nad inną. Wszystkie one powinny być silne i ograniczone tylko mądrym i racjonalnym prawem. To samo tyczy się ludu i monarchy, obie te siły powinny być równorzędne tym samym odrzucając zasadę suwerenności narodu i regułę monarszego samowładztwa. W pracy uwidoczniła się jego niechęć do centralizacji władzy. Bardziej opowiadał się za jej rozdrobnieniem z szeroką odpowiedzialnością ministrów przed sejmem i stosunkowo silną władzą samorządową. Główną kontrolę nad ministrami sprawować miałaby legalna opozycja sejmowa, której koncepcja stanowi ważny fragment myśli Niemojowskiego. Natomiast monarcha – jak u Constanta - powinien pełnić rolę władzy neutralnej.  Taki ustrój – jego zdaniem – stanowiłby najskuteczniejszy hamulec przeciwko wszelkim ruchom rewolucyjnym, których był wyraźnym oponentem.
W kwestiach ekonomicznych jego poglądy można nazwać wolnorynkowymi, nie widzi miejsca dla państwa na jakiekolwiek interwencje polegające na ustanawianiu zakazów, bądź przyznawaniu przywilejów, a jego jedyną rolą jest pilnowanie, by odrębne przedsiębiorstwa zdrowo ze sobą rywalizowały. Przemysł powinien być wolny i niezależny, dlatego nie ma miejsca na jakąkolwiek jurysdykcję nad nim poza sytuacjami, w których okazałby się on szkodliwy, gdyż przemysł jednej osoby nie może szkodzić drugiej. Za ideologię ekonomiczną, która umożliwiłaby nie tylko poszanowanie wolności przemysłowej, ale również duży postęp gospodarczy uważał leseferyzm. Uważał, że rządy konstytucyjne powinny przyjąć za ustrój gospodarczy liberalne laisser faire, a wszelkie regulacje o charakterze przymuszającym stanowią ograniczenie wolności indywidualnej. Fundamentem, na którym taki ustrój gospodarczy mógłby być zbudowany powinno być niczym nieskrępowane prawo do własności prywatnej. Jako racjonalista krytykował część przejawów romantyzmu. Potępiał w niej romantyków za zbyt abstrakcyjną twórczość, oderwaną od rzeczywistości, a przy tym ubogą w treści narodowe. Wdał się również w polemikę z Mickiewiczem, którego pouczał. Doceniał jego talent, który określał jako piękny i rzeczywisty, twierdził jednak, że marnotrawi go na dzieła takie jak "Sonety krymskie", czy "Dziady", które określał nawet jako dziwolągi. Apelował do Mickiewicza, aby ten dał Polakom prawdziwie Narodowy epos, a dopiero wtedy będzie mógł liczyć na przebaczenie mu przez naród arogancji, którą również zarzucał jego twórczości.
Powstanie listopadowe.
Niemojowski nie był w żaden sposób zaangażowany w przygotowania do powstania listopadowego. Po jego wybuchu bracia Niemojowscy udali się do Warszawy, gdzie zostali przywitani przez ludność owacjami. Mimo iż byli przeciwnikami konspiracji to uznali powstanie za jedyną możliwość obrony praw ludu łamanych przez króla oraz rząd. Wincenty odmówił przyjęcia stanowiska prezesa Izby Obrachunkowej i nawiązał współpracę z „Kurierem Polskim” by móc za pomocą pióra wpływać na kształt opinii publicznej. W późniejszym okresie insurekcji listopadowej pełnił najpierw funkcje wiceministra spraw wewnętrznych i policji, a następnie to samo stanowisko jako członek Rządu Narodowego. Jako minister zaczął od wprowadzenia programu oszczędnościowego. Zredukował etaty, wydatki na kancelarie i administracje oraz nakłonił wyższych urzędników do zrzeczenia się części pensji na potrzeby narodowe. Proponował ogłoszenie bezwarunkowej niepodległości oraz detronizację cara co miało być przekazem wysłanym w świat, że naród polski wraca na należne mu miejsce w Europie. W tym samym czasie na łamach Kuriera Polskiego akcentował swoje postulaty: silny sejm nie podlegający dyktatorowi oraz ustrój monarchiczno-konstytucyjny w Wolnej Polsce. Stanowczo sprzeciwiał się dyktaturze Chłopickiego, któremu zadedykował przetłumaczony przez siebie wiersz Kazimierza Delavigne "Do Napoleona". Tłumaczy w nim upadek cesarza-dyktatora nieprzestrzeganiem podstawowych zasad wolności. Doceniał umiejętności i doświadczenie wojskowe Chłopickiego, jednak zalecał nieprzywiązywanie się do niego, sugerując, że być może prawdziwy wódz jeszcze się nie objawił. "Pomimo upadku powstania, razem z Rządem Narodowym wywarł doniosły wpływ zarówno na walkę o niepodległość jak i na utrzymanie swobód konstytucyjnych: wolności druku i zgromadzeń."
Twórczość.
Ważniejsze utwory.
Artykuły Niemojewskiego ogłaszano także w czasopismach: „Gazeta Polska” (około roku 1827), „Kurier Polski” (1831).

</doc>
<doc id="208009" url="https://pl.wikipedia.org/wiki?curid=208009" title="Maria Jasnorzewska-Pawlikowska">
Maria Jasnorzewska-Pawlikowska



</doc>
<doc id="208010" url="https://pl.wikipedia.org/wiki?curid=208010" title="Wólka Leśna">
Wólka Leśna

Wólka Leśna – wieś w Polsce położona w województwie mazowieckim, w powiecie siedleckim, w gminie Siedlce. Leży 12 km na północ od Siedlec.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Mikołaja w Pruszynie.
Przez wieś przebiega droga powiatowa do Pruszyna.

</doc>
<doc id="208012" url="https://pl.wikipedia.org/wiki?curid=208012" title="Kara-kul">
Kara-kul

Kara-kul – bezodpływowe, słone jezioro w północno-wschodnim Tadżykistanie, będące największym jeziorem tego kraju. 
Zajmuje powierzchnię 380 km², przy głębokości ok. 250 m. Lustro wód jeziora położone jest na wysokości 3914 m n.p.m. Znad jego brzegów widoczny jest w pogodny dzień położony nieopodal (30 km na północny zachód), jeden z wyższych szczytów Pamiru, Szczyt Lenina. 
Krater uderzeniowy.
Jezioro Kara-kul jest położone w kolistej depresji zidentyfikowanej jako krater uderzeniowy o średnicy ok. 52 km. Powstał on w wyniku uderzenia meteorytu w skały krystaliczne mniej niż 5 milionów lat temu.

</doc>
<doc id="208013" url="https://pl.wikipedia.org/wiki?curid=208013" title="Żytnia">
Żytnia

Żytnia – wieś w Polsce położona w województwie mazowieckim, w powiecie siedleckim, w gminie Siedlce. Leży 5 km od centrum Siedlec, nad Muchawką dopływem Liwca.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Świętego Józefa w Siedlcach.
Przez Żytnię przebiega droga powiatowa do wsi Strzała i w odległości 2 km od wsi droga krajowa
63 Węgorzewo-Siedlce-Sławatycze.

</doc>
<doc id="208014" url="https://pl.wikipedia.org/wiki?curid=208014" title="Ból głowy">
Ból głowy

Ból głowy (, , , ) – niespecyficzny, subiektywny objaw charakteryzujący się występowaniem bólu zlokalizowanego w obrębie głowy, odczuwanego zarówno na powierzchni skóry twarzy (w okolicy oczodołowo-skroniowej), jak i głęboko we wnętrzu czaszki. Jest jednym z najczęstszych powodów konsultacji lekarskich. Może cechować się różną intensywnością oraz czasem trwania; sam rzadko bywa oznaką poważnej choroby.
Z różnych badań populacyjnych wynika, że co najmniej 1 incydent tego rodzaju ma w ciągu roku ponad 90% ludzi. Ponadto, ból głowy jest najczęstszą lokalizacją bólu poszukiwaną przez użytkowników Google'a na całym świecie. Przeważnie są to tak zwane bóle przygodne (spowodowane przez alkohol, przemęczenie, niedospanie itp.), ale u około 15% osób bóle powtarzają się, bywają dokuczliwe, negatywnie wpływają na jakość życia, stanowią zjawisko chorobowe i mogą wymagać pomocy lekarskiej.
Klasyfikacja.
W celu skategoryzowania olbrzymiej ilości zjawisk, które są łącznie opisywane przez pacjentów jako ból głowy, Międzynarodowe Towarzystwo Bólu Głowy (ang. "International Headache Society", IHS) utworzyło klasyfikację zawierającą kryteria diagnostyczne najistotniejszych zespołów. Pierwsza wersja dokumentu została opublikowana w 1988; aktualnie obowiązuje wersja III, zmodyfikowana po raz ostatni w 2018. 
Zastosowany podział opiera się na rozróżnieniu między wtórnym a pierwotnym bólem głowy. Ból wtórny to konsekwencja toczącej się w organizmie niezależnie choroby, na przykład zapalenia zatok, grypy, urazu mechanicznego. Ich występowanie jest znacznie rzadsze niż bólów o charakterze pierwotnym. Dawniej wtórne bóle głowy ujmowano w literaturze fachowej jako bóle objawowe. Lecząc przyczynę, można skutecznie usunąć również uczucie bólu. Stosunkowo łagodne bóle wtórne, dające się odczuć przy pozostawaniu na czczo lub przechodzeniu przeziębienia, zwykle nie są powodem do większych obaw. Istnieje jednak wśród nich grupa przypadłości, które manifestują się przede wszystkim ostrym bólem głowy i stanowią bezpośrednie zagrożenie dla życia (m.in. krwotok wewnętrzny, udar mózgu, infekcja ośrodkowego układu nerwowego).
Pierwotny zespół bólowy jest schorzeniem "sui generis", to znaczy nie można wyróżnić odrębnego czynnika patofizjologicznego, który pośredniczyłby w powstaniu zgłaszanych objawów. Oznacza to, że w przypadku pierwotnych bólów głowy doznania bólowe są jedynym (lub głównym) objawem, a jego przyczyny pozostają jak dotąd medycznie niewyjaśnione. Migrena, napięciowe bóle głowy czy zespół Hortona mogą przyczynić się do znacznego obniżenia jakości życia pacjenta; w chwili obecnej są one leczone tylko objawowo.
IHS wydzieliło też osobną kategorię dla neuralgii, grupy 19 różnych jednostek, z których najbardziej znana jest klasyczna neuralgia nerwu trójdzielnego. Są to bardzo dotkliwe, niespodziewanie pojawiające się przypadłości, których przyczyną jest patologiczne przewodzenie impulsów w obrębie nerwów obwodowych. 
Przyczyny.
Bóle głowy mogą mieć rozmaite przyczyny, od przemęczenia oczu lub zapalenia zatok przynosowych do ciężkich stanów chorobowych. Kiedy ból pojawia się na skutek bezpośredniego urazu głowy, przyczyna jest oczywista; jednak często jego etiologia jest bardzo ulotna. Ból "per se" jest wynikiem drażnienia obwodowych receptorów bólowych (w odpowiedzi na uraz tkanek, rozszerzenie trzewi lub inne czynniki). Zwykle zdrowy organizm natychmiast reaguje na taki bodziec, starając się usunąć jego przyczynę. Czasem jednak drogi przewodzenia bólu same doznają uszkodzenia lub generują odpowiedź nieprawidłową. Wówczas ból głowy staje się skutkiem uszkodzenia wrażliwych na ból dróg obwodowego bądź OUN lub ich nieadekwatnego pobudzenia. W obrębie głowy względnie niewiele struktur jest wrażliwa na ból: zaliczamy do nich skórę głowy, odejścia większych naczyń tętniczych, zatoki opony twardej, sierp mózgu oraz odcinki proksymalne dużych tętnic opony miękkiej. W przeciwieństwie do nich liczne struktury bezpośrednio związane z mózgowiem nie są unerwione zewnętrznie – stąd wyściółka komór mózgu, splot naczyniówkowy, żyły opony miękkiej i większa część miąższu mózgu nie mają zdolności wywoływania bólu. 
W wypadku bólu pierwotnego najbardziej istotnymi strukturami zaangażowanymi w patogenezę wydają się być:
Objawy pochodzenia autonomicznego, na przykład łzawienie i zatkanie przewodów nosowych, wyraźnie zaznaczają się w bólach głowy pochodzenia tak zwanego trójdzielno-autonomicznego. Są konsekwencją pobudzenia włókien przywspółczulnych nerwów czaszkowych. Kontrowersje wzbudza składowa naczyniowa wielu pierwotnych bólów głowy. W badaniach obrazowych pojawiające się zmiany są niespecyficzne i nie wpływają na szansę osiągnięcia sukcesu terapeutycznego. Pomimo tego główną przesłanką do stosowania środków farmakologicznych typu tryptanów (mających potwierdzoną skuteczność) jest odpowiedź na niedostrzegalne zaburzenia ukrwienia.
Ból głowy może być objawem klinicznym depresji maskowanej (czyli takiego rodzaju depresji, w której endogenny zespół depresyjny maskowany jest przez inne objawy).
Ocena kliniczna.
Z powodu trudności w uchwyceniu mierzalnych zmian rozpoznanie opiera się w przeważającej części na informacjach zebranych w wywiadzie. Pierwszym celem badania lekarskiego jest wykluczenie możliwych przyczyn wtórnego bólu głowy, które można potwierdzić badaniami dodatkowymi. Wśród nich jest kilka szczególnie niebezpiecznych zjawisk, dlatego szczególną uwagę należy zwrócić na występowanie wczesnych „objawów ostrzegawczych”. W wypadku braku takowych stawia się diagnozę pierwotnego bólu głowy. Każdy nietypowy symptom zgłaszany podczas długotrwałej obserwacji chorego domaga się ponownego rozważenia wszystkich możliwych przyczyn.
U pacjentów zgłaszających się z pierwszym ciężkim bólem głowy możliwości diagnostyczne są zupełnie inne niż u pacjentów z nawracającymi bólami głowy występującymi od wielu lat. W bólach głowy pojawiających się po raz pierwszy i mających duże nasilenie prawdopodobieństwo stwierdzenia potencjalnie ciężkiej przyczyny jest znacznie większe niż w nawracającym bólu głowy. Pacjenci, u których niedawno pojawił się ból głowy, wymagają szybkiej oceny i często leczenia. Do ciężkich chorób, które należy uwzględnić jako możliwą przyczynę bólu głowy, należą: zapalenie opon mózgowo-rdzeniowych, krwotok podpajęczynówkowy, krwiak nadtwardówkowy i podtwardówkowy, jaskra oraz ropne zapalenie zatok. 
Wywiad.
Informacje o obecnym bólu zbiera się, zwracając szczególną uwagę na:
Objawy alarmujące przy bólu głowy
Badanie przedmiotowe.
Zwykle dostępnych jest niewiele informacji. Warto zmierzyć podstawowe parametry życiowe oraz temperaturę ciała. Ocena ogólna ostrego bólu powinna obejmować: badanie stanu układu krążenia i nerek przez monitorowanie ciśnienia krwi oraz badanie moczu, ocenę oczu przez badanie dna oka, pomiar ciśnienia wewnątrzgałkowego i ocenę ostrości widzenia, badanie tętnic czaszkowych przez palpacyjne uciskanie oraz badanie odcinka szyjnego kręgosłupa przez ocenę efektu biernych ruchów głowy, a także badania obrazowe. Należy również ocenić stan psychologiczny pacjenta pod kątem ewentualnego powiązania bólów głowy z depresją. Przeprowadza się pełne badanie neurologiczne. Obecność objawów oponowych świadczy o zapaleniu opon mózgowych. Wyzwalanie napadu bólu przez ucisk na tzw. "punkty spustowe" nerwu trójdzielnego jest charakterystyczne dla jego neuralgii. 
Badania dodatkowe.
W wypadku typowych, przewlekłych zespołów bólowych nie są potrzebne. Odchylenia od normy zdarzają się wówczas rzadko. Neuroobrazowanie (techniką CT lub MRI) oraz punkcja lędźwiowa(lumbar puncture – LP) są podstawowymi metodami wykluczenia przyczyn zewnętrznych ostrego napadu bólu.
Częstotliwości występowania różnych zespołów bólowych.
Pierwotne zespoły bólowe.
Migrena.
Przewlekła choroba charakteryzująca się napadowymi bólami głowy, którym zwykle towarzyszą inne objawy neurologiczne oraz zaburzenia wegetatywne (najczęściej: nudności i wymioty, fotofobia, osmofobia, zawroty głowy, tkliwość skóry głowy, zaburzenia widzenia), a ruch dodatkowo wzmaga doznania bólowe. Ataki wywoływane za pomocą specyficznych "bodźców spustowych". Napad bólu migrenowego trwa od 4 do 72 godzin i może powtarzać się z różną częstotliwością – od pojedynczego w roku do kilkurazowego w miesiącu. Migrena dotyka łącznie około 15% populacji, co czyni ją najczęstszą dolegliwością neurologiczną. Cierpi na nią do 15% kobiet i 6% mężczyzn, głównie w wieku średnim. 
Rozróżnia się dwie, najczęstsze postacie migreny: 
Wśród napadów migrenowych rozróżnia się napady: 
Choroba składa się z okresów zaostrzeń i remisji, które towarzyszą pacjentowi do końca życia; z czasem intensywność objawów może ulec osłabieniu. Patogeneza jest w dużej mierze nieznana. Prawdopodobnie ból głowy wynika z nieprawidłowej reakcji układu nerwowo-naczyniowego na bodźce wewnętrzne i zewnętrzne. Uważa się, że jest to genetycznie uwarunkowane zaburzenia kanałów jonowych (kanałopatie), kluczową rolę odgrywają receptory serotoninowe (m.in. 5-HT1B/D i 5-HT2). W czasie napadu ma miejsce jałowe zapalenie okołonaczyniowe, prawdopodobnie w obrębie opon. Brak wygaszania odpowiedzi bólowej prowadzi do masowego uwalniania neurotransmiterów (serotonina, dopamina, CGRP, substancja P) oraz mediatorów naczyniowych (kininy, wtórnie histamina). 
Głównym środkiem zapobiegawczym jest unikanie czynników i sytuacji, które wyzwalają napady choroby. Natomiast leczenie farmakologiczne w migrenie obejmuje dwa zakresy: 1. doraźne leczenie napadów, 2. leczenie profilaktyczne. Leczenie doraźne (mające na celu przerwanie ataku) opiera się na stosowaniu środków swoistych, tj. działających wyłącznie na ból migrenowy oraz nieswoistych – czyli zwykłych, nienarkotycznych leków przeciwbólowych. W postępowaniu doraźnym zaleca się pacjentom stosowanie kwasu acetylosalicylowego (popularnej aspiryny), ergotaminy, tryptanów, paracetamolu oraz preparatów z grupy niesteroidowych leków przeciwzapalnych NLPZ, a w razie potrzeby – leków przeciwwymiotnych i analgetyków opioidowych. Tradycyjnie (tj. od lat 20. XX w.) ergotaminę uważano za swoisty przeciwmigrenowy lek doraźny, ale wraz z wprowadzeniem tryptanów straciła ona swoje znaczenie. Z kolei NLPZ – obok paracetamolu – od ponad 100 lat odgrywają znaczącą rolę w doraźnym leczeniu napadów migrenowych. Do 1993 r. Przeprowadzono 21 obszernych badań kontrolowanych, które objęły ponad 1000 pacjentów. Wykazały one, że doraźne podawanie NLPZ w bólach migrenowych (dotyczyło to głównie napadów lekkich i średnio ciężkich) jest celowe i skuteczne. 
Profilaktyczna farmakoterapia zostaje wdrożona w momencie, gdy zwykłe środki zaradcze nie wykazują pożądanej skuteczności. Z powodu niedostatecznej wiedzy na temat przyczyn migreny opiera się ona na próbowaniu różnych środków o udokumentowanym wpływie na OUN: β-blokerów, leków przeciwpadaczkowych, blokerów kanału wapniowego, agonistów receptorów serotoninowych, leków przeciwdepresyjnych i niesteroidowych środków przeciwzapalnych. Szansa powodzenia waha się wówczas od 50–75%. 
"Stan migrenowy" to napad trwający nieustannie przez ponad 72h. Ból osiąga duże nasilenie i znacząco upośledza funkcjonowanie; na ogół konieczna jest interwencja kliniczna. "Migrenę przewlekłą" określa się jako ból głowy odpowiadający kryteriom migreny, pojawiający się częściej niż 15 dni na miesiąc w okresie dłuższym niż 3 miesiące.
Ból głowy typu napięciowego.
NBG (ang. tension type headache) – częsta postać bólów głowy niejako przeciwstawna migrenie, od której odróżnia się brakiem napadów, a incydentalnością. W literaturze fachowej określany również do niedawna jako ból głowy psychogenny, stresowy ból głowy, zwykły ból głowy lub ból głowy spowodowany wzmożonym napięciem mięśni. Samoistny, uciskowy, obustronny ból głowy (lub obejmujący tylko czoło bądź obie skronie, ewentualnie potylicę), nienasilający się podczas aktywności fizycznej (w przeciwieństwie do migreny) rodzaj bólu głowy. Często łączy się on z intensywnymi skurczami mięśni czepca, karku i barków. Chociaż stan ich wzmożonego napięcia może być wyczuwany dotykiem, to jednak badanie elektromiograficzne (EMG) często nie potwierdza tego faktu. Towarzyszyć mogą mu też – ale stosunkowo rzadko – niewielkie nudności lub światłowstręt. Ma zwykle umiarkowane natężenie i uciskający, tępy charakter. Czas trwania takiego stanu wynosi od godziny do kilku dni bez znacznej poprawy. Z tego względu rozróżnia się trzy postaci NBG: 
Generalnie to najczęściej (w 69%) stwierdzany pierwotny rodzaj bólu głowy. Pojawia się on (częściej u kobiet) w młodości i może trwać wiele lat. Nieznana jest jego patogeneza, ale depresja, stres, silne emocje, przemęczenie, niedospanie czy stany lękowe sprzyjają jego wystąpieniu. W przeciwieństwie do migreny jest zaburzeniem ograniczonym wyłącznie do ośrodkowego układu nerwowego (bez komponenty obwodowej). Nazwa wywodzi się od przypuszczenia, nie potwierdzonego w badaniach klinicznych, że w trakcie ataku następuje wzmożone pobudzenie nerwowe. 
Leczenie NGB jest niełatwe, a nawet sądzi się, że oporność terapeutyczna jest znamienną cechą tej choroby. Podobnie jak w migrenie prowadzi się postępowanie doraźne i profilaktyczne. Podczas epizodów bólowych wskazane jest stosowanie NLPZ (kwas acetylosalicylowy, deksketoprofen, diklofenak, ibuprofen, paracetamol itp.), często skojarzonych z kofeiną. Na częste, przewlekłe ataki przypisuje się leki przeciwdepresyjne (trójpierścieniowe – potwierdzona skuteczność amitryptyliny; opipramol, SSRI) i przeciwlękowe (benzodiazepiny). W niektórych przypadkach pomagają leki beta-adrenolityczne np. propranolol.
Dotychczasowe słabe rezultaty stanowią bodziec do poszukiwania alternatywnych rozwiązań: terapii opartych na technikach relaksacyjnych, "biofeedback", wsparcia psychologicznego. Stosowanie akupunktury i leczenie toksyną botulinową nie wnosi żadnych korzyści klinicznych.
Bóle trójdzielno-autonomiczne.
Bóle głowy zaliczone do tej kategorii (tj. omówione niżej klasterowe bóle głowy, hemikrania ciągła, hemikranie napadowe oraz zespół SUNCT) charakteryzują się wyraźnie wyrażoną aktywacją układu przywspółczulnego. Pobudzenie dróg trójdzielno-przywspółczulnych skutkuje wtórnymi objawami, takimi jak: łzawienie oczu, przekrwienie spojówek, obrzęk błony śluzowej nosa z wodnistym wyciekiem, nadmierna potliwość, zwężenie źrenicy (przejawia się czasem jako fotofobia), niepokój lub pobudzenie. Są one nieodłączną częścią napadu, a nie nieswoistą reakcją na ból w zakresie unerwienia nerwu trójdzielnego. 
Klasterowy ból głowy.
Silne jednostronne napady bólowe, przebiegające z objawami autonomicznymi, analogicznie ograniczonymi do jednej połowy ciała. Epizodyczny klasterowy ból głowy – najczęstsza postać – charakteryzuje się krótkotrwałymi napadami bólu w okolicy okołooczodołowej, pojawiającego się codziennie (zwykle od jednego do trzech napadów) przez okres 4–8 tygodni, z rocznymi bezbólowymi przerwami pomiędzy okresami napadów. Przewlekłe klasterowe bóle głowy mogą zaczynać się de novo lub pojawiać po kilku latach trwania postaci epizodycznej. Ataki mają podobny charakter, ale nie ma okresów remisji. Każdy z typów może zmieniać się w inny. Notowana częstość w granicach 0,4-0,1% populacji, z wyraźną (9:1) przewagą mężczyzn. Częstość napadów: od 1 na 2 dni do 8 dziennie, czas trwania: 15–180 min. Patogeneza nieustalona; zaobserwowano pobudzenie włókien C układu nerwu trójdzielnego oraz wzmożoną aktywność jąder podwzgórza (w badaniach obrazowych). Jako choroba przewlekła, napady mogą pojawiać się na przestrzeni kilkudziesięciu lat. Zwykle obejmują jedną i tą samą część głowy.
Leczenie doraźne jest utrudnione z powodu niespodziewanego początku i krótkotrwałego przebiegu ataku. Skuteczność wykazują leki z grupy tryptanów oraz tlenoterapia; stosuje się również ergotaminę w postaci aerozolu. Profilaktyka dzieli się na dwie części: leczenie krótkookresowe, rozpoczynane po ustąpieniu napadu w celu uniknięcia nawrotów (glikokortykosterydy przez 2–3 tygodnie) oraz przewlekłe, do rozważenia w cięższych przypadkach. Wypróbowuje się wówczas m.in. sole litu, werapamil, topiramat bądź baklofen. Interwencja chirurgiczna oparta ma na celu przerwanie wadliwie działającego obwodu: zwój nerwu trójdzielnego nastrzykuje się alkoholem/lidokainą (efekt przejściowy) albo uszkadza się go w sposób mechaniczny. Takie postępowanie grozi jednak trwałą dysfunkcją nerwu (zniesienie czucia w okolicy twarzy, owrzodzenie rogówki, zbaczanie żuchwy). Neurostymulacja tylnego podwzgórza lub nerwu potylicznego również pomaga w znaczącym odsetku przypadków przy znacznej mniejszej inwazyjności samego zabiegu.
Zespół "klaster-tik" to współwystępowanie klasterowego bólu głowy łącznie z neuralgią nerwu trójdzielnego.
Hemikrania napadowa.
Określana też jako CPH (chronic paroxysmal hemicrania). Rzadka forma epizodycznego bólu głowy, charakteryzująca się częstymi (kilka w ciągu dnia), krótkimi (2–30 min) jednostronnymi atakami bólu. Ból zlokalizowany jest w okolicach oczodołu, czoła i skroni, jest bardzo silny i rwący. Wywołuje objawy autonomiczne, jak przekrwienie spojówki, łzawienie, wyciek z nosa, a niekiedy nawet opadnięcie powieki. Ujawnia się zwykle w młodości albo w 3. dekadzie życia (głównie u kobiet). Indometacyna, nieskuteczna w bólach klasterowych, jest w stanie całkowicie znieść objawy choroby. Notowano również objawy hemikranii napadowej wtórne do uszkodzeń obszaru siodła tureckiego spowodowanych zmianami rozrostowymi. 
SUNCT.
SUNCT jest angielskim akronimem rozpoznania "Short-lasting Unilateral Neuralgiform headache with Conjuctival injection and Tearing" – krótkotrwałego jednostronnego bólu głowy przepominającego neuralgię z towarzyszącym przekrwieniem spojówek i łzawieniem. Zespół bardzo rzadko spotykany, bywał notowany u mężczyzn w wieku średnim. Do cech wyróżniających go spośród innych trójdzielnych bólów głowy należy wysoka częstotliwość (zbliżona do hemikranii napadowej) i bardzo krótki czas ataku, mierzony w sekundach – od 5 do 120 sekund – (niepełne wygaszanie poszczególnych impulsów może dawać wrażenie „piłki do drewna” – ang.: "saw-tooth phenomenon"). Ból umiejscowiony jest w okolicy oczodołu i skroni, ma charakter nerwobólu z nastrzyknięciem spojówek i łzawieniem. Brak skutecznych metod terapii; u pacjentów hospitalizowanych serię napadów uśmierza podanie "i.v." lidokainy. W profilaktyce największe nadzieje wzbudza lamotrygina; testuje się również inne leki przeciwpadaczkowe nowej generacji.
Inne pierwotne bóle głowy.
Wtórne zespoły bólowe.

</doc>
<doc id="208016" url="https://pl.wikipedia.org/wiki?curid=208016" title="Samotna Cyklistka">
Samotna Cyklistka



</doc>
<doc id="208017" url="https://pl.wikipedia.org/wiki?curid=208017" title="Gotowe na wszystko">
Gotowe na wszystko

Gotowe na wszystko (ang. "Desperate Housewives", dosł. „zdesperowane gospodynie domowe”) – amerykański serial telewizyjny, wyprodukowany i nadawany przez telewizję ABC od 3 października 2004 do 13 maja 2012 roku. W Polsce pojawił się rok później, 8 września 2005. Akcja toczyła się w luksusowym przedmieściu fikcyjnego miasta Fairview, przy ulicy Wisteria Lane. Sąsiadki, pozornie idealne amerykańskie panie domu, nie tylko zmagały się z szarą rzeczywistością. Próbowały przy tym też odkryć mroczną tajemnicę ich zmarłej przyjaciółki oraz każdego następnego sąsiada, jaki się tam sprowadzał. Serial jest mieszanką różnych gatunków telewizyjnych jak komedii, dramatu, kryminału i klasycznej opery mydlanej.
Fabuła.
Serial opowiada historie sześciu kobiet, w tym pięciu przyjaciółek, mieszkających przy tej samej ulicy amerykańskiego przedmieścia.
Narratorem serialu jest Mary Alice Young (ur. 1965) – typowa gospodyni domowa, żona maklera Paula i matka nastoletniego Zachary’ego. Mieszkała pod numerem 4352 Wisteria Lane. Na samym początku popełnia samobójstwo. W specyficzny, humorystyczno-sarkastyczny sposób relacjonowała wydarzenia na Wisteria Lane. Tymczasem jej przyjaciółki znalazły list:
Uznały, że z tego powodu się zabiła i zdecydowały, że muszą poznać prawdę o tym co ukrywała.
Tajemnice.
Motywem przewodnim każdej serii była tajemnica otwierająca pierwszy odcinek każdej kolejnej serii.
Fairview.
Jest to fikcyjne miasto w Stanach Zjednoczonych, leżące w fikcyjnym stanie Eagle State, powstałym w 1876 roku stworzone na potrzeby serialu "Gotowe na wszystko".
Edward Sibley założył to miasto w 1871 roku.
(W nawiasach podane jest, kiedy dane miejsce zostało pokazane lub wzmiankowane, a po średniku – kto to wspomniał, lub występował w tym miejscu).
W Fairview znajdują się:
Burmistrzem do 2007 roku był mężczyzna o nazwisku Johnson (Kenneth Kimmins). Zatrudnił on w swym ratuszu szwagra i sześciu kuzynów. Szef policji miasta też okazał się szwagrem burmistrza Johnsona. W 2007 roku Johnson przegrał wybory z Victorem Langiem, którego żona Gabrielle, została pierwszą damą. Kilka miesięcy później, tuż po śmierci Victora, wróciła do pierwszego męża, Carlosa Solis. Nie wiadomo kto został burmistrzem po śmierci Victora. Sześć lat po śmierci Langa, rodzina Solis zrobiła sobie z nowym burmistrzem zdjęcie. Niecałe dwa lata później burmistrz Franklin (Tom McGowan), ubiegający się wkrótce o reelekcję, przewodniczył nieudanemu otwarciu pierwszego domu resocjalizacji więźniów na Wisteria Lane.
Działalność duszpasterską w Fairview prowadzą różne kościoły chrześcijańskie:
Dotychczas w serialu pojawiły się (na wizji lub częściej w dialogach) nazwy fikcyjnych ulic, w fikcyjnym mieście Fairview, w fikcyjnym stanie Eagle State, w USA:
Ciekawostki.
Czołówka serialu została nominowana do nagrody Emmy za najlepszą w roku 2005.
Na podstawie serialu powstała gra komputerowa "Gotowe na wszystko", w której występują ważniejsi bohaterowie serialu. Gra liczy 12 odcinków, w których układać można własną fabułę. Gracz nie wciela się w jedną z serialowych gospodyń, lecz staje się nową panią domu na Wisteria Lane. Czas akcji obejmuje wydarzenia drugiego sezonu, lecz kończą się na momencie zanim dom Susan został spalony a Bree poznała Orsona.

</doc>
<doc id="208020" url="https://pl.wikipedia.org/wiki?curid=208020" title="Pustki (wzgórze)">
Pustki (wzgórze)

Pustki (446 m) – wzgórze nad Łużną na Pogórzu Ciężkowickim. Oddziela dolinę Łużnianki od doliny Moszczanki.
Na stokach Pustek znajduje się nieczynny kamieniołom piaskowca.
Bitwa o Wzgórze Pustki.
2 maja 1915 w czasie bitwy pod Gorlicami, miało tu miejsce starcie austro-węgierskiej 12 Krakowskiej Dywizji Piechoty gen. Paula Kestranka, złożonej w większości z żołnierzy narodowości polskiej (56 Pułk Piechoty Austro-Węgier płk. Mollinarego oraz 100 Pułk Piechoty Austro-Węgier płk. Latinika) z 3 Armią rosyjską gen. Radko Dimitriewa.
Pierwsze dwie linie okopów sforsowano wprawdzie bez strat, lecz w dalszych, ukrytych w lesie i niezniszczonych przez ogień artyleryjski, Rosjanie stawili zaciekły opór, który przełamano dopiero około godziny 11 po walce na bagnety. Po stronie wojsk austro-węgierskich zginęło blisko 900 żołnierzy, ponad połowę z nich stanowili Polacy.
Cmentarze.
Cmentarz wojenny nr 123.
Na wzgórzu powstał największy pod względem zajmowanej powierzchni cmentarz wojenny z I wojny światowej w Galicji Zachodniej (nr 123 Łużna – Pustki, reprezentacyjny cmentarz IV łużniańskiego okręgu cmentarnego) 
Podzielony jest na kwatery według przynależności: 
Nad nekropolią góruje (wiernie odbudowana po pożarze) kaplica cmentarna – gontyna projektu Dušana Jurkoviča. 
Cmentarz Wojenny nr 123 został dodany w 2016 roku do obiektów historycznych na liście znaków dziedzictwa europejskiego. 
Cmentarz wojenny nr 122.
Znajduje się poniżej cmentarza nr 123, na południowy wschód od niego, mieści mogiły 154 rosyjskich żołnierzy z okresu I wojny światowej.

</doc>
<doc id="208023" url="https://pl.wikipedia.org/wiki?curid=208023" title="Świątynia Wang">
Świątynia Wang

Kościół Górski Naszego Zbawiciela (powszechnie znany jako Kościół Wang lub Świątynia Wang) – ewangelicki kościół parafialny w Karpaczu w Karkonoszach, przeniesiony w 1842 z miejscowości Vang, leżącej nad jeziorem Vangsmjøsa w Norwegii.
Kościół został zbudowany z sosnowych bali w miejscowości Vang w południowej Norwegii, na przełomie XII i XIII wieku. Powstał jako jeden z około tysiąca (przetrwało kilkadziesiąt) norweskich kościołów klepkowych (słupowych) – "stavkirke". Uważany jest za najstarszy drewniany kościół w Polsce.
W XIX wieku świątynia stała się już za mała na potrzeby ludności miejscowości Vang, która chcąc wybudować sobie nowy kościół, musiała zaciągnąć pożyczkę na pokrycie kosztów budowy. Kościół był mocno zniszczony, ale nadawał się do sprzedaży w celu rozbiórki i odbudowania w innym miejscu. Wtedy norweski malarz Jan Krystian Dahl przebywający w Dreźnie skłonił pruskiego króla Fryderyka Wilhelma IV do jej zakupu za 427 marek dla berlińskiego muzeum.
W 1841 rozebraną świątynię przewieziono najpierw do Szczecina, a potem do Berlina, jednak zaprzyjaźniona z królem hrabina Fryderyka von Reden z Bukowca przekonała go, żeby przewieźć ją na Śląsk. Argumentem było to, że gmina, do której należał Karpacz Górny, Borowice, Wilcza Poręba i Budniki, nie miała kościoła i była obsługiwana okazjonalnie przez duchownych z Kowar lub Miłkowa. Dokładne położenie wyznaczył dyrektor sobieszowskiego zarządu dóbr rodu Schaffgotschów, wyliczając najkrótsze czasy dojścia z poszczególnych miejscowości. Wzięto też pod uwagę scenerię, w jakiej miał stanąć kościółek. Świątynię najpierw Odrą przewieziono do Malczyc, potem drogą lądową do Karpacza Górnego (wówczas niem. "Brückenberg" – "Mostowa Góra"), w którym znalazł się w roku 1842.
Znaczna część oryginalnych elementów kościoła nie nadawała się do użytku. Kierujący budową pisał w kwietniu 1844 roku, że z Norwegii przewieziono tylko jedną piętnastą jego fragmentów. Brakujące części dorabiano w trakcie budowy na podstawie rysunków. W zrekonstruowanym kościele wybudowano krużganki, wieżę oraz wykonano okna w krużgankach i w ścianach wewnętrznych, których pierwotny kościół nie posiadał. Oryginalne są umieszczone pośrodku kościoła cztery drewniane kolumny oraz bogato rzeźbione portale, a także rzeźbione lwy nordyckie. Spośród późniejszych elementów na uwagę zasługuje bogato zdobiony krucyfiks wyrzeźbiony w jednym pniu dębowym przez Jakuba z Janowic w 1846 roku.
28 lipca 1844 świątynia Wang stała się kościołem miejscowej parafii ewangelickiej i jest nim nadal. Stanowi atrakcję turystyczną Karpacza.
Konstrukcja kościoła wykonana jest bez użycia gwoździ, wszystkie połączenia zrealizowano przy pomocy drewnianych złączy ciesielskich. Wnętrze świątyni ozdobione jest oryginalnymi zdobieniami i rzeźbami. Bryła obiektu podczas prac konserwatorskich, zgodnie z XIX-wiecznymi trendami konserwatorskimi, uległa znacznej rozbudowie. Dobudowano też wysoką kamienną dzwonnicę, która chroni drewnianą świątynię przed wiatrem znad Śnieżki. Kościół posiada 3 dzwony: "Owieczka Boża", "Ojcze Nasz" i "Chwała Chrystusowi".
W latach 1963-1965 przeprowadzono prace konserwatorskie. Odnowiono malowanie elementów drewnianych. Wymieniono pokrycie dachowe z łupku na gont przycinany według wzorów norweskich. Wykonano instalację elektryczną i ogrzewanie.
Na przykościelnym cmentarzu pochowani zostali zarówno wierni z miejscowej parafii (np. Henryk Tomaszewski) oraz ich duszpasterze, jak również osoby, które zginęły w górach (np. Julianne Caroline Korber – właścicielka "Riesenbaude", zmarła 22 listopada 1884 i pochowana 6 dni później). 29 kwietnia 2014 roku na cmentarzu przy świątyni Wang został pochowany Tadeusz Różewicz.
W miejscu dawnego pomnika żołnierzy-ofiar I wojny światowej znajduje się rzeźba „Wskrzeszenie Łazarza” autorstwa Ryszarda Zająca.

</doc>
<doc id="208025" url="https://pl.wikipedia.org/wiki?curid=208025" title="Takla-Makan">
Takla-Makan



</doc>
<doc id="208026" url="https://pl.wikipedia.org/wiki?curid=208026" title="Desperate Housewives">
Desperate Housewives



</doc>
<doc id="208027" url="https://pl.wikipedia.org/wiki?curid=208027" title="Bonawentura Niemojowski">
Bonawentura Niemojowski

Bonawentura Niemojowski herbu Wieruszowa (Bonawentura "Wierusz"-Niemojowski; ur. 4 września 1787 w Słupi, zm. 15 czerwca 1835 w Vanves) – polski prawnik, polityk, poseł województwa kaliskiego na Sejm Królestwa Polskiego i przywódca opozycji sejmowej kaliszan, w czasie powstania listopadowego (1830–1831) ostatni prezes Rządu Narodowego, następnie prezes Komitetu Tymczasowego Emigracji Polskiej w Paryżu (1831), publicysta; brat Wincentego, dziad Wacława.
Bonawentura Niemojowski był jednym z przywódców opozycji sejmowej w 1820. Razem z bratem Wincentym próbował przenieść na grunt polski doktrynę liberalizmu. W Sejmie był jednym z przywódców kaliszan, liberałów prowadzących politykę legalnej opozycji. Po wystąpieniu liberałów z żądaniem ustanowienia sądów przysięgłych król Aleksander I Romanow na pięć lat zawiesił zwoływanie obrad Sejmu (1820–1825).
Życiorys.
Bonawentura Niemojowski był synem Feliksa Niemojowskiego i Anieli z Walknowskich. Gdy skończył szkoły w kraju, razem z bratem udał się na studia prawnicze na uniwersytetach zachodnioeuropejskich. Po powrocie z zagranicy osiadł w Marchwaczu pod Kaliszem.
Swoją działalność polityczną rozpoczął w 1820, gdy został wybrany na posła na Sejm z województwa kaliskiego. Wtedy wraz z bratem Wincentym stanął na czele legalnej opozycji sejmowej. Po wystąpieniu z grupą posłów kaliskich przeciw antykonspiracyjnym projektom rządowym został podstępnie usunięty z Sejmu, a także na kilkanaście miesięcy osadzony w areszcie domowym.
Korzystając z ogólnej amnestii (ułaskawienia), ogłoszonej z okazji koronacji Mikołaja I na króla Polski, podjął ponowne próby walki o prawa konstytucyjne. Na sejmiku w Warcie w 1829 roku przeforsował projekt protestu poselskiego przeciwko zniesieniu jawności obrad sejmowych. Obawiając się wystąpienia kaliszan na sejmie w 1830, senat na polecenia Mikołaja I unieważnił sejmik warcki, który wybrał Niemojowskiego na posła. Kaliszanie, zwani także opozycją kaliską, byli liberalnymi działaczami szlacheckimi z zachodnich terenów Królestwa Polskiego, głównie z województwa kaliskiego, działającymi w latach 1820–1831. Występowali w obronie konstytucji i swobód obywatelskich, dążyli do przeprowadzenia reform gospodarczych i społecznych.
Z chwilą wybuchu powstania listopadowego Bonawentura przybył do Warszawy, gdzie odegrał czołową rolę polityczną. Ponownie wszedł do sejmu i wraz z Wincentym stał się przywódcą partii kaliskiej. Był posłem z powiatu warciańskiego województwa kaliskiego na Sejm powstańczy (1830–1831). Jako poseł podpisał 25 stycznia 1831 roku akt detronizacji Mikołaja I Romanowa. Powołany w skład rządu rewolucyjnego pełnił kolejno funkcję ministra sprawiedliwości, ministra spraw wewnętrznych i policji, a następnie zastępcy prezesa w radzie ministrów.
Po usunięciu generała Jana Krukowieckiego, 8 września 1831 został powołany przez Sejm na prezesa Rządu Narodowego; rząd Bonawentury Niemojowskiego składał się w większości z „kaliszan”, reprezentujących stanowisko antykapitulacyjne i przeciwnych rokowaniom z nieprzyjacielem. Bezpośrednio po kapitulacji Warszawy przeniósł się wraz z członkami rządu, Sejmem i wojskiem do Modlina, gdzie czynił starania, aby kontynuować powstanie.
Po wypowiedzeniu się Rady Wojennej przeciwko dalszemu prowadzeniu walki w dniu 23 września Niemojowski złożył prezesurę. 5 października 1831 oddziały powstańcze pod dowództwem ostatniego wodza naczelnego powstania gen. Macieja Rybińskiego przekroczyły granicę Królestwa Polskiego i Królestwa Prus w okolicach wsi Jastrzębie, gdzie ogłosili kapitulację i złożyli broń. Armia liczyła jeszcze 19.871 ludzi, w tym 9 generałów, 89 oficerów sztabowych i 416 młodszych oficerów. Wraz z armią na emigrację udały się też władze powstańcze z ostatnim prezesem Rządu Narodowego na czele, członkowie sejmu i liczni politycy m.in. Joachim Lelewel, oraz znani poeci porucznik Wincenty Pol i Seweryn Goszczyński. Odchodząc na obczyznę świadczyli, że nie zrezygnują z podjętego celu. Po przekroczeniu granicy pruskiej na rzece Pissie żołnierze armii polskiej zostali internowani w obozach nad Drwęcą w okolicach zabudowań klasztoru franciszkanów w Brodnicy. Po krótkiej kwarantannie udał się na dalszą emigrację. Początkowo przebywał w Paryżu i brał udział w życiu emigracji. Po utworzeniu przez „kaliszan” 6 listopada 1831 Komitetu Tymczasowego Emigracji Polskiej objął w nim prezesurę, ale wkrótce po jego rozwiązaniu, zrażony do polityków emigracyjnych, przeniósł się do Brukseli, gdzie spędził ostatnie lata swojego życia. Był członkiem sejmu powstańczego na emigracji. 
W 1834 został skazany przez władze rosyjskie na ścięcie za udział w powstaniu listopadowym.
W 1821 ożenił się z Wiktorią Lubowidzką, z którą miał córkę Felicję i syna Kazimierza.
Zmarł w Vanves pod Paryżem 15 czerwca 1835, został pochowany na cmentarzu Père-Lachaise w Paryżu.
Był autorem szeregu dzieł politycznych i tłumaczeń, m.in. zbioru mów "Głosy posła kaliskiego na sejmie Królestwa Polskiego 1818". Oprócz licznych artykułów zamieszczonych w prasie warszawskiej podczas powstania listopadowego ogłosił kilka prac politycznych za granicą:
Imię Braci Niemojowskich nosi ulica w Kaliszu, w dzielnicy Tyniec. 

</doc>
<doc id="208031" url="https://pl.wikipedia.org/wiki?curid=208031" title="The Carpenter">
The Carpenter

The Carpenter - split singel grupy Nightwish. Na wydawnictwie ponadto znalazły się nagrania grup Children of Bodom i Thy Serpent.
Opis albumu.
"The Carpenter" jest singlem poprzedzającym pierwszy oficjalny album grupy ("Angels Fall First"), który trafił na 8. miejsce oficjalnej singlowej listy przebojów w Finlandii.

</doc>
<doc id="208036" url="https://pl.wikipedia.org/wiki?curid=208036" title="Sacrament of Wilderness">
Sacrament of Wilderness

Sacrament of Wilderness – drugi split singel grupy Nightwish. Na wydawnictwie ponadto znalazły się nagrania grup Darkwoods My Betrothed i Eternal Tears of Sorrow. 
Opis albumu.
"Sacrament of Wilderness" to singel poprzedzający, drugi album grupy ("Oceanborn"), który wspiął się na szczyt oficjalnej singlowej listy przebojów w Finlandii.

</doc>
<doc id="208037" url="https://pl.wikipedia.org/wiki?curid=208037" title="Remedy Entertainment">
Remedy Entertainment

Remedy Entertainment – fińskie przedsiębiorstwo zajmujące się tworzeniem gier komputerowych, założone w 1995 roku w mieście Espoo w Finlandii.
Remedy najbardziej znane jest z serii gier "Max Payne" bazujących na postaci Maxa Payne’a, zbiegłego policjanta wrobionego w morderstwo i ściganego przez NYPD. Seria "Max Payne" najbardziej znana jest ze spopularyzowania efektu "bullet time" w grach komputerowych.

</doc>
<doc id="208038" url="https://pl.wikipedia.org/wiki?curid=208038" title="International Motorsports Hall of Fame">
International Motorsports Hall of Fame

International Motorsports Hall of Fame – organizacja zajmująca się upamiętnianiem wielkich ludzi sportów motorowych. Nie tylko kierowców ale także inżynierów, właścicieli zespołów, wizjonerów. Ludzi którzy tworzyli historię.
Organizacja została założona w 1982 roku. Siedziba znajduje się w Talladega, Alabama.

</doc>
<doc id="208039" url="https://pl.wikipedia.org/wiki?curid=208039" title="Walking in the Air">
Walking in the Air

Walking in the Air – trzeci singel grupy Nightwish.
Opis albumu.
"Walking in the Air" to singel wydany na fali popularności drugiego albumu grupy ("Oceanborn"). "Walking in the Air" to cover utworu Howarda Blake'a będącego częścią ścieżki dźwiękowej do filmu "The Snowman".

</doc>
<doc id="208042" url="https://pl.wikipedia.org/wiki?curid=208042" title="Wzgórze Wolności">
Wzgórze Wolności

Wzgórze Wolności – jednostka urbanistyczna (osiedle) miasta Bydgoszczy, położona w jego środkowo-południowej części.
Położenie.
Wzgórze Wolności usytuowane jest w południowej części miasta i zaliczane do osiedli tzw. Górnego Tarasu Bydgoszczy. Sąsiaduje od północy z osiedlem Babia Wieś, od wschodu z Wyżynami, od południa z Glinkami, zaś od zachodu z Bielicami i Szwederowem.
Pod względem fizyczno-geograficznym osiedle leży w obrębie makroregionu Pradolina Toruńsko-Eberswaldzka, mezoregionu Kotlina Toruńska, w mikroregionie Miasto Bydgoszcz Południowe (terasa X ok. 68–71 m n.p.m.). Północne obrzeża osiedla zajmuje Zbocze Bydgoskie o wysokości względnej ok. 27 m, urzeźbione systemem niewielkich jarów i wcięć erozyjnych. Podobnie zachodnie i wschodnie obrzeża Wzgórza Wolności stanowią naturalne granice utworzone ze jarów, którymi poprowadzono arterie komunikacyjne (ul. Kujawska, al. Jana Pawła II).
Historycznie w skład obecnej jednostki urbanistycznej wchodzi wcielone przed 1875 r. "Probostwo" (20 ha), obszar wieży Bismarcka (3 ha) wcielony do miasta w 1910 r., północny fragment gminy "Rupienica" wcielonej w 1920 r. oraz zachodni fragment gminy "Bartodzieje Małe", wcielonej również w 1920 r.
Charakterystyka.
Zachodnią granicą osiedla jest ul. Kujawska, południową i wschodnią – aleja Jana Pawła II, zaś północną – Zbocze Bydgoskie.
Większą część Wzgórza Wolności zajmuje osiedle bloków wielorodzinnych wzniesione w latach 80. XX w., jednak z ubogą infrastrukturą towarzyszącą. W zabudowie przeważają budynki wielorodzinne, z dużym udziałem bloków 12-kondygnacyjnych. Wśród bydgoskich osiedli Wzgórze Wolności wyróżnia się dużym udziałem zabudowy wysokiej. Wzdłuż kilku ulic występuje zabudowa jednorodzinna, częściowo pochodząca z okresu zaboru pruskiego i międzywojennego.
Osiedle przecinają drogi powiatowe – ul. Ujejskiego oraz al. Wojska Polskiego, będąca fragmentem arterii średnicowej górnego tarasu Bydgoszczy. Obrzeżami osiedla przebiegają natomiast drogi krajowe: nr 5 w ciągu al. Jana Pawła II i nr 25 w ciągu ul. Kujawskiej.
Wśród infrastruktury osiedla znajdują się m.in.: trzy przedszkola (w tym dwa niepubliczne), szkoła podstawowa, gimnazjum, kościół rzymskokatolicki, cmentarz martyrologiczny, Szpital Uniwersytecki nr 2 im. dr Jana Biziela, Wyższa Szkoła Nauk o Zdrowiu. Na północno-zachodnim krańcu osiedla ulokowany jest regionalny oddział TVP Bydgoszcz, zaś w miejscu zakładów Ortis powstaje Galeria Handlowa Zielone Arkady.
Do przedsięwzięć ujętych w „Planie Rozwoju Bydgoszczy na lata 2009-2014”, a dotyczących Wzgórza Wolności należą: budowa Trasy Uniwersyteckiej wraz z obiektem mostowym i dojazdami, rozbudowa miejskiego układu komunikacyjnego w rejonie ronda Bernardyńskiego w Bydgoszczy wraz z budową linii tramwajowej w ul. Kujawskiej oraz rewitalizacja parku na Wzgórzu Wolności.
Plany rozwojowe dotyczące Wzgórza Wolności określone na podstawie dokumentów strategicznych obejmują m.in. realizację nowej zabudowy mieszkaniowej w rejonie al. Wojska Polskiego o średniej intensywności, wzbogacenie terenów mieszkaniowych o funkcje uzupełniające oraz przeznaczenie terenów w rejonie ulic Tucholskiej i Ujejskiego na parking kubaturowy.
Nazwa.
Protoplastą Wzgórza Wolności jest folwark Rupienica, zlokalizowany niegdyś na południowym obrzeżu osiedla. Nazwa ta pochodzi prawdopodobnie od "rupi", czyli zmartwień. Określenie to oznaczało także gąsienice gzów, a słowo "rupi" – oznaczało dawniej gryzie, "rupi mnie" – gryzie mnie. Natomiast nazwa Wzgórze Wolności pochodzi od nazwy wzgórza znajdującego się przy dzisiejszej ulicy gen. Stanisława Grzmot-Skotnickiego i ulicy Toruńskiej. Na tym miejscu w roku 1913 Niemcy zbudowali wieżę Bismarcka, wówczas wzgórze to nazywano "Bismarkshöhe". W roku 1920 nazwano je "Wzgórzem Wolności", a wieżę zniszczono w roku 1928. Od 1946 roku na tym terenie istnieje Cmentarz Bohaterów Bydgoszczy, na którym pochowano ofiary II wojny światowej.
Ludność.
W 1970 r. Wzgórze Wolności zamieszkiwało 6,3 tys. osób, 20 lat później – 13,6 tys. W kolejnych latach liczba mieszkańców spadała: w 1998 r. wynosiła 12,2 tys. osób, w 2007 – 11,6 tys., a w 2010 r. – 11,3 tys.. Na koniec 2012 odnotowano wzrost do 11,4 tys. osób, co wiąże się pośrednio z rozwojem budownictwa mieszkaniowego.
Rekreacja.
Na terenie Wzgórza Wolności znajduje się ok. 8 ha terenów zieleni urządzonej i 4 ha zieleni nieurządzonej. Głównym obszarem rekreacyjnym jest park na Wzgórzu Wolności, zlokalizowany przy północnej granicy osiedla, przeznaczony do modernizacji. Biegnie wzdłuż niego ścieżka spacerowa będąca przedłużeniem alei Górskiej ze Szwederowa, połączona schodami z ul. Kujawską i Toruńską. Aleja ta kończy się przy Cmentarzu Bohaterów Bydgoszczy. Można z niej obserwować panoramę miasta. W odległości ok. 2,5 km poprzez osiedle Glinki możliwy jest dostęp do Puszczy Bydgoskiej, zaś na północy poza granicą osiedla znajdują się planty nad Brdą i park Centralny.
Osiedle posiada ścieżki rowerowe biegnące wzdłuż al. Wojska Polskiego, Kujawskiej i Trasy Uniwersyteckiej. Studium transportowe Bydgoszczy przewiduje rozbudowę dróg rowerowych m.in. wzdłuż ul. Karpackiej i Ujejskiego.
Przez Wzgórze Wolności przebiegają dwa znakowane piesze szlaki turystyczne. Pierwszym z nich jest szlak „Wolnościowy” prowadzący od Wzgórza Dąbrowskiego, poprzez park na Wzgórzu Wolności i osiedle Glinki, następnie przez Puszczę Bydgoską do jeziora Jezuickiego i Nowej Wsi Wielkiej. Kolejny szlak turystyczny „Relaks” prowadzi od kładki przez Brdę koło Cmentarza Bohaterów Bydgoszczy do ul. Kujawskiej, skąd podąża do Puszczy Bydgoskiej i jeziora Jezuickiego w Chmielnikach.
Historia.
Okres staropolski.
Historia terenów, na którym istnieje osiedle Wzgórze Wolności związane jest z folwarkiem miejskim "Rupienica", który istniał przy cieku Niziny, w rejonie dzisiejszego skrzyżowania al. Jana Pawła II z ul. Kujawską. W 1742 r. bydgoska rada miejska wydzierżawiła folwark na okres 40 lat Ewie i Krzysztofowi Jeskim. W rejonie folwarku utworzono dwa stawy przepływowe na cieku Niziny.
Okres zaboru.
W XIX wieku folwark graniczył na zachodzie ze wsią Bielice, na północy z Bartodziejami Małymi, a na południu i wschodzie z lasami Puszczy Bydgoskiej. W tym czasie wykształciła się "gmina Rupienica", która zajmowała tereny od ulicy Kujawskiej położone na wschód, aż do końca ulicy Glinki. Należały do niej między innymi ulice: Niziny, Chorwacka, Karpacka (do 1925 r. ulica Łysa Góra), Sieradzka (nieistniejąca), Sokola, Cmentarna i Serbska.
Z uwagi na położenie nad ciekiem wodnym w pagórkowatym terenie, Niemcy nazwali Rupienicę "Schondörf" (Piękna Wieś). Spis miejscowości rejencji bydgoskiej z 1833 r. podaje, że we wsi i folwarku "Rupienica" mieszkało 237 osób (115 ewangelików, 118 katolików, 4 Żydów) w 39 domach. Według opisu Jana Nepomucena Bobrowicza z 1846 r. wieś Rupienica należała do majątku ziemskiego należącego do miasta Bydgoszczy. Kolejny spis z 1860 r. podaje, że we wsi mieszkało 579 osób (250 ewangelików, 287 katolików, 42 Żydów) w 51 domach. Dzieci ewangelickie uczęszczały do szkoły na miejscu, a dzieci katolickie do szkoły w Bartodziejach. Miejscowość należała do parafii katolickiej i ewangelickiej w Bydgoszczy. W 1852 r. w gminie Rupienica mieszkało 886 osób, natomiast spis z 1910 r. wykazał, że na terenie Rupienicy było 193 budynków i 2330 mieszkańców, w tym 791 posługiwało się językiem polskim, 1537 – niemieckim, a 2 – hebrajskim.
4 października 1905 roku zawiązano Komitet Budowy Wieży Bismarcka w Bydgoszczy któremu przewodniczył nadburmistrz Alfred Knobloch. Dwa lata później miejsce budowy monumentu nazwano "Wzgórzem Bismarcka", zaś 25 maja 1913 r. – uroczyście otwarto. Budowla ze względu na swoje usytuowanie na wzgórzu, była pomnikiem oraz wieżą widokową z tarasem i schodami wejściowymi. Na jej szczycie był zainstalowany duży znicz, który płonąc oświetlał wieżę. Budowla liczyła 25 m wysokości, a z jej najwyższego tarasu można było podziwiać panoramę miasta. W środku wieży na metrowym postumencie stała wykonana z brązu figura Otto von Bismarcka wysoka 2,6 m. Na ścianie frontowej sali umieszczony był herb rodu Bismarcka, a na ścianach bocznych 25 tablic honorowych ufundowanych m.in. przez cesarza Niemiec Wilhelma II, kanclerza Theobalda von Bethmanna-Hollwega, senatów miast hanzeatyckich: Lubeki i Bremy, innych miast, organizacji oraz miejscowych władz administracyjnych i wojskowych. Wokół monumentu zaaranżowano park, wykorzystując istniejący drzewostan naturalny oraz ciekawe ukształtowanie terenu w rejonie wysokiego zbocza pradoliny, pociętego parowami erozyjnymi. Z tego powodu park urządzono w stylu leśno-górskim (tatrzańskim). Jego obszar wynosił początkowo 7 ha. W latach 1913-1919 wieża Bismarcka była miejscem, w którym odbywało się wiele uroczystości, a także osobliwością miasta odwiedzaną podczas spacerów. Cieszyła się opinią najurodziwszej budowli tego typu na kresach wschodnich Cesarstwa Niemieckiego.
Okres międzywojenny.
Po przejściu Bydgoszczy w granice odrodzonej Polski, 1 kwietnia 1920 roku gminę z folwarkiem Rupienica włączono do Bydgoszczy. Nazwa ta występowała na planach miejskich do 1973 roku.
Dominującym obiektem na terenie osiedla była wieża Bismarcka, którą 22 października 1921 roku rada miejska przemianowała na "Wieżę Wolności" a dotychczasowe "Wzgórze Bismarcka" na Wzgórze Wolności. Rok wcześniej wyposażenie wieży oraz tablice fundatorów zostały wywiezione do Niemiec. Według założeń wieża miała być przekształcona w kaplicę, a na szczycie w miejscu misy ogniowej miał stanąć ogromny krzyż. Jednak przekształcenie budowli nie udało się, a niezagospodarowaną wieżę, przypominającą swym wyglądem czasy pruskie, w maju 1928 r. wysadzono w powietrze. Kamienie z rozbiórki przeznaczono m.in. na fundamenty pod budującą się elektrownię na Jachcicach.
W okresie międzywojnia wzdłuż ulic: Kujawskiej, Karpackiej, Ujejskiego oraz w dolinie cieku Niziny występowała zabudowa mieszkalna z ogrodami. Tereny we wnętrzu osiedla w pobliżu skarpy stanowiły pola uprawne i nieużytki. Wzdłuż strumienia płynącego w dolinie biegła ulica Niziny, wzdłuż której istniało ok. 60 domów z ogrodami powstałych na rozparcelowanym terenie należącym do miejscowego właściciela ziemskiego. Główne ulice: Kujawska, Sieradzka i Karpacka miały nawierzchnię brukowaną kamieniem polnym, a pozostałe utwardzone były żużlem. Do 1925 r. ul. Karpacka na odcinku od ul. Kujawskiej do Sokola nazywała się ul. Łysa Góra. Rupienica nie miała komunikacji z centrum miasta. Przez pewien czas kursował prywatny autobus na Szwederowo do ul. Konopnej.
Na terenie osiedla przeważała parterowa zabudowa murowana, z mieszkaniami do wynajęcia. Właściciele zajmowali w nich mieszkania, a zarazem pełnili funkcje dozorcy i administratora. W latach 30. miejscowa ludność zajmowała się rolnictwem, rzemiosłem, handlem i pracą w bydgoskich fabrykach przemysłowych. W latach 1930–1939 r. czynne było przedszkole przy ul. Rupienica 25, z którego korzystało około 170 dzieci, podlegające Obywatelskiemu Związkowi Kobiet Pracujących. Na terenie dzielnicy czynna była również 7-klasowa Publiczna Szkoła Powszechna Nr 15 im. Królowej Jadwigi, mieszcząca się w budynkach przy ul. Karpackiej. W 1926 r. z inicjatywy kierownika szkoły, radnego miasta Bydgoszczy, Antoniego Zawadzkiego zorganizowano Towarzystwo Obywateli Rupienicy. Od 1924 r. istniało również Towarzystwo Gimnastyczne Sokół VIII dla dzielnicy Rupienica. Na rogu ulic Kujawskiej i Karpackiej stała murowana kapliczka z gipsową figurą Matki Boskiej z Dzieciątkiem Jezus, która została zniszczona przez okupanta w ostatnią niedzielę września 1939 r.
Z lat 30. przetrwał do dzisiaj m.in. budynek mieszkalny przy ul. Ujejskiego 21 – wybudowany w 1899 r. z resztek cegły pozostałej po wzniesionym wówczas gmachu Poczty Głównej.
Okres powojenny.
W 1946 r. na terenie zajmowanym dawniej przez wieżę Bismarcka założono cmentarz Bohaterów Bydgoszczy. W nekropolii złożono ekshumowane w latach 1946-1948 zwłoki 1169 mieszkańców Bydgoszczy zamordowanych w okresie okupacji hitlerowskiej na terenie miasta (m.in. na Starym Rynku, w Dolinie Śmierci i w lasach podmiejskich). Urządzono też symboliczne groby m.in. prezydentów Bydgoszczy: Leona Barciszewskiego i Bernarda Śliwińskiego.
Począwszy od lat 50. XX w. na terenie osiedla nastąpił rozwój budownictwa mieszkaniowego, zintensyfikowanego od 1961 r., kiedy bydgoska Miejska Rada Narodowa wyznaczyła na tym terenie działki budowlane pod budownictwo indywidualne. Powstały wówczas osiedla domków jednorodzinnych m.in. przy ul. Słowiańskiej, Serbskiej, Bułgarskiej. Nowy podział urbanistyczny dokonany w planach ogólnych zagospodarowania przestrzennego Bydgoszczy z 1964 r. wyodrębnił jednostkę urbanistyczną Wzgórze Wolności, złożoną we wschodniej części z fragmentu dawnej gminy "Rupienica" oraz tzw. "Probostwa", zaś w części zachodniej z fragmentu gminy "Bartodzieje Małe". Jednocześnie w wyniku zmiany poglądów na skalę i tempo rozwoju miasta Bydgoszczy, tereny osiedla przekwalifikowano pod wielorodzinną zabudowę wysoką. W latach 1974-1980 na północno-wschodnich rubieżach osiedla wzniesiono Szpital Wojewódzki XXX-lecia PRL oraz oddano do użytku wiadukt w ciągu al. Wojska Polskiego.
W latach 70. powstało kilka koncepcji zagospodarowania Wzgórza Wolności na nową dzielnicę mieszkaniową. Autorami ostatniej z nich byli mgr inż. arch. Michał Holka, mgr inż. arch. Henryk Golz i mer inż. arch. Witold Migdał z bydgoskiego „Inwestprojektu”. Osiedle podzielono na sektory:
Wszędzie zaprojektowano budynki 12-kondygnacyjne, jedynie w sektorze A-4 zaplanowano domy 5-kondygnacyjne. Przeprowadzono inwentaryzację istniejących zieleńców zakładając, że będą one przy realizacji maksymalnie oszczędzane. Akcenty architektoniczne zamierzano uzyskać poprzez plastyczną rzeźbę terenu (pagórki, niziny przy pomocy ziemi z wykopów). Przy oknach bloków urządzono miniogródki. Szkieletem układu komunikacyjnego były trasy średnicowe: wschód-zachód – al. Wojska Polskiego i północ-południe – ul. Nowoogińskiego. Poszczególne sektory miały być ze sobą połączone kładkami nad trasami komunikacyjnymi. Poza opracowaniem docelowym znalazły się: park na skarpie od strony ul. Toruńskiej oraz usługi ponadpodstawowe, przeznaczone do realizacji w przyszłości.
Przygotowanie terenów wiązało się z dużym wysiłkiem inwestycyjnym w zakresie uzbrojenia w magistralne sieci wodociągowe, kanalizację, ciepłociągi, gazociągi oraz rozbudową ujęcia wody oraz budową nowego centralnego źródła ciepła jakim była elektrociepłownia EC II. Roboty budowlane rozpoczęły w 1977 r.: Grudziądzkie Przedsiębiorstwo Budownictwa Ogólnego oraz Bydgoski Kombinat Budowlany „Wschód”, będący dostarczycielem elementów z wielkiej płyty (system szczeciński). Osiedle realizowano łącznie z kompleksem Szwederowo Południe oraz równolegle z budową Nowego Fordonu. Użytkownikiem nowych mieszkań była Bydgoska Spółdzielnia Mieszkaniowa.
W latach 80. zrealizowano większość budynków wielorodzinnych, zasiedlanych przez stosunkowo młode rodziny. Znaczny udział w pracach budowlanych miały przedsiębiorstwa pozabydgoskie (grudziądzkie, inowrocławskie) oraz budownictwa przemysłowego. Podczas realizacji powstały znaczne zaległości w zakresie wyposażenia osiedla w obiekty infrastruktury społecznej. W tym czasie oddano do użytku inwestycje komunikacyjne: aleję Wojska Polskiego z linią tramwajową, poszerzoną ulicę Kujawską z przejściami podziemnymi, zaś w dolinie cieku Niziny utworzono dwujezdniową 6-pasmową arterię komunikacyjną (w latach 90. nazwaną aleją Jana Pawła II), będącą fragmentem trasy przelotowej północ-południe przez Bydgoszcz w ciągu drogi krajowej nr 5. W tym celu konieczne było wykwaterowanie mieszkańców. W 1988 r. oddano do użytku siedzibę Prasowych Zakładów Graficznych przy al. Wojska Polskiego, mieszczącą hale produkcyjne, magazyny oraz centrum projektowe i administracyjne (w 2003 r. zmienił nazwę na Ortis S.A.). Natomiast nie doszła do skutku planowana od lat 70. budowa ośrodka radiowo-telewizyjnego na Wzgórzu Wolności.
1 września 1981 r. prymas Polski kard. Józef Glemp erygował na Wzgórzu Wolności parafię pw. św. Jadwigi Królowej. W latach 1985-1991 wzniesiono kościół parafialny, który konsekrował w 2001 r. ks. arcybp Henryk Muszyński. Do 2008 r. w pomieszczeniach parafii funkcjonowała katolicka szkoła podstawowa im. św. Wojciecha, przeniesiona następnie do nowej siedziby na osiedlu Szwederowo.
Po 1990 r. na osiedlu realizowano głównie obiekty handlowe. Od końca lat 90. wznoszono również nowe budynki wielorodzinne. Cztery z nich oddała do użytku Bydgoska Spółdzielnia Mieszkaniowa. Blok przy ul. Ujejskiego 50 otrzymał nagrodę Grand Prix 2007 Pomorza i Kujaw. W 2001 r. oddano do użytku siedzibę TVP Bydgoszcz na terenie osiedla, zaś w 2011 r. w miejsce rozebranych obiektów Ortis, zaplanowano budowę Galerii Handlowej Zielone Arkady. W latach 2003 i 2004 trasa końcówki 3. etapu wyścigu Tour de Pologne prowadziła dookoła dzielnicy, a w 2005 na jej terenie usytuowana była meta etapu.
We wrześniu 2011 przy ul. Karpackiej 29 powstał mural, przedstawiający zimową, trudną podróż wędrowca zmagającego się z przeciwnościami losu. Tematykę oraz detale obrazu wybrali mieszkańcy domu pomocy społecznej. We wrześniu 2019 władze miejskie ogłosiły konkurs na projekt i wykonanie kolejnego muralu, tym razem z okazji 100-lecia powrotu Bydgoszczy do Polski. Powstał on w listopadzie 2019 na szczytowej ścianie budynku przy ul. Karpackiej 39c, a jego autorem jest Dawid Celek. Projekt odwołuje się do historycznego wydarzenia przekazania symbolicznego klucza do miasta z rąk niemieckiego burmistrza Hugona Wolfa pierwszemu polskiemu prezydentowi Janowi Maciaszkowi.
Rada Osiedla.
Pod względem administracyjnym osiedle (obejmując także osiedle Babia Wieś) tworzy jednostkę pomocniczą samorządu Miasta Bydgoszczy. Rada Osiedla Wzgórze Wolności mieści się przy ul. Ujejskiego.
Ulice.
W skład dzielnicy, nie licząc granicznych, wchodzą ulice: Bałkańska, Beskidzka, Jana Biziela, Bośniacka, Bułgarska, Chorwacka, Czeska, Górzysta, Stanisława Grzmota-Skotnickiego, Karpacka, Morawska, Polna, Serbska, Sieradzka, Słowiańska, Sokola, Tucholska, Kornela Ujejskiego, Wojska Polskiego, Ogińskiego (część ulicy po wybudowaniu nowego mostu Trasy Uniwersyteckiej).
Ciekawostki.
Pozostałości po wieży Bismarcka.
Pozostałością po wieży Bismarcka jest podwyższenie znajdujące się na terenie Cmentarza Bohaterów Bydgoszczy w północno-wschodniej jego części, na którym umiejscowiono ołtarz i krzyż. Są to dawne fundamenty wieży. Na skarpie Wzgórza Wolności widoczne są również pozostałości schodów, które prowadziły dawniej od ul. Toruńskiej do wieży Bismarcka.
Szkoły.
Pierwsza szkoła na terenie gminy Rupienica powstała w 1831 r. W 1856 r. wzniesiono budynek szkoły ewangelickiej przy ul. Karpackiej z jedną izbą lekcyjną. W 1875 r. po reorganizacji szkolnictwa pruskiego powstała tu szkoła wspólna dla wszystkich dzieci. Było wówczas 160 dzieci ewangelickich i 140 dzieci katolickich. W 1878 r. obiekt podwyższono i wyposażono w skrzydła boczne, a w 1912 r. wzniesiono obok nowy budynek szkolny. W okresie międzywojennym mieściła się tu siedmioklasowa Publiczna Powszechna Szkoła Nr 15 im. Królowej Jadwigi, w której naukę pobierało ponad 700 uczniów. Przy budynkach szkolnych urządzono boisko, zaś warsztat szkolny mieścił się w dawnej remizie strażackiej u zbiegu ulic Rupienica – Karpacka. Przy szkole istniał chór, 22 Bydgoska Drużyna Harcerska im. Królowej Jadwigi oraz kasa oszczędności. W czasie ferii letnich szkoła organizowała obozy harcerskie: w Bysławiu pod Tucholą (1933) i w Jaworzynie pod Limanową (1935) oraz Brzozie k. Bydgoszczy (1939). Po II wojnie światowej szkoła funkcjonowała w budynku do 1982 r., kiedy oddano w sąsiedztwie nowy dwupiętrowy budynek szkolny według projektu typowego wraz z salą gimnastyczną i boiskami sportowymi. Mieściła się w nim Szkoła Podstawowa nr 21 im. Janusza Korczaka. Po reformie edukacji z 1999 r. w budynku tym zlokalizowano Gimnazjum nr 20 im. Królowej Jadwigi (patronka od 2009 r.) Natomiast w starym budynku przy ul. Karpackiej 54 od 2005 r. do 2017 r. posiadała swoją siedzibę Wyższa Szkoła Nauk o Zdrowiu, będąca pierwszą niepaństwową uczelnią medyczną w regionie kujawsko-pomorskim; w 2022 r. gmach przekazano Starostwu Powiatowemu z przeznaczeniem na siedzibę filii poradni pedagogiczno-psychologicznej.
W 1958 r. oddano do użytku drugi na terenie osiedla budynek szkolny przy ulicy Bośniackiej 3. Mieściła się w nim Szkoła Ćwiczeń oraz Studium Nauczycielskie, potem Liceum Pedagogiczne. W 1965 r. umieszczono w budynku nowo powstałą Szkołę Podstawową nr 56, której w 1988 r. nadano za patrona Arkadego Fiedlera. W latach 70. w budynku tym kształciła się również młodzież Liceum i Studium Medycznego.
Służba zdrowia.
W latach 1974-1980 na północno-wschodnich rubieżach osiedla wzniesiono Szpital Miejski nr 3. Inwestorem był Wydział Zdrowia i Opieki Społecznej Urzędu Wojewódzkiego w Bydgoszczy. Szpital powstał w oparciu o projekt inż. arch. Jerzego Szanajcy z Warszawskiego Biura Projektów Służby Zdrowia, jako projekt powtarzalny. Tego typu szpitali zbudowano w Polsce kilkanaście (m.in. w Kutnie, Inowrocławiu, Pile, Gdańsku-Zaspie). Generalnego wykonawstwa podjęło się Zjednoczenie Przedsiębiorstw Budowy Obiektów Użyteczności Publicznej „Budopol” w Bydgoszczy. Szpital projektowany był na 810 łóżek. Kamień węgielny pod budowę wraz z aktem erekcyjnym wmurowano uroczyście 18 lipca 1974 r., przy udziale przedstawicieli władz państwowych i lokalnych, nadając przyszłemu szpitalowi imię XXX-lecia (nazwę zmieniono w 1984 r. Na XXX-lecia PRL). Oddanie obiektu do użytku nastąpiło w czerwcu 1980 r.
Po powstaniu w Bydgoszczy Akademii Medycznej, w 1985 r. przekształcono placówkę w Państwowy Szpital Kliniczny. Kolejna zmiana organizacyjna miała miejsce 1 stycznia 1988 r., kiedy powołano Wojewódzki Szpital im. XXX-lecia PRL z siedzibą przy ul. Ujejskiego 75. Uchwałą Wojewódzkiej Rady Narodowej w Bydgoszczy z dnia 26 kwietnia 1990 r. szpital zmienił nazwę, a jego patronem został dr Jan Biziel, zasłużony lekarz, Honorowy Obywatel Miasta Bydgoszczy. W 2008 roku placówkę przemianowano na Szpital Uniwersytecki nr 2 im. Jana Biziela w Bydgoszczy w strukturach Collegium Medicum Uniwersytetu Mikołaja Kopernika.
Tramwaj.
W 1977 r. władze miejskie uchwaliły „Program Rozwoju Urządzeń Komunalnych w mieście Bydgoszczy do 1990 r.”, w którym przewidywano etapowe przejście trakcji tramwajowej z toru wąskiego na normalny. Trasa na górnym tarasie miasta od Zachemu do Błonia miała posiadać szeroki rozstaw torów, powszechny w Polsce. W związku z tym w 1978 roku rozpoczęto budowę szerokotorowej linii tramwajowej wzdłuż al. Wojska Polskiego od ul. Magnuszewskiej do ul. Kujawskiej. Prace ukończono w 1980 r. Późniejszy kryzys gospodarczy uświadomił jednak, że zmiana torów w całym mieście była niewykonalna i zbyt kosztowna, z końcem 1981 r. powrócono więc do koncepcji torów o prześwicie 1000 mm. Do 1984 r. „przekuto” torowisko na al. Wojska Polskiego. Pierwszy tramwaj na Wzgórzu Wolności pojawił się 2 października 1984 roku.

</doc>
<doc id="208044" url="https://pl.wikipedia.org/wiki?curid=208044" title="Szymon Czechowicz">
Szymon Czechowicz

Szymon Czechowicz (ur. przed 22 lipca 1689 w Krakowie, zm. 21 lipca 1775 w Warszawie) – polski malarz.
Życiorys.
Pochodził z rodziny złotników. Dzięki protekcji Franciszka Maksymiliana Ossolińskiego w 1711 rozpoczął studia malarskie w Akademii Świętego Łukasza w Rzymie. W 1716 zdobył nagrodę Akademii. W 1731 powrócił do Polski.
Malował obrazy religijne (jego obrazy znajdują się w kościołach m.in. Wilna, Krakowa, Lwowa, Warszawy, Poznania, Lublina, Opola Lubelskiego, Górze Kalwarii, Starejwsi i Lubartowa) oraz portrety (rodziny Ossolińskich, Sułkowskich, kanclerza wielkiego litewskiego Jana Fryderyka Sapiehy, hetmanów wielkich Klemensa Branickiego i Wacława Rzewuskiego, wojewody sandomierskiego Jana Tarły i innych).
Zmarł w 1775 i został pochowany w warszawskiej krypcie Ojców Kapucynów.
W roku 2009 z okazji Świąt Zmartwychwstania Pańskiego Poczta Polska wydała serię dwóch znaczków pocztowych przedstawiających jego obrazy: „Złożenie do grobu” (1747) i „Chrystus Zmartwychwstały” (1758), które znajdują się w zbiorach Muzeum Narodowego w Krakowie.

</doc>
<doc id="208045" url="https://pl.wikipedia.org/wiki?curid=208045" title="Take-Two Interactive">
Take-Two Interactive

Take-Two Interactive Software, Inc. – wydawca, producent i dystrybutor gier komputerowych. Siedziba firmy znajduje się w Nowym Jorku. Studio producenckie znajdują się w San Diego, Vancouver, Toronto, Wiedniu i w Austin w Teksasie.

</doc>
<doc id="208046" url="https://pl.wikipedia.org/wiki?curid=208046" title="Santa Tecla">
Santa Tecla

 
Santa Tecla (do 2003 Nueva San Salvador) – miasto w Salwadorze, położone w środkowej części kraju kilkanaście kilometrów na zachód od centrum stolicy San Salvador (obecnie oba miasta nieomal połączyły się). Leży u stóp wulkanu San Salvador na wysokości około 920 m n.p.m. Ośrodek administracyjny departamentu La Libertad. Ludność (2007): 108,8 tys. (miasto), 121,9 tys. (gmina).
Miasto zostało założone w 1854 jako Santa Tecla po tym, jak stolica kraju San Salvador została zniszczona przez trzęsienie ziemi. W latach 1855–1859 pełniło funkcję stolicy kraju, stąd późniejsza nazwa "Nowy San Salwador". 22 grudnia 2003 podjęto decyzję o przywróceniu pierwotnej nazwy. W mieście znajdują się rezydencje bogatych mieszkańców stolicy.
Santa Tecla to ośrodek handlowy regionu uprawy kawy. Rozwinął się tutaj przemysł spożywczy, drzewny i skórzany.
Patronką miasta jest święta Tekla. Z tej okazji 23 września organizowany jest w mieście (w dniu wspomnienia świętej) Santa Tecla Festival.

</doc>
<doc id="208048" url="https://pl.wikipedia.org/wiki?curid=208048" title="Take 2">
Take 2



</doc>
<doc id="208050" url="https://pl.wikipedia.org/wiki?curid=208050" title="Sleeping Sun">
Sleeping Sun

Sleeping Sun – czwarty singel grupy Nightwish.
"Sleeping Sun" to singel wydany dla niemieckiej firmy Eclipse, który wydano w Niemczech w sierpniu. W ciągu jednego miesiąca zostało tam sprzedanych 15 tys. sztuk.
Lista utworów.
Edycja z 2005 roku

</doc>
<doc id="208053" url="https://pl.wikipedia.org/wiki?curid=208053" title="Deep Silent Complete">
Deep Silent Complete

Deep Silent Complete – piąty singel grupy Nightwish. Utwór promuje płytę Wishmaster.

</doc>
<doc id="208056" url="https://pl.wikipedia.org/wiki?curid=208056" title="Biełaja (dopływ Kamy)">
Biełaja (dopływ Kamy)

Biełaja (basz. Ағиҙел, ros. Белая) – rzeka w Rosji (Baszkiria).
Źródła w południowo-zachodniej części Uralu Południowego. Jest lewym dopływem rzeki Kamy.
Długość 1430 km, powierzchnia zlewni 141,9 tys. km², średni roczny przepływ u ujścia: 970 m³/s
Główne dopływy:
Większe miasta położone nad rzeką: Saławat, Sterlitamak, Ufa.
Rzeka przepływa przez Park Narodowy „Baszkiria” i Rezerwat przyrody „Szulgan-Tasz”.

</doc>
<doc id="208057" url="https://pl.wikipedia.org/wiki?curid=208057" title="Biełaja">
Biełaja

Biełaja (ros. Белая) – nazwa miejscowości w Rosji, Białorusi i Ukrainie oraz kilkudziesięciu rzek w Rosji

</doc>
<doc id="208058" url="https://pl.wikipedia.org/wiki?curid=208058" title="Over the Hills and Far Away (singel)">
Over the Hills and Far Away (singel)

Over the Hills and Far Away (ang. "Ponad Wzgórzami, Gdzieś Daleko") to szósty singel grupy Nightwish.
Opis albumu.
"Over the Hills and Far Away" jest to cover utworu Gary'ego Moore'a.

</doc>
<doc id="208064" url="https://pl.wikipedia.org/wiki?curid=208064" title="Bless the Child">
Bless the Child

Bless the Child – ósmy singel grupy Nightwish. Piosenka promowała album Century Child.
Lista wydawnictw.
Finlandia (2002) / Spinefarm.
"Digipack".
Holandia (2002) / Universal.
"Zawiera teledysk Bless the Child".
Francja (2002) / XIII Bis Records.
"Digipack, zawiera klipy Bless the Child i Over the Hills and Far Away".
Europa (2002) / Drakkar.
"Digipack, zawiera dwustronną płytę CD/DVD. Na DVD klipy Bless the Child i Over the Hills and Far Away, wywiad oraz trailer promocyjny".

</doc>
<doc id="208068" url="https://pl.wikipedia.org/wiki?curid=208068" title="Ever Dream">
Ever Dream

Ever Dream – siódmy singel grupy Nightwish. Utwór promował płytę Century Child.

</doc>
<doc id="208073" url="https://pl.wikipedia.org/wiki?curid=208073" title="Nemo (singel)">
Nemo (singel)

Nemo (łac. "Nikt") to dziewiąty singel grupy Nightwish.
Opis albumu.
"Nemo" to singel promujący album Once.
Lista wydawnictw.
Finlandia (2004) / Spinefarm.
"Digipack, zawiera klip Nemo".
Europa (2004) / Nuclear Blast.
"Zawiera galerię zdjęć".
Europa (2004) / Nuclear Blast.
"Digipack, zawiera klip Nemo".
Ameryka Południowa (2004) / NEMS Enterprises.
"Zawiera galerię zdjęć".

</doc>
<doc id="208078" url="https://pl.wikipedia.org/wiki?curid=208078" title="Biton">
Biton

Biton – w mitologii greckiej brat Kleobisa, syn Kidyppy, kapłanki Hery, wzór miłości synowskiej.
Nie mając wołów, które pracowały w polu, wraz z bratem wprzęgł się do wozu i wiózł matkę do oddalonej świątyni. Kidyppa, poruszona ich czcią, poprosiła bogów o największe szczęście dla swoich synów - wtedy Hera wysłała do nich Tanatosa (śmierć) w czasie snu.

</doc>
<doc id="208080" url="https://pl.wikipedia.org/wiki?curid=208080" title="Wish I Had an Angel">
Wish I Had an Angel

Wish I Had an Angel – dziesiąty singel grupy Nightwish.
Opis albumu.
"Wish I Had an Angel" to singel wydany po sukcesie albumu Once.
Lista wydawnictw.
Niemcy (2004) / Nuclear Blast (1. wersja).
"Zawiera galerię zdjęć"
Niemcy (2004) / Nuclear Blast (2. wersja).
"Zawiera DVD z klipem "Wish I Had an Angel", oraz reportażem o tym, w jaki sposób był tworzony".

</doc>
<doc id="208081" url="https://pl.wikipedia.org/wiki?curid=208081" title="Boreadzi">
Boreadzi

Boreadzi – w mitologii greckiej skrzydlaci synowie Boreasza i Orejtyi. Nazywali się Kalais i Zetes. Uważani byli za personifikację łagodnego i ostrego podmuchu wiatru. Uczestnicy wyprawy Argonautów. Uwolnili z lochu swoją siostrę Kleopatrę i siostrzeńców Pleksipposa i Pandiona, uwięzionych przez szwagra Fineusa wskutek intryg jego drugiej żony, Idai. Uratowali od śmierci oślepionego przez bogów Fineusa, któremu harpie porywały i zanieczyszczały jedzenie. Zginęli, ścigając harpie, ponieważ zgodnie z przepowiednią mieli umrzeć, gdy nie uda im się dogonić kogoś przez siebie ściganego. Według innej wersji Boreadów zgładził Herakles, po ich zwycięstwie w biegu na igrzyskach pogrzebowych na cześć Peliasa.

</doc>
<doc id="208083" url="https://pl.wikipedia.org/wiki?curid=208083" title="Kuolema tekee taiteilijan">
Kuolema tekee taiteilijan

Kuolema tekee taiteilijan (z fin. "Śmierć czyni artystę") – jedenasty singel grupy Nightwish.
"Kuolema tekee taiteilijan" to singel wydany po sukcesie albumu "Once", przeznaczony tylko na rynek fiński, a później także japoński.
Odkąd Anette Olzon dołączyła do zespołu, zastępując Tarję Turunen, singiel przestał być wykonywany na żywo, podczas koncertów, gdyż Olzon nie mówi po fińsku.

</doc>
<doc id="208084" url="https://pl.wikipedia.org/wiki?curid=208084" title="The Siren">
The Siren

The Siren – dwunasty singel grupy Nightwish wydany po sukcesie albumu "Once".

</doc>
<doc id="208087" url="https://pl.wikipedia.org/wiki?curid=208087" title="Pani z Shalott">
Pani z Shalott

Pani z Shalott (ang. "The Lady of Shalott") – poemat autorstwa Alfreda Tennysona z 1842 roku, nawiązujący do legend arturiańskich i powstały z inspiracji legendą o Elaine z Astolat.
Forma.
Utwór jest napisany kunsztowną strofą dziewięciowersową, rymowaną aaaabcccb. Wersy są w większości czteroakcentowe.
Treść.
Poemat opisuje historię damy z zamku na wyspie Shalott. Podlega ona klątwie zmuszającej ją do bezustannego tkania zaczarowanej sieci. Nie wolno jej też wprost oglądać świata na zewnątrz, więc widzi tylko jego odbicie w lustrze.
Pewnego razu, widząc przejeżdżającego obok zamku Lancelota, zakochuje się w nim. Po raz pierwszy przestaje tkać i wygląda z zamku przez okno, co ściąga na nią śmiertelny skutek klątwy.
Opuszcza zamek znajdując łódź, na której wypisuje swoje imię, i śpiewając płynie z nurtem rzeki do Camelotu. Im bliżej celu, tym bardziej słabnie i umiera, zanim łódź dociera do zamku.
Zebrani na przystani rycerze oraz damy wraz z królem ze zdziwieniem obserwują niezwykłe zjawisko. Wszystkich ogarnia zabobonny strach, z wyjątkiem przejętego jej urodą Lancelota, który prosi Boga o zbawienie Pani z Shalott.
Wpływ.
Poemat wywarł silne wrażenie na malarzach z Bractwa Prerafaelickiego oraz ich naśladowcach przedstawiających w swych obrazach sceny z wiersza (m.in. William Holman Hunt, John William Waterhouse, Arthur Hughes, Walter Crane, Henry Meynell Rheam, William Maw Egley, John Atkinson Grimshaw). Bywają one mylone z obrazami ilustrującymi legendę o Elaine z Astolat (za element pozwalający odróżnić te dwa tematy uznaje się obecność służącego w łodzi).
Motyw ten wraz z fragmentem wiersza wykorzystała Agatha Christie jako tytuł i motto jednej ze swych powieści ("Zwierciadło pęka w odłamków stos").
Kanadyjska piosenkarka Loreena McKennitt skomponowała muzykę do słów poematu, utwór trafił na jej album "The Visit", wydany w roku 1991. Amerykańska piosenkarka i poetka Emilie Autumn stworzyła nawiązującą do treści poematu piosenkę "Shalott" włączoną w jej album "Opheliac" (2006).
Przekład.
Balladę Tennysona przełożyła na język polski Anna Bańkowska ("Kwartalnik Literacki Oddziału Warszawskiego Stowarzyszenia Pisarzy Polskich", R. 2, nr 1 (2016), s. 199-203).

</doc>
<doc id="208088" url="https://pl.wikipedia.org/wiki?curid=208088" title="Nokia 9210 Communicator">
Nokia 9210 Communicator

Nokia 9210 – model trzeciej generacji smartfonów z serii "Komunikatorów" (platforma Series 80), stworzony przez Nokię w 2000 roku. Jest dużo lepsza od poprzedniczki – Nokii 9110, ze względu na kolorowy wyświetlacz, nowszy system (Symbian), szybszy procesor i pojemniejszą pamięć. Jest jednym z niewielu modeli umożliwiających wysyłanie i odbieranie faksów. Posiada również możliwość połączenia z internetem poprzez łącze GPRS (udostępnione z innego telefonu poprzez IrDA).
Zamknięta może być używana jako normalny telefon komórkowy, lecz po otwarciu ukazuje się duży wyświetlacz 640x200, umożliwiający m.in. korzystanie z internetu, oglądanie klipów czy rozmowę w trybie głośnomówiącym.
Poza ulepszonym modelem 9210i, ze zwiększoną pojemnością pamięci i wsparciem dla większych kart MMC, istnieją wersje:
Nokia 9290 - Z amerykańskim pasmem komórkowym
Nokia 9210c - Sprzedawana w Chinach
Nokia 9210e - Sprzedawana przez sieć Orange w Europie
Jest do niej przeznaczonych wiele akcesoriów, m.in.:

</doc>
<doc id="208091" url="https://pl.wikipedia.org/wiki?curid=208091" title="Williams F1">
Williams F1

Williams F1 (oficjalnie od 2020 roku Williams Racing) (Börse Frankfurt: WGF1) – brytyjski konstruktor samochodów wyścigowych i konstruktor Formuły 1, uczestniczący w wyścigach Grand Prix od 1977. Zespół został założony w 1977 przez Franka Williamsa i Patricka Heada, po jego nieudanej przygodzie z ekipami "Frank Williams Racing Cars" i "Wolf-Williams Racing", które łącznie działały w sezonach 1969-1976. Wszystkie samochody mają w nazwie FW (od inicjałów założyciela zespołu) i numer.
Zespół zadebiutował podczas Grand Prix Hiszpanii 1977, gdy kierowcą w samochodzie zespołu March był Patrick Nève. Rok później zaczęto produkcję własnych podwozi i jako konstruktor zadebiutował podczas Grand Prix Argentyny 1978. Pierwsze zwycięstwo zespołowi zdobył Clay Regazzoni podczas Grand Prix Wielkiej Brytanii 1979. Podczas Grand Prix Wielkiej Brytanii 1997, Jacques Villeneuve wygrał setny wyścig dla Williamsa, dzięki temu zespół został wtedy jednym z trzech ekip (razem z Ferrari i McLarenem), które mieli na swoim koncie wygranych ponad sto wyścigów.
Wielu sławnych kierowców jeździło dla zespołu Williams – m.in. Alan Jones, Keke Rosberg, Nigel Mansell, Alain Prost, Nelson Piquet, Ayrton Senna, Damon Hill, Jacques Villeneuve czy Jenson Button. Wszyscy, z wyjątkiem Senny i Buttona, zdobyli tytuł z zespołem. Z tego grona jedynie Jones, Rosberg i Villeneuve po mistrzowskim sezonie próbowali bronić tytułu jako kierowcy Williamsa.
Williams współpracował z wieloma producentami silników – największe sukcesy święcił wraz z Renault, z którymi zdobyli pięć z dziewięciu tytułów mistrzowskich. Razem z McLarenem, Ferrari, Benettonem i Renault są jednym z pięciu zespołów, które wygrywały tytuły mistrzowskie wśród konstruktorów (pomiędzy 1979 a 2008) i kierowców (między 1984 a 2006).
Historia.
Frank Williams Racing Cars i Wolf-Williams Racing (1969-1976).
Od najmłodszych lat, Frank Williams był entuzjastą wyścigów samochodowych. Po krótkiej karierze w Formule 3, startując także w samochodach o zamkniętym nadwoziu, w dodatku popierając się bystrymi instynktami jako diler samochodów wyścigowych i części zamiennych, Williams zdał sobie sprawę, że jako kierowca osiągnął wystarczająco dużo i postanowił wspierać innych kierowców, w szczególności swojego przyjaciela Piersa Courage'a. Po udanym dla Brytyjczyka sezonie w Europejskiej Formule 2 w 1968, Williams zakupił samochód ekipy Brabham. To rzekomo miało rozgniewać Jacka Brabhama, ponieważ samochód został sprzedany w nadziei, że wystartuje w serii Tasman Series, a później w Formule 5000. Courage miał bardzo dobry rok, zajmując drugie miejsce podczas Grand Prix Monako 1969 i Grand Prix Stanów Zjednoczonych 1969.
Wysiłki te wzbudziły zainteresowanie włoskiego producenta samochodów sportowych De Tomaso, który wybudował zaprojektowany przez Gian Paolo Dallarę samochód De Tomaso 505/38 na sezon 1970. Początkowo samochód był niekonkurencyjny, a Courage nie ukończył pierwszych czterech wyścigów. Podczas Grand Prix Holandii, samochód Brytyjczyka wypadł z toru, wjechał na nasyp i stoczył się w dół, gdzie następnie samochód zapłonął. W wyniku tego wypadku, Piers Courage zmarł. Williams był wstrząśnięty śmiercią swojego przyjaciela – od tego momentu Brytyjczyk miał zwiększony dystans, jaki pokonywał między sobą a kierowcami. Następnie Frank Williams pracował z Brianem Redmanem, a później z Timem Schenkenem. Nie mając zadowalających rezultatów, Williams rozwiązał partnerstwo z De Tomaso.
W sezonie 1971, Frank Williams kupił samochód March 701, z którego korzystał Henri Pescarolo. W późniejszym czasie zaczęto korzystać z samochodu March 711, jednak ciężko było osiągać dobre wyniki. Stary model był dodatkowo wykorzystany podczas Grand Prix Francji, który poprowadził Max Jean. Po sukcesie w 1969, Williamsowi brakowało funduszy, żyjąc osobiście z wyścigu do wyścigu. Jednak Pescarolo później osiągał dobre wyniki, zajmując czwartą pozycję w Grand Prix Wielkiej Brytanii i szóste w Grand Prix Austrii.
Przed rozpoczęciem sezonu 1972, Williams nawiązał współpracę z francuskim koncernem naftowym Motul, dzięki temu mógł Brytyjczyk zakupić samochód March 721 dla Pescarolo. Ponadto wsparcie zapewnił także włoski producent zabawek Politoys, którego finanse pozwoliły na realizację wybudowania własnego podwozia. Od Grand Prix Południowej Afryki drugim kierowcą był Carlos Pace. Brazylijczyk dwukrotnie zdobywał punkty, kończąc Grand Prix Hiszpanii na szóstej pozycji i Grand Prix Belgii na piątym miejscu. Podczas Grand Prix Wielkiej Brytanii zadebiutował samochód Politoys FX3, zaprojektowany przez Lena Baileya. Prowadził go Henri Pescarolo, jednak zawiódł w nim układ kierowniczy i samochód został poważnie uszkodzony i do końca roku Francuz jeździł Marchem 721. Politoys FX3 używany był także w wyścigu niezaliczanym do klasyfikacji Formuły 1 na torze Brands Hatch przez Chrisa Amona. Amon zakwalifikował się na dwudziestej pozycji, jednak w wyścigu wycofał się wskutek awarii silnika. Po sezonie, zarówno Motul jak i Politoys zakończyli współpracę z zespołem.
W sezonie 1973, ekipa miała wsparcie w postaci marki Marlboro i włoskiego producenta samochodów Iso Autoveicoli SpA. Samochód Politoys FX3 przemieniono na Iso-Marlboro FX3B, budując także drugi samochód. Podpisano kontrakt z dwoma nowymi kierowcami – Howdenem Ganleyem z Nowej Zelandii i Nanni Galli z Włoch. Podczas pierwszego wyścigu w Argentynie, Galli zakwalifikował się na 16. pozycji, a Ganley trzy pozycje niżej. Włochowi silnik odmówił posłuszeństwa na pierwszym okrążeniu, natomiast Ganley został niesklasyfikowany, ponieważ jego strata do zwycięzcy wyniosła siedemnaście okrążeń. Lepiej było w Brazylii, gdzie Ganley był siódmy, a Galli dziewiąty. Włoch przed wyścigiem o Grand Prix Południowej Afryki był ranny podczas testowania samochodu sportowego, a jego miejsce zajął Jackie Pretorius. Lokalny kierowca wycofał się w połowie dystansu, przez problemy z przegrzewaniem, natomiast Howden Ganley zajął dziesiąte miejsce, z sześcioma okrążeniami straty. Przez nowe przepisy dot. konstrukcji odkształcalnych, model FX3B był samochodem przestarzałym i został zastąpiony przez model Iso-Marlboro IR. FX3B użyty był jeszcze w dwóch wyścigach niezaliczanych do klasyfikacji Formuły 1 – w wyścigu Race of Champions, gdzie Tony Trimmer zajął czwarte miejsce, natomiast Howden Ganley opadł przez problemy z prowadzeniem samochodu, oraz w wyścigu International Trophy BRDC, gdzie odpadł w wyniku niskiego ciśnienia oleju.
Model Iso-Marlboro IR zadebiutował podczas Grand Prix Hiszpanii i był on prowadzony przez ośmiu różnych kierowców w pozostałej części sezonu. Ganley był jedynym regularnym kierowcą i zdobył punkty podczas Grand Prix Kanady. Z reszty kierowców takich jak Tom Belsø, Graham McRae, Henri Pescarolo, Gijs van Lennep, Tim Schenken i Jacky Ickx, punkty zdobył jedynie van Lennep podczas domowej rundy. 
Przed sezonem 1974, Iso Autoveicoli SpA jak i Marlboro wycofali swoje wsparcie, pozostawiając Williamsa z kłopotami finansowymi. Dwa podwozia IR przemianowano na Iso-Marlboro FW, nazwane po Frank Williamsie. Początkowo zgłoszono tylko jeden samochód dla Arturo Merzario, który zastąpił Ganleya w zespole. Gdy Włoch zajął szóste miejsce podczas Grand Prix Południowej Afryki i zgłoszeniu drugiego samochodu, kilku kierowców zasiadło za sterami drugiego Williamsa. Belsø, van Lennep i Jean-Pierre Jabouille nie byli w stanie awansować do wyścigu. Od Grand Prix Niemiec, partnerem zespołowym Merzario był Jacques Laffite. Pod koniec sezonu wyniki się poprawiły, dzięki czemu Włoch zajął czwarte miejsce w swoim domowym wyścigu. Cztery punkty dały w sumie dziesiąte miejsce.
Przed sezonem 1975, wszystkie podwozia Iso-Marlboro FW wykorzystane w 1974, w tym nowo zbudowany samochód, zostały przemianowane odpowiednio na Williams FW01, Williams FW02 i Williams FW03. Mimo oddzielnych oznaczeń, samochody były zasadniczo podobne. Merzario i Laffite pozostali w ekipie, używając modeli FW02 i FW03. Nowy samochód, Williams FW04 zadebiutował podczas Grand Prix Hiszpanii, gdzie zastępujący Francuza Tony Brise ukończył eliminację na siódmej pozycji. Do tego czasu jednak problemy finansowe zespołu stały się poważne i Merzario po Grand Prix Belgii odszedł z zespołu. Jego miejsce zajmowali Ian Scheckter, François Migault, Ian Ashley, Jo Vonlanthen, Renzo Zorzi i Lella Lombardi, natomiast Damien Magee zastąpił Laffite'a podczas Grand Prix Szwecji. Podczas Grand Prix Niemiec, Jacques Laffite zajmuje drugie miejsce, za Carlosem Reutemannem z Brabhama, przynosząc bardzo potrzebną pomoc finansową dla zespołu. Choć to był jedyny punktowy dorobek to zespół awansował w klasyfikacji konstruktorów na dziewiątą pozycję.
Po zakończeniu sezonu, kanadyjski milioner Walter Wolf zakupił 60% udziałów w zespole, pozostawiając Franka Williamsa na stanowisku szefa zespołu. W tym czasie zespół przemienił się na "Wolf-Williams Racing". Przed sezonem 1976, Harvey Postlethwaite dołącza do zespołu w roli głównego inżyniera, ponadto Wolf kupuje aktywa zespołu Hesketh Racing, w tym samochód Hesketh 308C, który został przemieniony na Wolf-Williams FW05. Williams FW04, przemieniony na Wolf-Williams FW04 bierze udział tylko w Grand Prix Brazylii. Po sezonie, Walter Wolf uznał, że zespół potrzebuje restrukturyzacji i odsunął Franka Williamsa od kierowania zespołem, zmieniając nazwę ekipy na Walter Wolf Racing. Frank Williams, rozczarowany decyzją Kanadyjczyka, postanawia założyć nowy zespół.
Williams Grand Prix Engineering.
1977-1983: Współpraca z Fordem i pierwsze wygrane.
1977.
W pierwszym sezonie istnienia zespołu, Frank Williams postanowił o korzystaniu z klienckiego samochodu. W tym celu przejął samochód March 761, w którym Ronnie Peterson wygrał Grand Prix Włoch w 1976. March przedstawiał samochód, który był oznaczony nazwą roboczą 761/7, twierdząc, że to nowo zbudowany samochód. Williams jednak wyraził podejrzenie, że w rzeczywistości jest to March 741 z 1974, dowodząc to pozostałościami farby na samochodzie, które miało odpowiadać kolorystyce samochodu Marcha z 1974.
W sezonie 1977, zespół został sfinansowany pożyczką bankową od Barclays w wysokości 30 tysięcy funtów. Sponsorem ekipy została linia lotnicza Saudi Arabian Airlines, która w tej samej kwocie wspierała zespół. Postanowiono zaangażować kierowcę, który przyniósł więcej pieniędzy do zespołu. Początkowo reprezentantem Williamsa miał być Mikko Kozarowitzky, jednak stajnia zaangażowała Patricka Nève'a, posiadającego wsparcie browaru Bellevue. Belg miał niewielkie doświadczenie w Formule 1 – zadebiutował podczas Grand Prix Belgii 1976 w ekipie RAM Racing, używając samochodu Brabham BT44. Nève zakwalifikował się na 19. miejscu, jednak nie ukończył wyścigu.
Williams zadebiutował podczas Grand Prix Hiszpanii, do którego zakwalifikował się na 22. pozycji i ukończył z czterema okrążeniami straty na dwunastej pozycji. Z dziesięciu następnych wyścigów, belgijski kierowca zakwalifikował się siedmiokrotnie. Sześciokrotnie udało mu się dojechać do mety, jednak kończył wyścig na niepunktowanych pozycjach. Najbliżej punktów był podczas Grand Prix Włoch, w którym Nève zajmuje siódmą pozycję. Ostatni wyścig, w Japonii zespół ominął. Pierwszy sezon zakończył się zatem zerowym dorobkiem punktowym.
1978.
Na początku 1978, Williams zaprezentował samochód własnej konstrukcji o oznaczeniu FW06, zaprojektowanym przez Patricka Heada. Samochód kontynuował wciąż oznaczenia modeli, które były używane przez poprzedni zespół Franka Williamsa. Nowy model, w przeciwieństwie m.in. do Lotusa 79 nie posiadał efektu przyziemnego.
Ekipa szuka nowego kierowcy – proponuje miejsce w zespole trzem kierowcom: Hansowi-Joachimowi Stuckowi, Jochenowi Massowi i Riccardo Patrese, jednak odmawiają. Ostatecznie udaje się pozyskać Alana Jonesa z zespołu Shadow, który w poprzednim sezonie wygrał wyścig o Grand Prix Austrii.
W całym sezonie, problemem dla zespołu okazały się opony. Goodyear wyposażył jedynie kilka ekip w opony kwalifikacyjne – Williams był jednym z niewielu nieposiadających. Ponieważ stajnia musiała w kwalifikacjach z opon przeznaczonych na wyścig, Jones zwykle kończył sesję kwalifikacyjną w drugiej połowie stawki. Jednak wszystkie zespoły miały na wyścig tą samą specyfikację, Australijczyk świetnie wykonywał starty. Już w drugim wyścigu sezonu, Grand Prix Stanów Zjednoczonych – Zachód, Jones przez chwilę jeździł na drugiej pozycji, wyprzedzając Carlosa Reutemanna, jadącego w Ferrari. Eliminacja kończy się zatrzymaniem samochodu na jedno okrążeniem przed końcem rywalizacji. W Południowej Afryce, Australijczyk zdobył pierwsze punkty dla Williamsa zajmując czwartą pozycję, natomiast w Grand Prix Stanów Zjednoczonych zdobywa pierwsze podium dla zespołu, kończąc wyścig na drugiej pozycji, przegrwając tylko z Carlosem Reutemannem w Ferrari.
W całym sezonie Jones zdobywa dla zespołu jedenaście punktów, co owocuje zdobyciem przez ekipę dziewiątego miejsca w klasyfikacji konstruktorów. Pod koniec roku, Frank Williams zatrudnia Franka Derniego do pracy z Patrickiem Headem w biurze projektowym stajni.
1979.
Head zaprojektował na sezon 1979 samochód FW07, posiadający efekt przyziemny, technologię zastosowaną przez Colina Champana, założyciela zespołu Lotus. Frank Dernie był odpowiedzialny za rozwój aerodynamiczny. Zespół uzyskał także członkostwo w FOCA, które wyraziło poparcie dla zespołów chcących wystawiać dwa samochody, więc drugim kierowcą Williamsa został Clay Regazzoni.
Dopiero w Grand Prix Monako, Williams zdobył pierwsze punkty – Regazzoni był bliski wygrania, jednak przegrał z Jodym Scheckterem z Ferrari o prawie sekundę. Następny wyścig, Grand Prix Francji został zapamiętany z pojedynku René Arnoux z Gillesem Villeneuve'em o drugie miejsce. Podczas tej eliminacji po raz pierwszy obaj kierowcy Williamsa ukończyli rundę na punktowanych pozycjach – Australijczyk był czwarty, a Szwajcar szósty. Kolejny wyścig, Grand Prix Wielkiej Brytanii kończy się pierwszym zwycięstwem Williamsa – Regazzoni pokonał Arnoux o ponad 24 sekundy. Jeszcze większy sukces ekipa odnosi podczas wyścigu o Grand Prix Niemiec, gdzie brytyjska stajnia zdobywa pierwszy dublet – Jones pokonuje o dwie sekundy swojego kolegę zespołowego. Australijczyk ponadto wygrywa następne dwa wyścigi, w Austrii i Holandii. Scheckter zakończył passę Williamsa, wygrywając domowy dla Ferrari wyścig o Grand Prix Włoch, jednak na trzeciej pozycji dojeżdża Regazzoni. Do końca sezonu, Australijczyk zapewnia brytyjskiej ekipie wygraną w Kanadzie.
Zespół znacznie poprawia się, zajmując drugie miejsce w klasyfikacji konstruktorów, mając na koncie 75 punktów, o 38 oczek mniej od Ferrari.
1980.
Przed rozpoczęciem sezonu, Williams zwiększa swoją wydajność. Model FW07 zostaje zmodyfikowany do specyfikacji B – nadwozie samochodu jest mocniejsze i bardziej aerodynamiczne. W zespole następuje zmiana kierowcy – zespół zatrzymał Alana Jonesa, jednak nie przedłuża kontraktu z Clayem Regazzonim, który postanawia startować dla ekipy Ensign. Nowym partnerem zespołowym Australijczyka zostaje Carlos Reutemann.
Zespół poczynił większy progres – Jones nie ukończył czterech, a Reutemann trzech wyścigów w całym sezonie. Kierowcy Williamsa wygrają łącznie sześć wyścigów – pięć zwycięstw odniósł Australijczyk (w Argentynie, Francji, Wielkiej Brytanii, Kanadzie i w Stanach Zjednoczonych), natomiast jedna wygrana przypadła Argentyńczykowi (w Monako).
W ciągu całego sezonu, Jones walczył o mistrzostwo z Nelsonem Piquetem z Brabhama. Kwestia tytułu mistrzowskiego rozegrała się w ostatniej rundzie sezonu na torze Watkins Glen. Przed wyścigiem, australijski kierowca miał osiem punktów przewagi nad Brazylijczykiem. Piquet miał matematyczne szanse na zdobycie mistrzostwa, pod warunkiem, że musiałby wygrać, a Jones nie zdobyć ani jednego punktu. Wyścig w Stanach Zjednoczonych zakończył się dla Brazylijczyka po 25 okrążeniach, natomiast Jones wygrał eliminację przed Reutemannem, dzięki czemu Australijczyk zdobył mistrzostwo.
W klasyfikacji konstruktorów, Williams po raz pierwszy zdobywa tytuł, pokonując drugiego Ligiera o 54 punkty.
1981.
Alan Jones i Carlos Reutemann pozostali reprezentantami Williamsa na sezon 1981. Sezon rozpoczął się wygraną Jonesa w Long Beach. Następny wyścig, Grand Prix Brazylii przyniósł zwycięstwo Reutemannowi, który odmówił polecenia przepuszczenia Jonesa. Dzięki temu, Argentyńczyk został liderem mistrzostw, lecz zespół w trakcie sezonu nie okazywał mu wsparcia. Kierowcy Williamsa wygrywają jeszcze w Belgii i w Las Vegas, gdzie kończyły się mistrzostwa. 
Williams po raz drugi zdobył mistrzostwo konstruktorów z 95 punktami, natomiast Reutemann ostatecznie zdobywa tytuł wicemistrzowski, przegrywając z Piquetem o punkt, wykorzystując fakt, iż Argentyńczyk nie dojechał na punktowanej pozycji a Brazylijczyk dwukrotnie dojeżdżał do mety na piątej pozycji.
1982.
Po sezonie 1981, Jones postanowił o wycofaniu się z Formuły 1, by w następnym sezonie powrócić z zespołem Arrows na Grand Prix Stanów Zjednoczonych – Zachód. Miejsce Australijczyka zajmuje Keke Rosberg, dotychczasowy kierowca Fittipaldi Automotive. Celem dla zespołu jest wywalczenie trzeciego z rzędu tytułu mistrzowskiego wśród konstruktorów. Pierwotnie, Carlos Reutemann chciał wycofać się wspólnie z Jonesem z rywalizacji w tej serii, jednak pozostał w zespole na dwa pierwsze wyścigi, po czym ogłosił odejście z Formuły 1. Jego kokpit zajmowali Mario Andretti (w Grand Prix Stanów Zjednoczonych – Zachód) i Derek Daly (od Grand Prix Belgii do końca sezonu).
Sezon zakończył się mistrzostwem dla Rosberga, który wygrał zaledwie jeden wyścig – Grand Prix Szwajcarii. Fin wykorzystał fakt nieobecności Didiera Pironiego spowodowane jego wypadkiem podczas Grand Prix Niemiec, który eliminuje Francuza z rywalizacji do końca sezonu. Rosberg w klasyfikacji pokonuje Francuza o pięć punktów. W klasyfikacji konstruktorów, Williams zajmuje czwarte miejsce, mając 58 punktów. Pierwszy raz od trzech lat mistrzostwo konstruktorów zgarnia Ferrari, a Williamsa dodatkowo pokonują McLaren i Renault.
W trakcie sezonu, zespół szuka nowych rozwiązań. Frank Dernie projektuje samochód FW08B. Sześciokołowy model, w przeciwieństwie do Tyrrella P34 miał cztery koła tylne, podobnie jak samochód March 2-4-0. Jesienią 1982, zespół testuje nowy samochód, który miał lepszą przyczepność. Ze względu na to, że FISA od sezonu 1983 wprowadziła przepis mówiący o tym, że samochód musi mieć cztery koła, FW08B nie wziął udziału w ani jednym wyścigu.
1983-1987: Współpraca z Hondą.
1983.
Frank Williams zaczął przypatrywać się Hondzie, która dostarczała zespołowi Spirit sześciocylindrowy turbodoładowany silnik o pojemności 1,5 litra. Umowa między Williamsem a Hondą została podpisana na początku 1983, a zespół miał używać jednostek japońskiego producenta od sezonu 1984. Do tej chwili, Williams miał nadal używać silników Ford. Drugim kierowcą Williamsa został Jacques Laffite, a w Grand Prix Europy Williams wystawia trzeci samochód dla Jonathana Palmera.
Sezon obfituje w jedyne zwycięstwo odniesione przez Keke Rosberga podczas Grand Prix Monako. Fin dodatkowo staje na drugim stopniu podium podczas Grand Prix Stanów Zjednoczonych – Wschód na torze Detroit Street Circuit. Współpraca z Hondą zaczyna się nieco wcześnie, bo od Grand Prix Południowej Afryki, w której Fin zajmuje piąte miejsce. Zespół zajął czwarte miejsce zdobywając 36 punktów.
1984.
Williams zatrzymał Rosberga i Laffite'a na sezon 1984. Ekipa używa modelu FW09, który został wykorzystany już podczas Grand Prix Południowej Afryki. Samochód spisuje się nie najlepiej – kierowcy Williamsa łącznie trzynaście razy nie dojeżdżają do mety, z czego ośmiokrotnie wspólnie. Mimo tego, Keke Rosberg zdobywa drugie miejsce w Grand Prix Brazylii i wygrywa wyścig o Grand Prix Stanów Zjednoczonych.
W klasyfikacji konstruktorów, Williams zajmuje szóste miejsce zdobywając łącznie 25,5 punktu. W klasyfikacji kierowców, Rosberg zostaje sklasyfikowany na ósmej pozycji, Laffite osiem miejsc niżej.
1985.
W sezonie 1985 zaszły zmiany w składzie kierowców. Jacques Laffite powrócił do Ligiera, natomiast jego miejsce zajmuje Nigel Mansell, będący dotychczas kierowcą Lotusa. Zespół rozpoczyna także współpracę z firmą Canon, która zostaje sponsorem tytularnym ekipy.
Patrick Head projektuje samochód FW10 – pierwszy model Williamsa wykonany z włókien węglowych kompozytowych, którego pionierem był McLaren. Kierowcy Williamsa w całym sezonie wygrali cztery wyścigi – Rosberg zwycięża w Grand Prix Stanów Zjednoczonych – Wschód i Grand Prix Australii, natomiast Mansell dojeżdża jako pierwszy w Grand Prix Europy i Grand Prix Południowej Afryki.
W klasyfikacji kierowców, Keke Rosberg przegrywa z Alainem Prostem z McLarena i Michele Alboreto z Ferrari, natomiast Mansell zostaje sklasyfikowany na szóstym miejscu. W klasyfikacji konstruktorów, Williams zajmuje trzecią pozycję, zdobywając 71 punktów.
1986.
Bezpośrednio przed rozpoczęciem sezonu 1986, zespół otrzymuje potężny cios. W czasie powrotu na lotnisko w Nicei, po testach przedsezonowych na torze Circuit Paul Ricard, Frank Williams stracił panowanie nad wypożyczonym Fordem Sierrą i dachował. Brytyjczyk nie miał zapiętych pasów, co spowodowało, że został sparaliżowany i od tamtej pory musi poruszać się na wózku inwalidzkim.
Przed wypadkiem, zespół postanowił o zatrudnieniu nowego kierowcy, w miejsce Rosberga, który odszedł do McLarena. Nowym reprezentantem Williamsa został dwukrotny mistrz świata Nelson Piquet. Pomimo nieobecności Franka Williamsa w alei serwisowej, kierowcy Williams łącznie wygrywają dziewięć wyścigów co owocuje mistrzostwem konstruktorów. Przed ostatnim wyścigiem sezonu, Williams miał szansę na podwójną koronę mistrzowską, ze względu na siedmiopunktowe prowadzenie Nigela Mansella w klasyfikacji kierowców. W finałowej rundzie, na 63. okrążeniu pęka opona w samochodzie Brytyjczyka, co wykorzystuje Alain Prost, który tym samym obronił zdobyty rok wcześniej tytuł wśród kierowców.
W trakcie sezonu dochodzi do wewnętrznej rywalizacji między Piquetem a Mansellem. Brazylijczyk nazwał swojego kolegę zespołowego "niewykształconym głupkiem", ponadto skrytykował wygląd żony Nigela Mansella, wycofując swoje słowa pod groźbą postępowania sądowego.
1987.
W sezonie 1987 zachowano dotychczasowy skład kierowców. Williams, z nieznacznie zmodyfikowanym modelem FW11B wygrywa dziewięć wyścigów i ponownie zgarnia tytuł wśród konstruktorów. Mistrzostwo kierowców trafia w ręce Piqueta, który wygrał trzykrotnie i zdobył 73 punkty. Mansell, choć wygrał dwa razy więcej wyścigów, przegrał rywalizację z partnerem zespołowym o dwanaście punktów.
Podczas treningów do Grand Prix Węgier, Nelson Piquet oświadczył, że podpisał kontrakt z Lotusem na sezon 1988, dający mu gwarancję bycia numerem jeden w zespole. Brazylijczyk ubolewał, że Williams obiecał mu bycie liderem stajni i słowa nie dotrzymał. W dodatku, Honda postanowiła zakończyć współpracę z Williamsem i postanawia dostarczać jednostki napędowe ekipie McLaren.
1988: Współpraca z Judd.
Sezon 1988 przynosi wiele zmian – partnerem zespołowym Mansella zostaje Riccardo Patrese, natomiast samochody Williamsa są napędzane wolnossącymi silnikami Judd CV o pojemności 3,5 litra. W porównaniu do zespołów korzystających z turbodoładowanych jednostek, Williams miał spory deficyt wydajności. W porównaniu do poprzednich sezonów, kierowcy nie odnoszą pojedynczego zwycięstwa, natomiast Nigel Mansell zajmuje drugie miejsce w wyścigach o Grand Prix Wielkiej Brytanii i Grand Prix Hiszpanii.
Cały sezon Williams kończy na siódmej pozycji, mając na koncie 20 punktów. W klasyfikacji konstruktorów, Mansell zostaje sklasyfikowany na dziewiątym miejscu z dwunastoma punktami. Patrese zajmuje jedenastą pozycję, mając cztery punkty mniej od Brytyjczyka.
1989-1997: Sukcesy z Renault.
1989.
W lipcu 1988, Williams podpisuje umowę z Renault na dostawę silników od sezonu 1989. Przed rozpoczęciem sezonu, Mansell odszedł do ekipy Ferrari, a jego miejsce zajmuje Thierry Boutsen, który wcześniej reprezentował zespoły Arrows i Benetton. Belg zapewnia zespołowi dwa zwycięstwa, w Kanadzie i Australii, ponadto czterokrotnie zajmuje drugie miejsca. Łącznie z Włochem zdobywa pięć trzech miejsc.
W klasyfikacji konstruktorów, Williams zdobył wicemistrzostwo, zdobywając 77 punktów, o 64 punkty mniej od McLarena. W klasyfikacji kierowców, najlepszym kierowcą Williamsa był Riccardo Patrese, który został sklasyfikowany na trzeciej pozycji z 40 punktami, ulegając tylko Prostowi i Sennie. Boutsen zajął piąte miejsce z 37 punktami na koncie.
1990.
Na sezon 1990, Williams zachował Patrese i Boutsena. Pomimo tego, że Patrese wygrał Grand Prix San Marino, a Boutsen zdobył pole position i wygrał wyścig o Grand Prix Węgier, stajnia zdobyła o dwadzieścia punktów mniej niż w poprzednim sezonie i zakończyła mistrzostwa konstruktorów na czwartej pozycji. W klasyfikacji kierowców, Boutsen zajął szóste miejsce z 34 punktami, a Patrese był siódmy z 23 punktami.
1991.
Na początku sezonu 1991, Thierry Boutsen opuścił Williamsa i dołączył do Ligiera. Jego miejsce zajął Nigel Mansell, który powrócił do brytyjskiej stajni po dwóch latach spędzonych w Ferrari. Williams dodatkowo zatrudnił Damona Hilla w charakterze kierowcy testowego. Sezon ten był dużo lepszy od poprzedniego – przez pierwsze cztery wyścigi zespół zdobył dwanaście punktów dzięki dwóm drugim miejscom zdobytym przez Riccardo Patrese w Brazylii i Nigela Mansella w Monako. Od rundy w Kanadzie kierowcy Williamsa zaczęli regularnie punktować. W całym sezonie kierowcy Williamsa wygrali siedem wyścigów – pięć wygrał Brytyjczyk, a dwa Włoch. W klasyfikacji kierowców, Nigel Mansell zdobył tytuł wicemistrza świata przegrywając z Ayrtonem Senną 24 punktami, Riccardo Patrese natomiast był trzeci z liczbą 53 punktów. W klasyfikacji konstruktorów Williams był na drugiej pozycji zdobywając 125 punktów, o 14 punktów mniej niż McLaren.
1992.
Williams utrzymał w składzie kierowców Mansella i Patrese na sezon 1992. Już w pierwszej rundzie, w Południowej Afryce, Mansell zdobył pole position i wygrał wyścig z przewagą 24 sekund nad partnerem zespołowym. Mansell wygrał cztery kolejne wyścigi dla Williamsa w Meksyku, Brazylii, Hiszpanii i w Imoli. Patrese w tych wyścigach zdobywał drugie miejsca, prócz rundy w Hiszpanii, gdzie odpadł po awarii. Komplet zwycięstw Mansella w pięciu pierwszych wyścigach było nowym rekordem Formuły 1. Senna wygrał Grand Prix Monako, gdzie kierowcy Williamsa zdobyli drugie i trzecie miejsce. W następnym wyścigu, w Kanadzie obaj kierowcy brytyjskiej stajni przedwcześnie zakończyli rundę – Mansell wypadł z toru, twierdząc, że został wypchnięty przez Sennę, Patrese odpadł w wyniku awarii skrzyni biegów. Mansell zwycięża w następnych czterech wyścigach, w tym podczas Grand Prix Wielkiej Brytanii.
Williams zdobył mistrzostwo konstruktorów z liczbą 164 punktów, o 65 punktów więcej od drugiego McLarena. Nigel Mansell zdobył mistrzostwo kierowców, zdobywając 108 punktów, natomiast jego kolega zespołowy został sklasyfikowany tuż za nim z 56 punktami. Mansell zdobywając pierwsze miejsce w dziewięciu wyścigach, ustanowił rekord w największej liczbie zwycięstw jednego kierowcy w jednym sezonie.
Pomimo zdobytego tytułu mistrzowskiego i dziewięciu wygranych w sezonie, pozycja Mansella w Williamsie nie była pewna. Zespół chciał podpisać kontrakt z Alainem Prostem, który nie startował w sezonie 1992 lub z Ayrtonem Senną, któremu kończył się kontrakt w McLarenie. Pozycja Patrese wydawała się być zagrożona i podpisał umowę z Benettonem na sezon 1993. W końcu, Prost uzgadnia warunki z Williamsem i podpisuje z nimi kontrakt. Na wieść o tym, Mansell postanowił opuścić zespół – oprócz tego, że Brytyjczyk nie miał dobrych relacji z Prostem, kiedy reprezentowali Ferrari, to w dodatku Williams nie chciał podwyższyć wynagrodzenia Brytyjczyka po zdobytym tytule. Francuz wynegocjował w kontrakcie klauzulę, że Senna nie będzie mógł jeździć z nim w jednym zespole.
1993.
Po odejściu Nigela Mansella do serii Indy Car, partnerem zespołowym Alaina Prosta został Damon Hill. Samochód Williams FW15C był dominującym pojazdem. Model posiadał aktywny system zawieszenia i kontrolę trakcji, poza wszystkim dostępnym dla pozostałych ekip. W pierwszym wyścigu dla Williamsa, Prost wygrał w Południowej Afryce i, podobnie jak Mansell, zdominował cały weekend wyścigowy, zdobywając pole position i wygrał rundę z przewagą ponad minuty nad Ayrtonem Senną. W Grand Prix Brazylii, Hill zdobywa swoje pierwsze podium, zajmując drugie miejsce, szesnaście sekund za Senną, natomiast Prost odpada z rywalizacji na 29. okrążeniu, w wyniku kolizji z Christianem Fittipaldi z Minardi. Po wygranej Brazylijczyka w Grand Prix Europy, Prost wygrywa następne dwa wyścigi, z kolei wyścig o Grand Prix Monako stał pod znakiem wygranej Senny. Prost i Hill zdobyli dublet podczas Grand Prix Francji (był to jednocześnie jedyny dublet Williamsa w sezonie). Alain Prost wygrał następne dwa wyścigi, Grand Prix Wielkiej Brytanii i Grand Prix Niemiec.
W drugiej połowie sezonu, Hill okazał się konkurencyjny – choć problemy mechaniczne kosztowały prowadzenia Brytyjczyka w wyścigach na Silverstone i Hockenheim, Hill wygrał następne trzy wyścigi, na Węgrzech, w Belgii i we Włoszech, co dało brytyjskiemu kierowcy awans na pozycję wicelidera i szansę na tytuł mistrzowski. Po wyścigu w Monzy, kierowcy Williamsa nie wygrywają ani razu, natomiast zwycięstwami dzielą się Michael Schumacher (w Portugalii) i Ayrton Senna (w Japonii i Australii), który wyprzedził Damona Hilla w klasyfikacji kierowców. Williams obronił tytuł mistrzowski, wygrywając z przewagą 84 punktów nad McLarenem, natomiast Prost zdobył czwarte w swojej karierze mistrzostwo świata, z przewagą 26 punktów nad Senną. Był to także ostatni sezon współpracy Williamsa z firmą Canon.
1994.
Damon Hill pozostał w zespole, natomiast przed wyścigiem o Grand Prix Portugalii w październiku 1993, Alain Prost ogłosił, że nie będzie bronił tytułu mistrzowskiego, definitywnie wycofując się z rywalizacji, ze względu na to, iż klauzula zawarta w umowie z Francuzem wygasała z końcem sezonu. Wobec tego, miejsce Prosta zajął Ayrton Senna, a zespół podpisał porozumienie z czterokrotnym mistrzem świata, wypłacając mu pełny kontrakt za sezon 1994. Przed rozpoczęciem sezonu, zespół podpisał kontrakt z firmą tytoniową Rothmans International, która została sponsorem tytularnym zespołu, a samochody pomalowane zostały w barwy niebiesko-białe.
Przejście Senny do Williamsa, z racji dominacji ekipy przez dwa poprzednie sezony, miało dać Brazylijczykowi nadzieje na zdobycie czwartego tytułu mistrzowskiego. Jednak FIA wprowadziła kilka zmian regulaminowych – zakazano stosowania ABS-u, kontroli trakcji oraz aktywnego zawieszenia by „liczyły się umiejętności kierowcy”. Zmiany te miały na celu uatrakcyjnienie rywalizacji w Formule 1. Po wprowadzeniu przepisów okazało się, że model FW16 nie jest już takim samym samochodem jak poprzednie modele.
Pierwsze cztery wyścigi wygrał kierowca zespołu Benetton, Michael Schumacher. Senna zdobył do pierwszych trzech wyścigów pole position, jednak nie kończył wyścigów. Podczas trzeciego wyścigu – Grand Prix San Marino, Brazylijczyk na szóstym okrążeniu na zakręcie Tamburello uderzył czołowo w betonową ścianę wskutek czego zmarł. Skutkiem tego wydarzenia było oskarżenie Franka Williamsa, Patricka Heada i Adriana Neweya o nieumyślne spowodowanie śmierci Senny przez włoski rząd. Sprawa trwała jedenaście lat i została zakończona 27 maja 2005 uniewinnieniem Neweya, natomiast sprawa przeciwko Patrickowi Headowi została umorzona z powodu przedawnienia.
W następnym wyścigu by uczcić pamięć Ayrtona Senny, Williams wystawił samochód tylko dla Damona Hilla. Od tego momentu Williams oddając hołd trzykrotnemu mistrzowi świata na swoich samochodach umieszcza logo Senny – splecioną literę „S”. Drugi kokpit Williamsa od Grand Prix Hiszpanii zajmował David Coulthard. W tym samym wyścigu Hill wygrał wyścig, a Coulthard nie ukończył z powodu problemów z elektryką. W Kanadzie obaj kierowcy Williamsa zdobyli punkty – Hill był drugi, za Schumacherem, Coulthard był piąty. Przed Grand Prix Francji, na prośbę Renault, do kokpitu powrócił Nigel Mansell. Mistrz świata z 1992 wyścigu nie ukończył, natomiast Hill był drugi. Brytyjczyk wygrał za to domowy wyścig o Grand Prix Wielkiej Brytanii, korzystając z kary nałożonej na Michaela Schumachera. Damon Hill później wykorzystywał kary nałożone na niemieckiego kierowcę, m.in. dyskwalifikację kierowcy Benettona podczas Grand Prix Belgii, z powodu nieregulaminowej grubości deski umieszczonej pod podwoziem i wykluczenie Schumachera z dwóch wyścigów (początkowo na Grand Prix Niemiec i Grand Prix Węgier, a po odwołaniu przez zespół Benetton na Grand Prix Włoch i Grand Prix Portugalii) wygrywając trzy wyścigi.
W trzech ostatnich wyścigach, miejsce Coultharda zajął ponownie Mansell. Mistrz świata otrzymywał za wyścig 900 tysięcy funtów, podczas gdy Hill otrzymywał 300 tysięcy funtów za cały sezon. Na Grand Prix Europy wrócił Schumacher, od razu wygrywając wyścig z przewagą 24,689 sekund nad Hillem. Podczas deszczowej rundy w Japonii lepszy okazał się Brytyjczyk. Do finałowej rundy kierowca Williamsa miał punkt straty do Niemca. Na 35. okrążeniu obaj kierowcy zakończyli wyścig, po wyścigu Niemiec upierał się, że nie spowodował kolizji celowo – FIA uznała te wyjaśnienia i przyznała mu tytuł mistrzowski.
Williams po raz trzeci z rzędu zdobyło tytuł wśród konstruktorów z liczbą 118 punktów. W klasyfikacji kierowców najlepszym z kierowców brytyjskiego zespołu był Damon Hill, który zajął drugie miejsce z liczbą 91 punktów. W trakcie weekendu wyścigowego o Grand Prix Australii, David Coulthard zdecydował się opuścić Williamsa i podpisał kontrakt z zespołem McLaren na starty w sezonie 1995. Williams twierdził, że ma prawo do zatrzymania Brytyjczyka w zespole, ponieważ w 1993 roku Coulthard podpisał trzyletni kontrakt. 14 grudnia 1994, Rada ds. kontraktów Formuły 1 orzekła na korzyść Williamsa, wobec czego Coulthard pozostał w zespole.
1995.
Ze względu na pozostawienie Coultharda w drugim kokpicie Williamsa, Nigel Mansell postanowił przejść do zespołu McLaren. W pierwszym wyścigu sezonu, w Brazylii, wygrał Michael Schumacher przed Davidem Coulthardem o 8,060 sekund. Po wyścigu obaj zostali zdyskwalifikowani z wyników – Elf, dostawca paliwa zarówno dla Benettona, jak i Williamsa dostarczył inne paliwo niż te, które zostały dane FIA jako próbki. Zwycięzcą został uznany wtedy Gerhard Berger z Ferrari. Później pozytywnie odwołano się od dyskwalifikacji jednak Benetton i Williams nie otrzymały punktów do klasyfikacji konstruktorów. Damon Hill wygrał cztery wyścigi – w Argentynie, na Imoli i na Węgrzech i w ostatniej rundzie w Australii natomiast David Coulthard wygrał jeden wyścig, w Portugalii.
Seria zwycięstw Williamsa w klasyfikacji konstruktorów została przerwana przez Benettona, który zmienił jednostki napędowe na Renault. W klasyfikacji kierowców, Hill przegrał z Michaelem Schumacherem o 33 punkty, natomiast Williams przegrał tytuł z brytyjską stajnią o 29 punktów.
1996.
Na sezon 1996, Williams przygotował najszybszy i najbardziej niezawodny samochód FW18. David Coulthard opuścił Williamsa, by dołączyć do Miki Häkkinena w McLarenie. Nowym partnerem zespołowym Damona Hilla został Jacques Villeneuve, mistrz serii CART i zwycięzca wyścigu Indianapolis 500 z 1995. Najgroźniejszy rywal Brytyjczyka, Michael Schumacher odszedł z Benettona do Ferrari. Kierowcy Williamsa wygrali pierwsze pięć wyścigów – Hill wygrał cztery wyścigi, Villeneuve jeden. Podczas rundy w Monako obaj nie ukończyli wyścigu, a zwycięzcą został Olivier Panis z Ligiera. Kolejny wyścig wygrał Schumacher, natomiast najlepszym kierowcą Williamsa był Villeneuve, który zajął trzecie miejsce. Poza Grand Prix Belgii i Grand Prix Włoch, w którym wygrał niemiecki kierowca, Williams był najlepszy.
W klasyfikacji kierowców, Damon Hill z liczbą 97 punktów zdobył tytuł mistrzowski, a Jacques Villeneuve zdobył tytuł wicemistrzowski zdobywając 78 punktów. Zespół zdobył także tytuł mistrza wśród konstruktorów zdobywając aż 175 punktów, o 105 więcej niż drugie Ferrari. Mimo sukcesu, przed Grand Prix Włoch, zespół ogłasza nieprzedłużenie kontraktu z Hillem i podpisanie umowy z Heinzem-Haraldem Frentzenem, dotychczasowym kierowcą Saubera. Adrian Newey miał ambicje jako dyrektor techniczny (nie tylko jako główny projektant), lecz nie było to możliwe z Williamsem, ponieważ pełniący funkcję dyrektora technicznego w Williamsie, Patrick Head był współzałożycielem i udziałowcem w zespole. Dzięki temu, McLaren zwabił Neweya do zespołu, lecz Brytyjczyk musiał iść na przymusowy urlop przez większość sezonu 1997.
1997.
Reprezentantami Williamsa w sezonie 1997 byli Jacques Villeneuve i Heinz Harald Frentzen, który wywarł wrażenie na zespole podczas pierwszych kilku sezonów w Formule 1. Niemiec w trakcie sezonu nie mógł porozumieć się z Patrickiem Headem, ponadto okazał się rozczarowaniem. Podczas Grand Prix San Marino Niemiec wygrał swój pierwszy wyścig (był to też pierwszy i jedyny wyścig wygrany dla Williamsa) w karierze. Jacques Villeneuve wygrał siedem wyścigów, rywalizując z Michaelem Schumacherem. Do ostatniej rundy kierowca Ferrari miał punkt przewagi nad Kanadyjczykiem. Na 47. okrążeniu Niemiec zderzył się z Villeneuve’em i zakończył swój wyścig. Kierowca Williamsa zajął trzecią pozycję i został mistrzem świata z liczbą 81 punktów. Heinz-Harald Frentzen początkowo w klasyfikacji był na trzeciej pozycji z 42 punktami, jednak po wyścigu Michael Schumacher został zdyskwalifikowany z całego sezonu i tym samym Frentzen wywalczył tytuł wicemistrzowski. Zespół również wywalczył swój ostatni tytuł mistrzowski, gromadząc 123 punkty.
1998-1999: Mecachrome i Supertec.
1998.
Sezon 1998 był dla Williamsa sezonem pełen zmian – przede wszystkim Renault zakończyło swoje zaangażowanie w Formule 1, natomiast Adrian Newey odszedł do McLarena. Williams zaczął korzystać ze starych silników Renault, ukrytych pod nazwą Mecachrome. Zmiana także nastąpiła w sponsoringu – mimo że Rothmans dalej sponsorował Williamsa tym razem promował markę Winfield zmieniając barwy na czerwono-białe. Oznaczało to, że samochód FW20 miał nie tylko bardzo podobny pakiet aerodynamiczny do samochodu z 1997, ale również praktycznie tą samą jednostkę napedową, co skłoniło niektórych do skomentowania, że prowadzili praktycznie ten sam samochód, tylko dostosowany do przepisów na sezon 1998.
Williams utrzymał skład kierowców i po raz pierwszy od 1983, panujący mistrz świata nadal jeździł w Williamsie. Podczas gdy Ferrari i McLaren walczyli o tytuły konstruktorów i kierowców, Williams spadł na środek stawki. Kierowcy brytyjskiego zespołu zdobyli trzykrotnie trzecie miejsce – Frentzen podczas Grand Prix Australii, a Villeneuve podczas Grand Prix Niemiec i Grand Prix Węgier. Zespół zakończył sezon na trzeciej pozycji z 38 punktami, z wyraźną stratą do zespołów McLaren i Ferrari. W klasyfikacji kierowców Kanadyjczyk zajął piąte miejsce z liczbą 21 punktów, natomiast Niemiec był siódmy z 17 punktami.
1999.
Williams w dalszym ciągu wykorzystywał stare silniki Renault, tym razem używane pod nazwą Supertec. Zmienili także skład kierowców – Jacques Villeneuve odszedł do założonego przez jego menadżera zespołu British American Racing, natomiast Heinz-Harald Frentzen trafił do ekipy Jordan Grand Prix. Miejsce Frentzena zajął Ralf Schumacher, który był dotychczasowym kierowcą irlandzkiej ekipy. Partnerem zespołowym Schumachera został Alessandro Zanardi, który wcześniej jeździł w Formule 1 dla zespołów Jordan, Minardi i Lotus, a w ciągu ostatnich dwóch lat zdobył tytuły mistrzowskie w serii CART. Włoch podpisał kontrakt z brytyjskim zespołem w lipcu 1998 na trzy lata.
W styczniu 1999 zaprezentowano w Barcelonie samochód FW21 z nadzieją, że zespół będzie rywalizować z McLarenem i Ferrari. Williams zdobył trzy miejsca na podium – drugie miejsce we Włoszech i dwa trzecie miejsca w Australii i w Wielkiej Brytanii, wszystkie zdobyte przez Ralfa Schumachera. Niemiec także zdobył wszystkie punkty dla Williamsa – 35 punktów wystarczyło do zdobycia piątej pozycji w klasyfikacji konstruktorów, co było najniższą pozycją od 1990.
2000-2005: Współpraca z BMW.
2000.
W 1998 roku, Williams podpisał długoterminową umowę z BMW. Obejmowała ona dostawę jednostek napędowych i ekspertyzy przez sześć lat. W ramach współpracy z niemieckim producentem, BMW miało nadzieję, że zespół będzie posiadał w składzie jednego niemieckiego kierowcę. To doprowadziło do zatrudnienia Ralfa Schumachera w poprzednim sezonie. W 1999 testowano samochód FW21 z silnikiem bawarskiego producenta. Testerem tego modelu był Jörg Müller.
Po sezonie 1999, zespół rozwiązał kontrakt z Alessandro Zanardim. Na drugiego kierowcę typowano Juana Pablo Montoyę, kierowcę testowego Williamsa w sezonach 1997–1998 i dotychczasowego kierowcę Chip Ganassi Racing, w którym zastąpił włoskiego kierowcę. Kolumbijczyk nadal był związany kontraktem z Ganassim, więc zespół musiał dalej szukać drugiego kierowcy. Kolejnym kandydatami byli Bruno Junqueira, kierowca testowy brytyjskiego zespołu w sezonie 1999 i Jenson Button, który wcześniej testował z McLarenem i Prostem. W bezpośredniej rywalizacji lepszy okazał się Button, natomiast Junqueira pozostał kierowcą testowym Williamsa i w tym samym czasie startował w Formule 3000.
Przed sezonem 2000 zmieniono także sponsorów – ze względu na przejęcie firmy Rothmans przez koncern British American Tobacco, będącego właścicielem zespołu British American Racing, postanowiono o rezygnacji z reklamowania wyrobów tytoniowych. Nowym sponsorem zespołu została firma Compaq. Zmieniono także barwy samochodu z czerwono-białych na granatowo-białe.
Pierwszy sezon współpracy Williamsa z BMW przynosi trzy trzecie miejsca, zdobyte przez Ralfa Schumachera podczas wyścigów w Australii, Belgii i we Włoszech. W klasyfikacji konstruktorów, Williams zajmuje trzecią pozycję z dorobkiem 36 punktów. W klasyfikacji kierowców, Schumacher uplasował się na piątym miejscu z 24 punktami, natomiast Button z liczbą 12 punktów został sklasyfikowany na ósmym miejscu.
2001.
Po sezonie 2000, Jenson Button został wypożyczony na dwa lata do zespołu Benetton, a jego miejsce zajął Juan Pablo Montoya. Podobnie jak Benetton, Jaguar, Minardi i Prost, ekipa zaczęła korzystać z opon Michelin.
Williams w całym sezonie zdobył cztery zwycięstwa – Schumacher wygrał wyścigi o Grand Prix San Marino, Grand Prix Kanady i Grand Prix Niemiec, natomiast Montoya zwyciężył w Grand Prix Włoch. Łącznie kierowcy brytyjskiej stajni wywalczyli dodatkowo cztery drugie miejsca i jedno trzecie miejsce. W klasyfikacji konstruktorów, Williams zachował trzecią pozycję, zdobywając 80 punktów. W klasyfikacji kierowców, Ralf Schumacher zajął czwartą pozycję z 49 punktami, natomiast Juan Pablo Montoya z wynikiem o osiemnaście punktów mniejszym zajął szóste miejsce.
2002.
W porównaniu do poprzednich sezonów, Williams nie zdecydował się na zmiany w składzie kierowców. Ponadto sponsorem zespołu został FedEx, dotychczas znajdujący się na samochodach Ferrari. W trakcie sezonu, ze względu na przejęcie firmy Compaq przez Hewlett-Packard, logo HP zaczęło pojawiać się od Grand Prix Wielkiej Brytanii. W tym samym czasie rozpoczęto międzynarodową kampanię reklamową w mediach. W jednej z reklam przedstawiono kierowców zespołu, kierujących samochodami za pomocą zdalnego sterowania.
Sezon 2002 był zdominowany przez zespół Ferrari, którego kierowcy wygrali piętnaście z siedemnastu wyścigów. Jedną z dwóch rund, których nie wygrali reprezentanci włoskiej stajni było Grand Prix Malezji, w którym zwyciężył Ralf Schumacher przed Juanem Pablo Montoyą. Był to pierwszy wyścig Williamsa od Grand Prix Portugalii 1996, w którym zdobyli dublet. W klasyfikacji konstruktorów, Williams, mający 92 punkty, przegrał tylko z zespołem Ferrari. W klasyfikacji kierowców, Montoya zajął trzecią pozycję, tuż za Schumacherem.
2003.
W trakcie przygotowań do sezonu 2003, Frank Williams był pewny, że samochód FW25 będzie w stanie walczyć o tytuł mistrzowski. Kierowcy Williamsa wygrali cztery wyścigi – Montoya wygrał Grand Prix Monako i Grand Prix Niemiec, natomiast Schumacher zwyciężył w Grand Prix Europy i Grand Prix Francji. W trakcie sezonu, w Grand Prix Włoch, z powodu złego samopoczucia, Ralfa Schumachera zastąpił Marc Gené, kierowca testowy zespołu który wywalczył piątą lokatę na Monzy.
W klasyfikacji konstruktorów, Williams drugi raz z rzędu zdobył wicemistrzostwo z 144 punktami, o 14 mniej niż zespół Ferrari. W klasyfikacji kierowców, Kolumbijczyk zajął trzecie miejsce, o 11 punktów mniej niż Michael Schumacher, natomiast Niemiec był na piątej pozycji. W czerwcu, Williams przedłużył umowę z BMW do końca sezonu 2009
2004.
Williams w dalszym ciągu zachował skład kierowców. Na początku sezonu, Williams, na prośbę BMW, postanowiło o zbudowaniu samochodu z niekonwencjonalnym nosem, który przypominał kły morsa. Jednak nie był on zbyt konkurencyjny, więc na sześć ostatnich wyścigów powrócono do konwencjonalnego nosa. Sezon ten był ponownie zdominowany przez Ferrari, które wygrało 15 z 18 wyścigów – jeden z nich wygrał Juan Pablo Montoya podczas Grand Prix Brazylii 2004 z przewagą ponad sekundy nad Kimim Räikkönenem z McLarena. Było to ostatnie zwycięstwo Williamsa przed Grand Prix Hiszpanii 2012. Podczas Grand Prix Stanów Zjednoczonych, Ralf Schumacher uległ wypadkowi i na sześć wyścigów jego kokpit przejmowali Marc Gené i Antônio Pizzonia. W klasyfikacji konstruktorów Williams zajął czwarte miejsce z 88 punktami, natomiast najlepszym kierowcą Williamsa był Montoya, który był piąty z 58 punktami.
2005.
Po sezonie 2004 dotychczasowi kierowcy Williamsa, Juan Pablo Montoya i Ralf Schumacher odeszli z zespołu. W listopadzie 2003, McLaren ogłosił zakontraktowanie Kolumbijczyka na sezon 2005, natomiast w lipcu 2004 ogłoszono, że Schumacher podpisał trzyletni kontrakt z Toyotą. Jak później przyznał Patrick Head, Williamsa nie było stać na zatrzymanie Montoyi i Schumachera. Nowymi kierowcami stajni zostali Mark Webber i Nick Heidfeld. Pierwotnie drugim kierowcą Williamsa miał być Jenson Button, dotychczasowy kierowca British American Racing. 
B.A.R. nie chciał dopuścić do przenosin kierowcy, ponieważ Button miał z nimi ważny kontrakt. Ekipa Franka Williamsa stwierdziła, że zespół B.A.R. nie dopełnił formalności związanych z klauzulą, która umożliwiła przedłużenie kontraktu z Brytyjczykiem i o którym rada nie została poinformowana, przez co kontrakt z ekipą z Brackley wygasł, a ważny jest ten, który podpisał Button z Williamsem. Spór został rozstrzygnięty 20 października 2004, w którym Rada ds. kontraktów Formuły 1 opowiedziała się przeciwko Williamsowi, jednak stajnia z Grove nie zamierzała rezygnować z jego usług w sezonie 2006.
Kierowcą testowym pozostał Antônio Pizzonia, który później zastąpił Heidfelda, początkowo przez wypadek na torze Monza w trakcie testów na dwa wyścigi, a później przez wypadek Niemca na rowerze górskim na trzy ostatnie wyścigi sezonu.
Między sezonami 2004 i 2005, zarówno BMW Motorsport, jak i jej dyrektor, Mario Theissen zaczęli krytykować zespół za nieudane próby stworzenia pakietu zdolnego wywalczyć tytuł mistrzowski, a nawet wygrania większej ilości wyścigów w sezonie. W odpowiedzi na krytykę, Frank Williams obwiniał BMW, że nie produkuje wystarczająco dobrego silnika. Mimo umowy BMW z Williamsem na dostawę silników do 2009 roku, to publiczne pogorszenie relacji między Williamsem i BMW było czynnikiem decydującym o zakupie zespołu Sauber i przemienienie go w zespół fabryczny. Również firma Hewlett-Packard postanowiła zakończyć współpracę z zespołem z powodu osiągnięcia wyznaczonych celów przez firmę.
W całym sezonie, kierowcy Williamsa stają łącznie dwukrotnie na drugim i trzecim stopniu podium. W klasyfikacji konstruktorów, Williams z liczbą 66 punktów zajmuje piąte miejsce, natomiast w klasyfikacji kierowców, Mark Webber zajął dziesiątą pozycję (36 punktów), Nick Heidfeld o jedną lokatę niżej (28 punktów), natomiast Antônio Pizzonia, który zdobył tylko dwa punkty za siódme miejsce w Grand Prix Włoch, został sklasyfikowany na 22. pozycji.
2006: Współpraca z Cosworthem.
Sezon 2006 przyniósł wiele zmian dla Williamsa – zmiana dostawcy ogumienia z Michelin na Bridgestone, silników z V10 na V8, a przede wszystkim zmiana dostawcy jednostek napędowych. 15 sierpnia 2005, Williams ogłosił podpisanie umowy z Cosworthem na zaopatrywanie zespołu w silniki, skrzynie biegów, elektronikę i oprogramowanie w sezonie 2006. Wcześniej, o możliwej współpracy Williamsa z Cosworthem mówił Patrick Head.
Choć drugim kierowcą Williamsa miał być Jenson Button, to we wrześniu 2005 postanowił o pozostaniu w dotychczasowym zespole. 3 listopada 2005, zespół ogłosił podpisanie kontraktu z Nico Rosbergiem, pierwszym mistrzem Serii GP2. Nowymi kierowcami testowymi zostali Alexander Wurz, dotychczasowy kierowca testowy McLarena i Narain Karthikeyan, który wcześniej jeździł dla ekipy Jordan. Wpływ na zatrudnienie Hindusa miała m.in. współpraca jego sponsora – Tata z zespołem, która ogłoszona tego samego dnia.
Mimo dobrego początku w Bahrajnie – dwa punktowane miejsca i najszybsze okrążenie w wykonaniu Nico Rosberga Williams zaczął prezentować się słabo. Słabe i awaryjne silniki oraz złe aerodynamiczne przygotowania bolidów sprawiły, że Williams zdobył w całym sezonie jedenaście punktów i zajął ósme miejsce.
2007-2009: Współpraca z Toyotą.
2007.
W trakcie sezonu 2006, Williams potwierdził podpisanie trzyletniego kontraktu z Toyotą na dostarczanie jednostek napędowych od sezonu 2007. W składzie kierowców nastąpiła zmiana – Alexander Wurz, dotychczasowy kierowca testowy zastąpił Marka Webbera, który z kolei został kierowcą Red Bull Racing. Kierowcą rezerwowym został Kazuki Nakajima.
20 października 2006, zespół podpisał kontrakt z firmą telekomunikacyjną AT&amp;T, która została sponsorem tytularnym stajni. 2 lutego 2007, w siedzibie swojego zespołu w Grove odbyła się prezentacja modelu FW29. Podczas tej prezentacji ujawniono również nowego sponsora, którym stała się firma Lenovo, która została także partnerem technologicznym
Sezon ten był zdecydowanie lepszy od poprzedniego sezonu – zespół zaczął częściej punktować, natomiast Alexander Wurz wywalczył podium podczas Grand Prix Kanady. Mimo tego, po Grand Prix Chin, Austriak postanowił ze skutkiem natychmiastowym zakończyć karierę w Formule 1. Na ostatni wyścig, Grand Prix Brazylii, kierowcę zastąpił Kazuki Nakajima. Japończyk swój debiut zakończył na dziesiątej pozycji, a Nico Rosberg wywalczył w tym wyścigu czwarte miejsce. W klasyfikacji konstruktorów Williams zajął czwarte miejsce zdobywając 33 punkty.
2008.
W sezonie 2008, Williams zachował dotychczasowy skład kierowców. Ponadto ekipa ogłosiła, że nowym kierowcą testowym został Nico Hülkenberg. W celu uczczenia trzydziestu lat zespołu w Formule 1 i pięćsetnego startu, zespół postanowił wykonać sześć różnych malowań samochodu FW30. Sezon ten był mieszanką sukcesów i rozczarowania. Mimo drugiego miejsca w Singapurze i trzeciego w Australii to rzadko zaczęli punktować. Williams ostatecznie w klasyfikacji konstruktorów zajął ósme miejsce z 26 punktami.
W trakcie sezonu 2008 sponsor Williamsa, Philips wraz ze sportową stacją telewizyjną Eurosport rozpoczęło kampanię promocyjną mającą na celu podkreślenie zaangażowania w Formule 1. Stacja postanowiła wyprodukować dokument „The Factory”, który opowiada o zespole i jego pracownikach a pierwszy jego odcinek został wyemitowany 24 kwietnia.
2009.
W sezonie 2009, pozostawiono w składzie Rosberga i Nakajimę. Przed rozpoczęciem sezonu nastąpiły zmiany w regulaminie – przede wszystkim powrócono do opon typu slick oraz zmieniono aerodynamikę samochodów by umożliwić więcej wyprzedzeń. Tylko Niemiec był w stanie zdobyć punkty dla zespołu – najlepszym rezultatem w sezonie było czwarte miejsce zdobyte w Niemczech i na Węgrzech. Z liczbą 34,5 punktów zespół ukończył sezon na siódmej pozycji, tracąc 1,5 pkt do szóstego BMW Sauber. Cztery dni przed przedostatnim wyścigiem sezonu, Grand Prix Brazylii, Williams ogłosił zakończenie współpracy z Toyotą.
2010-2011: Powrót do silników Cosworth.
2010.
Kilka dni po ogłoszeniu o zakończeniu współpracy z Toyotą, Williams ogłosił długoterminowe partnerstwo z Cosworthem, używając udoskonalonej wersji silnika CA V8, które były ostatnio użyte w sezonie 2006. Oprócz tego zmienił się także skład kierowców – Nico Rosberg odszedł do Mercedesa, natomiast Kazuki Nakajima miał być kierowcą serbskiej ekipy Stefan GP, jednak nie otrzymali oni miejsca w stawce. Nowymi reprezentantami zespołu zostali Rubens Barrichello i Nico Hülkenberg, natomiast obowiązki niemieckiego kierowcy przejął Valtteri Bottas.
W całym sezonie, Williams był najlepszym zespołem korzystającym z silników Cosworth. Nico Hülkenberg wywalczył podczas Grand Prix Brazylii 2010 pierwsze od pięciu lat pole position. W klasyfikacji konstruktorów, Williams uplasował się na szóstej pozycji, gromadząc 69 punktów.
2011.
Po sezonie 2010, Nico Hülkenberg ogłosił, że odchodzi z zespołu. Miejsce niemieckiego kierowcy zajął Pastor Maldonado, który do ekipy wniósł sponsoring wenezuelskiego koncernu PDVSA. Był to zarazem pierwszy nieeuropejski skład kierowców Williamsa od 1981.
Udany poprzedni sezon sprawił, iż zespół miał nadzieję na walkę w pierwszej czwórce klasyfikacji. Choć Barrichello wykręcił najlepszy czas podczas drugiego dnia przedsezonowych testów na torze Circuit de Catalunya, Williams zaliczył jeden z najgorszych startów w historii – zaledwie trzykrotnie kierowcy zdobywali punkty. W klasyfikacji konstruktorów, Williams zakończył rywalizację na dziewiątej pozycji, zdobywając cztery punkty.
W trakcie sezonu 2011 doszło do zmian w zespole – Sam Michael, dotychczasowy dyrektor techniczny i Jon Tomlinson, szef aerodynamików odeszli z zespołu. Nowym dyrektorem technicznym został Mike Coughlan, jednak decyzja ta została oficjalnie potwierdzona 28 października tego samego roku.
2012-2013: Powrót do silników Renault.
2012.
4 lipca 2011, Williams ogłosił, że od sezonu 2012, Renault będzie ponownie dostarczać jednostki napędowe brytyjskiej stajni. Stajnia zmieniła drugiego kierowcę – Rubensa Barrichello zastąpił Bruno Senna. Kierowcą testowym pozostał Valtteri Bottas, który otrzymał możliwość jazdy podczas czternastu piątkowych treningów, zastępując w sesji brazylijskiego kierowcę. Patrick Head przeniósł się z zespołu do Williams Hybrid Power Limited, firmy zależnej od Williams Grand Prix Holdings. Na początku roku firma telekomunikacyjna AT&amp;T zakończyła współpracę z zespołem, przez co stajnia straciła sponsora tytularnego.
Ponownie doszło do kilku zmian – pod koniec marca, zespół ogłosił odejście Adama Parra ze stanowiska prezesa Williamsa, a jego miejsce zajął Nick Rose, dotychczasowy dyrektor niewykonawczy Williams Grand Prix Holdings. W lipcu tego samego roku, ogłoszono, że Christian Wolff został nowym dyrektorem wykonawczym. Jeszcze wcześniej, Williams ogłosił, że nowym kierowcą rozwojowym została Susie Wolff.
Sezon ten przyniósł pierwsze zwycięstwo Williamsa od Grand Prix Brazylii 2004 – Pastor Maldonado wygrał wyścig o Grand Prix Hiszpanii, startując z pole position. Kierowcy zaczęli coraz częściej punktować, zdobywając w sumie 76 punktów. W klasyfikacji konstruktorów, Williams uplasował się na ósmej pozycji.
2013.
28 listopada 2012, zespół potwierdził Pastora Maldonado i Valtteriego Bottasa na sezon 2013. Niecały miesiąc później, Mark Gilian, szef operacyjny zespołu, z powodu chęci spędzenia czasu z rodziną, postanowił odejść z zespołu.
Przed sezonem 2013, Christian Wolff został nowym dyrektorem wykonawczym Mercedesa, zachowując udziały w zespole. Później ogłoszono, że Claire Williams została zastępcą szefa zespołu, jednak ogłoszenie zostało opóźnione, ze względu na śmierć żony Franka Williamsa. Dwa miesiące później nastąpiła kolejna zmiana – Mike O’Driscoll został nowym dyrektorem operacyjnym zespołu zastępując Alexa Burnsa.
Sezon ten ponownie okazał się jednym z najgorszych – ósme miejsce Bottasa w Stanach Zjednoczonych i dziesiąte miejsce Maldonado na Węgrzech były jedynymi zdobyczami punktowymi Williamsa przez cały sezon. W jego trakcie, Mike Coughlan postanowił opuścić zespół, a jego obowiązki zaczął pełnić Pat Symonds, dotychczasowy konsultant zespołu Marussia. Pięć punktów dało w sumie dziewiąte miejsce w klasyfikacji konstruktorów.
2014-: Współpraca z Mercedesem.
2014.
30 maja 2013, zespół ogłosił, że dostawcą jednostek napędowych od sezonu 2014 będzie Mercedes, jednocześnie dziękując Renault za dotychczasową współpracę. Powodem zmiany dostawcy silników była cena proponowana przez Renault, która okazała się wyższa niż oferta za silniki niemieckiego producenta.
Zmieniono także partnera zespołowego Valtteriego Bottasa. Pastor Maldonado odszedł do ekipy Lotus, a nowym kierowcą Williamsa został Felipe Massa, który wcześniej poinformował, że nie będzie reprezentować Ferrari w sezonie 2014.
18 lutego 2014 ogłoszono ponowne nawiązanie współpracy z Petrobrasem, ponieważ wcześniej, w latach 1998-2008 koncern współpracował z Williamsem. 6 marca zaś zespół potwierdził umowę z Martini Racing, zmieniając nazwę ekipy na Williams Martini Racing i przy okazji zmieniając malowanie samochodu. Susie Wolff pozostała w roli kierowcy rozwojowego, natomiast kierowcą testowym i rozwojowym został Felipe Nasr
Wszystkie te zmiany wpłynęły pozytywnie na zespół – kierowcy zaczęli regularnie zdobywać punkty, a podczas kwalifikacji do Grand Prix Austrii 2014, Felipe Massa zdobył pole position, będąc pierwszym i jedynym kierowcą, który powstrzymał dominację fabrycznego zespołu Mercedesa w kwalifikacjach. Drugie miejsce Bottasa w tej samej sesji sprawiło, że po raz pierwszy od Grand Prix Niemiec 2003, reprezentanci brytyjskiej stajni stanęli w pierwszej linii. W finałowym wyścigu sezonu, Grand Prix Abu Zabi, obaj kierowcy zespołu ukończyli wyścig w pierwszej trójce – Brazylijczyk zajął drugie, a Fin trzecie miejsce, co sprawiło, że po raz pierwszy od Grand Prix Monako 2005 dwaj kierowcy Williamsa stanęli na podium. W klasyfikacji kierowców, najlepszym kierowcą Williamsa był Valtteri Bottas, zajmując czwarte miejsce z liczbą 186 punktów, ulegając jedynie duetowi Mercedesa i Danielowi Ricciardo z Red Bull Racing. Felipe Massa natomiast został sklasyfikowany na siódmej pozycji z dorobkiem 134 punktów. Williams łącznie zgromadził 320 punktów i zajął trzecie miejsce, przegrywając z Mercedesem i Red Bull Racing.
2015.
W trakcie sezonu 2014, Williams postanowił pozostawić w składzie Massę i Bottasa, ucinając plotki o przejściu Fina do McLarena i zastąpieniu Massy przez Felipe Nasra. Susie Wolff za to awansowała do roli kierowcy testowego. Pod koniec roku ogłoszono zatrudnienie Steve'a Nielsena, który poprzednio pracował dla zespołów Arrows, Renault czy Toro Rosso, gdzie ostatnio Brytyjczyk pełnił obowiązki dyrektora sportowego. W styczniu 2015, zespół ogłosił zatrudnienie Alexa Lynna w roli kierowcy testowego i rozwojowego.
Jako że Felipe Nasr został kierowcą zespołu Sauber, stajnia Franka Williamsa nie posiadała kierowcy rezerwowego, co stanowiło problem na wypadek gdyby któryś z kierowców stajni byłby niedysponowany. Problem ten pojawił się kwalifikacjach do Grand Prix Australii 2015, gdy Valtteri Bottas doznał urazu pleców i nie wystartował w wyścigu. Pat Symonds potwierdził, że zastępcami nie byliby ani Susie Wolff ani Alex Lynn, ponieważ są kierowcami testowymi a nie rezerwowymi. Ostatecznie postanowiono zatrudnić w tej roli Adriana Sutila
Mimo mniejszej ilości podium – Massa i Bottas łącznie cztery razy znaleźli się na podium, a ich najlepszym osiągnięciem było trzecie miejsce, to zespół powtórzył wynik z poprzedniego sezonu i zajęli trzecie miejsce z liczbą 257 punktów, a najlepszym kierowcą Williamsa był ponownie Valtteri Bottas, który zajął piąte miejsce mając 136 punktów, o piętnaście więcej niż Felipe Massa.
2016.
Po sezonie 2015, z zespołem rozstali się Susie Wolff i Adrian Sutil. Jako kierowcę rozwojowego zatrudniono Lance’a Strolla i Gary'ego Paffetta. Nowym kierowcą rezerwowym został Paul di Resta, wcześniej jeżdżący dla Force India, startujący w DTM.
Choć zespół w dalszym ciągu regularnie punktował, to zespół zdobył tylko jedno podium, dzięki Bottasowi, który zajął trzecie miejsce podczas Grand Prix Kanady. W porównaniu do poprzednich dwóch sezonów, Williams spadł o dwa miejsca w klasyfikacji konstruktorów. Najlepszym kierowcą brytyjskiej stajni był Valtteri Bottas, który został sklasyfikowany na ósmej pozycji z 85 punktami, natomiast Felipe Massa zajął jedenastą lokatę z 53 punktami.
2017.
W trakcie Grand Prix Włoch, Felipe Massa ogłosił zakończenie startów w Formule 1 z końcem sezonu 2016. W listopadzie 2016, zespół ogłosił, że kierowcami Williamsa w sezonie 2017 będą Valtteri Bottas i Lance Stroll. Sytuacja się zmieniła, gdy fiński kierowca otrzymał zgodę na starty w zespole Mercedes, zastępując Nico Rosberga, który postanowił zakończyć starty w Formule 1 ze skutkiem natychmiastowym. W tej sytuacji, Williams ponownie zatrudnił Massę, odraczając koniec przygody z Formułą 1 o kolejny rok. Czynnikiem decydującym o zatrudnieniu Brazylijczyka był minimalny wiek kierowcy, wymagany przez sponsora tytularnego, który mówił, że kierowca powinien mieć ukończone 25 lat. Kierowcą rezerwowym pozostał Paul di Resta.
Zespół także postanowił zatrudnić Dirka de Beera na stanowisko szefa działu aerodynamicznego. Pod koniec poprzedniego roku, z roli dyrektora technicznego ustąpił Pat Symonds. Jego miejsce zajął Paddy Lowe, który przeszedł z Mercedesa, wracając do zespołu po 24 latach.
W trakcie sezonu, ze względu na złe samopoczucie, podczas Grand Prix Węgier, Felipe Massa został zastąpiony przez Paula di Restę. Mimo tego, że Williams zakończył zmagania na piątej pozycji, tak jak w sezonie 2016, to zdobył mniej punktów. Jedyne podium dla zespołu zdobył Stroll podczas Grand Prix Azerbejdżanu 2017. W klasyfikacji kierowców, Felipe Massa zajął jedenaste miejsce z 43 punktami. Pozycje niżej został sklasyfikowany Lance Stroll, który zdobył trzy punkty mniej od Brazylijczyka.
2018.
W listopadzie 2017, Felipe Massa podjął definitywną decyzję o zakończeniu startów z końcem sezonu. W walce o fotel drugiego kierowcy liczyli się m.in. Paul di Resta czy Robert Kubica. Po testach posezonowych w Abu Zabi ostatecznie rywalizowali Kubica i Siergiej Sirotkin, który jeździł z Williamsem podczas testów. Ostatecznie partnerem zespołowym Lance'a Strolla został Rosjanin, natomiast Polak został kierowcą rezerwowym stajni.
Sezon ten okazał się jednym z najgorszych w historii stajni – Stroll i Sirotkin łącznie zdobyli siedem punktów, co dało zespołowi dziesiąte miejsce w klasyfikacji konstruktorów. Kierowcy Williamsa w klasyfikacji kierowców zostali sklasyfikowani na samym końcu stawki – Kanadyjczyk i Rosjanin zostali sklasyfikowani odpowiednio na osiemnastej i dwudziestej pozycji. W klasyfikacji, kierowców brytyjskiej stajni rozdzielił tylko Brendon Hartley z ekipy Scuderia Toro Rosso.
2019.
Sezon 2019 był dla Williamsa sezonem pełen zmian – jeszcze przed rozpoczęciem sezonu 2018, Martini postanowiło o zakończeniu współpracy z końcem sezonu. Nowym sponsorem tytularnym zespołu została firma telekomunikacyjna ROKiT. Zmienił się także skład kierowców – Lance Stroll odszedł do zespołu Racing Point, natomiast Siergiej Sirotkin, wskutek wycofania wsparcia jego sponsora z zespołu postanowił opuścić zespół i ponownie został kierowcą rezerwowym Renault. Nowymi kierowcami ekipy zostali George Russell, mistrz Formuły 2 i Robert Kubica, dla którego to był pierwszy pełny sezon od 2010. Williams postanowił także zatrudnić Nicholasa Latifiego w roli kierowcy rezerwowego. Również sponsorem zespołu został PKN Orlen.
Zespół miał nadzieję na lepszy sezon, poprzez wprowadzenie zmian w organizacji i pracy zespołu. Problemy pojawiły się, kiedy poinformowano, że samochód FW42 nie będzie gotowy na wyjazd pierwszego dnia testów przedsezonowych. Ostatecznie, ekipie ubyły dwa z trzech dni testowych. W związku z tym, Williams rozpoczął sezon poza zasięgiem zespołów z końca stawki – podczas kwalifikacji do Grand Prix Australii, czas Russella był o 1,3 sek. wolniejszy od Carlosa Sainza z McLarena, który zajął osiemnaste miejsce. W wyścigu, Russell i Kubica ukończyli wyścig ze stratą odpowiednio dwóch i trzech okrążeń do Valtteriego Bottasa.
W całym sezonie, mimo dobrej niezawodności, ekipie udaje się zdobyć zaledwie jeden punkt zdobyty przez Roberta Kubicę podczas Grand Prix Niemiec. Wywalczony został jednak po karze nałożonej na kierowców Alfy Romeo. To sprawia, że zespół kończy rywalizację na ostatniej, dziesiątej pozycji. W trakcie sezonu, ROKiT przedłużył umowę sponsorską do 2023, natomiast Mercedes postanowił o kontynuowaniu dostarczania jednostek napędowych do 2025. Zespół również postanowił zatrudnić Jamie Chadwick w charakterze kierowcy rozwojowego.
2020.
Przed Grand Prix Singapuru, Robert Kubica poinformował, że zakończy współpracę z Williamsem z końcem roku. W związku z odejściem Kubicy, współpracę zakończył także PKN Orlen. Po sezonie 2019 zakończyła się także współpraca Williamsa z firmą Unilever, która reklamowała na samochodach zespołu markę Rexona. Miejsce polskiego kierowcy w zespole zajął Nicholas Latifi, dotychczasowy kierowca rezerwowy.
Przed rozpoczęciem sezonu, Williams postanowił zatrudnić Dana Ticktuma i Roya Nissany'ego w roli kierowców testowych. Natomiast 4 lutego 2020, ekipa poinformowała, że kierowcą rezerwowym został Jack Aitken, dotychczas kierowca testowy Renault i członek programu rozwojowego producenta.
W maju 2020, zespół postanowił o zakończeniu sponsoringu tytularnego z amerykańską firmą telekomunikacyjną, mimo umowy do 2023 roku. Jednocześnie ekipa poinformowała o rozpoczęciu procesu sprzedaży zespołu. Ostatecznie nowym właścicielem zespołu została amerykańska grupa inwestycyjna Dorilton Capital. Nowi właściciele zapowiedzieli zachowanie nazwy ekipy i siedziby w Grove. We wrześniu 2020 na pełniącego obowiązki dyrektora zespołu został powołany Simon Roberts.
Mimo tego, że kierowcy często dojeżdżali do mety, to po raz pierwszy od momentu istnienia zespołu, ekipa nie zdobyła ani jednego punktu, kończąc mistrzostwa ponownie na dziesiątej pozycji w klasyfikacji. Blisko punktów byli Nicholas Latifi w Grand Prix Austrii i Grand Prix Emilii-Romanii i George Russell w Grand Prix Toskanii. Pod koniec roku, nowym dyrektorem wykonawczym Williamsa został Jost Capito.
2021.
Na początku roku, do zespołu dołączył Jenson Button, który został starszym doradcą zespołu. Dwa miesiące później ogłoszono zatrudnienie François-Xaviera Demaisona na stanowisko dyrektora technicznego zespołu. Natomiast w czerwcu, Simon Roberts zrezygnował z roli szefa zespołu, a jego obowiązki przejęli Jost Capito i François-Xavier Demaison. Na początku sierpnia, Dan Ticktum został zwolniony z funkcji kierowcy rozwojowego ekipy. 28 listopada 2021 zmarł Frank Williams, założyciel zespołu.
Podczas Grand Prix Węgier, Nicholas Latifi i George Russell dojechali pierwotnie odpowiednio na ósmej i dziewiątej pozycji, jednak po dyskwalifikacji Sebastiana Vettela awansowali o jedno miejsce i tym samym kierowcy Williamsa zdobyli pierwsze punkty od Grand Prix Niemiec 2019 i były to jednocześnie pierwsze podwójne punkty od Grand Prix Włoch 2018. W Grand Prix Belgii, Russell zdobył pierwsze podium dla ekipy od Grand Prix Azerbejdżanu 2017, zajmując drugie miejsce. Był to też drugi wyścig, w którym punktowali obaj kierowcy Williamsa, ponieważ Latifi został sklasyfikowany na dziewiątej pozycji. George Russell zdobywał punkty także w Grand Prix Włoch (gdzie był dziewiąty) i Grand Prix Rosji (gdzie Brytyjczyk dojechał jako dziesiąty). W całym sezonie ekipa uzbierała 23 punkty i została sklasyfikowana na ósmej pozycji, wyprzedzając Alfę Romeo i Haasa.
2022.
Już we wrześniu 2021 ogłoszono, że George Russell zastąpi Valtteriego Bottasa w zespole Mercedes. O miejsce w zespole łączeni byli m.in. Nico Hülkenberg czy Nyck de Vries. Ostatecznie nowym partnerem zespołowym Nicholasa Latifiego został Alexander Albon, wracając do najwyższej serii po roku przerwy.
Przed sezonem Williams ogłosił zawarcie umowy partnerskiej z firmą Duracell. Albon zdobył punkty w Miami, Australii i Belgii. Tajski kierowcą przed trzecią sesją treningową do Grand Prix Włoch wycofał się z pozostałej części weekendu z powodu złego samopouczucia i zapalenia wyrostka robaczkowego. Jego miejsce na ten wyścig zajął Nyck de Vries, który w debiucie zajął dziewiąte miejsce.
W całym sezonie ekipa uzbierała osiem punktów i została sklasyfikowana na dziesiątej pozycji.
2023.
Po zakończeniu sezonu 2022 z zespołu odszedł Nicholas Latifi. Miejsce kanadyjskiego kierowcy zajął Logan Sargeant, dotychczas startujący w Formule 2. Pod koniec 2022 roku z zespołu odeszli Jost Capito i François-Xavier Demaison. Nowym szefem zespołu został James Vowles, który dotychczas był strategiem Mercedesa. Podczas prezentacji malowania potwierdzono zdobycie nowego sponsora, którym została firma petrochemiczna Gulf.
Własność.
20 listopada 2009 poinformowano, że Frank Williams i Patrick Head sprzedali część udziałów w zespole austriackiej spółce inwestycyjnej, prowadzonej przez Toto Wolffa. Austriak przyznał, że to była decyzja komercyjna. Po tym kiedy Wolff objął stanowisko dyrektora wykonawczego Mercedesa, w czerwcu 2014 sprzedał 5% udziałów Bradowi Hollingerowi a kilka miesięcy później kolejne pięć procent. W grudniu 2017 stan przedstawiał się następująco – 51,7% udziałów należało do Franka Williamsa, 11,7% do Brada Hollingera, 9,3% do Patricka Heada. 24,1% akcji trafiło do Frankfurter Wertpapierbörse, natomiast pozostałe 3,6% udziałów powierzono funduszowi powierniczemu pracowników zespołu.
4 lutego 2011, Williams ogłosił wejście na giełdę Frankfurter Wertpapierbörse, w celu zapewnienia lepszej przyszłości zespołu. Miesiąc później, zespół zadebiutował na frankfurckiej giełdzie papierów wartościowych.
Pod koniec maja 2020, po opublikowaniu sprawozdania finansowego, które wykazało trzynaście milionów funtów straty, poinformowano o rozpoczęciu procesu sprzedaży zespołu. Trzy miesiące później ogłoszono, że Dorilton Capital zostało nowym właścicielem ekipy, zapewniając zachowanie nazwy i siedziby w Grove. Po Grand Prix Włoch 2020, rodzina Williamsów zrezygnowała z dalszego kierowania zespołem.
Williams Group.
Williams Grand Prix Holdings jest spółką publiczną Williams Group, w skład której wchodzi zespół Formuły 1 oraz firmy takie jak Williams Advanced Engineering czy Williams Heritage.
Williams Advanced Engineering.
Williams Advanced Engeering (WAE) jest działem technologii i usług inżynieryjnych Williams Group. Siedziba znajduje się w sąsiedztwie obiektów zespołu Williams. Docelowo WAE trafia m.in. do motoryzacji, sportów motorowych, lotnictwa cywilnego, obrony (lądowej, morskiej i powietrznej), energii odnawialnej czy nauki sportowej.
Firma zapewniała technologię baterii stosowanych w Formule E w latach 2014-2018. Współpracował z Jaguarem przy budowie supersamochodu hybrydowego C-X75. Williams zbudował z Jaguarem sześć samochodów C-X75, które używane były w filmie "Spectre". WAE wspierało także rozwój i budowę singapurskiego samochodu elektrycznego Vanda Dendrobium.
W czerwcu 2013, WAE ogłosiło współpracę z Nismo, marką Nissana, dzięki której brytyjska firma ma być partnerem w rozwoju samochodów drogowych o wysokich osiągach.
W sierpniu 2017, firma ogłosiła współpracę z Singer Vehicle Design, a pierwszym owocem tej pracy był zmodyfikowany, wolnossący, chłodzony powietrzem, płaski silnik Porsche 911 i pojemności czterech litrów, z czterema zaworami na cylinder i czterema wałkami rozrządu o mocy 500 KM.
2 maja 2019 ogłoszono, że Williams Advanced Engineering dostarczy baterie do serii ETCR, która ma ruszyć w 2020 roku. W grudniu tego samego roku ogłoszono sprzedaż większościowych udziałów spółce EMK Capital, zachowując część swoich udziałów
W latach 2014-2015 firma generowała przychody w wysokości 10,9 milionów funtów, przy zyskach w wysokości miliona funtów.
Williams Hybrid Power.
Williams Hybrid Power założono w 2008. Firma ta opracowywała własny system odzyskiwania energii przez koło zamachowe. Podczas gdy inne zespoły opracowywały swoją technologię odzyskiwania energii kinetycznej (KERS), Williams postanowił zastosować swój system energii w innych samochodach. Z powodu zmian technicznych w Formule 1 brytyjski zespół nie wykorzystał swojego systemu. Wykorzystał go za to w innych samochodach wyścigowych – m.in. w Audi R18, które wygrało 24-godzinny wyścig Le Mans w 2012, wykorzystując technologię opracowaną przez Williams Hybrid Power. Technologia ta została wprowadzona również w autobusach dzięki umowie zawartej z Go-Ahead Group, największą grupą transportową w Wielkiej Brytanii.
1 kwietnia 2014 Williams Hybrid Power został sprzedany firmie GKN za osiem milionów funtów, a jej nazwa została zmieniona na GKN Hybrid Power. Mike O’Driscoll zapewnił, że GKN jest lepiej przygotowane do produkcji projektów hybrydowych na rynek masowy.
Williams Heritage.
Williams Heritage zajmuje się starymi podwoziami Williamsa, które były używane w Formule 1. Firma przygotowuje nadwozia, które nie są już używane przez zespół bądź są wykorzystywane na wydarzenia historyczne lub do pokazowych przejazdów. Siedziba Williams Heritage znajduje się w Grove, podobnie jak fabryka zespołu. Za ten pion odpowiedzialny jest obecnie Tom Morton.
Inne serie wyścigowe i samochody.
Grupa B.
W 1984 roku, Williams na zlecenie Rovera opracował w ciągu pół roku samochód MG Metro 6R4, posiadający sześciocylindrowy silnik i napęd na cztery koła. Samochód został dostosowany przepisów obowiązujących w Rajdowych Mistrzostwach Świata w Grupie B i używany w latach 1985-1986.
Formuła 2.
Na zlecenie firmy MotorSport Vision, kierowanej przez promotora serii, Jonathana Palmera, Williams zaprojektował i skonstruował samochód Williams JPH1, napędzany silnikiem Audi.
Formuła E.
11 czerwca 2013, Williams poinformował, że dołączy do Formuły E jako dostawca akumulatorów dla samochodów w tejże serii. Williams Advanced Engineering współpracuje z Jaguarem od ich debiutanckiego sezonu.
British Touring Car Championship.
Williams wszedł do serii British Touring Car Championship w sezonie 1995, przejmując program rozwojowy ekipy Renault Dealer Racing. Jego kierowcami byli Alain Menu i Will Hoy. Pierwsze zwycięstwo zostało zdobyte już w piątym wyścigu sezonu na torze Silverstone Circuit przez szwajcarskiego kierowcę. Pierwszy sezon dla zespołu zakończył się pomyślnie – w klasyfikacji kierowców Menu zdobył tytuł wicemistrzowski, Hoy był na czwartej pozycji, natomiast Renault zostało najlepszym producentem. Ten sam skład pozostał w sezonie 1996 – ponownie okazał się on dobry dla zespołu. Menu czterokrotnie zdobył pole position i czterokrotnie wygrał wyścig, trzykrotnie był drugi i czterokrotnie trzeci. To wystarczyło ponownie do zdobycia tytułu wicemistrza tracąc 92 punkty do mistrza, którym został Frank Biela. Hoy stał na podium trzykrotnie – był dwukrotnie drugi i raz trzeci. W klasyfikacji zajął dziewiąte miejsce. W klasyfikacji konstruktorów zespół zajął czwarte miejsce tracąc punkt do Volvo.
W 1997, miejsce Willa Hoya zajął Jason Plato. Sezon ten był zdecydowanie najlepszym w historii startów – zespół zwyciężył w 15 z 24 wyścigów. Alain Menu sięgnął po tytuł mistrzowski z liczbą 281 punktów. Jason Plato był trzeci z 170 punktami a do tytułu wicemistrza, który zdobył Frank Biela stracił zaledwie jeden punkt. W klasyfikacji konstruktorów i zespołów Williams sięgnął po tytuł mistrzowski. Rok później, zespół odniósł cztery zwycięstwa, jednak Menu nie obronił mistrzostwa zajmując czwartą pozycję, tuż za swoim kolegą zespołowym. W sezonie 1999, Alain Menu przeniósł się Team Mondeo, a jego miejsce zajął Jean-Christophe Boullion. Sezon był dużo gorszy niż poprzednie a jedynym sukcesem było zwycięstwo Plato w drugim wyścigu drugiej rundy na torze Silverstone. Po tym sezonie, Renault wycofało się z BTCC.
24h Le Mans.
Przed nawiązaniem współpracy BMW Motorsport z Williamsem, w latach 1998-1999 brytyjska stajnia skonstruowała dla niemieckiego producenta prototypy BMW V12 LM i BMW V12 LMR.
Pierwszy z nich został użyty przez niemieckiego producenta w 24-godzinnym wyścigu w 1998, lecz żaden z nich nie ukończył wyścigu zajmując 41. i 42. miejsce zaliczając odpowiednio 60 i 43 okrążenia. Drugi, użyty rok później dał zwycięstwo w wyścigu 24h Le Mans, a zwycięskimi kierowcami byli Pierluigi Martini, Yannick Dalmas i Joachim Winkelhock.
Renault Clio Williams.
Nazwisko założyciela zespołu i jego logo wykorzystano w samochodzie Renault Clio Williams. Samochód wybudowany został przez Renault w 1992 roku i miał być homologowany do grupy A rajdowych mistrzostw Francji. Do lipca 1995 zbudowano 12 100 sztuk samochodu, natomiast 311 samochodów trafiło do Niemiec. W sezonie 1996 Formuły 1 pełnił on rolę samochodu bezpieczeństwa.
Porsche 911 GT3R Hybrid.
11 lutego 2010, zespół ogłosił współpracę z Porsche, polegające na dostarczeniu energii kinetycznej opracowanej przez Williams Hybrid Power i użyciu go w samochodzie Porsche 911 GT3R Hybrid. Samochód został zaprezentowany podczas Geneva Motor Show w 2010, a na torze zadebiutował podczas 4-godzinnego wyścigu na torze Nürburgring w kwietniu tego samego roku. 28 maja 2011, na tym samym torze, samochód odniósł pierwsze zwycięstwo w składzie: Richard Lietz, Marco Holzer i Patrick Long.

</doc>
<doc id="208094" url="https://pl.wikipedia.org/wiki?curid=208094" title="Sega Master System">
Sega Master System

Sega Master System (Sega Video Game System) – 8-bitowa konsola gier wideo wyprodukowana przez japońskie przedsiębiorstwo Sega.
Opis.
Sega Master System została wprowadzona na rynek jako przerobiona wersja Sega SG-1000 Mark III, która z kolei była następcą SG-1000 Mark I i SG-1000 Mark II. W Japonii Mark III oficjalnie weszła na rynek 20 października 1985, maskotką systemu był Alex Kidd. W Stanach Zjednoczonych pojawiła się w czerwcu 1986, rok po wejściu na rynek konsoli Nintendo Entertainment System. Przez kolejny rok była wprowadzona do krajów europejskich.
Pomimo że SMS była konsolą bardziej zaawansowaną technicznie niż NES, nie udało jej się zdobyć takiej samej popularności. Spowodowane to było przede wszystkim późniejszym debiutem SMS, większą liczbą gier dostępnych na NES i restrykcjami nałożonymi przez Segę na producentów gier na SMS. W ciągu czterech pierwszych miesięcy sprzedano zaledwie 125 000 konsoli Segi. Dla porównania: w tym samym czasie sprzedano ponad 2 000 000 egzemplarzy Nintendo.
W 1988 Sega zdecydowała się wycofać z rynku amerykańskiego, sprzedając prawa do dystrybucji SMS firmie Tonka. Mimo to, dwa lata później – kiedy okazało się, że ich nowe konsole Sega Mega Drive/Sega Genesis sprzedają się nieźle – Sega odkupiła prawa do SMS, która po drobnych zmianach weszła do sprzedaży jako Sega Master System II. Nie odniosła ona jednak tak dużego sukcesu, jak spodziewali się jej twórcy.
Sprzedaży i produkcji SMS i SMS II zaprzestano w 1992, jednak w Europie SMS cieszył się większą popularnością, w niektórych krajach Sega sprzedawała tę konsolę aż do 1996, kiedy to została ona wycofana na rzecz nowego produktu – Sega Saturn.
Największy sukces komercyjny odniosła Sega w Brazylii, gdzie sprzedawano nie tylko SMS i SMS II, ale także SMS III, a nawet "półprzenośny" system SMS VI. Część gier została przetłumaczona na język portugalski. Różne wersje SMS są nadal produkowane i sprzedawane w tym kraju, a najnowsza z nich to Master System III Collection – dostępna jest w dwóch wersjach, w jednej z nich w pamięci ROM wbudowane są 74 gry, a w drugiej aż 105 gier.

</doc>
<doc id="208097" url="https://pl.wikipedia.org/wiki?curid=208097" title="Frank Billings Kellogg">
Frank Billings Kellogg

Frank Billings Kellogg (ur. 22 grudnia 1856 w Potsdam, Nowy Jork, zm. 21 grudnia 1937 w Saint Paul, Minnesota) – amerykański polityk, dyplomata, sekretarz stanu. Kellogg jest twórcą paktu Brianda-Kellogga, w którym określa się agresję wojenną jako sprzeczną z prawem międzynarodowym. Właśnie za to osiągnięcie został laureatem pokojowej nagrody Nobla za rok 1929.
Był z wykształcenia prawnikiem. Z ramienia Partii Republikańskiej zasiadał w Senacie w latach 1917–1923, a w administracji Calvina Coolidge’a sprawował funkcję sekretarza stanu (1925–1929). Wcześniej był ambasadorem w Wielkiej Brytanii (1923-1925). Później zasiadał w Stałym Trybunale Sprawiedliwości Międzynarodowej w Hadze (1930–1935).
W czasie sprawowania przez Kellogga urzędu sekretarza stanu USA zawarły 16 traktatów arbitrażowych z innymi państwami.
W 1880 został przyjęty do masońskiej „Rochester Lodge” No 21 w Nowym Jorku.

</doc>
<doc id="208098" url="https://pl.wikipedia.org/wiki?curid=208098" title="Bełdowski">
Bełdowski

Bełdowski – polski herb szlachecki, odmiana herbu Gozdawa.
Opis herbu.
Opis zgodnie z klasycznymi regułami blazonowania:
Na tarczy czterodzielnej w krzyż, w każdym polu czerwonym po lilii srebrnej. Klejnot: Ogon pawi, a na nim lilia.
Najwcześniejsze wzmianki.
Autograf z 1568 roku.
Herbowni.
Bełdowski.

</doc>
<doc id="208099" url="https://pl.wikipedia.org/wiki?curid=208099" title="Toyota F1">
Toyota F1

Toyota F1 – zespół Formuły 1 startujący w Mistrzostwach w sezonach 2002–2009. Dyrektorem zespołu przed rozwiązaniem był Tsutomu Tomita, a dyrektorem technicznym Pascal Vasselon. Siedziba stajni mieściła się w Kolonii w Niemczech.
Historia.
Zespół powstał na bazie Toyota Team Europe, która została stworzona w celu startów w World Rally Championship i w wyścigu 24 godziny Le Mans w 1998 i 1999 r. W 2000 i 2001 r. kierowcy Toyoty przejechali tysiące kilometrów testując samochód GT-One do startów w Le Mans, a później TF101, ich pierwszy bolid F1.
Oficjalne starty w Formule 1 dla stajni rozpoczęły się w sezonie 2002. Kierowcami zespołu zostali Allan McNish i Mika Salo. Rok później zastąpili ich Cristiano da Matta, mistrz serii Champ Car i były kierowca British American Racing, Olivier Panis. Od sezonu 2005 kierowcami stajni byli Ralf Schumacher – były kierowca stajni Williams. Od sezonu 2008 na jego miejscu pojawił się Timo Glock, który wcześniej startował w serii GP2, oraz Jarno Trulli, były kierowca Renault, który startował już w trzech ostatnich wyścigach sezonu 2004 dla stajni.
Inwestycja Toyoty w Formułę 1 była długoterminowa. Duże pieniądze wydawane były na siedzibę stajni. Zainwestowano też w ekipę techniczną, do której należeli szanowani projektanci (Gustav Brunner i Luca Marmorini). Gdy połączy się to z dużym budżetem, powinniśmy spodziewać się sukcesów stajni. Zespół ma problemy z zarządzaniem.
4 listopada 2009 poinformowano, że z powodu ogólnoświatowego kryzysu i redukcji kosztów zespół wycofa się z Formuły 1 po sezonie 2009.
Wyniki w Formule 1.
Źródło: Wyprzedź Mnie!

</doc>
<doc id="208100" url="https://pl.wikipedia.org/wiki?curid=208100" title="Toyota Gazoo Racing">
Toyota Gazoo Racing

Toyota Gazoo Racing (dawniej Toyota Racing) – nazwa fabrycznych zespołów wyścigowych i rajdowych Toyoty.
Do kwietnia 2015 roku Toyota uczestniczyła w zawodach sportów motorowych pod trzema nazwami: "Toyota Racing", "Lexus Racing" i "Gazoo Racing". Nazwa "Gazoo Racing" została po raz pierwszy użyta w 24-godzinnym wyścigu na torze Nürburgring w 2007 roku. W kwietniu 2015 roku cała oficjalna działalność Toyoty w sporcie motorowym została zgromadzona pod jedną marką TOYOTA GAZOO Racing.
Zespół Toyota Racing zwany też Panasonic Toyota Racing startował w Formule 1 w latach 2002-2009.
Toyota Gazoo Racing zajmuje się także opracowywaniem wyczynowych samochodów dla zespołów prywatnych oraz samochodów sportowych i usportowionych wersji samochodów Toyoty.
Motorsport.
Zespół Toyota Gazoo Racing WEC.
Wcześniej Toyota Racing, startuje od 2012 roku w Mistrzostwach Świata Wyścigów Długodystansowych (FIA World Endurance Championship). Jako pierwszy wystawił do wyścigów bolid hybrydowy. Bolid wyprodukowany został przez Toyota Motorsport GmbH (TMG) z Kolonii. Była to Toyota TS030 Hybrid W sezonie 2014 zastąpił go bolid Toyota TS040 Hybrid, także produkcji TMG. W 2014 zespół wygrał mistrzostwo świata producentów i kierowców. 
Od kwietnia 2015 roku zespół występuje jako Toyota Gazoo Racing. Od 2016 roku zespół startuje samochodem Toyota TS050 Hybrid.
W trwającym 2 lata sezonie 2018/19 Toyota Gazoo Racing zajął 1. miejsce w klasyfikacji LMP1. Kierowcy Toyoty zajęli miejsca 1. (Fernando Alonso, Kazuki Nakajima, Sébastien Buemi) i 2. (José María López, Kamui Kobayashi, Mike Conway). Alonso, Nakajima i Buemi wygrali wyścig 24h Le Mans w 2018 i 2019 roku.
Zespół Toyota Gazoo Racing WRT.
30 stycznia 2015 Toyota oficjalnie ogłosiła swój powrót w sezonie 2017 do Rajdowych Samochodowych Mistrzostwach Świata. Na początku kierowcami Toyoty Yaris WRC zostali Finowie : Jari-Matti Latvala, Juho Hänninen i Esapekka Lappi. Na czele zespołu staje Tommi Mäkinen. W sezonie 2018 Hänninena zastąpił estoński kierowca, Ott Tänak. Zespół wygrał mistrzostwo świata producentów 2018.
W 2019 roku Lappiego zastąpił Kris Meeke. Ott Tänak zdobył mistrzostwo świata kierowców 2019.
W swoim czwartym sezonie w WRC zespół wystartował z kierowcami Sebastienem Ogierem, Elfynem Evansem i Kalle Rovanperą.
Zespół Toyota Gazoo Racing SA (zespół fabryczny w Rajdzie Dakar).
Oficjalny zespół Toyoty startujący w Rajdzie Dakar. Jego siedziba znajduje się w Republice Południowej Afryki. Nazwę Toyota Gazoo Racing SA zespół przyjął w 2016 roku. Wcześniej startował pod nazwą Imperial Toyota. Zespół startuje prototypowymi Hiluxami w klasie T1. W 2019 roku zajął pierwsze miejsce w klasyfikacji generalnej samochodów.
W 2016 roku Nasser Al-Attiyah zajął 2. miejsce, a Giniel de Villiers 3. miejsce w klasyfikacji generalnej rajdu.
W 2017 roku Giniel de Villiers zajął 5. miejsce.
W 2018 roku zespół wystartował nową generacją Dakar Hiluxa. Nasser Al-Attiyah zajął 2. miejsce, a Giniel de Villiers 3. miejsce. 
W 2019 roku Nasser Al-Attiyah wywalczył pierwsze zwycięstwo Toyoty w Rajdzie Dakar. 
W 2020 roku Nasser Al-Attiyah zajął 2. miejsce, tracąc 06:21 minut do Carlosa Sainza. Giniel de Villiers zajął 5. miejsce, a Bernhard Ten Brinke był siódmy.
Inne serie.
Toyota Gazoo Racing startuje także w niemieckim wyścigu Nürburgring 24h, japońskich seriach Super GT i Super Formula, argentyńskiej serii Super TC 2000.
Samochody.
Wyczynowe samochody Toyota Gazoo Racing.
Toyota Yaris WRC (od 2017)
Dakar Hilux
Wyczynowe samochody dla zespołów prywatnych.
Toyota Supra GT4 - samochód wyścigowy produkowany od 2020 roku
Samochody sportowe.
Toyota GR Supra 5. generacji (2019)
Toyota GR Yaris (2020) - opracowana na bazie Yarisa 4. generacji. Łączy platformę GA-B Yarisa 4. generacji z platformą GA-C Corolli 12. generacji.
Seria GR.
Wiosną 2017 roku na salonie w Genewie zadebiutował hot hatch Yaris GRMN. We wrześniu Toyota ogłosiła, że tworzy nową markę sportowych samochodów GR (od Gazoo Racing). Początkowo w Japonii w 2017 roku zadebiutowało 7 usportowionych modeli z serii GR.
Seria GR obejmuje usportowione wersje seryjnych samochodów Toyoty na trzech poziomach: najniższym GR Sport, średnim GR i najwyższym GRMN. W ofercie Toyoty w Japonii pojawiły się także części do tuningu GR Parts.
W Polsce seria GR jest reprezentowana przez modele:
Yaris GRMN - limitowana edycja 600 samochodów dostępna w 2017 roku
Yaris GR Sport - opracowany na bazie 3. generacji Yarisa, zadebiutował na targach w Paryżu w 2018 roku, produkowany w 2019 roku.
Corolla GR Sport - opracowana na bazie 12. generacji Corolli, w sprzedaży w Polsce od kwietnia 2020 roku.
Koncepty.
Toyota GR Supra Racing Concept z 2018

</doc>
<doc id="208101" url="https://pl.wikipedia.org/wiki?curid=208101" title="Beztrwogi">
Beztrwogi

Beztrwogi – polski herb szlachecki, nadany w Królestwie Polskim.
Opis herbu.
W środku tarczy błękitnej ze skrajem złotym, granat z lontem płonącym, przeszyty ukośnie na krzyż dwoma mieczami o rękojeściach złotych. Nad hełmem miecz taki.
Najwcześniejsze wzmianki.
Nadany 2 kwietnia 1844 Wilhelmowi Lipińskiemu, radcy rządu gubernialnego lubelskiego.
Herbowni.
Lipiński.

</doc>
<doc id="208102" url="https://pl.wikipedia.org/wiki?curid=208102" title="Frank Kellogg">
Frank Kellogg



</doc>
<doc id="208103" url="https://pl.wikipedia.org/wiki?curid=208103" title="Wiesław Chrzanowski">
Wiesław Chrzanowski



</doc>
<doc id="208104" url="https://pl.wikipedia.org/wiki?curid=208104" title="ISO 8859-1">
ISO 8859-1

ISO 8859-1, formalnie ISO/IEC 8859-1, potocznie Latin-1 lub zachodnioeuropejskie – pierwsza część ISO/IEC 8859, standardu kodowania znaków ustalonego przez Międzynarodową Organizację Normalizacyjną, a później wspólnie utrzymywanym przez tę organizację i Międzynarodową Komisję Elektrotechniczną. Standard po rozszerzeniu o dodatkowe przypisania znaków jest podstawą dla dwóch powszechnie używanych mapowań znaków znanych jako ISO-8859-1 (z dodatkowym łącznikiem) i Windows-1252.
Status.
W czerwcu 2004 roku trzecia grupa robocza ISO/IEC odpowiedzialna za utrzymywanie zestawów znaków kodowanych ośmiobitowo została rozwiązana i, co za tym idzie, wszelkie prace i utrzymanie ISO 8859 (w tym ISO 8859-1) zostały wstrzymane w celu skoncentrowania się nad uniwersalnym zestawem znaków i Unicode. W informatyce kodowania dostarczające pełne wsparcie dla UCS (takie jak UTF-8 czy UTF-16) coraz częściej są wybierane zamiast zestawów znaków opartych na Latin-1.
Pokrycie języków.
Przy pomocy ISO 8859-1 można zakodować to, co zwane jest alfabetem łacińskim numer 1, który składa się ze 191 znaków pisma łacińskiego. Każdy znak jest kodowany jako pojedyncza 8-bitowa wartość. Mogą one być użyte w prawie każdym systemie wymiany danych do komunikowania się w poniższych europejskich językach (z kilkoma wyjątkami, z powodu brakujących znaków):
Innymi pokrytymi językami są:
W związku z powyższym to kodowanie znaków jest używane w Amerykach, Europie Zachodniej, Oceanii i większej części Afryki, lecz dla niektórych języków brakuje poprawnych typograficznie cudzysłowów, zamiast których są dostępne "«" i "»".
Różnice w stosunku do ISO/IEC 8859–15.
W ISO/IEC 8859-1 brakuje znaków: zaczynając od kilku francuskich liter, poprzez reprezentację „IJ” jako jednego znaku (Ĳ), fińskich liter używanych w transkrypcjach obcych nazw i kilku zapożyczeniach, skończywszy na braku kilku powszechnych glifów takich jak sztylet (†), typograficzne cudzysłowy („,”) i dywizów (-, –, –), a dodatkowo brak symbolu Euro (€). Z tych powodów powstało ISO/IEC 8859-15, jako uaktualnienie ISO/IEC 8859-1 dodające symbol euro i kilka innych wymaganych znaków. To jednak wymusiło usunięcie z ISO/IEC 8859-1 kilku mniej używanych znaków, takich jak ułamki i bezliterowe diakrytyki: ¤, ¦, ¨, ´, ¸, ¼, ½, i ¾. Szczegółowo przedstawia to poniższa tabela:
Gdzie „"ZK"” oznacza znak kontrolny, a „"Znak"” oznacza znak wspólny dla obydwu zestawów znaków.
Tablica kodów.
Zważywszy na fakt, że 191 znaków kodowanych przez ISO/IEC 8859-1 jest graficzne i zgodne z większością przeglądarek, mogą być wyświetlone w poniższej tabeli. Przez to, że znaki spacji (0x20), twardej spacji (0xA0) i miękkiego dywizu (0xAD) nie zostałyby wyświetlone w sposób widoczny, zastosowano skróty ich nazw.
Wartości 0x00–0x1F i 0x80–0x9F nie są przydzielone do znaków przez ISO/IEC 8859-1.
ISO 8859-1 został oparty na międzynarodowym zestawie znaków używanym przez DEC w popularnym terminalu VT220. Kodowanie to opracowane zostało przez Europejskie Stowarzyszenie na rzecz Standaryzacji Systemów Informatycznych i Komunikacyjnych i opublikowane wraz z ISO 8859-2, ISO 8859-3 i ISO 8859-4 jako część specyfikacji ECMA-94.
Mapowanie na Unicode.
Poniższa tabela przedstawia miejsca znaków z ISO 8859-1 w Unicode.

</doc>
<doc id="208105" url="https://pl.wikipedia.org/wiki?curid=208105" title="ISO-8859-1">
ISO-8859-1



</doc>
<doc id="208106" url="https://pl.wikipedia.org/wiki?curid=208106" title="Latin-1">
Latin-1



</doc>
<doc id="208111" url="https://pl.wikipedia.org/wiki?curid=208111" title="Bob Hawke">
Bob Hawke

Robert James Lee „Bob” Hawke (ur. 9 grudnia 1929 w Bordertown, zm. 16 maja 2019 w Sydney) – australijski działacz związków zawodowych i polityk, w latach 1983–1991 23. premier Australii. Polityk Australijskiej Partii Pracy, autor wielu reform systemu finansowego Australii, przeprowadził prywatyzację państwowych firm, sprzedał należący wcześniej do państwa Commonwealth Bank of Australia – reformy tego typu w innych krajach zachodnich były zazwyczaj przeprowadzane przez partie prawicowe. Przez wielu krytyków, szczególnie lewicowych, oskarżany o populizm i „zdradę lewicowych ideałów”.
Był postacią bardzo popularną, czemu sprzyjał jego charakterystyczny sposób mowy (porównywany do dźwięku silnika motocyklowego) był źródłem niekończących się dowcipów i parodii.
W czasie wyborów do parlamentu federalnego w 1987 obiecał, że "by 1990 no child will live in poverty" (do 1990 żadne dziecko w Australii nie będzie żyło w biedzie). Wypowiedź ta była wielokrotnie mu przypominana oraz wypominana. Zdanie to funkcjonuje w Australii jako przykład pustego sloganu politycznego, niespełnionych obietnic.

</doc>
<doc id="208113" url="https://pl.wikipedia.org/wiki?curid=208113" title="Bordertown">
Bordertown

Bordertown – miejscowość położona w Australii Południowej niedaleko granicy z Wiktorą w rejonie turystycznym Limestone Coast, odległa o około 280 km od Adelaide i 450 km od Melbourne. Założona w 1846, obecnie zamieszkuje ją 2350 osób (2004). Jest centrum administracyjnym Tatiara District o powierzchni 6476 km². 
W Bordertown urodził się Bob Hawke, australijski polityk, premier z ramienia Partii Laburzystowskiej. W domu, w którym mieszkał znajduje się obecnie muzeum mu poświęcone. W mieście jest także mały ogród zoologiczny z kangurami-albinosami.

</doc>
<doc id="208114" url="https://pl.wikipedia.org/wiki?curid=208114" title="Bunyip">
Bunyip

Bunyip ("diabeł" lub "duch") – mityczne stworzenie wywodzące się z wierzeń australijskich Aborygenów. Nie ma jednego ustalonego wyglądu tego stworzenia, ale zazwyczaj przedstawiane było na aborygeńskich malowidłach z ogonem konia, płetwami i zębami morsa. Według legend "bunyipy" zamieszkują przeważnie bagna i rzeki. W nocy można rzekomo usłyszeć ich przerażające zawodzenie kiedy pożerają zwierzęta lub ludzi, którzy nieostrożnie podeszli zbyt blisko do ich kryjówki. Ich ulubionym pożywieniem według relacji miejscowych są kobiety. Podania te zwróciły uwagę kryptozoologów, uznających, że miały one podstawę w rzeczywistości. Zoologia uznaje jednak "bunyipy" za istoty legendarne.
W początkowym okresie kolonizacji Australii uważano, że "bunyip" jest prawdziwym, jeszcze nie opisanym zwierzęciem – relacje o nim były nie mniej zaskakujące od opisów innych zamieszkujących Australię zwierząt, takich jak na przykład dziobak. Obecnie część badaczy uważa, że aborygeńskie opowieści o stworzeniach mogą mieć podstawy w rzeczywistości i opisują one wymarłe około 50 000 lat temu diprotodony.
Nazwa.
Słowa "bunyip" nie można dokładnie przetłumaczyć z języka aborygeńskiego. Pierwotnie mogło ono oznaczać „diabeł”, „anioł” lub też nawet „bóg”. Kryptozoolog Bernard Heuvelmans podaje, iż być może wywieść je można od "bunyil" (lub "pundjel"), które wśród tubylców zamieszkujących stan Wiktoria oznacza boga. Wśród współczesnych Australijczyków stosowane na określenie „stracha,” istoty lub zjawiska uznawanego za straszne, niejasne i niebezpieczne. Jednak często używane jest dla nazwania czegoś fantastycznego bądź też śmiesznego.
Inne określenia stosowane w różnych rejonach Australii:
Słowo "bahnyip" pojawiło się po raz pierwszy w dzienniku "Sydney Gazette" w 1812. Użył go James Ives do opisu dużego, czarnego, ziemnowodnego stworzenia występującego w południowej Australii "o strasznym głosie, siejącym terror pośród czarnych".
Słowo "bunyip" jest także używane w znaczeniu "królik" ze względu na podobieństwo fonetyczne ze słowem "bunny". Obecnie określenie "bunyip aristocracy" stosowane jest w Australii na opisanie snobistycznych konserwatystów.
Wygląd i tryb życia.
Widywane przypuszczalnie przez świadków zwierzęta wodne, według ich opisów, podzielić można na dwie grupy: stworzenia przypominające psa lub fokę i zwierzęta mające długie szyje oraz niewielkie głowy. Te pierwsze są najczęściej opisywane jako długie na 1,2-1,8 metra, owłosione, porośnięte przez długą, ciemnobrązową lub czarną sierść. Według relacji "bunyip" tego rodzaju ma okrągłą głowę, przypominającą łeb buldoga, z wydatnymi kłami i wyraźnie widoczne uszy. Najczęściej brak u niego ogona, ma natomiast płetwy i długie wąsy. Z kolei drugi rodzaj "bunyipów" to rzekomo długoszyje stworzenia o rozmiarach wahających się od 1,5 do nawet 40 metrów. Mają one ponoć czarną lub brązową sierść, duże uszy i małe kły. Łeb przypomina koński lub należący do emu. Smukła szyja (czasem z grzywą), mierząca ok. 1 metra długości, z wieloma fałdami skórnymi. Ogon podobny do końskiego.
Tryb życia opisywany przez tubylców ziemnowodny, aktywny w nocy. Zamieszkuje rzeki, jeziora i starorzecza. "Bunyipy" mogą zdaniem Aborygenów pływać niezwykle szybko, przy wykorzystaniu płetw lub łap. Często słyszane, wydają bardzo głośne i groźne ryczące dźwięki. Żywią się rakami, choć część legend mówi o tym, że są krwiożercze i atakują również ludzi, szczególnie lubując się w mięsie kobiet i dzieci. Jaja składają rzekomo w gniazdach zbudowanych przez dziobaki.
Relacje.
XIX wiek.
"Buyip" pojawia się w wielu opowieściach australijskich Aborygenów. Jednak również biali kolonizatorzy kontynentu mieli wielokrotnie spotykać niezidentyfikowane zwierzęta, które nazywali w ten sposób.
Jedno z najwcześniejszych doniesień pochodzi z 1801. Wówczas Charles Bailly opływał statkiem "Géographe" południowo-zachodnie wybrzeże Australii. Podczas jednej z wypraw na ląd, nagle podróżnicy usłyszeli nienaturalnie głośny ryk dochodzący z trzcin porastających brzegi rzeki Rzeki Łabędzia ("Swan River"). Przestraszeni kolonizatorzy uciekli, sądząc, że niedaleko czai się jakieś ogromne i niebezpieczne zwierzę. Wkrótce potem podróżnik Hamilton Hume (1797-1873) miał w jeziorze Bathurst obserwować stworzenie, które z wyglądu przypominało mu hipopotama lub krowę morską. Jego relacja odbiła się szerokim echem, zwracając uwagę pięciu uczonych z Towarzystwa Filozoficznego Australazji. Obiecali oni temu, kto dostarczy skórę, szkielet lub tylko czaszkę stworzenia, pokrycie wszelkich kosztów wyprawy myśliwskiej mającej na celu schwytanie "bunyipa". Samemu Hume'owi nie udała się ta sztuka, ale z Australii wciąż napływały nowe doniesienia z rzekomych spotkań ze zwierzętami nazywanymi "bunyip", głównie na południowym wschodzie kontynentu. W.H. Breton pisał, badając m.in. Lake George (Nowa Południowa Walia), że: "„Podobno rodzaj foki, czy też, jak go tutaj nazywają, diabła, żyje w tutejszym jeziorze”".
Jednym z pierwszych białych, który twierdził, że widział "bunyipa" był William Buckley (1780-1856), skazaniec przewieziony do Australii, żyjący pośród Aborygenów w latach 1803-1835. Pisał on, że udało mu się spostrzec grzbiet legendarnego stworzenia, pokryty szarawymi piórami, wynurzający się z wody. Zgodnie z jego opisem, zwierzę miało być wielkości "w pełni wyrośniętego cielaka, może większe".
W 1821 Edward Smith Hall (1786-1860, polityk, dziennikarz, późniejszy założyciel Banku Nowej Południowej Walii) miał obserwować w jeziorze Bathurst "bunyipa" o głowie przypominającej łeb buldoga. Natomiast w grudniu 1822 ta sama osoba rzekomo widziała inne stworzenie, tym razem o długiej szyi. Hall twierdził, że po kąpieli w jeziorze, kiedy schnął na brzegu, ujrzał w odległości 300 jardów czarną wydłużoną szyję z niewielkim łbem wynurzającą się z wody. Nieco później okazało się, że żaden z miejscowych Aborygenów pytany o dziwne stworzenie, nie chciał o nim rozmawiać, ani zobaczyć miejsca, w którym zostało ono zaobserwowane. Indagowani, przyznali w końcu, że potwór pożerał wcześniej ich dzieci.
Czasopismo "Geelong Advertiser" w lipcu 1845 zamieściło informację, że w stanie Wiktoria znaleziono nie skamieniałą kość będącą dawniej częścią stawu kolanowego zwierzęcia o niespotykanie dużych rozmiarach. Miał ją odnaleźć pewien Aborygen, który stwierdził następnie, że należała ona z pewnością do "bunyipa". Tubylec sporządził nawet szkic zwierzęcia, przypominającego poruszającego się na tylnych łapach dinozaura z rodziny hadrozaurów. Ponadto, gdy kość została pokazana innym Aborygenom, ci niezależnie od siebie stwierdzili, że należała ona do "bunyipa". Opowiedzieli oni następnie całą serię relacji mówiących o tym, że kilka znanych im osób zostało zabitych przez takie zwierzę. "Bunyip" z ich opowieści miał być stworzeniem ziemnowodnym, składać jaja i łączyć cechy ptaka i krokodyla. Jeden z tubylców o nazwisku Mumbowran, pokazał badaczom kilka głębokich ran na piersi. Twierdził, że to "bunyip" zranił go pazurami podczas walki, jaką stoczył z potworem.
Z 1846 pochodzi natomiast informacja o znalezieniu przez Atholla Fletchera fragmentu dziwnej czaszki na brzegu rzeki Murrumbidgee (Nowa Południowa Walia), która jest dopływem Murray. Miała 9 cali długości (ok. 22 cm) i cechowała się ona tym, że oczodoły były umiejscowione bardzo blisko górnej szczęki. Jako pierwszy zbadał ją James Grant, który orzekł, że jest ona czaszką zarodka nieznanego zwierzęcia. Wkrótce potem została ona zidentyfikowana przez Williama S. Macleaya z Sydney jako zdeformowany fragment szkieletu młodego konia. Innej identyfikacji dokonał profesor Richard Owen z Londynu, który (na podstawie rysunku) orzekł, że była to czaszka cielaka. Została ona przekazana Muzeum Australijskiemu w Sydney (gdzie przez dwa dni była wystawiona na widok publiczny), ale w tajemniczych okolicznościach zaginęła. Jak napisano później w "Sydney Herald", wydarzenie to sprawiło, iż wielu mieszkańców Australii „przypomniało sobie” o swoich „obserwacjach” nieznanego wodnego zwierzęcia: "„Niemal wszyscy nagle zaczęli twierdzić, że słyszeli &lt;dziwne dźwięki&gt; dochodzące nocą od strony laguny lub też widzieli &lt;coś czarnego&gt; w wodzie”". Rok później w ręce miejscowego gubernatora o nazwisku Latrobe trafiły rysunki wykonane przez tubylców, przedstawiające "bunyipy". Były one o tyle ciekawe, że widniały na nich dwa rodzaje tych legendarnych stworzeń. Urzędnik odesłał je na Tasmanię, ale szkice również wkrótce potem zaginęły.
Z 1847 roku pochodzi relacja dwóch młodych drwali, którzy twierdzili, że dostrzegli dziwne zwierzę. Ich relację spisał jeden z dziennikarzy "Sydney Morning Herald": "„Było tak duże, jak sześciomiesięczny cielak, było ciemnobrązowego koloru, miało długą szyję i długi, spiczasty łeb oraz dwa duże kły. Zaalarmowane zaczęło uciekać z dużą szybkością; przednia część ciała zwierzęcia była bardzo duża w porównaniu z tylną częścią, miało ono również duży ogon”".
W 1848 miała miejsce domniemana obserwacja "bunyipa" przez kilka osób. Według relacji, stworzenie pokazało się w rzece Eumeralla, niedaleko Port Fairy w stanie Wiktoria. Zgodnie z opisem, który został później zamieszczony w prasie, dziwaczne wodne zwierzę miało głowę podobną do kangurzej, długą, bujną grzywę i szeroki pysk. Dwa lata później, w 1850 geolog E.J. Dunn widział rzekomo kilka zwierząt pływających w rzece Murrumbidgee niedaleko Gundagai. W 1857 z kolei przyrodnik o nazwisku Stocqueler doniósł o obserwacji „słodkowodnych fok” w rzekach Goulburn i Murray (Nowa Południowa Walia). Dwa lata później "bunyipa" przypominającego psa widziano rzekomo w tasmańskim jeziorze Tiberias. Zgodnie z opisem Charlesa Headlama, miał on głowę buldoga i ok. 1,2 metra długości.
Temat stawał się coraz bardziej popularny, także w zagranicznych mediach. Np. w "Rozmaitościach", będących dodatkiem do "Gazety Lwowskiej", pisano w 1848: "Cuda Australskiego królestwa źwierząt nie są jeszcze bynajmniej wyczerpane. Ma tam być jeszcze olbrzymi płaz, nazywany w języku krajowców Bunyip, który z postaci jest niejako pół ptakiem a pół aligatorem. Pływa jak żaba, a na lądzie chodzi na tylnych nogach, mając tak do 13 stóp wysokości. Jest uzbrojony pazurami, niesie duże jaja, a pokarmową zdobycz swoją przydusza ciężarem swego cielska. Jeden z krajowców pokazywał podawcy tej wiadomości ślady pazurów Bunyipa na swoich piersiach".
W kwietniu 1872 pasterz biwakujący niedaleko laguny Midgeon, miała zobaczyć dziwne, szybko płynące stworzenie, o wiele większe od retrivera, polryte lśniącą, czarną sierścią. Zwierzę nie miało ogona, ale wyposażone było w długie uszy.
"Bunyip" miał być widziany także w 1872 w słonym jeziorze Corangamite (Wiktoria). Stworzenie to podpłynęło tak blisko burty statku, że przerażeni widokiem stwora pasażerowie wpadli w panikę. Następstwem tego była ich ucieczka w przeciwnym kierunku i wywrócenie jednostki. Tym razem "bunyip" opisany został jako zwierzę wielkości psa myśliwskiego. Miał okrągłą głowę z bardzo małymi uszami. Podobne stworzenie miało być także widziane w jeziorze Burrumbeet koło Ballarat (stan Wiktoria). W tym samym roku trzech mężczyzn miało zauważyć stworzenie pływające w wodach laguny Midgeon (Nowa Południowa Walia). Ich relacja została zamieszczona w czasopiśmie "Wagga Wagga Advertiser": "„Było połowy długości zwykłego psa myśliwskiego; sierść pokrywająca całe jego ciało była czarna i lśniąca, bardzo długa, włosy unosiły się na powierzchni wody długie na około 5 cali, opadając swobodnie, gdy zwierzę wznosiło się i opadało płynąc. Nie mogłem dostrzec ogona, a włosy na głowie były zbyt długie i gęste by zauważyć jego oczy; uszy odznaczały się całkiem nieźle”".
W tym samym czasie doniesienia o kolejnych obserwacjach "bunyipów" zaczęły pojawiać się w coraz większej liczbie i dochodzić z różnych stron Australii. Stworzenie widziano rzekomo w lagunie niedaleko Narrandera (Nowa Południowa Walia), gdzie nazywane było "wee-waa". Zgodnie opisem rzekomych świadków było mniejsze od wspomnianego już psa myśliwskiego, miało także długie, czarne owłosienie na całym ciele. Tymczasem w 1873 miano obserwować stworzenie podobne do foki w Dalby (stan Queensland). Zauważono jednocześnie, że posiadało ono ogon zakończony nierównomiernie rozdwojoną płetwą. Trzy lata później włochate stworzenie zostało zauważone w Crystal Brook (stan Australia Południowa). Wyznaczono nawet nagrodę dla osoby, która schwyta niezwykłe zwierzę. Nikomu jednak nie udała się ta sztuka.
Z 1886 pochodzi natomiast opowieść hodowców koni, którzy widzieli wówczas ponoć zwierzę wodne białawego koloru. Pływało ono rzekomo w rzece Molonglo, przepływającej przez Australijskie Terytorium Stołeczne. W 1890 "bunyip" o białym futrze miał zostać postrzelony w Nowej Południowej Walii. Zranione zwierzę schroniło się w wodzie i wydawało groźne, głośne dźwięki. W tym samym roku zoo w Melbourne zorganizowało wyprawę, której celem było schwytanie nieznanego nauce zwierzęcia, podobno obserwowanego niedaleko miasta Euroa (stan Wiktoria). Zakończyła się ona niepowodzeniem.
XX wiek.
20 kwietnia 1913 Oscar Davies i W. Harrison mieli ujrzeć na zachodnim brzegu Tasmanii dziwne zwierzę wodne. Mężczyźni opisali je jako mające ok. 5 metrów długości i 1,2 metra wysokości, z małą głową i długą szyją. Stworzenie pokryte było brązowym futrem, miało cztery nogi i poruszało się z dużą prędkością, zostawiając ślady długości 22 centymetrów.
8 września 1949 L. Keegan wraz z żoną ujrzeli rzekomo dziwne zwierzę pływające w sztucznym zbiorniku Lauriston (stan Wiktoria). Zgodnie z przedstawionym przez nich opisem, "bunyip" ten miał ok. 1,2 metra długości i charakterystyczne, włochate uszy. Obydwoje twierdzili, że stworzenie używało ich, podobnie jak płetw, do osiągnięcia w wodzie bardzo dużej prędkości.
W latach 60. XX wieku Jack Mitchell zebrał wiele opowieści Aborygenów, farmerów i turystów, którzy mieli obserwować "bunyipy" w rzece Macquarie, pomiędzy Wellington i Warren (Nowa Południowa Walia). Mniej więcej z tego samego okresu (1965) pochodzi relacja mówiąca o zagadkowym ryczącym zwierzęciu, rozbryzgującym błoto na brzegu rzeki Narang.
Wyjaśnienia.
Ryby.
Ekstremalnie duże egzemplarze ryb mogły być brane za tajemnicze i groźne zwierzęta wodne, nieznane nauce. Za takowy mogłby zostać uznany np. duży okaz ryby "Maccullochella peelii peelii". Dorasta ona nawet do 1,5 metra długości.
Gady.
Słonowodny krokodyl różańcowy ("Crocodylus porosus"), największy żyjący gad, jest spotykany w północnej Australii. Mógł więc być znany Aborygenom z południa kontynentu w czasach przedkolonialnych, stając się źródłem opowieści i legend o "bunyipach". Krokodyl różańcowy dorasta nawet do 7 metrów długości, choć istnieją niepotwierdzone relacje mówiące o zwierzętach mierzących ponad 8 metrów długości.
Ptaki.
Pewien gatunek sowy – sowica szczekliwa ("Ninox connivens"), znany z wydawania bardzo głośnych odgłosów, również jest uważany za jedno ze źródeł powstania części legend o groźnych stworzeniach zamieszkujących rzeki, jeziora i starorzecza Australii. Charakterystyczne jest to, że zawołania tego ptaka przypominają krzyki kobiety lub dziecka. Również inne gatunki, takie jak bąki ("Botaurus poiciloptilus") czy wchodzące w skład bekasowatych ptaki z rodziny "Numenius" mogą wydawać mrożące krew w żyłach dźwięki, które mogły być przypisywane rzekomym "bunyipom". Należy jednak zauważyć, że pomyłka taka nie mogła raczej przydarzyć się Aborygenom, od tysięcy lata zamieszkującym Australię i znającym doskonale faunę zamieszkującą ten kontynent.
Jedno z doniesień o obserwacji "bunyipa" w Sydney z 1960 okazało się dostrzeżeniem nietypowego zachowania południowoaustralijskiej kaczki bisiorki ("Biziura lobata").
Ssaki.
Odgłosy wydawane przez oposy lub koala mogą być wzięte za dźwięki pochodzące od "bunyipów", wiele osób jest zdziwionych, gdy dowiadują się, że te stosunkowo niewielkie zwierzęta mogą wydawać aż tak głośne dźwięki.
Jedno z najbardziej rozpowszechnionych wyjaśnień zagadki istnienia "bunyipów" dotyczy jego obserwacji w rzekach Murray i Darling. Południowoaustralijskie foki ("Arctocephalus pusillus") znane są z tego, że często zdarza im się wpływać w koryta tych rzek w czasie przypływów i powodzi. Czasem, gdy woda już opadnie, zwierzęta te zmuszone są pozostać w słodkich wodach, trafiając do swoistej naturalnej pułapki. Odnotowano kilkadziesiąt takich przypadków, zabito m.in. wiele fok w wodach na północ od Canberry, czyli tam, skąd pochodziło wiele doniesień o rzekomych obserwacjach "bunyipów".
„W kręgu podejrzeń” pozostają także australijskie lwy morskie ("Neophoca cinerea") i słonie morskie ("Mirounga leonina").
Pod uwagę brane jest również bardzo banalne wyjaśnienie rzekomej zagadki "bunyipa" – za zagadkowe, nieznane zwierzę wodne w wielu przypadkach mógł zostać uznany płynący pies.
Wymarłe gatunki.
Pomimo tego, że nie zachowały się żadne fizyczne dowody na istnienie "bunyipów", część kryptozoologów sugeruje, że opowieści o tych stworach mogą być „wspomnieniami” Aborygenów o diprotodonach lub innych wymarłych zwierzętach, które zniknęły z powierzchni ziemi ok. 40 tys. lat temu. Innym kandydatem na wyjaśnienie tej zagadki może być wymarły torbacz "Palorchestes" lub kopalny rodzaj ogromnego kangura, "Procoptodon". Stworzenie to miało okrągły pysk i potrafiło wznosić łapy ponad głowę. Takie zwierzę mogło zostać wzięte – zwłaszcza po zmroku lub o świcie – za dwunożną, humanoidalną istotę. Zauważyć jednak trzeba, że żadne z tych zwierząt nie prowadziło ziemnowodnego trybu życia, jak czyni to według doniesień "bunyip".
Ludzka psychika.
Kolejne fale doniesień o rzekomych spotkaniach z różnymi „stworami” tłumaczone są często jako ataki zbiorowej histerii (mogącej powodować m.in. chwilowe załamanie prawidłowego postrzegania rzeczywistości), omamy wzrokowe, lub przypadki pareidolii. Carl Sagan w swojej książce tłumaczącej większość relacji o spotkaniach z UFO i inne rzekomo niewyjaśnione wydarzenia, procesami zachodzącymi w ludzkich głowach, pisał: „(...) wielokrotnie wykazano, że u 10 do 25 procent prawidłowo funkcjonujących osób co najmniej raz w okresie ich życia występowały rzeczywiste omamy (halucynacje) – słyszą głos, którego nie ma, lub widzą nieistniejące przedmioty. Rzadziej występują takie omamy, jak odczuwanie dziwnych zapachów, słyszenie muzyki lub otrzymywanie informacji w sposób niezależny od zmysłów”.
Inne możliwe wytłumaczenie rzekomych obserwacji "bunyipów", odnoszące się do ludzkiej psychiki, posługuje się pojęciem pareidolii. Zasadza się ona na naturalnym dążeniu człowieka do odnajdywania znajomych sygnałów w bodźcach całkowicie losowych. Na tej podstawie można zakładać, że osoby, które przybywały w okolicy rzekomo zamieszkanej przez "bunyipa", pragnąc ujrzeć nieznane, groźne zwierzę, w taki sposób interpretowały widok całkowicie naturalnego przedmiotu (np. gałęzi drzewa), zjawiska (np. fala) lub zwierzęcia (np. płynącego psa).
Inna teoria wyjaśnia część obserwacji pochodzących z lat 20. i 30. XX wieku. W tym czasie, na skutek kryzysów gospodarczych, wiele osób z dnia na dzień traciło majątki lub popadało w ogromne długi. Zdarzało się, że ludzie tacy uciekali przed wierzycielami lub policją w odległe zakątki Australii, ukrywając się tam następnie nierzadko przez bardzo długi czas. Osoby te jednocześnie żyły w strachu przed odkryciem ich kryjówek, stąd w przypadku usłyszenia np. tętentu kopyt konia nadjeżdżającego jeźdźca, chowali się np. w przybrzeżnych płytkich i błotnistych wodach rzek i jezior, oddychając przez słomkę lub wydrążony róg. Legendy o "bunyipach" mogły powstać w wyniku obserwacji takich uciekinierów, opuszczających swoje błotniste kryjówki, gdy zagrożenie odkrycia minęło.
Bunyip w popkulturze.
"Bunyip" jest do dziś atrakcyjnym motywem, postacią pojawiającą się w wielu utworach literackich, filmach, bajkach dla dzieci, itd.

</doc>
<doc id="208115" url="https://pl.wikipedia.org/wiki?curid=208115" title="Flaga Australii Południowej">
Flaga Australii Południowej

Flaga Australii Południowej – przedstawia srokacza, dzierzbowrona gwiżdżacego ("Gymnorhina tibicen hypoleuca"). Uznano go za narodowego ptaka stanu. Złoty krąg, symboluje słońce.
Przyjęta 13 stycznia 1904 roku. Proporcje 1:2.
Propozycje nowej flagi.
W dniu 29 października 2016 r. na konferencji Partii Pracy w Australii Południowej przyjęto wniosek o przyjęcie nowej, „bardziej wielokulturowej” flagi stanu. Rząd stanowy nie podjął działań w związku z tą propozycją.

</doc>
<doc id="208118" url="https://pl.wikipedia.org/wiki?curid=208118" title="AppleWorks">
AppleWorks

AppleWorks – pakiet zintegrowany dla systemów Mac OS i Windows opracowany przez firmę Apple. Pakiet, znany pierwotnie jako ClarisWorks, zawiera procesor tekstu, arkusz kalkulacyjny, program do grafiki prezentacyjnej, program malarski, program rysunkowy – możliwe jest edytowanie informacji pochodzących z jednego modułu w innym, np. danych z arkusza w edytorze tekstów.
Został zastąpiony przez pakiet Apple iWork.
AppleWorks był też nazwą pakietu zintegrowanego opracowanego przez Apple w 1983 r. dla maszyn Apple II.

</doc>
<doc id="208119" url="https://pl.wikipedia.org/wiki?curid=208119" title="ClarisWorks">
ClarisWorks

ClarisWorks – dawny pakiet zintegrowany dla systemów Macintosh i Windows, opracowany przez firmę Claris, który zawierał procesor tekstu, arkusz kalkulacyjny, bazę danych, program rysunkowy i narzędzia komunikacyjne.
Gdy firma Claris została przejęta przez Apple Computer, ClarisWorks zostały zastąpione przez pakiet AppleWorks, który był sprzedawany oddzielnie, a także jako standardowe oprogramowanie OEM-owskie w takich maszynach, jak iMac, iBook czy eMac.
Obecnie ich następcą jest pakiet Apple iWork.
Linki zewnętrzne.
Witryna AppleWorks

</doc>
<doc id="208121" url="https://pl.wikipedia.org/wiki?curid=208121" title="Apple II">
Apple II

Apple II – 8-bitowy komputer domowy opracowany w latach 70. XX wieku przez firmę Apple Computer (konstruktorem był Steve Wozniak). Maszyna zawierała procesor MOS 6502 firmy MOS Technology oraz 4 KB pamięci.
Historia.
„Apple II” sprzedawany był od 1977 roku. Jako pierwszy komputer na świecie mógł wyświetlić kolorową grafikę. Komputer był popularny w latach 80. XX wieku, równolegle z zyskującymi rynek komputerami osobistymi typu IBM PC pracującymi pod kontrolą MS-DOS oraz 8-bitowymi komputerami firm Commodore i Atari. Z uwagi na otwartą architekturę (możliwość rozszerzenia funkcjonalności poprzez instalację kart wewnątrz komputera, identycznie jak w IBM PC), Apple II stał się popularny również jako komputer do pracy.
Produkowano następujące odmiany komputera Apple II, niejednokrotnie były to całkowicie odmienne konstrukcje:
Klony.
Powstało wiele klonów Apple’a II. Przykładowo w ZSRR powstał komputer Agat oparty na rozwiązaniach zastosowanych w Apple II. Komputer ten powstał dzięki wykorzystaniu techniki reverse engineering, podobnie jak bułgarskie modele (analogi Apple II Plus i Apple IIe) z ośmiobitowej serii dystrybuowanej pod marką Prawec. 
W Australii zbudowano komputer Medfly, który był kompatybilny z Apple II, ale miał szybszy procesor, więcej pamięci i inne dodatkowe usprawnienia. Nazwa „Medfly” była grą słów, jest to skrót od nazwy zwyczajowej „Mediterranean fruit fly” (odmiany muchówki Ceratitis capitata), która atakuje jabłka (po angielsku "Apple").
Popularność komputera w momencie produkcji i dzisiaj.
Komputer ten był dość popularny - posiadał dużą jak na tamte czasy bazę oprogramowania. Relatywnie niewielka prędkość (bez rozszerzeń) powoduje, że jest jednym z komputerów które można emulować nawet na 8 bitowym Atari. Trwałość i popularność konstrukcji powoduje, że do dzisiaj można się połączyć z BBSami opartymi o Apple II.

</doc>
<doc id="208123" url="https://pl.wikipedia.org/wiki?curid=208123" title="Apple III">
Apple III

Apple III czy bardziej oficjalnie Apple /// – następca komputera Apple II. Prace projektowe nad nowym modelem pod kierownictwem dr Wendella Sandera rozpoczęły się pod koniec 1979, a nowy komputer został wprowadzony na rynek w maju 1980. Cena tego komputera wynosiła od 4340.00$ do 7800.00$ w zależności od konfiguracji.
Apple III został zaprojektowany jako komputer biznesowy, miał bardzo zaawansowany system operacyjny zwany SOS (Sophisticated Operating System – dosłownie „wyrafinowany system operacyjny”) i nową wersję BASICa („Apple /// Business BASIC”).
Potrafił wyświetlać 80 kolumn tekstu, duże i małe litery, miał wbudowaną klawiaturę numeryczną, zegar czasu rzeczywistego, hierarchiczny system plików, mógł też emulować komputer Apple 
II+. Istniała też odmiana tego komputera Apple III Plus.
Dane techniczne.
Nowy komputer firmy Apple spotkał się z bardzo chłodnym przyjęciem i okazał się komercyjnym fiaskiem z wielu powodów, między innymi bardzo wysokiej ceny ($3500), bardzo ograniczonej liczby dostępnych programów oraz z powodu częstego przegrzewania się komputera, ponieważ nie miał wbudowanego wentylatora.

</doc>
<doc id="208126" url="https://pl.wikipedia.org/wiki?curid=208126" title="UNRRA">
UNRRA



</doc>
<doc id="208127" url="https://pl.wikipedia.org/wiki?curid=208127" title="United Nations Relief and Rehabilitation Administration">
United Nations Relief and Rehabilitation Administration

United Nations Relief and Rehabilitation Administration, UNRRA (w tłum. z ang. Administracja Narodów Zjednoczonych do spraw Pomocy i Odbudowy, często również Organizacja Narodów Zjednoczonych do spraw Pomocy i Odbudowy) – organizacja międzynarodowa utworzona 9 listopada 1943 roku w Waszyngtonie w celu udzielenia pomocy obszarom wyzwolonym w Europie i Azji po zakończeniu II wojny światowej. Inicjatorami jej powstania były Stany Zjednoczone (z których pochodziło prawie 70% świadczeń), Wielka Brytania, ZSRR i Republika Chińska. Największymi odbiorcami były Chiny i Polska.
Opis.
W latach 1945–1947 dostarczono do Polski 2 mln ton różnych towarów, m.in. ciągniki, maszyny budowlane i rolnicze, parowozy, wagony kolejowe, samochody ciężarowe, warsztaty naprawcze i montownie, a także odzież, tekstylia, sprzęt medyczny, leki, materiały płynne, zboże, zwierzęta, artykuły spożywcze i kilka milionów 5-kilogramowych paczek żywnościowych z zapasów wojskowych.
W 1945 UNRRA została włączona do Organizacji Narodów Zjednoczonych. W 1947 jej miejsce zajęła Międzynarodowa Organizacja Uchodźców.
Ze względu na znaczącą rolę w zapewnieniu środków utrzymania w zniszczonym kraju, organizacja ta zyskała sobie w Polsce żartobliwe określenie „Ciocia Unra”.
Łączną wartość przekazanych przez tę organizację darów szacuje się na ponad 3 miliardy dolarów. Działalność prowadzona przez UNRRA, polegała na wspieraniu słabych punktów w gospodarkach państw, dostarczaniu produktów pierwszej potrzeby (m.in. żywność, leki, surowce) i podstawowych urządzeń do wznowienia produkcji przemysłowej i rolniczej.
Mimo niewątpliwych w tym czasie korzyści gospodarczych dla Polski, już w połowie 1946 władze komunistyczne PRL, pod naciskiem ZSRR, zaczęły traktować tę organizację jako formę ingerencji Stanów Zjednoczonych w suwerenność Polski Ludowej i w pewnym momencie wycofały zgodę na jej działalność na obszarze kraju.

</doc>
<doc id="208128" url="https://pl.wikipedia.org/wiki?curid=208128" title="James Jerome">
James Jerome

James Alexander Jerome (ur. 4 marca 1933, zm. 21 sierpnia 2005) – polityk kanadyjski, prawnik, były przewodniczący (spiker) Izby Gmin.
Studiował prawo w Ontario, następnie praktykował w Sudbury. Działał w Liberalnej Partii Kanady. W 1966 został wybrany do rady miejskiej Sudbury, rok później kandydował - bez powodzenia - w parlamentarnych wyborach uzupełniających. Mandat w Izbie Gmin uzyskał ostatecznie w 1968. Po wyborach w 1972 pełnił funkcję przewodniczącego komisji ds. legislacyjnych; w 1974 przy poparciu premiera Pierre Trudeau został powołany na przewodniczącego (spikera) Izby Gmin.
Zachował swoje stanowisko po wyborach w 1979, mimo porażki liberałów i stworzenia rządu (mniejszościowego) przez przedstawiciela Partii Progresywno-Konserwatywnej Joe Clarka; po raz pierwszy w historii Kanady stanowisko szefa izby parlamentarnej sprawował przedstawiciel opozycji. Sytuacja ta trwała jednak jedynie kilka miesięcy, gabinet Clarka wkrótce upadł i doszło do wyborów przedterminowych, w których Jerome postanowił już nie startować. Został natomiast mianowany sędzią Sądu Federalnego w Ottawie (w styczniu 1980) i na tym stanowisku pozostał do przejścia na emeryturę w 1998.

</doc>
<doc id="208129" url="https://pl.wikipedia.org/wiki?curid=208129" title="Naczynia limfatyczne">
Naczynia limfatyczne



</doc>
<doc id="208130" url="https://pl.wikipedia.org/wiki?curid=208130" title="Naczynia chłonne">
Naczynia chłonne



</doc>
<doc id="208133" url="https://pl.wikipedia.org/wiki?curid=208133" title="Apple I">
Apple I

Apple Computer 1 (później również Apple I i Apple-1) - komputer stacjonarny wydany w 1976 roku przez Apple Computer (obecnie Apple Inc.). Został zaprojektowany i ręcznie wykonany przez Steve'a Wozniaka. Przyjaciel Wozniaka, Steve Jobs, wpadł na pomysł sprzedaży komputera. Aby sfinansować stworzenie maszyny Jobs sprzedał posiadanego Volkswagena T2, a Wozniak - swój programowalny kalkulator HP-65.
Historia.
Zaprojektowany został przez Steve'a Wozniaka, jednego z założycieli firmy Apple i wszedł do sprzedaży w kwietniu 1976 za 666,66 USD. Początkowo wyprodukowano 200 sztuk. 
W odróżnieniu od innych ówczesnych komputerów przeznaczonych dla hobbystów, które były sprzedawane w formie "zrób to sam", Apple I był sprzedawany już w pełni złożony – na jego PCB zamontowanych było ponad 60 różnego typu układów scalonych. Aby jednak uzyskać w pełni funkcjonalny komputer, jego użytkownicy musieli jeszcze dodać obudowę, zasilacz, klawiaturę i monitor. Apple I był pierwszym powszechnie dostępnym komputerem korzystającym z klawiatury i monitora.
Egzemplarze kolekcjonerskie.
Począwszy od 2013 roku, potwierdzono istnienie co najmniej 63 komputerów Apple I, jednak tylko 6 zostało zweryfikowanych jako zdatne do pracy.

</doc>
<doc id="208135" url="https://pl.wikipedia.org/wiki?curid=208135" title="Wiktor Heltman">
Wiktor Heltman

Wiktor Heltman (ur. 23 grudnia 1796 w Wierzchowicach pod Brześciem Litewskim, zm. 16 lipca 1874) – polski działacz polityczny, publicysta, związany z Wielką Emigracją.
Był członkiem Związku Wolnych Polaków w latach dwudziestych XIX wieku. Walczył w powstaniu listopadowym. Był jednym z inicjatorów powstania i przywódców Towarzystwa Demokratycznego Polskiego (TDP) w 1832. W 1848 uczestniczył w wydarzeniach Wiosny Ludów na terenie Galicji. Opracował dzieje Wielkiej Emigracji.
Był redaktorem "Dziennika Stanisławowskiego".

</doc>
<doc id="208136" url="https://pl.wikipedia.org/wiki?curid=208136" title="Przycisk radiowy (GUI)">
Przycisk radiowy (GUI)



</doc>
<doc id="208139" url="https://pl.wikipedia.org/wiki?curid=208139" title="Kostrzyńsko-Słubicka Specjalna Strefa Ekonomiczna">
Kostrzyńsko-Słubicka Specjalna Strefa Ekonomiczna

Kostrzyńsko-Słubicka Specjalna Strefa Ekonomiczna – jedna z czternastu specjalnych stref ekonomicznych na terenie zachodniej Polski z 29 podstrefami inwestycyjnymi w województwach: lubuskim, zachodniopomorskim i wielkopolskim. Zarządzającym strefą jest spółka Kostrzyńsko-Słubicka Specjalna Strefa Ekonomiczna SA z siedzibą w Kostrzynie nad Odrą.
Strefa obejmuje grunty o powierzchni 1868,0492 ha, położone na terenach:
Według obowiązującego rozporządzenia strefa ma działać do 31 grudnia 2026 r.
Historia.
K-SSSE została ustanowiona w 1997 r. przez rząd Włodzimierza Cimoszewicza i miała działać do 2017 r. Następnie obszar podstref był wielokrotnie zmieniany przez kolejne rządy.
Z KSSSE wyłączono podstrefę Police obejmującą wcześniej 2 kompleksy.
W 2008 r. pierwszy rząd Donalda Tuska przedłużył działanie strefy o 3 lata do końca 2020 r. W 2013 r. drugi rząd Donalda Tuska przedłużył działanie strefy o 6 lat do 2026 r.

</doc>
<doc id="208140" url="https://pl.wikipedia.org/wiki?curid=208140" title="Stanisław Gabriel Worcell">
Stanisław Gabriel Worcell

Stanisław Gabriel Worcell (ur. 26 marca 1799 w Stepaniu na Wołyniu, zm. 3 lutego 1857 w Londynie) – polski działacz polityczny, publicysta, hrabia.
Życiorys.
Pochodził z hrabiowskiej rodziny przybyłej do Polski w czasach saskich. Kształcił się w Liceum Krzemienieckim. We wczesnym wieku zaczął się interesować ówczesną myślą europejską i ideami socjalizmu utopijnego. Był członkiem loży masońskiej. Podpisał 25 stycznia 1831 roku akt detronizacji Mikołaja I Romanowa. Uczestnik walk partyzanckich na Wołyniu. 11 sierpnia 1831 roku odznaczony Krzyżem Srebrnym Orderu Virtuti Militari. W 1831 r. został zatwierdzony jako poseł z powiatu rówieńskiego województwa wołyńskiego na sejm powstańczy.
Gościł u Leona Przerwy-Tetmajera w jego dworze w Łopusznej.
Po powstaniu listopadowym udał się na emigrację do Francji i Wielkiej Brytanii. Był członkiem sejmu powstańczego na emigracji. Był członkiem Towarzystwa Litewskiego i Ziem Ruskich w Paryżu w 1832 roku. Wielokrotnie zmieniał organizacje, w których działał: najpierw był w Towarzystwie Demokratycznym Polskim (TDP), skąd w 1835 r. go usunięto, następnie był jednym ze znaczących założycieli Gromad Ludu Polskiego, potem odszedł do Zjednoczenia Emigracji Polskiej, a na koniec powrócił znowu do TDP. Przyjaźnił się z włoskim politykiem Giuseppe Mazzinim.
Pod pseudonimem Gryzomir Tukan działał w Towarzystwie Szubrawców.
Autor rozprawy ideologicznej „O własności”.
Jego brat, Mikołaj Worcell, uwięziony w 1827 r., zesłany został do karnej kompanii na Kaukaz. Uwolniony w drodze łaski w 1843 r. wrócił do kraju. Zwrócono mu skonfiskowane po powstaniu listopadowym rodowe dobra.

</doc>
<doc id="208141" url="https://pl.wikipedia.org/wiki?curid=208141" title="Taejon">
Taejon



</doc>
<doc id="208143" url="https://pl.wikipedia.org/wiki?curid=208143" title="Goleniowski Park Przemysłowy">
Goleniowski Park Przemysłowy

Goleniowski Park Przemysłowy – park przemysłowy w sołectwie Łozienica, w okolicach Goleniowa, w województwie zachodniopomorskim.
Położenie.
Tereny GPP położone są na terenach sołectwa Łozienica, między lasem Puszczy Goleniowskiej, drogą krajową nr 3 i 6 (obwodnica Goleniowa, droga ekspresowa) oraz rozrzuconą wsią Łozienica i fragmentami lasu sosnowego. Są to tereny niezalesione, zajmowane wcześniej przez pola i łąki. Park jest oddalony od miasta o ok. 2 km na zachód. Park położony jest w odległości 20 km od Szczecina które jest miastem portowym i wojewódzkim.
Komunikacja i media.
Goleniowski Park Przemysłowy posiada dogodne połączenia drogowe, ok. 0,5 km od centrum parku biegnie droga S3 wraz z drogą krajową nr 6, obwodnica miasta Goleniowa. Do głównej drogi można dostać się szosą Goleniów-Załom i bezkolizyjnym skrzyżowaniem. Najbliższa stacja kolejowa znajduje się w Goleniowie, zaś port lotniczy w Glewicach – port lotniczy Szczecin-Goleniów. Przez środek parku przebiega, droga asfaltowa. Teren GPP jest całkowicie uzbrojony – elektryczność, instalacje gazowe, kanalizacja sanitarna i ściekowa. W niedalekiej odległości znajduje się nadajnik telekomunikacyjny.
Inwestorzy.
Gmina Goleniów oraz przywileje specjalnej strefy ekonomicznej czynią teren GPP bardzo atrakcyjnym dla potencjalnych inwestorów. Grunty stanowiące podstrefę Kostrzyńsko-Słubickiej Specjalnej Strefy Ekonomicznej zostały w całości sprzedane i są tam już realizowane inwestycje firm krajowych i zagranicznych. Firmy inwestujące w GPP zajmują się produkcją przędzy dywanowej, konfekcji, żywności, garbarstwem, przetwórstwem rolno-spożywczym oraz produkcją łopat dla elektrowni wiatrowych.

</doc>
<doc id="208144" url="https://pl.wikipedia.org/wiki?curid=208144" title="Druk (smok)">
Druk (smok)

Smok Druk – smok, symbol Bhutanu. Znajduje się w centrum flagi Bhutanu. Jego nazwa występuje w oficjalnej nazwie kraju – "Druk Yul", czyli „kraj smoka”. Władcy Bhutanu noszą tytuł "druk gyalpo", czyli „król smoka Druk”. Smok Druk pojawia się również w nazwie narodowych linii lotniczych Bhutanu Druk Air.

</doc>
<doc id="208145" url="https://pl.wikipedia.org/wiki?curid=208145" title="Jan Tyssowski">
Jan Tyssowski

Jan Józef Tyssowski (ur. 8 marca 1811 we Tarnowie, zm. 5 kwietnia 1857 w Waszyngtonie) – polski działacz polityczny, uczestnik powstania listopadowego, przywódca i dyktator powstania krakowskiego 1846.
Życiorys.
Urodził się w Tarnowie 8 marca 1811 roku, był synem Polaka będącego urzędnikiem administracji austriackiej. Zaraz po jego urodzeniu rodzina przeprowadziła się do Lwowa, gdzie w 1820 roku ojciec Tyssowskiego zmarł. W młodości (po przerwaniu studiów prawniczych na Uniwersytecie Lwowskim) Tyssowski przekradł się przez granicę Królestwa Polskiego i zasilił szeregi powstańców. Walcząc w powstaniu listopadowym najpierw brał udział w wyprawie gen. Józefa Dwernickiego na Wołyń, a później, gdy jego wojska zostały internowane w Galicji, wrócił do Warszawy i służył w brygadzie gen. Józefa Bema. Zakończył służbę jako podoficer.
Następnie angażował się w działalność konspiracyjnych organizacji niepodległościowych w Galicji. Po wybuchu rewolucji w Krakowie wszedł 21 lutego 1846 roku w skład Rządu Narodowego Rzeczypospolitej Polskiej, a od 24 lutego do 3 marca był dyktatorem powstania. Z powodu rozruchów chłopskich, w porozumieniu z krakowską arystokracją, dążył do ograniczenia walk. Zagrożony interwencją rosyjsko-austriacką i powstaniem chłopskim odmówił kapitulacji w Krakowie przed austriackim wojskiem, dopiero po opuszczeniu miasta postanowił przeprowadzić z Prusakami rozmowy o warunkach kapitulacji. Ostatecznie wycofał się z liczącym 1500 żołnierzy oddziałem powstańczym do Prus i został internowany wraz z powstańcami w okolicach Bierunia Nowego na rok, po czym otrzymał zgodę na wyjazd do Stanów Zjednoczonych. W USA współorganizował Towarzystwo Demokratyczne Polskie w Ameryce. Zmarł 5 kwietnia 1857 roku w Waszyngtonie.

</doc>
<doc id="208148" url="https://pl.wikipedia.org/wiki?curid=208148" title="Camilo Cela">
Camilo Cela



</doc>
<doc id="208149" url="https://pl.wikipedia.org/wiki?curid=208149" title="Leopold Stanisław Kronenberg">
Leopold Stanisław Kronenberg

Leopold Stanisław Kronenberg (ur. 24 marca (lub 29 stycznia) 1812 w Warszawie, zm. 5 kwietnia 1878 w Nicei) – polski bankier, inwestor i finansista żydowskiego pochodzenia, jeden z przywódców „białych” przed powstaniem styczniowym. Nobilitowany, członek dworianstwa. Neofita chrześcijański. Członek rodziny Kronenbergów.
Życiorys.
Pochodził z zamożnej rodziny rabinów żydowskich. Jego ojciec, pochodzący z Wyszogrodu, Samuel Eleazar Kronenberg (1773–1826) prowadził działalność bankową w Warszawie. Matką była Tekla (lub Teresa) z domu Levi (1775–1848). Po ukończeniu gimnazjum pijarskiego na Żoliborzu i maturze w Liceum Warszawskiem Leopold Kronenberg studiował na Akademii Praktyczno-Technicznej w Hamburgu oraz na Uniwersytecie Fryderyka Wilhelma w Berlinie. Zakończywszy studia w 1832, wrócił do kraju i zajął się prowadzeniem interesów. W 1846 przyjął chrzest w kościele ewangelicko-reformowanym.
Leopold Stanisław Kronenberg miał siedmioro rodzeństwa: Ludwika, Rozalię, Stanisława Salomona, Dorotę (matkę Seweryna Loewensteina), Marię, Henryka Andrzeja i Władysława Alfonsa. Był żonaty z Ernestyną Rozalią Leo (1827–1893), córką Leopolda Augusta Leo, podobnie jak on zasymilowanego Żyda wyznania luterańskiego. Mieli razem sześcioro dzieci:
Jego własnością był Pałac Kronenberga przy placu Małachowskiego w Warszawie i leżące koło Włocławka Pałac w Brzeziu i Pałac w Wieńcu.
Działalność gospodarcza.
W 1833 Kronenberg został wpisany na listę kupców warszawskich. Zakres jego działalności gospodarczej obejmował wiele dziedzin, z których najważniejszą okazała się bankowość.
Dzięki poparciu administracji cesarskiej zdobył fortunę na dzierżawie monopolu tytoniowego (Kazimierz Reychman podaje, iż Kronenberg był "administratorem rządowym dochodów tabacznych"). W 1860 założył w Warszawie wielką fabrykę tytoniu, zatrudniającą 700 robotników. Wprowadził do Polski w zaborze rosyjskim kapitał francuski: Crédit Lyonnais i Crédit Mobilier. W 1851 założył własny dom bankowy pod firmą "Leopold Kronenberg", kredytujący głównie przemysł i rolnictwo.
Apogeum swej działalności w bankowości osiągnął w 1870 roku, kiedy założył w Warszawie Bank Handlowy. Oprócz bankowości Kronenberga bardzo interesowało rolnictwo. Utrzymywał związki z ziemianami, brał udział w różnych inicjatywach propagujących unowocześnienie rolnictwa. Opowiadał się za oczynszowaniem chłopów. Właśnie z tą przestrzenią działalności Kronenberga wiąże się jego późniejsza działalność polityczna.
Kronenberg inwestował w transport kolejowy. Sfinansował budowę m.in. tzw. Kolei Nadwiślańskiej. Inwestował również w przemysł. Oprócz wspomnianego już tytoniowego, także cukrowniczy i górniczo-hutniczy. Był udziałowcem spółek górniczych, hutniczych i cukrowniczych. Wybudował wiele cukrowni, a w 1870 był inicjatorem powstania "Warszawskiego Towarzystwa Fabryk Cukru". Był członkiem Komisji Umorzenia Długu Krajowego, Rady Przemysłowej Komisji Rządowej Spraw Wewnętrznych i Duchownych Królestwa Polskiego. Był członkiem zarządu Giełdy Warszawskiej, Starszym Zgromadzenia Kupców, prezesem Rady Zarządzającej Kolei Warszawsko-Terespolskiej. Założył Towarzystwo Kredytowe miasta Warszawy, Kasę Przemysłowców, Warszawskie Towarzystwo Ubezpieczeń od Ognia, Towarzystwo Kopalń Węgla i Zakładów Hutniczych. Sprawował funkcję prezesa wydziału Warszawskiego Towarzystwa Dobroczynnego. Był właścicielem dóbr Wieniec i Strugi.
Leopold Kronenberg prowadził też działalność wydawniczą. Od 1859 wydawał „Gazetę Codzienną”, przemianowaną w 1861 na „Gazetę Polską”. Było to pismo o zabarwieniu liberalno-demokratycznym, którego redaktorem był Józef Ignacy Kraszewski.
Leopold Kronenberg zbudował w latach 1868–1871 w Warszawie przy pl. Ewangelickim (obecny pl. Małachowskiego) monumentalny pałac, który spłonął we wrześniu 1939 i został rozebrany w 1962.
Działalność polityczna.
Działalność polityczna L.S.Kronenberga opierała się na, bliskich części ziemiaństwa i burżuazji, poglądach konserwatywno-liberalnych i akceptacji rzeczywistości w jakiej znalazły się ziemie polskie pod zaborem rosyjskim po powstaniu listopadowym. Był on jednym z nielicznych zwolenników znienawidzonego przez ówczesne społeczeństwo Aleksandra Wielopolskiego. „Biały bankier”, jak nazywano Kroneneberga, poruszał się sprawnie po środowisku majętnych ziemian oraz warszawskiej elity i intelektualistów, tzw. millenerów. W tych kręgach zaczęła się formować myśl polityczna „białych”, opowiadających się za rozsądną pracą organiczną a dopiero w dalszej kolejności odzyskaniem niepodległości. 27 lutego 1861 był jednym z inicjatorów powołania Delegacji Miejskiej, utworzonej dla uśmierzenia nastrojów rewolucyjnych po krwawym stłumieniu manifestacji patriotycznej przez wojsko rosyjskie. Działania te doprowadziły do powołania w 1861 Delegacji Miejskiej – kierownictwa partii „białych”, w składzie której znalazł się m.in. Kronenberg.
Po wybuchu powstania styczniowego i przejęciu władzy przez „czerwonych”, „Biały bankier” zabiegał o zachowanie przewagi „białych” w rządzącym krajem Rządzie Narodowym. Po powstaniu styczniowym zrezygnował z aktywniejszych form działalności politycznej. Szczycił się przyjaźnią Józefa Ignacego Kraszewskiego, którego sprowadził z Żytomierza do Warszawy i zatrudnił w Gazecie Polskiej. Kraszewski opisał konflikt Kronenberga z Blochem w jednej ze swoich powieści przedstawiając swojego przyjaciela w bardzo pozytywnym świetle. Odznaczony został przez imperatora Rosji Orderem św. Włodzimierza i dziedzicznym szlachectwem (1868).
Za osiągnięcie życia Kronenberga uważa się utworzenie w 1875 Szkoły Handlowej w Warszawie.
Zmarł trzy lata później w Nicei. Pochowany został w kaplicy rodzinnej Kronenbergów na Cmentarzu Ewangelicko-Reformowanym w Warszawie (kwatera E-2-3).

</doc>
<doc id="208152" url="https://pl.wikipedia.org/wiki?curid=208152" title="Piotr Bobras">
Piotr Bobras

Piotr Bobras (ur. 9 września 1977 w Białymstoku) – polski szachista, arcymistrz od 2005 roku.
Kariera szachowa.
W 1994 i 1995 roku zdobył brązowe medale mistrzostw Polski juniorów do 18 lat. W 1996 r. zadebiutował w finale mistrzostw Polski seniorów, zajmując XIV miejsce. W kolejnych latach wielokrotnie startował w finałowych turniejach, najlepsze wyniki osiągając w latach 2005 (IV miejsce), 2006 (IV miejsce) oraz 2007 (V miejsce).
W październiku 2004 r. z wynikiem 7½ punktu z 9 partii podzielił I miejsce w międzynarodowych mistrzostwach Bawarii w Bad Wiessee, uzyskując pierwszą normę arcymistrzowską. Dwie kolejne zdobył w 2005 r., w turnieju szwajcarskim w Cappelle-la-Grande we Francji oraz w VI indywidualnych mistrzostwach Europy w Warszawie. Arcymistrzowski wynik osiągnął również w XV drużynowych mistrzostwach Europy w Göteborgu, na których polska reprezentacja zajęła VI miejsce.
Najwyższy ranking w dotychczasowej karierze osiągnął 1 stycznia 2008 r., z wynikiem 2581 punktów zajmował wówczas 10. miejsce wśród polskich szachistów.

</doc>
<doc id="208153" url="https://pl.wikipedia.org/wiki?curid=208153" title="Patrycja Redo-Łabędziewska">
Patrycja Redo-Łabędziewska

Patrycja Redo-Łabędziewska (ur. 1973 w Bydgoszczy) – polska dziennikarka.
Pracę dziennikarską zaczynała w Radiu Pomorze, następnie pracowała w Radiu Toruń i Polskim Radiu.
Od 1997 pracowała w redakcji Faktów TVN, gdzie przygotowywała materiały dla redakcji zagranicznej, później prowadziła wydania główne i wieczorne, a do czerwca 2007 popołudniowe.
W latach 2001–2007 i ponownie od 2012 związana z TVN24, gdzie prowadziła między innymi: "Serwisy informacyjne", "Magazyn 24 godziny", oraz magazyn reporterski "Prosto z Polski". W latach 2008–2011 była szefową informacji w TVN Warszawa.
W styczniu 2012 została szefową programów informacyjnych i publicystycznych w TTV.
Od maja 2012 w TVN24 jest gospodynią programu "Czarno na białym".

</doc>
<doc id="208154" url="https://pl.wikipedia.org/wiki?curid=208154" title="Ochmistrz (urząd)">
Ochmistrz (urząd)

Ochmistrz, – urzędnik dworski, zarządca dworu królowej.
W 1366 r. wspomniany w dokumentach jest ochmistrz nadworny. Ochmistrz zarządzał bezpośrednio służbą, był opiekunem i wychowawcą dzieci.
W późniejszym okresie szczególną rangę miał ochmistrz królowej, zwany marszałkiem dworu królowej. Był zarządcą jej dworu, pełniąc podobne funkcje jak marszałek nadworny i podkomorzy nadworny na dworze władcy. Podczas wystąpień publicznych królowej niósł przed nią laskę. Reprezentował królową przed urzędami oraz utrzymywał w jej imieniu kontakty z sejmem i dygnitarzami państwowymi. Zarządzał bezpośrednio męską służbą, a przez ochmistrzynię – żeńską.
Ochmistrzyni była jednocześnie przełożoną dam dworu (fraucymeru). Urząd ochmistrzyni był jedynym oficjalnym urzędem w dawnej Polsce obsadzanym przez kobietę. Była nią zawsze żona senatora.
Wzorem władców ochmistrza posiadali na swoim dworze magnaci, a damy, wzorując się na królowej, odrębnego zarządcę (ochmistrza) swojego dworu i ochmistrzynię. We dworach szlacheckich ochmistrzynią nazywano główną gospodynię, nieraz także guwernantkę, nauczycielkę domową, gdyż często pełniła również funkcje gospodyni.
Podobny urząd występował w innych państwach. W Europie Środkowej i Wschodniej swoją nazwę brał tak jak w Polsce od niemieckiego "Hofmeister".

</doc>
<doc id="208157" url="https://pl.wikipedia.org/wiki?curid=208157" title="Pustka (astronomia)">
Pustka (astronomia)

Pustka – obszar przestrzeni kosmicznej o średnicy w przedziale od kilkudziesięciu do kilkuset milionów lat świetlnych, otoczony ze wszystkich stron supergromadami, zgrupowanymi we włókna. Jest to element wielkoskalowej struktury Wszechświata; uważa się, że w większej skali Wszechświat jest już jednorodny.
Kosmiczne pustki zawierają tylko niewielką ilość materii świecącej i ciemnej. W ich wnętrzach obserwuje się zaledwie po kilka, kilkanaście galaktyk.

</doc>
<doc id="208158" url="https://pl.wikipedia.org/wiki?curid=208158" title="Jerzy Niemczuk">
Jerzy Niemczuk

Jerzy Niemczuk (ur. 1 stycznia 1948 w Lublinie) – polski prozaik, komediopisarz, scenarzysta, autor słuchowisk i książek dla dzieci. 
Życiorys.
Urodził się w Lublinie, ale już w 1949 roku rodzice Jan i Marianna przenieśli się do Warszawy. Ukończył polonistykę na Uniwersytecie Warszawskim. Debiutował w 1970 w "Nowych książkach". W latach 1972–1976 był sekretarzem miesięcznika literackiego "Nowy Wyraz". W latach 1979–1981 pracował w tygodniku "Kultura". Publikował na łamach "Literatury", "Poezji", "Odry". Za książkę "Przygody Zuzanki" otrzymał w 1995 Nagrodę Literacką im. K. Makuszyńskiego dla najlepszej książki dla dzieci roku 1994.
W 1969 roku ożenił się z Aleksandrą Malczewską. Mają córkę Magdalenę. Mieszka na Mazurach.

</doc>
<doc id="208159" url="https://pl.wikipedia.org/wiki?curid=208159" title="Music for Supermarkets">
Music for Supermarkets

Music for Supermarkets (fr. "Musique pour Supermarche") – album Jeana-Michela Jarre’a wydany w 1983.
Album, pomimo sprzeciwu wydawcy, został wytłoczony tylko w jednym egzemplarzu. Po jednokrotnym odtworzeniu w Radio Luxembourg został następnie sprzedany na aukcji za 69 000 ówczesnych franków francuskich. Oryginalne taśmy zostały spalone w obecności notariusza.
Trzy utwory z tego albumu pojawiły się jednak na innych wydawnictwach muzyka, choć nieco zmienione i pod innymi nazwami. Utwór „Cinquième Rendez-vous” z albumu "Rendez-Vous" zawiera muzykę z „Music for Supermarkets Part II”, „Music for Supermarkets Part IV” pojawia się na albumie "Zoolook" jako „Blah Blah Cafe”, zaś „Music for Supermarkets Part VI” pojawia się z wokalem Laurie Anderson jako „Diva”.

</doc>
<doc id="208160" url="https://pl.wikipedia.org/wiki?curid=208160" title="Musique pour Supermarche">
Musique pour Supermarche



</doc>
<doc id="208162" url="https://pl.wikipedia.org/wiki?curid=208162" title="Supergromada">
Supergromada

Supergromada – zgrupowanie setek lub tysięcy grup i gromad galaktyk. Supergromady są jednymi z największych znanych struktur we Wszechświecie. Istnienie supergromad wskazuje na to, że galaktyki są rozłożone we Wszechświecie nierównomiernie, nawet w dużych skalach. Większość z nich łączy się w grupy i gromady, przy czym grupy zawierają do 50 galaktyk, a gromady do kilku tysięcy. Te grupy i gromady, a także dodatkowe odizolowane galaktyki, tworzą razem większe struktury zwane właśnie supergromadami.
Supergromady mogą mieć rozmiary rzędu setek milionów lat świetlnych. Nieznane są „gromady supergromad”, ale istnienie większych struktur jest debatowane (zobacz włókno). Supergromady występują najczęściej w „ścianach” galaktyk, otaczających pustki, w których znajduje się jedynie niewielka liczba galaktyk. Uważa się, że całkowita liczba tego typu struktur w obserwowanym Wszechświecie jest bliska 10 milionom.
Zgodnie z teoriami bazującymi na Wielkim Wybuchu, supergromady powstały we wczesnym Wszechświecie, gdy materia zaczęła się skupiać pod wpływem grawitacji (teoria niestabilności grawitacyjnej). Jednak supergromady nie są strukturami związanymi grawitacyjnie, gdyż ze względu na ich rozmiary, czas konieczny do relaksacji do równowagi dynamicznej jest dla nich większy, niż czas ich istnienia. Z fizycznego punktu widzenia tym właśnie różnią się supergromady od gromad.
Niektóre badania wskazują, że supergromady mogą być zorganizowane w regularną siatkę ośmiościanów, połączonych wierzchołkami. Przyczyną takiego stanu rzeczy miałoby być oddziaływanie pól magnetycznych na materię we wczesnym etapie ewolucji wszechświata.
Ziemia znajduje się w Układzie Słonecznym, wchodzącym w skład galaktyki Droga Mleczna, która jest jedną z ponad 30 galaktyk Grupy Lokalnej, która z kolei jest tylko jedną z ponad 100 grup i gromad Supergromady Lokalnej (Supergromady w Pannie). Istnieją znacznie większe od niej supergromady, np. Supergromada w Zegarze i Supergromada Shapleya.

</doc>
<doc id="208164" url="https://pl.wikipedia.org/wiki?curid=208164" title="Barłogi (województwo lubelskie)">
Barłogi (województwo lubelskie)

Barłogi – wieś w Polsce położona w województwie lubelskim, w powiecie puławskim, w gminie Kurów. W latach 1975–1998 miejscowość administracyjnie należała do ówczesnego województwa lubelskiego.
Historia.
8 lipca 1943 r. we wsi miała miejsce potyczka żołnierzy BCh z Niemcami, którzy próbowali zatrzymać jednego z mieszkańców. Dwóch żołnierzy BCh zginęło, a Niemcy zabili w odwecie za stawiany opór cztery cywilne osoby. Następnego dnia Niemcy aresztowali 12 osób, które po torturach zamordowali oraz spalili 3 gospodarstwa, 20 domów mieszkalnych, 32 stodoły i 32 obory. Wieś została spacyfikowana przez Niemców ponownie 12 czerwca 1944 (spłonęła w całości).
Wieś została odznaczona Orderem Krzyża Grunwaldu III klasy (1946).
Miejsce pamięci narodowej: Pomnik partyzantów BCh poległych w obronie wsi w 1943 i 1944 roku. 
Z Barłóg pochodzą:

</doc>
<doc id="208165" url="https://pl.wikipedia.org/wiki?curid=208165" title="Posiołek">
Posiołek

Posiołek – wieś w Polsce położona w województwie lubelskim, w powiecie puławskim, w gminie Kurów. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Kurów.
Wieś powstała w 1869 roku "z części folwarku Nowy Dwór należącego do majątku Osiny powiatu nowoaleksandryjskiego" i otrzymała nazwę Posiołek Nowy Dwór. Dalsze istnienie folwarku odnotowano wydanym w 1886 tomie "Słownika Geograficznego". W 1921 roku odnotowano zarówno wieś Posiłki, jak i wieś i folwark Nowy Dwór, ale już w 1937 roku wszystkie te miejscowości ujęto na mapie wojskowej łącznie, jako Nw. Dwór (Posiłki). 
28 sierpnia 1936 w tej wsi urodził się geomorfolog prof. dr hab. Kazimierz Pękala (zm. 20 listopada 2018 e Lublinie).

</doc>
<doc id="208167" url="https://pl.wikipedia.org/wiki?curid=208167" title="Dęba (województwo lubelskie)">
Dęba (województwo lubelskie)

Dęba – wieś w Polsce położona w województwie lubelskim, w powiecie puławskim, w gminie Kurów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Kurów.
Części miejscowości.
Nieformalną częścią wsi jest Mała Dęba

</doc>
<doc id="208168" url="https://pl.wikipedia.org/wiki?curid=208168" title="Wiman Joseon">
Wiman Joseon

Wiman Joseon (194 p.n.e. - 108 p.n.e.) było kontynuacją królestwa Gojoseon, założoną przez Wimana.
Wiman był uchodźcą z chińskiego państwa Yan. Zajął tron po królu Jun z dynastii Go-Jeseon. Stolicą uczynił Wanggeomseong (王險城), dzisiejszy Pjongjang. Mimo dużych wpływów kultury chińskiej za jego panowania, nowe państwo nie było kolonią chińską.
Państwo Wiman Joseon rozszerzyło kontrolę nad dużym obszarem i stało się ekonomiczną potęgą kontrolując handel pomiędzy chińską dynastią Han a odległymi regionami leżącymi na północnym zachodzie. Bojąc się szybko rosnącej potęgi królestwa i jego potencjalnego sojuszu z Xiongnu, cesarz Wu z dynastii Han zaatakował Wiman Joseon w 109 roku p.n.e. Po rocznej wojnie upadło Wanggeomseong a Wiman Joseon zostało zniszczone. Cesarz chiński ustanowił na zdobytych terenach cztery komanderie, z których najważniejszą było Lelang (kor. Nangnang).

</doc>
<doc id="208170" url="https://pl.wikipedia.org/wiki?curid=208170" title="Bronisławka (powiat puławski)">
Bronisławka (powiat puławski)

Bronisławka – wieś w Polsce położona w województwie lubelskim, w powiecie puławskim, w gminie Kurów.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Kurów.

</doc>
<doc id="208171" url="https://pl.wikipedia.org/wiki?curid=208171" title="Zastawie (powiat puławski)">
Zastawie (powiat puławski)

Zastawie – wieś w Polsce położona w województwie lubelskim, w powiecie puławskim, w gminie Kurów.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Kurów.

</doc>
<doc id="208172" url="https://pl.wikipedia.org/wiki?curid=208172" title="Choszczów">
Choszczów

Choszczów – wieś w Polsce położona w województwie lubelskim, w powiecie puławskim, w gminie Kurów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Kurów.

</doc>
<doc id="208173" url="https://pl.wikipedia.org/wiki?curid=208173" title="Piotr Murdzia">
Piotr Murdzia

Piotr Murdzia (ur. 20 lutego 1975 w Gdańsku) – polski szachista, wielokrotny mistrz świata w rozwiązywaniu zadań szachowych, mistrz międzynarodowy od 1994, arcymistrz w rozwiązywaniu zadań szachowych od 2002 roku. Z wykształcenia jest filologiem rosyjskim (ukończył studia na Uniwersytecie Gdańskim, na Wydziale Filologiczno-Historycznym).
Kariera szachowa.
Czterokrotnie zdobył medale mistrzostw Polski juniorów: dwa złote (1991, 1995 – oba w MP do 20 lat) oraz dwa srebrne (oba w 1993 – w MP do 18 lat i MP do 20 lat). Czterokrotnie (w latach 1990, 1991, 1992 i 1993) zdobył tytuły drużynowego mistrza Polski juniorów, w barwach klubu "Gedania" Gdańsk. W 1994 r. zadebiutował w finale mistrzostw Polski seniorów. Do tego szczebla rozgrywek awansował jeszcze trzykrotnie, w latach 1997, 2003 i 2004. Zajął pierwsze miejsca w międzynarodowych turniejach w Hamburgu (1996, turniej B), Świdnicy (1998) oraz Legnicy (2003, na turnieju tym wypełnił arcymistrzowską normę).
Piotr Murdzia specjalizuje się w rozwiązywaniu zadań szachowych. Od 1991 r. regularnie uczestniczy w mistrzostwach świata i Europy w rozwiązywaniu zadań. W swoim dorobku ma siedem tytułów indywidualnego mistrza świata (Portorož 2002, Eretria 2005, Wageningen 2006, Jurmała 2008, Rio de Janeiro 2009, Kobe 2012, Batumi 2013), cztery tytuły wicemistrza świata (Wageningen 2001, Chalkidiki 2004, Grecja 2010, Berno 2014) oraz dwa medale brązowe (Rodos 2007, Jesi 2011). W klasyfikacji drużynowej sześciokrotnie zdobył złote medale (2009, 2010, 2011, 2012, 2013, 2014). W rozgrywkach z cyklu indywidualnych mistrzostw Europy zdobył 10 medali: 7 złotych (Warszawa 2006, Antalya 2008, Subotica 2009, Łowicz 2011, Kijów 2012, Wilno 2013, Igalo 2014), 2 srebrne (Legnica 2005, Sunningdale 2010) oraz 1 brązowy (Pardubice 2007). Jest również ośmiokrotnym medalistą drużynowych mistrzostw Europy: trzykrotnie złotym (2009, 2013, 2014), dwukrotnie srebrnym (2010, 2012) oraz trzykrotnie brązowym (2007, 2008, 2011).
Do 2010 r. piętnastokrotnie zdobywał tytuły mistrza Polski. Szesnasty złoty medal zdobył w 2015. Jest międzynarodowym mistrzem Holandii, Czech (czterokrotnie), Słowacji (czterokrotnie), Niemiec, Serbii i Czarnogóry (dwukrotnie) oraz Wielkiej Brytanii.
W 2002 r. jako pierwszy Polak w historii otrzymał tytuł arcymistrza w rozwiązywaniu zadań. Na liście rankingowej w dniu 1 kwietnia 2014 r. dotyczącej rozgrywek w rozwiązywaniu zadań zajmował 2. miejsce na świecie z wynikiem 2776 punktów.
Od września 2009 r. pełni funkcję Kierownika Wyszkolenia Polskiego Związku Szachowego.

</doc>
<doc id="208174" url="https://pl.wikipedia.org/wiki?curid=208174" title="Płonki">
Płonki

Płonki – wieś sołecka w Polsce położona w województwie lubelskim, w powiecie puławskim, w gminie Kurów, nad Kurówką.
Wieś stanowi sołectwo gminy Kurów.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Historia.
Pierwsza wzmianka o miejscowości pochodzi z 12 lipca 1418 roku. Kolejna wzmianka dotyczy pastwisku Płonka koło Kurowa pochodzi z 6 stycznia 1442 roku.
W latach 1456–1465 Płonki leżały w powiecie kurowskim. Po III rozbiorze Polski wieś znalazła się na terenie Galicji Zachodniej w zaborze austriackim, najpierw w cyrkule józefowskim, a od 1803 w cyrkule lubelskim. Od 1809 do 1815 roku Płonki należały do powiatu Kazimierz Dolny, departamentu lubelskiego, Księstwa Warszawskiego. Potem należały do obwodu lubelskiego w województwie lubelskim, Królestwie Polskim. Po likwidacji Królestwa Polskiego znalazły się w guberni lubelskiej.
Między 1 a 3 sierpnia 1915 roku między Kurowem, Kolonią Olesin i Płonkami armia niemiecko–austriacka toczyła ciężkie walki z wojskami rosyjskimi. W 1921 r. wieś liczyła około 754 mieszkańców.

</doc>
<doc id="208176" url="https://pl.wikipedia.org/wiki?curid=208176" title="Radio Zachód">
Radio Zachód

Radio Zachód – regionalna rozgłośnia Polskiego Radia z siedzibą w Zielonej Górze, posiadająca dwie redakcje: w Gorzowie Wielkopolskim i Zielonej Górze.
Historia.
Początki radia sięgają roku 1953, kiedy to 22 lipca otwarto Ekspozyturę Polskiego Radia w Zielonej Górze. 21 stycznia 1957 r. uruchomiono Regionalną Rozgłośnię Polskiego Radia w Zielonej Górze, nadając na fali 230 m 50-minutowy program dziennie (od godz. 14.00 do 14.50). Od 1964 roku sygnał nadawany jest z nadajnika w Jemiołowie (k. Łagowa), dzięki czemu nominalny zasięg stacji wynosi około 150 km od tego nadajnika. Praktycznie oznacza to, że Radia Zachód można słuchać m.in. w Poznaniu i Berlinie.
Dzisiaj stacja nadaje przez całą dobę audycje muzyczno-informacyjne z naciskiem na informacje z regionu.
Częstotliwości.
Radio Zachód nadaje na dwóch częstotliwościach:
Odbiór cyfrowy.
Od 2015 roku rozgłośni można słuchać na radioodbiornikach naziemnej radiofonii cyfrowej DAB+.
Stacje miejskie.
Radio Zachód oprócz programu głównego nadaje równolegle dwie stacje miejskie: Radio Zielona Góra (od 1995 r.) i Radio Gorzów (od 2000 r.).

</doc>
<doc id="208178" url="https://pl.wikipedia.org/wiki?curid=208178" title="Międzynarodowy Mieszany Zakon Wolnomularski „Le Droit Humain” w Polsce">
Międzynarodowy Mieszany Zakon Wolnomularski „Le Droit Humain” w Polsce

Międzynarodowy Mieszany Zakon Wolnomularski „Le Droit Humain” Federacja Polska – polska organizacja masońska różniąca się od innych tym, że przyjmuje zarówno mężczyzn, jak i kobiety (stąd „mieszany” charakter). Poza WLNP, WWRP i WWP, jedna z czterech polskich obediencji masońskich. Międzynarodowa siedziba zakonu mieści się w Paryżu. Nie jest uznawana przez masonów regularnych, lecz utrzymuje przyjazne stosunki z Wielkim Wschodem Polski. Inaczej jednak niż WWP, „Le Droit Humain” („Prawo człowieka”) przyjmuje wśród swoich zasad wiarę w Wielkiego Architekta (traktowana jednak liberalnie).
Do swych celów zalicza postęp wiedzy na poziomie jednostki i społeczeństwa, zjednoczenie mężczyzn i kobiet wokół idei humanistycznej duchowości. Stosuje Ryt Szkocki Dawny i Uznany.
„Le Droit Humain” jest stowarzyszeniem jawnym, zarejestrowanym pod numerem KRS 0000226421.
Historia.
Pierwsza polska loża – „Orzeł Biały” – została zainicjowana w 1924 r. przez gen. Michała Karaszewicza-Tokarzewskiego z WLNP. Patentu (zgody) udzieliła jej brytyjska Order of the International Co-Freemasonry.
Wkrótce powstały kolejne loże: „Święty Graal” w Warszawie, „Góra Wawel” w Krakowie, „Orzeł i Pogoń” w Wilnie, „Pokój” w Katowicach, wojskowa loża „Św. Michała Archanioła” w Warszawie oraz założona przez pedagogów Loża „Radosna Przyszłość”.
W 1930 powołano Polską Federację (obediencję). Loże „Prawa Człowieka” skupiały wówczas ok. 300 osób, z tego kilkunastu w 30-33 stopniu wtajemniczenia. Do znanych członków „Le Droit Human” należał m.in. pedagog Janusz Korczak. Działały poza tym loże wyższych stopni: Kapituła i Areopag Narodowy pod przewodnictwem Wielkiego Marszałka, którym był gen. Karaszewicz-Tokarzewski. Loże polskiego przedwojennego Droit Humain przenikały się personalnie po części ze środowiskiem Towarzystwa Teozoficznego, ale nie były z nim związane, niemniej stosowany w nich rytuał był silnie zabarwiony wątkami ezoteryczno-teozoficznymi.
Po ponad półwiecznej przerwie dezaktywacji polskiej masonerii mieszanej, 11 października 1992 w Lille we Francji utworzono polską lożę „Pierre et Marie Curie”. W lipcu 1993 r. zainstalowała się w Warszawie. Samodzielną obediencję – Jurysdykcję Polską Międzynarodowego Mieszanego Zakonu Wolnomularskiego „Le Droit Humain” – powołano w 1997. Została ona zarejestrowana w Sądzie Wojewódzkim w Warszawie jako stowarzyszenie 10 marca 1998. Po utworzeniu we wrześniu 2001 kapituły różokrzyżowej FENIKS, Jurysdykcja Droit Humain w Polsce liczyła już 7 lóż i zgodnie z międzynarodową konstytucją Zakonu mogła przekształcić się w Polską Federację Droit Humain, co zostało potwierdzone sądownie 23 lutego 2002. Współczesne polskie wolnomularstwo mieszane nie ma już nic wspólnego z teozofią, a wywodzi się z liberalno-adogmatycznej tradycji obecnej od samego początku we francuskim Droit Humain.
Loże „Le Droit Humain”.
Loże błękitne:
Loże wyższych stopni:
Areopag „Orzeł Czarny i Biały” – Warszawa

</doc>
<doc id="208179" url="https://pl.wikipedia.org/wiki?curid=208179" title="Równanie symetryczne">
Równanie symetryczne

Równanie symetryczne – równanie algebraiczne postaci
Każde równanie symetryczne stopnia co najwyżej formula_3 można sprowadzić do równania algebraicznego stopnia co najwyżej formula_4 W szczególności, za pomocą pierwiastników można rozwiązać dowolne równanie symetryczne aż do dziewiątego stopnia.
Pierwiastkiem każdego równania symetrycznego stopnia nieparzystego jest liczba -1. A zatem formula_5 i na podstawie twierdzenia Bézouta możemy podzielić obie strony równania równanie przez formula_6 otrzymując równanie symetryczne stopnia parzystego.
Aby rozwiązać równanie symetryczne stopnia parzystego:
gdzie formula_8 i formula_9 dzielimy obie strony równania przez formula_10 Grupując wyrazy, otrzymujemy
Podstawmy teraz formula_12 Wówczas sumy formula_13 można wyrazić jako wielomiany zmiennej formula_14
i ogólnie, korzystając ze związku
czyli
możemy obliczyć formula_19 mając formula_20 i formula_21
Tak więc po podstawieniu formula_22 równanie redukuje się do równania stopnia formula_23
Rozwiązując to równanie, ze związku formula_22 otrzymujemy rozwiązania pierwotnego równania.
Przykłady.
Wiedząc, iż rozwiązaniem równania jest -1, dzielimy lewą stronę równania przez formula_28 Po podzieleniu otrzymujemy równanie kwadratowe:
Dzieląc obustronnie przez formula_32 i grupując wyrazy, otrzymujemy
Podstawiając formula_34 mamy formula_35 Zatem należy rozwiązać równanie kwadratowe
i korzystając z tych rozwiązań, obliczyć formula_38

</doc>
<doc id="208180" url="https://pl.wikipedia.org/wiki?curid=208180" title="Bogdan Miś">
Bogdan Miś

Bogdan Miś (ur. 24 grudnia 1936 w Warszawie) – polski dziennikarz i popularyzator nauki, z wykształcenia matematyk.
Życiorys.
W 1959 ukończył matematykę na Uniwersytecie Warszawskim. Pracował jako operator i programista przy pierwszym polskim komputerze mainframe (XYZ, 1958–1961). W tym czasie napisał pierwszą polską grę komputerową „Kółko i krzyżyk”.
Był asystentem na Wydziale Matematyki UW i na Wydziale Elektroniki PW, pracował w Instytucie Matematycznym PAN, był wykładowcą w Wyższej Szkole Ubezpieczeń i Bankowości, w Akademii Filmu i Telewizji, w Wyższej Szkole Stosunków Międzynarodowych i Amerykanistyki.
Należał do PZPR od roku 1969 do jej rozwiązania (w 1990). W PZPR pełnił funkcje na średnim szczeblu, był też lektorem jej Komitetu Centralnego.
Dziennikarsko zadebiutował w roku 1961 artykułem przeglądowym w „Problemach” o możliwościach i konstrukcji maszyny XYZ. W latach 1961–1981 współpracował (oraz od 1971 pracował etatowo) z TVP; z programu TVP odszedł jako I zastępca dyrektora programowego. Zajmował się głównie popularyzacją nauki, programami dla młodzieży oraz teleturniejami.
Od roku 1967 dziennikarstwo stało się jego głównym zajęciem. Pracował bądź współpracował z wieloma agencjami, pismami i rozgłośniami radiowymi; m.in. cykl felietonów o informatyce publikowanych w „Życiu i Nowoczesności” stał się pierwszą z jego 20 książek. Wiele lat kierował działem nauk ścisłych „Problemów”.
W stanie wojennym redagował miesięcznik Związku Ochotniczych Straży Pożarnych „Strażak”.
W latach 1992–1996 zorganizował i redagował polską edycję miesięcznika „PC Magazine”, potem był krótko redaktorem naczelnym „Informatyki”, a w późniejszym czasie kierował działem matematyki i informatyki w „Wiedzy i Życiu”.
Obecnie czynny zawodowo emeryt, pisujący na zasadzie wolnego strzelca i uczący młodzież zawodu dziennikarskiego. Członek Komitetu Prognoz „Polska 2000 plus” przy Prezydium Polskiej Akademii Nauk. Jest zdeklarowanym ateistą, współpracuje z serwisem racjonalista.pl.
Życie prywatne.
Żonaty z Teresą, mają syna Michała (ur. 1972).

</doc>
<doc id="208181" url="https://pl.wikipedia.org/wiki?curid=208181" title="Aktyw">
Aktyw

Aktyw (łac. "activus" – czynny) – określenie odnoszące się do członków danej organizacji, wykazujących się największą aktywnością.
W okresie PRL termin ten stosowano w nowomowie politycznej w następujących znaczeniach:

</doc>
<doc id="208184" url="https://pl.wikipedia.org/wiki?curid=208184" title="Le Droit Humain">
Le Droit Humain



</doc>
<doc id="208197" url="https://pl.wikipedia.org/wiki?curid=208197" title="Okjeo">
Okjeo

Okjeo – państwo plemienne powstałe na terenach wybrzeża Morza Japońskiego. Zajmowało teren dzisiejszej prowincji Hamgyŏng (współcześnie w Korei Północnej), od południa granicząc z innym państwem – Tongye. Państwo było założone na terenie administrowanym przez chiński Lintun, a poprzednio okupowanym przez lud Imdun. Oba państwa – Okjeo oraz Tongye, zostały w późniejszym okresie wchłonięte przez Goguryeo.
Zachowało się tylko kilka informacji o Okjeo. Wiadomo np. że praktykowali aranżowane małżeństwa – panna młoda od dziecka mieszkała z rodziną przyszłego pana młodego. Ich system polityczny nie był monarchią. Język podobny był do tego używanego w państwach Goguryeo oraz Buyeo.
W I lub II w. n.e. król Taejo zredukował Okjeo do lenna Goguryeo. W 285 roku do Okjeo uciekli synowie i bracia króla państwa Buyeo. Przypuszcza się, że w tym czasie Okjeo osiągnęło pewien poziom niezależności.

</doc>
<doc id="208199" url="https://pl.wikipedia.org/wiki?curid=208199" title="Mateusz Bartel">
Mateusz Bartel

Mateusz Bartel (ur. 3 stycznia 1985 w Warszawie) – polski szachista, arcymistrz od 2005 roku, komentator szachowy.
Kariera szachowa.
Trzykrotnie zdobywał tytuł mistrza Polski juniorów: w 1995 r. w kategorii do 10 lat, w 1997 – do 12 lat oraz w 2002 r. – do 18 lat. W latach 2002 i 2003 został kolejno wicemistrzem i mistrzem Europy juniorów do 18 lat. W 2001 r. zadebiutował w finale mistrzostw Polski seniorów. W 2006 r. został mistrzem Polski, wyprzedzając Bartosza Soćko i Radosława Wojtaszka. W 2007 r. zdobył drugi medal mistrzostw kraju seniorów, zajmując w Opolu III miejsce, natomiast w 2010 r. w Warszawie – drugi tytuł indywidualnego mistrza Polski. W 2011 r. obronił w Warszawie tytuł mistrza Polski, zdobywając trzeci w karierze złoty medal. W 2012 r., po raz trzeci z rzędu – ponownie w Warszawie – zdobył czwarty tytuł mistrza Polski mężczyzn, natomiast w kolejnych mistrzostwach (Chorzów 2013) zdobył medal brązowy.
Pierwszy wynik arcymistrzowski uzyskał w 2003 r. na turnieju "Aerofłot Open" w Moskwie. W tym samym roku zdobył w Balatonlelle srebrny medal drużynowych mistrzostw Europy juniorów do lat 18. W lutym 2004 r. zajął piąte miejsce w silnie obsadzonym turnieju szwajcarskim "HIT Open" w Słowenii oraz uczestniczył w mistrzostwach świata FIDE w Trypolisie. W pierwszej rundzie tych mistrzostw, rozgrywanych systemem pucharowym, został wyeliminowany przez Tejmura Radżabowa. W styczniu 2005 r. zwyciężył (wraz z Wiktorem Michalewskim) w turnieju otwartym "Drammen International" w Norwegii, zaś w kwietniu tego roku zajął II miejsce (za Zoltanem Gyimesi) w I mistrzostwach Unii Europejskiej w Cork. W 2007 r. zwyciężył w turniejach "open" w Gironie oraz na Wyspie Man (wspólnie z Zacharem Jefimienko, Michaiłem Kobaliją, Michaelem Roizem, Jurijem Jakowiczem oraz Witalijem Gołodem). W 2008 r. podzielił I m. w Barcelonie (wspólnie z Pablo Lafuente, Diego Di Berardino i Josepem Omsem Pallise), natomiast w 2009 r. zwyciężył w silnie obsadzonym turnieju w Prievidzy. Również w 2009 r. wystąpił (jako jedyny Polak) w turnieju o Puchar Świata, w I rundzie pokonując Borysa Graczewa, ale w II przegrywając z Yu Yangyi. W 2010 r. podzielił I m. (wspólnie z Borysem Graczewem i Bartłomiejem Macieją) w II Międzynarodowym Arcymistrzowskim Turnieju Szachowym im. Unii Lubelskiej w Lublinie. W 2011 r. podzielił I m. (wspólnie z Draganen Šolakiem) w Kawali. W 2012 r. odniósł znaczący sukces, dzieląc I m. (wspólnie z Antonem Korobowem i Pawło Eljanowem) w jednym z najsilniej obsadzonych otwartych turniejów na świecie "Aerofłot Open", rozgrywanym w Moskwie. W punktacji dodatkowej był jednak najlepszy i w nagrodę zdobył awans do prestiżowego turnieju "Dortmunder Schachtage" w Dortmundzie, w którym zajął IX miejsce. W 2013 r. zajął II m. (za Pentalą Harikrishna, wspólnie z Draganem Solakiem i Bu Xiangzhi) w turnieju "Master Tournament" festiwalu w Biel oraz zdobył w Rodos Klubowy Puchar Europy (w barwach czeskiego zespołu G-Team Novy Bor). W 2014 r. podzielił I m. (wspólnie z Ołeksandrem Moisejenko, Maksimem Matłakowem i Michałem Krasenkowem) w turnieju "Moscow Open" w Moskwie. W 2015 r. zdobył w Jerozolimie brązowy medal indywidualnych mistrzostw Europy.
Wielokrotny reprezentant Polski w rozgrywkach drużynowych, m.in.:
Najwyższy ranking w dotychczasowej karierze osiągnął 1 maja 2012 r., z wynikiem 2677 punktów zajmował wówczas 73. miejsce na światowej liście FIDE, jednocześnie zajmując 2. miejsce (za Radosławem Wojtaszkiem) wśród polskich szachistów.
W 2008 r. był jednym z założycieli szachowego czasopisma „Mat”.
Życie prywatne.
Od 2013 r. żoną Mateusza Bartla jest czołowa polska szachistka, arcymistrzyni Marta Przeździecka.

</doc>
<doc id="208201" url="https://pl.wikipedia.org/wiki?curid=208201" title="Hans Adolf Krebs">
Hans Adolf Krebs

Hans Adolf Krebs (ur. 25 sierpnia 1900 w Hildesheimie, Niemcy, zm. 22 listopada 1981 w Oksfordzie, Anglia, Wielka Brytania) – biochemik i lekarz niemiecki pochodzenia żydowskiego, laureat Nagrody Nobla w dziedzinie fizjologii i medycyny w 1953 roku za odkrycie i opracowanie mechanizmów cyklu przemian kwasu cytrynowego (nazwanego później cyklem Krebsa).
Życiorys.
Urodzony 25 sierpnia 1900 roku w miejscowości Hildesheim w Niemczech, w roku 1933 zmuszony był do emigracji do Wielkiej Brytanii. Profesor uniwersytetu w Sheffield, potem uniwersytetu w Oksfordzie, członek Towarzystwa Królewskiego w Londynie.
W 1932 roku wspólnie z Kurtem Henseleitem odkrył i opisał cykl przemian reakcji chemicznych w tkankach zwierzęcych prowadzący do syntezy mocznika (tzw. cykl ornitynowy/mały cykl Krebsa/cykl Krebsa-Henseleita), opisał (1937) również cykl przemian biochemicznych produktów rozkładu sacharydów, tłuszczów i białek, zwany cyklem Krebsa (zwany również cyklem kwasu cytrynowego lub cyklem kwasów trikarboksylowych); otrzymał za te prace nagrodę Nobla w 1953 roku.
Królowa Elżbieta II nadała mu w 1958 tytuł szlachecki, co wiązało się z prawem używania tytułu "sir" przed nazwiskiem. Laureat Medalu Copleya.
Zmarł dnia 22 listopada 1981 roku, w wieku 81 lat.

</doc>
<doc id="208203" url="https://pl.wikipedia.org/wiki?curid=208203" title="Fiodor Tołbuchin">
Fiodor Tołbuchin

Fiodor Iwanowicz Tołbuchin (ros. Фёдор Иванович Толбухин; ur. we wsi Androniki, zm. 17 października 1949 w Moskwie) – oficer Armii Imperium Rosyjskiego, radziecki dowódca wojskowy, marszałek Związku Radzieckiego (1944), Bohater Związku Radzieckiego (1965, pośmiertnie), deputowany do Rady Najwyższej ZSRR 2. kadencji (1946–1949).
Życiorys.
Dzieciństwo i młodość.
Urodził się 16 czerwca 1894 we wsi Androniki w guberni jarosławskiej (ob. obwód jarosławski) w rodzinie chłopskiej. Ukończył szkołę parafialną i szkołę ziemską. W 1912 ukończył prywatną szkołę w Sankt Petersburgu i tam pracował jako księgowy.
I wojna światowa.
Na początku I wojny światowej został powołany do wojska, służył jako motocyklista, a następnie został wysłany na naukę do szkoły chorążych. W 1915 został skierowany na Front Południowo-Zachodni, gdzie dowodził kompanią, a następnie batalionem. Za zasługi bojowe na froncie został odznaczony Orderem Świętej Anny i Orderem Świętego Stanisława.
Po rewolucji październikowej został wybrany na przewodniczącego pułkowego komitetu. Wojnę zakończył w randze sztabskapitana. W 1918 został zdemobilizowany.
Dwudziestolecie międzywojenne.
Wkrótce wstąpił do Armii Czerwonej i służył jako tzw. wojenspec. Od sierpnia 1918 komendant Komisariatu Wojskowego.
W 1919 ukończył szkołę służby sztabowej i brał udział w wojnie domowej jako młodszy pomocnik szefa sztabu dywizji piechoty na Froncie Północnym i Froncie Zachodnim. W 1921 uczestniczył w tłumieniu powstania w Kronsztadzie, a następnie w działaniach zbrojnych przeciwko Finom i Karelom w Karelii.
W 1927 i 1930 ukończył kursy doskonalenia dowódców, a w 1934 ukończył Akademię Wojskową im. Michaiła Frunzego. Zajmował stanowisko szefa sztabu dywizji piechoty, a od czerwca 1934 szefa sztabu korpusu piechoty. Od września 1937 dowodził dywizją piechoty na Ukrainie. W od lipca 1938 do sierpnia 1941 był szefem sztabu Zakaukaskiego Okręgu Wojskowego.
Od 1938 członek partii komunistycznej WKP(b).
II wojna światowa.
W czerwcu 1940, wraz z wprowadzeniem zmian stopni w Armii Czerwonej, przyznano mu stopień generała majora.
Od sierpnia do grudzień 1941 był szefem sztabu Frontu Zakaukaskiego, od grudnia 1941 do stycznia 1942 – szef sztabu Frontu Kaukaskiego, a od stycznia do marca 1942 – szef sztabu Frontu Krymskiego. W okresie maj – lipiec 1942 – zastępca dowódcy Stalingradzkiego Okręgu Wojskowego.
Od lipca 1942 do stycznia 1943 był dowódcą 57 Armii w bitwie stalingradzkiej, a od lutego 1943 do marca 1943 dowódcą 68 Armii na Froncie Północno-Zachodnim. Następnie szef sztabu wielu frontów i dowódca Frontu Południowego oraz 4 i 3 Frontu Ukraińskiego, które wkroczyły na Ukrainę, do Rumunii, Bułgarii, Węgier i Austrii.
Okres powojenny.
Po wojnie był głównodowodzącym Południowej Grupy Wojsk na terytorium Rumunii i Bułgarii. Od 1947 dowódca Zakaukaskiego Okręgu Wojskowego. Deputowany Rady Najwyższej ZSRR 2. kadencji (1946-1949). Zmarł na zawał serca 17 października 1949, w wieku 55 lat. Jego ciało zostało skremowane, a urnę z prochami umieszczono pod murem kremlowskim na Placu Czerwonym w Moskwie.
Dekretem Prezydium Rady Najwyższej ZSRR z 7 maja 1965, jako wybitny dowódca wojskowy ZSRR, marsz. Fiodor Iwanowicz Tołbuchin pośmiertnie otrzymał tytuł Bohatera Związku Radzieckiego.

</doc>
<doc id="208204" url="https://pl.wikipedia.org/wiki?curid=208204" title="Władysław Loranc">
Władysław Loranc

Władysław Loranc (ur. 5 grudnia 1930 w Biernej, zm. 2022) – polski dziennikarz, polityk Polskiej Zjednoczonej Partii Robotniczej, minister-kierownik Urzędu do Spraw Wyznań w latach 1987–1989.
Życiorys.
Syn Jana i Julii. W latach 1942–1945 pracował w przedsiębiorstwach w Żywcu i w Łodygowicach, w 1951 ukończył Liceum Ogólnokształcącym w Bielsku. Absolwent Wydziału Filologicznego Uniwersytetu Jagiellońskiego (1955), w 1973 uzyskał stopień doktora nauk humanistycznych. Początkowo pracownik naukowo-dydaktyczny w Katedrze Marksizmu-Leninizmu UJ, następnie (1957–1968) pracownik etatowy Wydziału Nauki i Oświaty Komitetu Wojewódzkiego PZPR w Krakowie; w latach 1968–1971 redaktor naczelny tamtejszej rozgłośni Polskiego Radia.
W latach 1945–1949 członek Związku Harcerstwa Polskiego, a w latach 1948–1954 Związku Młodzieży Polskiej. W 1953 wstąpił do Polskiej Zjednoczonej Partii Robotniczej, w okresie 1955–1956 był słuchaczem Instytutu Nauk Społecznych przy KC PZPR. Ponadto był członkiem Stowarzyszenia Dziennikarzy Polskich (1969–1981), Stowarzyszenia Dziennikarzy PRL (od 1982), Towarzystwa Przyjaźni Polsko-Radzieckiej (od 1952), Stowarzyszenia Ateistów i Wolnomyślicieli, a następnie Towarzystwa Krzewienia Kultury Świeckiej.
W latach 1972–1973 zastępca przewodniczącego Komitetu do Spraw Radia i Telewizji „Polskie Radio i Telewizja” (Radiokomitet). Następnie (1974–1981) podsekretarz stanu w Ministerstwie Kultury i Sztuki, w latach 1981–1982 przewodniczący Radiokomitetu, skąd przeszedł do Komitetu Centralnego PZPR na stanowisko kierownika Wydziału Ideologicznego. Od maja 1987 do sierpnia 1989 wchodził w skład rządów Zbigniewa Messnera i Mieczysława Rakowskiego jako minister-kierownik Urzędu do Spraw Wyznań. W latach 1986–1989 był członkiem Ogólnopolskiego Komitetu Grunwaldzkiego.
Na antenie Telewizji Polskiej wygłaszał propagandowe pogadanki polityczne „Proste pytania”. Autor 9 książek i ponad 300 artykułów.

</doc>
<doc id="208206" url="https://pl.wikipedia.org/wiki?curid=208206" title="Rozmaryn lekarski">
Rozmaryn lekarski

Rozmaryn lekarski ("Rosmarinus officinalis") – gatunek krzewu, należący do rodziny jasnotowatych ("Lamiaceae" Lindl.). Występuje w stanie dzikim w rejonie Morza Śródziemnego: Azory, Madera, Wyspy Kanaryjskie, Algieria, Maroko, Tunezja, Cypr, Turcja, dawna Jugosławia, Grecja, Włochy, Francja, Portugalia, Hiszpania. Jest uprawiany w wielu krajach świata.
Uprawa.
Roślina rosnąca najwydajniej na słonecznych i ciepłych stanowiskach. Gleba - przepuszczalna, łatwo nagrzewająca się o pH obojętnym lub lekko zasadowym. Rozmaryn jest bardzo słabo odporny na mróz (strefa mrozoodporności 8A). Rozmnażanie można wykonać z nasion. Dzięki silnie rozgałęzionemu systemowi korzeniowemu (do 2m) roślina charakteryzuje się dużą odpornością na suszę.
Odmiany.
Na świecie hoduje się mnóstwo odmian, m.in. płożących się, karłowatych, różnie ulistnionych czy różnie ubarwionych. M.in. są to:

</doc>
<doc id="208211" url="https://pl.wikipedia.org/wiki?curid=208211" title="Entliczek pentliczek">
Entliczek pentliczek

Entliczek pentliczek (ang. "Hickory Dickory Dock") – powieść kryminalna Agathy Christie. Wydana po raz pierwszy w 1955 roku.
Opis fabuły.
Detektyw Herkules Poirot jest wstrząśnięty, gdy pewnego dnia Felicity Lemon, jego niezwykle kompetentna sekretarka, popełnia błędy w trakcie przepisywania listów na maszynie. Okazuje się, że kobieta jest zmartwiona przez swoją siostrę, która prowadzi pensjonat dla studentów. Od pewnego dnia w budynku dochodzi do kradzieży. Herkules Poirot postanawia rozwiązać zagadkę. W trakcie jego wizyty do przestępstw przyznaje się jedna z dziewczyn, Celia. Następnego dnia zostaje znaleziona martwa. Policja początkowo podejrzewa samobójstwo, ale dowody wskazują na morderstwo. Niebawem jednak dochodzi do kolejnych zbrodni – zostaje otruta właścicielka pensjonatu, pani Nicoletis, a jedna z dziewczyn, Patricia, ginie od uderzenia ciężkim przyciskiem do papieru.
W 1995 roku premierę miała ekranizacja powieści – w rolę detektywa wcielił się David Suchet.

</doc>
<doc id="208217" url="https://pl.wikipedia.org/wiki?curid=208217" title="Leonid Goworow">
Leonid Goworow

Leonid Aleksandrowicz Goworow , ur. we wsi Butyrki w guberni twerskiej, zm. 19 marca 1955 w Moskwie) – rosyjski i radziecki dowódca wojskowy, dowódca obrony Leningradu podczas II wojny światowej, marszałek Związku Radzieckiego (1944), komendant Akademii Artyleryjskiej im. Feliksa Dzierżyńskiego, naczelny dowódca wojsk obrony przeciwlotniczej i wiceminister obrony ZSRR (1954–1955), Bohater Związku Radzieckiego (1945), deputowany do Rady Najwyższej ZSRR 2., 3. i 4. kadencji.
Życiorys.
Urodził się 22 lutego 1897 we wsi Butyrki obecnego obwodu kirowskiego w rodzinie chłopskiej. Jego ojciec był burłakiem, następnie uzyskał pracę w szkole. Dzięki temu mógł wykształcić swoich synów: Leonida, Michaiła, Nikołaja i Władimira. Dzięki dobrym wynikom w nauce mógł bez egzaminów wstępnych wybrać szkołę. Podjął studia okrętownicze, lecz po wybuchu I wojny światowej w grudniu 1916 został wcielony do wojska rosyjskiego. W czerwcu 1917 ukończył Konstantinowską Szkołę Artylerii w stopniu podporucznika. Po wybuchu rewolucji październikowej, stacjonując w jednostce moździerzy w Tomsku, porzucił wojsko.
W październiku 1918, podczas wojny domowej został wcielony do armii „białych” adm. Aleksandra Kołczaka, lecz w październiku 1919 zbiegł do Tomska, biorąc tam udział w powstaniu przeciw białym. W styczniu 1920 wstąpił do Armii Czerwonej.
W 1933 ukończył zaoczne studia w Akademii Wojskowej im. Michaiła Frunzego, a w 1938 Akademię Sztabu Generalnego w Moskwie. Jako jeden z nielicznych kombrygów, mianowanych w 1936, przeżył okres czystek stalinowskich. W latach 1938–1939 wykładał w Akademii Artyleryjskiej im. Feliksa Dzierżyńskiego, a od maja do lipca 1941 był jej komendantem. Brał udział w wojnie zimowej 1939–1940 z Finlandią jako szef sztabu 7 Armii, następnie był zastępcą Generalnego Inspektora Artylerii.
Po wybuchu wojny niemiecko-radzieckiej, początkowo od 22 lipca 1941 był szefem artylerii na kierunku zachodnim, później Frontu Zapasowego. Od 18 października 1941 był dowódcą 5 Armii podczas bitwy moskiewskiej. Od 25 kwietnia 1942 do 1945 był dowódcą Frontu Leningradzkiego i obrony Leningradu oraz w lutym – marcu 1945 2 Frontu Nadbałtyckiego. W partii komunistycznej od 8 czerwca 1942 roku.
17 listopada 1943 mianowany generałem armii, a 18 czerwca 1944 Marszałkiem Związku Radzieckiego – za przełamanie oporu Finów na Przesmyku Karelskim. 27 stycznia 1945 przyznano mu tytuł Bohatera Związku Radzieckiego.
Po wojnie w latach 1948–1952 dowódca, a od 1954 naczelny dowódca wojsk obrony powietrznej i wiceminister obrony ZSRR. Od 1942 był członkiem partii komunistycznej KPZR. Był też deputowanym do Rady Najwyższej ZSRR od 2. do 4. kadencji.
Zmarł na wylew krwi do mózgu w wieku 58 lat, 19 marca 1955 w Moskwie i został pochowany pod murem kremlowskim na Placu Czerwonym. Na pogrzebie marszałka, pierwszy za lawetę z prochami ojca szedł jego syn, Siergiej Leonidowicz.
Leonid Aleksandrowicz Goworow w 1923 ożenił się z Lidią Iwanowną Izdebską (ur. 1903-zm. 1983 r.) córką polskiego zarządcy wiejskiego oraz Rosjanki. Z tego związku przyszło na świat dwóch synów: Władimir (ur. 1924-2006), bohater ZSRR oraz generał i Siergiej (1944-2013), również wojskowy. Obecnie wnukowie marszałka dbają o pamięć o dziadku oraz angażują się w wiele historycznych przedsięwzięć.

</doc>
<doc id="208220" url="https://pl.wikipedia.org/wiki?curid=208220" title="Boże Narodzenie Herkulesa Poirot">
Boże Narodzenie Herkulesa Poirot

Boże Narodzenie Herculesa Poirot (ang. "Hercule Poirot's Christmas" lub "A Holiday for Murder"), w Polsce znana także pod tytułem "Morderstwo w Boże Narodzenie" – powieść kryminalna Agathy Christie. Wydana po raz pierwszy w 1939 roku.
Opis fabuły.
Simeon Lee, stary senior rodu, zaprasza na święta od dawna nie widzianą rodzinę. Jednak gdy do posiadłości przybywają pierwsi goście, starzec zaczyna robić synom wymówki - krytykuje ich i nazywa niegodnymi rodu. Na dzień przed wigilią zbiera wszystkich domowników w swoim pokoju na piętrze i w udawanej rozmowie telefonicznej oznajmia, że zamierza zmienić testament. Atmosferę psuje zachowanie starego pana domu, który faworyzuje swoją wnuczkę, ignorując zupełnie poglądy najbliższej rodziny. 
W przeddzień świąt dochodzi do krwawego morderstwa. Pokój jest zamknięty od wewnątrz. Stary Simeon leży przed kominkiem, cały we krwi. "Wszystko jest obryzgane krwią, jak w rzeźni" - w taką scenerię wkracza detektyw Herkules Poirot, który przypadkowo dowiaduje się o sprawie bawiąc u swego przyjaciela, komendanta tutejszej policji. Zaczyna się wyścig z czasem i mordercą. Jednak nie każdy jest tym, za kogo się podaje.
Rozwiązanie.
Mimo że praktycznie każdy z najbliższej rodziny Simeona miał doskonały motyw i okazję do popełnienia zbrodni, nikt z nich nie jest winien. Jednak Simeon Lee często powtarzał, że w różnych częściach świata ma wiele nieślubnych dzieci. Jednym z nich okazuje się lokalny policjant, biorący udział w śledztwie - inspektor Sugden. Był on u Simeona Lee w dniu jego śmierci, jednak nikt go nie podejrzewał ze względu na powagę munduru oraz pozorny brak motywu. Policjant wychodząc po popełnionym morderstwie, ustawił meble w pokoju pana Lee tak, że gdy będąc na zewnątrz pociągnął ukradkiem za wyrzuconą przez okno linę, rozległ się huk i dziki ryk, który tak naprawdę był odgłosem uchodzącego z balonu powietrza. Ten właśnie hałas został uznany za odgłos mordowania seniora rodu, więc Sugden, który już wtedy wyszedł, zwolniony był z podejrzeń.
Ekranizacja (1994): w roli detektywa wystąpił David Suchet.
Opowiadanie to należy odróżnić od innej przygody Poirota w wigilijnej scenerii : "Tajemnicy gwiazdkowego puddingu".

</doc>
<doc id="208222" url="https://pl.wikipedia.org/wiki?curid=208222" title="Zdzisław Balicki">
Zdzisław Balicki

Zdzisław Franciszek Balicki (ur. 27 października 1930 w Niemenczynie, zm. 16 maja 1995 we Wrocławiu) – polski ekonomista, dziennikarz i polityk komunistyczny, poseł na Sejm PRL IV, V, VI, VII i IX kadencji.
Życiorys.
Syn Franciszka i Walerii. Uzyskał tytuł zawodowy magistra ekonomii w 1961, absolwent Wydziału Ekonomiki Przemysłu Wyższej Szkoły Ekonomicznej we Wrocławiu. W latach 1946–1948 członek Związku Walki Młodych, a następnie do 1953 Związku Młodzieży Polskiej w Kaliszu. W latach 1950–1951 pracował jako kierownik personalny w Gminnej Spółdzielni w Koźminku, a od 1953 do 1954 był kierownikiem finansowym w Urzędzie Gminnym w Koźminku. W latach 1973–1980 redaktor naczelny wrocławskiego dziennika „Gazeta Robotnicza”, ponownie na tym stanowisku w latach 1981–1983. Przewodniczący Komitetu do spraw Radia i Telewizji „Polskie Radio i Telewizja” od 25 września 1980 do 7 lipca 1981. Był członkiem prezydium zarządu głównego Stowarzyszenia Dziennikarzy PRL.
W 1952 wstąpił do Polskiej Zjednoczonej Partii Robotniczej. W strukturach terenowych był instruktorem propagandy wydziału propagandy Komitetu Powiatowego w Dzierżoniowie (1955–1956), a następnie do 1957 kierownikiem wydziału, a od 1957 do 1958 sekretarzem propagandy. Obejmował kolejno funkcję I sekretarza KP PZPR w Lubaniu (1958–1962), Jeleniej Górze (1962–1963) i komitetu miasta i powiatu w Wałbrzychu (1964–1973).
Potem I sekretarz KP w Lubaniu Śląskim i Jeleniej Górze (do 1963). W latach 1963–1964 kierownik wydziału organizacyjnego Komitetu Wojewódzkiego PZPR we Wrocławiu, następnie (do 1973) I sekretarz Komitetu Miejskiego i Powiatowego PZPR w Wałbrzychu. W KW we Wrocławiu w 1957 został członkiem, a w 1965 członkiem egzekutywy. Ponadto pełnił funkcję kierownika wydziału organizacyjnego KW (1963–1964) i I sekretarza (1983–1989). W Komitecie Centralnym był zastępcą członka (1980–1981), członkiem (1986–1990), sekretarzem (1989–1990) oraz zastępcą członka Biura Politycznego KC (1988–1990).
Pełnił mandat poselski na Sejm PRL IV, V, VI, VII i IX kadencji w latach 1965–1980 i 1985–1989.
Pochowany na Cmentarzu Osobowickim.

</doc>
<doc id="208225" url="https://pl.wikipedia.org/wiki?curid=208225" title="Zerwane zaręczyny">
Zerwane zaręczyny

Zerwane zaręczyny (ang. "Sad Cypress") – powieść kryminalna Agathy Christie, wydana po raz pierwszy w 1940 roku. Powieść przeniesiono na ekran w serii "Poirot" z Davidem Suchetem w roli głównej.
Opis fabuły.
Jakże opatrznościowa dla Elinor wydaje się śmierć pięknej Mary. Za jednym zamachem pozbyła się rywalki do serca ukochanego i otrzymała ogromny spadek, który – w świetle odkryć Herkulesa Poirota – należał się zmarłej dziewczynie. Szczęście nie trwa jednak długo. Elinor staje przed sądem oskarżona o morderstwo z premedytacją i nikt, ani sławny detektyw, ani nawet narzeczony, nie wierzy w jej niewinność.
Rozwiązanie.
Prawdziwym mordercą okazuje się być siostra Hopkins. Była ona ciotką Mary Gerrard i to jej Mary przepisała swój mały majątek, nie wiedząc naprawdę kim ona jest. Siostra Hopkins wpadła jednak: gdy Elinor w dniu śmierci Mary zauważyła na ręce pielęgniarki ukłucie, ta odpowiedziała, że ukuła się różą rosnącą przy domu. Zapomniała jednak, że jest to odmiana bez kolców. W kuchni, w której Elinor robiła kanapki, znaleziono kawałek etykiety, jak początkowo sądzono od morfiny (dopiero Poirot odkrył, że nazwy leków są pisane dużą literą, a na znalezionym skrawku widniał napis „morfina”, nie „Morfina”). Siostra Hopkins zatruła Morfiną herbatę, którą piła tylko ona i Mary. Elinor, z którą spożywały lunch, nie piła herbaty, co naturalnie było bardzo podejrzane. Hopkins musiała, jak najszybciej wstrzyknąć sobie apomorfinę. Wiedziała, że gdy weźmie apomorfinę, wystąpią wymioty, po których wszystko wróci do normy. Elinor zobaczyła ukłucie zaraz po tym, jak siostra Hopkins przeszła konwulsje po wstrzyknięciu apomorfiny. Okazuje się również, ze siostra Hopkins już wcześniej mordowała dla pieniędzy.

</doc>
<doc id="208228" url="https://pl.wikipedia.org/wiki?curid=208228" title="Józef Barecki">
Józef Barecki

Józef Barecki (ur. 22 listopada 1926 w Krakowie, zm. 29 maja 1999 w Warszawie) – polski dziennikarz i działacz PZPR, poseł na Sejm PRL VII, VIII i IX kadencji, w latach 1980–1981 rzecznik rządu Józefa Pińkowskiego i Wojciecha Jaruzelskiego.
Życiorys.
Był synem Józefa i Otylii. Absolwent Szkoły Handlowej w Krakowie. Ukończył też Centralną Szkołę Dziennikarską przy KC PZPR w 1949 i Wyższą Szkołę Nauk Społecznych przy KC PZPR w 1964. W 1945 został kreślarzem w dyrekcji Polskich Kolei Państwowych w Szczecinie. Był reporterem, a następnie kierownikiem działu dziennika „Głos Szczeciński” (1947–1952), zastępcą redaktora naczelnego gazety „Kurier Szczeciński” (1952–1955), redaktorem naczelnym „Głosu Szczecińskiego” (1955–1966) oraz zastępcą redaktora naczelnego i potem redaktorem naczelnym „Trybuny Ludu” (1972–1980). Krótkotrwały przewodniczący Komitetu do spraw Radia i Telewizji „Polskie Radio i Telewizja” (od sierpnia do września 1980); rzecznik prasowy rządu (1980–1981), od 1983 redaktor naczelny powołanego wówczas oficjalnego organu rządu „Rzeczpospolita”, a następnie od 1987 programowego miesięcznika KC PZPR „Nowe Drogi”. Wchodził również w skład Rady Redakcyjnej tego miesięcznika.
W czasie wojny należał do Armii Krajowej. W latach 1945–1948 był komendantem hufca Związku Harcerstwa Polskiego w Szczecinie. Od 1947 należał do Polskiej Partii Robotniczej i następnie (od 1948) do Polskiej Zjednoczonej Partii Robotniczej, gdzie zasiadał w Komitecie Centralnym w latach 1975–1981. Od lipca 1986 do grudnia 1987 był kierownikiem Wydziału Propagandy tego organu. Poseł na Sejm PRL (1976–1989); przewodniczył kilku komisjom sejmowym – Komisji do Spraw Samorządu Pracowniczego Przedsiębiorstw (1982–1985), Komisji Administracji, Spraw Wewnętrznych i Wymiaru Sprawiedliwości (1985–1989), Komisji Nadzwyczajnej do rozpatrzenia projektu ustawy „Prawo o stowarzyszeniach” oraz projektów ustaw dotyczących związków zawodowych (1989).
Był wieloletnim przewodniczącym Zarządu Okręgu Warszawskiego, a w latach 1978–1980 był przewodniczącym Stowarzyszenia Dziennikarzy Polskich. Był także wiceprzewodniczącym Międzynarodowej Organizacji Dziennikarzy. W 1983 wybrany w skład Krajowej Rady Towarzystwa Przyjaźni Polsko-Radzieckiej. 28 listopada 1988 wszedł w skład Honorowego Komitetu Obchodów 40-lecia Kongresu Zjednoczeniowego PPR-PPS – powstania PZPR.
Na emeryturze był od 1990. Pochowany na cmentarzu Bródnowskim (kw. 5E, rząd I, grób 15).

</doc>
<doc id="208230" url="https://pl.wikipedia.org/wiki?curid=208230" title="Melchicki patriarcha Antiochii">
Melchicki patriarcha Antiochii

Melchicki patriarcha Antiochii, Aleksandrii i Jerozolimy – urząd powstał po odłączeniu się części Kościoła prawosławnego i poddaniu się władzy papieża w 1724 r., kiedy to powstał Kościół melchicki. Nazwą melchici obejmuje się wiernych pierwotnie zamieszkujących obszary Azji i Afryki, stąd patriarcha używa tytułu: „Patriarcha miast Antiochii, Aleksandrii i Jeruzalem, Cylicji, Syrii, Iberii, Arabii, Mezopotamii, Pentapolis, Etiopii, całego Egiptu i całego Wschodu, Ojciec Ojców, Pasterz Pasterzy, Biskup Biskupów, Trzynasty spośród Świętych Apostołów”.

</doc>
<doc id="208233" url="https://pl.wikipedia.org/wiki?curid=208233" title="Tales from the Elvenpath">
Tales from the Elvenpath

Tales From the Elvenpath (z ang. "Opowieści ze Ścieżki Elfów") to druga kompilacja grupy Nightwish wydana przez niemiecką wytwórnię Drakkar. Wytwórnia ta nie posiada praw do pierwszego albumu grupy "Angels Fall First", dlatego utwory z niego nie znalazły się na płycie. W zamian za to, zamieszczone zostały cztery utwory niewydane, na żadnym z albumów w pierwotnej wersji.

</doc>
<doc id="208235" url="https://pl.wikipedia.org/wiki?curid=208235" title="Śluza">
Śluza

1. «urządzenie umożliwiające przepływanie statków między zbiornikami o różnych poziomach wody»
2. «komora umożliwiająca przechodzenie między obszarami i pomieszczeniami o różnym ciśnieniu»

</doc>
<doc id="208238" url="https://pl.wikipedia.org/wiki?curid=208238" title="Bestwishes">
Bestwishes

 
Bestwishes (z ang. "Najlepsze Życzenia") to trzecia kompilacja grupy Nightwish 
Opis albumu.
"Bestwishes" to składanka, wydana przez japońską wytwórnię Toy’s Factory. Wydana i dostępna była tylko na terytorium tego kraju. Na uwagę zasługuje fakt, że mimo iż została wydana w 2005 roku, nie zawiera jeszcze utworów z albumu Once. 

</doc>
<doc id="208242" url="https://pl.wikipedia.org/wiki?curid=208242" title="Zoolook">
Zoolook

Zoolook – siódmy album Jeana-Michela Jarre’a z 1984 r. 
Charakterystyczną cechą albumu jest wykorzystanie w utworach zmiksowanych głosów ludzi mówiących lub śpiewających w ponad 30 różnych językach, m.in. australijskim, afgańskim, arabskim, balijskim, chińskim, niderlandzkim, angielskim, eskimoskim, francuskim, niemieckim, węgierskim, japońskim, malgaskim, malajskim, pigmejskim, polskim, keczua, rosyjskim, dakota, hiszpańskim, szwedzkim, tybetańskim i tureckim.
Fragmenty albumu, „Blah Blah Café” i druga połowa utworu „Diva”, są przeróbkami materiału, który pojawił się rok wcześniej na albumie "Musique pour Supermarché", wydanym w jednym egzemplarzu.
Lista utworów.
I edycja (1984)
II edycja (1985) – z remiksami utworów „Zoolook” i „Zoolookologie” z zamienionymi pozycjami na albumie
III edycja (1997 remastering)
IV Edycja (30th anniversary, 2014 remastering)

</doc>
<doc id="208247" url="https://pl.wikipedia.org/wiki?curid=208247" title="Pole obrazowe obiektywu">
Pole obrazowe obiektywu

Pole obrazowe obiektywu – pole rzutowania obrazu przez obiektyw, w którym możliwe jest naświetlenie materiału światłoczułego. 
Ze względu na budowę obiektywu fotograficznego pole obrazowe dzieli się na trzy części:
W fotografii używa się przede wszystkim pierwszej części pola obrazowego. Pierścienie powodują między innymi efekt winietowania.
Wielkość pola odwzorowania nie jest stała i zależy od ustawionej przysłony. Najmniejsze pole odwzorowania występuje przy ustawieniu na nieskończoność.
Pole obrazowe jest szczególnie ważne w fotografii wielkoformatowej, w której ruchy elementów aparatu wielkoformatowego zależą nie tylko od konstrukcji samej kamery, ale i od odpowiednio dużego pola krycia. Z tego powodu producenci obiektywów do kamer wielkoformatowych w specyfikacji obiektywu podają, poza ogniskową i kątem widzenia, również średnicę pola obrazowego.

</doc>
<doc id="208251" url="https://pl.wikipedia.org/wiki?curid=208251" title="Wishmastour 2000">
Wishmastour 2000

Wishmastour 2000 to pierwsza kompilacja grupy Nightwish.
Charakterystyka albumu.
"Wishmastour 2000", został wydany jako pierwszy i nie była to kompilacja sensu stricto, ale zbiór bardzo rzadkich i trudnych do zdobycia w tym czasie utworów. Płyta została wydana tylko we Francji.

</doc>
<doc id="208255" url="https://pl.wikipedia.org/wiki?curid=208255" title="Śluza wodna">
Śluza wodna

Śluza wodna (z niem. "Schleuse", od śrdw. łac. "sclusa", "exclusa", śluza, z łac. "excludere", wykluczać, wstrzymywać, nie dopuszczać) – budowla hydrotechniczna wznoszona na kanałach żeglownych, rzekach (jako fragment jazu) oraz pomiędzy jeziorami. Są one budowane w celu umożliwienia podczas żeglugi pokonywania różnic poziomu wody przez jednostki pływające (np. statki, barki, jachty).
Konstrukcja i działanie śluzy.
Śluza to fragment kanału przegrodzony komorą wodną. Wyróżnia się "śluzy jednokomorowe pojedyncze" do śluzowania jednego statku, "podwójne" (dwustronne) z przesuniętymi głowami do śluzowania jednocześnie dwóch statków oraz "bliźniacze" (równoległe) - tj. dwie jednakowe śluzy położone obok siebie. W przypadkach, gdy drogi wodne łączą się ze sobą pod ostrym kątem, stosowane są (bardzo rzadkie) śluzy "workowate" umożliwiające opuszczenie śluzy na wstecznym biegu lub "zwrotnicze" - gdy śluza łączy więcej niż dwie drogi wodne.
Komora śluzowa jest zamknięta ruchomymi wrotami. Najczęstsze zamknięcia to obrotowe wrota jedno- lub dwuskrzydłowe, tzw. wsporne, otwierane zawsze pod prąd: gdy poziom wody po obu stronach wrót jest różny, woda sama dociska i uszczelnia wrota. Nieco rzadziej spotykane są wrota kładzione (uchylne), które otwiera się, kładąc je do pozycji poziomej na dnie, a statki przepływają nad nimi: stosuje się je tylko od strony wody górnej, gdyż od strony wody dolnej byłyby zbyt wysokie, aby je kłaść. Trzecim rodzajem wrót są wrota podwieszone czyli windowe, unoszone w górę na linach nośnych, a bardzo rzadko występują wrota przesuwne, które przy otwieraniu wsuwa się we wnękę obok komory (w Polsce takie wrota znajdują się tylko na śluzie Żerań).
Działanie śluzy polega na tym, że jednostka pływająca wpływa do komory przez jedną przegrodę otwartą, przy drugiej przegrodzie zamkniętej. Otwarta przegroda następnie jest zamykana i woda, w zależności od potrzeby, jest napuszczana do komory lub z niej wypuszczana. Po wyrównaniu się poziomów w komorze i kanale wylotowym otwarte zostają wrota i jednostka wypływa z komory.
Wpuszczanie i wypuszczanie wody odbywać się może na kilka sposobów. Najstarszy to zastawki umieszczone we wrotach śluzy, stosowane na małych śluzach. Podobną metodą stosowaną przy wrotach windowych, które nie mają zastawek, jest nieznaczne uniesienie wrót, aby woda bezpiecznie zalała komorę przez wąską szczelinę pod nimi. Druga metoda to przepusty boczne, krótkie kanały umieszczone obok wrót: jest to stosunkowo szybki sposób wymiany wody, ale wiąże się z większym falowaniem podczas śluzowania w górę. Na dużych śluzach stosuje się kanały obiegowe poprowadzone wzdłuż całej komory śluzy: równomiernie rozprowadzają one wpuszczaną wodę kilkoma przepustami, co zmniejsza falowanie. Najbardziej skomplikowanym sposobem, stosowanym przy bardzo dużej różnicy poziomów (rzędu kilkunastu metrów) jest zamknięta komora zasilająca, która znajduje się pod właściwą komorą śluzy i jest z nią połączona otworami: wówczas wodę wlewa się do komory zasilającej, a komora żeglugowa śluzy napełnia się od dołu i praktycznie bez falowania (na terenie Polski nie ma śluzy o takiej konstrukcji).
Gdy różnica poziomu wód jest duża, budowane są zbiorniki oszczędnościowe, położone na pośredniej wysokości. Podczas śluzowania w dół woda z górnej części komory spływa do zbiornika oszczędnościowego i w nim pozostaje - dopiero woda z dolnej części komory jest spuszczana poza śluzę. Woda ze zbiornika jest potem wpuszczana do dolnej części komory podczas śluzowania w górę: dzięki temu woda jest używana dwukrotnie, a przy dwóch zbiornikach, położonych na różnych poziomach, nawet trzykrotnie. W Polsce zbiorniki oszczędnościowe znajdują się na trzech śluzach: Okole i Czyżkówko na Kanale Bydgoskim mają po dwa zbiorniki, zatem zużycie wody wynosi tylko jedną trzecią pojemności komory, a w Borku Szlacheckim istnieje jeden zbiornik na najwyższej śluzie w Polsce. 
Największe na świecie śluzy znajdują się na Kanale Panamskim, są to dwa oddane do eksploatacji w roku 2016 zespoły trzykomorowych śluz Cocoli (od strony Pacyfiku) i Agua Clara (od strony Zatoki Meksykańskiej); mieszczą one statki o szerokości do 49 m, długości 366 m i zanurzeniu 15 m (49 ft). Każda z komór ma trzy zbiorniki oszczędnościowe.
Istnieją też śluzy powodziowe, nieżeglugowe, w istocie wrota, które są otwierane w przypadku zagrożenia powodziowego, w celu skierowania fali powodziowej na polder.
Wynalezienie śluzy.
Kanałowa śluza komorowa została wynaleziona w Chinach w 984 roku przez Qiao Weiyue, którego rok wcześniej mianowano zastępcą komisarza transportu na terenie ówczesnej prowincji Huainan. Wcześniej Chińczycy stosowali pochylnie, po których wciągano płaskodenne łodzie w górę za pomocą lin naciąganych na kabestanach obracanych przez woły. Metoda ta miała jedną wielką wadę: łodzie często ulegały wypadkom, a wówczas transportowane nim mienie (np. cesarskie zboże) było rozkradane.
Qiao Weiyue rozwiązał ten problem konstruując na Rzece Zachodniej pod Huaiyin pierwszą na świecie śluzę komorową z dwojgiem wrót, przykrytą zadaszeniem. Była ona długa na 76,2 m (50 kroków/250 stóp) i umożliwiała pokonanie różnicy poziomów od ok. 1,22 m do ok. 1,50 m (4-5 stóp). Wynalazek śluzy szybko rozpowszechnił się w Chinach umożliwiając rozwój transportu wodnego i konstrukcję m.in. Wielkiego Kanału oraz przebudowę w XI w. Kanału Magicznego. Pierwsza znana śluza komorowa w Europie pochodziła z 1373 roku.
Śluzy pływowe.
W portach morskich położonych na wodach pływowych, często dostępnych jedynie podczas przypływu, stosuje się śluzy lub wrota pływowe, utrzymujące stały poziom wody w porcie.
Podnośnie i pochylnie - śluzy mechaniczne.
"Osobny artykuł: Podnośnia (żegluga)."
"Osobny artykuł: Pochylnia (żegluga)."
Śluzy mechaniczne, wśród których wyróżnia się w locji śródlądowej podnośnie i pochylnie, różnią się tym od zwykłych, że statek nie jest w nich podnoszony i opuszczany przez zmianę poziomu wody, ale jest przenoszony mechanicznie w komorze (kesonie, wannie) albo na szynowym wózku. Wśród podnośni pionowych, działających na zasadzie windy unoszącej komorę ze statkiem, wyróżnia się konstrukcje linowe (najczęściej stosowane), tłokowe (najstarsze), pływakowe i obrotowe. 
Podnośnia wykorzystuje prawo Archimedesa, zgodnie z którym komora wypełniona wodą waży tyle samo bez względu na to, czy są w niej statki, czy też ich nie ma, zatem komorę taką daje się bardzo dokładnie zrównoważyć balastami i do jej napędu potrzeba dzięki temu niewiele energii, a np. podnośnia tłokowa nie zużywa jej wcale. Przykładem jest położona w Niemczech, przy granicy z Polską linowa podnośnia statków Niederfinow. Najstarsza podnośnia (tłokowa) znajduje się w Anderton w Wielkiej Brytanii, zbudowana została w 1875 r. . Najwyższa w Europie podnośnia znajduje się w Strépy-Thieu w Belgii, na Kanale Centralnym między Mozą a Skaldą, unosi ona statki na 73,5 m i zastąpiła cztery starsze i mniejsze podnośnie, używane obecnie do ruchu turystycznego. Najnowszym rozwiązaniem jest podnośnia obrotowa podobna do koła wodnego (o zasadzie działania podobnej do "diabelskiego młyna") - dotychczas zbudowano jedną, Falkirk Wheel, w Falkirk w Szkocji.
Wśród pochylni, które przenoszą statki nie w pionie, a po ziemi na szynach, wyróżnia się pochylnie mokre, w których statki są transportowane w komorze wypełnionej wodą oraz suche, w których transportowane są one na wózkach, bez wody. Pod względem kierunku ruchu pochylnie dzielą się na wzdłużne i boczne. Kesony pochylni mokrych mają wrota umożliwiające połączenie ich z kanałem. Tak działa pochylnia w Ronquieres w Belgii (położona na tej samej drodze wodnej, co podnośnia Strepy-Thieu), gdzie komory poruszają się zgodnie z kierunkiem kanału.. Odmiennie skonstruowana jest pochylnia w Arzviller we Francji, której komora porusza się na zboczu na skośnych szynach, bokiem w stosunku do kanału. Do nielicznych obecnie pochylni suchych, przewożących statki na wózkach bez wody, należy pięć pochylni na Kanale Elbląskim w Polsce.
Podnośnie i pochylnie stosowane są w celu znacznego przyspieszenia ruchu przy dużych różnicach wysokości oraz dla oszczędzania spływającej wody, której duże śluzy o znacznej różnicy poziomów dużo tracą, nawet przy stosowaniu komór oszczędnościowych. Cykl śluzowania w Falkirk Wheel trwa ok. 15 minut, a podnośnia zastąpiła 11 śluz. Unoszenie podnośni w Niederfinow trwa 5 minut, zastąpiła ona 4 wysokie, 9-metrowe śluzy, a pochylnia w Arzviller zastąpiła 12 śluz, których pokonanie trwało pół doby. Przebycie jednej pochylni na Kanale Elbląskim trwa poniżej 30 minut, a pięć pochylni pokonuje tam 99 m różnicy poziomów. Dla porównania przebycie śluzy wielostopniowej Caen Hill w Devizes, Wielka Brytania (łącznie 29 komór: 16-komorowe schody śluzowe oraz z jednej strony 6, a z drugiej 7 śluz na odcinku o długości łącznej 3,2 km), co oznacza 72 m różnicy poziomów, zajmuje 5-6 godzin. 
Śluzy w Polsce.
W Polsce obecnie znajduje się 109 czynnych śluz, w tym jedna na wodach morskich, jedna położona poza wodami żeglownymi i jedna praktycznie wyłączona z eksploatacji, a także 5 wózkowych pochylni suchych i jedna śluza otwarta na stałe. 23 śluzy (położone na Odrze i Kanale Gliwickim) mają po dwie równoległe komory.
Znajdujące się w Polsce śluzy to:
Podana w każdym przypadku klasa żeglugowa to ta, która wynika z parametrów samej śluzy (długość, szerokość i głębokość nad progami) – drogi wodne, na których śluzy leżą, często mają klasę niższą.

</doc>
<doc id="208258" url="https://pl.wikipedia.org/wiki?curid=208258" title="Namangan">
Namangan

Namangan (uzb. cyr. i ) – miasto we wschodnim Uzbekistanie, w Kotlinie Fergańskiej, nad Północnym Kanałem Fergańskim, siedziba administracyjna wilajetu namangańskiego. W 2016 roku liczyło ok. 467,9 tys. mieszkańców. Ośrodek przemysłu lekkiego (włókienniczy, obuwniczy, odzieżowy), spożywczego, elektrotechnicznego oraz chemicznego. W mieście działają dwa teatry, dwa muzea oraz uniwersytet.
Historia.
Pierwsze wzmianki o Namanganie pochodzą z XV wieku. Miejscowość uzyskała prawa miejskie w 1610 roku. Dzięki rozwojowi rzemiosła Namangan stał się w połowie XVIII wieku jednym z ważniejszych miast w Kotlinie Fergańskiej. W tym samym wieku miasto zostało przyłączone do chanatu kokandzkiego, a po likwidacji chanatu w 1876 roku zostało włączone do Imperium Rosyjskiego. W 1926 roku miasto nawiedziło silne trzęsienie ziemi.

</doc>
<doc id="208259" url="https://pl.wikipedia.org/wiki?curid=208259" title="PZA Loara">
PZA Loara

PZA Loara (Przeciwlotniczy Zestaw Artyleryjski Loara) – zintegrowany samobieżny artyleryjski zestaw przeciwlotniczy oparty na zmodernizowanym podwoziu czołgu T-72. Pojazd ten przeznaczony miał być do zwalczania środków ataku powietrznego (samoloty, pociski manewrujące, śmigłowce, środki bezpilotowe oraz inne), działających na bardzo małych, małych i średnich wysokościach. Może również niszczyć lekko opancerzone cele lądowe i nawodne.
Konstrukcja.
Na samonośnym podwoziu zamontowano wieżę, zespawaną z pancernych blach walcowanych. Napęd obrotu wieży, jak i mechanizmy podnoszenia działek są elektryczne. Napędy te zapewniają wysokie prędkości kątowe ruchu. Masa wieży wraz z zapasem amunicji i załogą wynosi 13 ton.
Uzbrojenie.
Wewnątrz wieży znajdują się zasobniki z amunicją oraz układ zasilania działek. Wieża jest wyposażona w nowoczesne sensory pozwalające na wykrywanie i przechwytywanie celów powietrznych poruszających się z prędkością do 500 m/s. Dwie armaty przeciwlotnicze Oerlikon KDA (produkowane na licencji przez Hutę Stalowa Wola) zasilane nabojem 35x228 mm zapewniają skuteczne niszczenie celów na odległości do co najmniej 4000 m. Do armat wykorzystywana będzie amunicja typu FAPDS-T (uniwersalny, rdzeniowy, podkalibrowy w sabocie pocisk przeciwpancerny ze smugaczem - rozkruszający się po uderzeniu w cel i rażący odłamkami), APFSDS-T (uniwersalny, rdzeniowy, podkalibrowy w sabocie pocisk przeciwpancerny ze smugaczem, stabilizowany brzechwowo), AHEAD (z elektronicznym programowaniem momentu wybuchu i rozlotu elementów rażących).
Wykrywanie.
Zintegrowana głowica śledząca zawiera radar Ericsson Microwave Systems Eagle o paśmie fal milimetrowych, kamerę termalną IR SAGEM produkcji francuskiej, kamerę TV PCO KTVD-1 oraz dalmierz laserowy PCO DL-1 o wysokiej częstotliwości produkcji polskiej. Na pylonie z tyłu wieży umieszczono antenę trójwspółrzędnej stacji radiolokacyjnej wstępnego wykrywania celów. Radar ten ma antenę z szykiem fazowym i przeszukiwaniem elektronicznym w pionie. Jest on zintegrowany z systemem rozpoznawczym "swój-obcy". Częstotliwość odświeżania informacji wynosi 1 s (antena wiruje z prędkością 60 obr./min). Radar charakteryzuje niewielka moc, niewielkie listki boczne oraz wysoka odporność na zakłócenia pasywne i aktywne. Rozbudowany układ kierowania ogniem pozwala na pracę z wyłączonym radarem wstępnego wykrywania, co uniemożliwia namierzenie i zniszczenie zestawu pociskiem radiolokacyjnym. Zestaw bowiem jest tak skonstruowany, że na polu walki jeden pojazd z baterii może otrzymywać informacje o nieprzyjacielu z urządzeń zewnętrznych np. ze stacji NUR-22 czy Łowcza-3. Na ich podstawie nakierowuje swoją głowicę optoelektroniczną i w sposób bierny, a więc bez promieniowania, śledzi cel i prowadzi do niego ogień.
Do zalet Loary należy także wykrywanie celów w czasie ruchu pojazdu, może pracować w kilku trybach- automatycznym, półautomatycznym, oraz ręcznym gdzie załoga ma pełną kontrolę strzelania. Od momentu wykrycia, identyfikacji aż do zniszczenia celu upływa najwyżej 10 s.
Wykorzystanie.
Mimo zapotrzebowania Wojska Polskiego w najbliższych latach na co najmniej 160 zestawów LOARA i ok. 100 zestawów rakietowej wersji, oraz bardzo pozytywnych opinii specjalistów obrony przeciwlotniczej MON nie zamówił - poza 1 prototypem - ani jednej sztuki.

</doc>
<doc id="208260" url="https://pl.wikipedia.org/wiki?curid=208260" title="The Essential Jean-Michel Jarre">
The Essential Jean-Michel Jarre

The Essential Jean-Michel Jarre – album Jeana-Michela Jarre’a, wydany w 1983 roku. Niektóre kopie mają tytuł "The Essential Jean-Michel Jarre", a niektóre "The Essential". Album doczekał się reedycji w 1985 roku pod tytułem "The Essential 1976-1986". Jarre wydał także w 2004 roku album o tym samym tytule.
Album zawiera utwory od czasu "Oxygène" do "Zoolook".

</doc>
<doc id="208261" url="https://pl.wikipedia.org/wiki?curid=208261" title="Electronic Arts">
Electronic Arts

Electronic Arts – amerykański producent oraz wydawca gier komputerowych. Jest to drugie co do wielkości przedsiębiorstwo zajmujące się grami w obu Amerykach i Europie pod względem przychodów i kapitalizacji rynkowej po Activision Blizzard, a wyprzedzające Take-Two Interactive, CD Projekt i Ubisoft.
Przedsiębiorstwo opracowuje i publikuje gry z wielu serii, takich jak: "Battlefield", "Need for Speed", "The Sims", "Medal of Honor", "Command &amp; Conquer", "Dead Space", "Mass Effect", "Dragon Age", "Army of Two", "Titanfall" i "Star Wars", a także tytuły spod szyldu EA Sports: "FIFA", "Madden NFL", "NBA Live", "NHL" i "EA Sports UFC". Tytuły udostępniane są na własnej platformie dystrybucji cyfrowej Origin. Electronic Arts jest również właścicielem wielu studiów gier, takich jak EA Tiburon w Orlando, EA Vancouver w Burnaby, DICE w Sztokholmie i Los Angeles, BioWare w Edmonton i Austin oraz Respawn Entertainment w Los Angeles.
Struktura firmy.
W skład Electronic Arts wchodzą następujące przedsiębiorstwa:
W większości państw gdzie wydawane są gry EA, założone są filie dystrybucyjne na przykład Electronic Arts Polska.
Kontrowersje.
Od połowy 2000 roku Electronic Arts znajduje się w centrum wielu kontrowersji dotyczących przejmowania studiów i praktyk antykonsumenckich w poszczególnych grach, a także procesów sądowych zarzucających EA antykonkurencję przy podpisywaniu kontraktów na sportowe gry. W 2012 i 2013 r. Firma została nazwana „Najgorszą firmą w Ameryce” przez Consumerist, natomiast w 2018 r. Na liście 5 najbardziej znienawidzonych firm w Stanach Zjednoczonych przez USA Today.

</doc>
<doc id="208262" url="https://pl.wikipedia.org/wiki?curid=208262" title="Fergana">
Fergana

Fergana (uzb. "Fargʻona", uzb. cyr. Фарғона; ros. Фергана, "Fiergana") – miasto we wschodnim Uzbekistanie, w Kotlinie Fergańskiej, siedziba administracyjna wilajetu fergańskiego. W 2011 roku liczyło ok. 238 tys. mieszkańców. Jedno z najmłodszych miast Uzbekistanu. 
W mieście działają dwa uniwersytety i dwa teatry.
Historia.
W średniowieczu ośrodek górniczy rud żelaza, cyny, rtęci, miedzi, ołowiu, azbestu, jak również srebra i turkusów. 
Po śmierci ojca w 1494 r. Babur – założyciel dynastii Wielkich Mogołów – został władcą Fergany. 
Współczesne miasto zostało założone przez Rosjan w 1876 roku po aneksji Chanatu Kokandzkiego do Imperium Rosyjskiego. Powstało 12 km od miasta Margelan, zostało nazwane "Nowy Margelan" i stało się centrum regionu. Głównym budynkiem, wokół którego półokręgiem powstawało miasto, była forteca wojskowa.
W 1907 roku zostało przemianowane na Skobielew (na cześć Michaiła Skobielewa), a w 1924 otrzymało obecną nazwę. Największy rozwój miasta odnotowano w XX wieku, szczególnie kiedy Uzbekistan uzyskał niepodległość. Miasto stało się jednym z głównych ośrodków przemysłowych kraju.
Architektura.
Ferganę cechuje stosunkowo nowoczesna architektura, brakuje tutaj historycznych zabytków.
Jednym z pierwszych budynków wzniesionych po ogłoszeniu niepodległości przez Uzbekistan jest wysoka na 14 metrów brama wjazdowa do miasta, nazwana "Bramą Niepodległości".
Gospodarka.
Drugie najważniejsze miasto w kraju pod względem produkcji. Ośrodek przemysłu paliwowego (rafineria ropy naftowej), petrochemicznego i chemicznego (nawozy azotowe, włókna chemiczne, tworzywa sztuczne), lekkiego (jedwabniczy, włókienniczy, obuwniczy) oraz spożywczego.
Przemysł paliwowy i petrochemiczny.
Miasto jest centrum produkcji i przetwórstwa ropy naftowej od czasu powstania pierwszej rafinerii w pobliżu miasta w 1908 roku. Od tego czasu powstało więcej rafinerii, czyniąc Ferganę ważnym punktem na gospodarczej mapie Uzbekistanu.
Produkcja nawozów.
Gaz ziemny pochodzący ze wschodniej części kraju jest transportowany do rejonu miasta, gdzie jest wykorzystywany do produkcji nawozów.

</doc>
<doc id="208265" url="https://pl.wikipedia.org/wiki?curid=208265" title="Paweł Diakon">
Paweł Diakon

Paweł Diakon (ur. ok. 720, zm. przed 800) – mnich benedyktyński z klasztoru na Monte Cassino, poeta, kronikarz, autor m.in. "Historii Longobardów".
Życiorys.
Paweł Diakon pochodził z ludu Longobardów. Prawdopodobnie miejscem urodzenia była jego posiadłość rodowa niedaleko Cividale del Friuli. Jego rodowód w linii męskiej wywodził się od Leupchisa (prapradziad po mieczu), pochodzącego z Panonii. Około 568 roku Leuphis osiadł w rejonie Forum Iulii. Pradziad Pawła Diakona, Leupihis, został porwany w 610 roku przez Awarów, jednak powrócił w rodzime strony i odbudował zniszczoną posiadłość. Dziadem Pawła Diakona był Arichis, zaś ojcem – Warnefried. Matką przyszłego mnicha była Teudelinde. Paweł Diakon miał starszego brata Arichisa, który odziedziczył posiadłość po ojcu, oraz nieznaną z imienia siostrę, która wstąpiła do klasztoru.
Paweł Diakon otrzymał wykształcenie retoryczno-gramatyczne i związał się z dworem Ratichisa, gdzie zawarł przyjaźń z córką Dezyderiusza Adelpergą i jej małżonkiem Arechisem. Prawdopodobnie w 774 roku, tj. po upadku państwa Longobardów, Paweł Diakon wstąpił do klasztoru benedyktyńskiego na Monte Cassino. Motywy tej decyzji nie są znane. Być może powodował nim polityczny upadek ludzi z jego otoczenia, bądź nakaz zwycięzcy nad Dezyderiuszem Karola Wielkiego, który w ten sposób pozbywał się niepewnych podwładnych. Już będąc zakonnikiem, dowiedział się o utracie posiadłości przez swoją rodzinę na skutek nieudanego powstania Longobardów pod wodzą Hrodgauda przeciwko Frankom, w którym wziął udział starszy brat Pawła Diakona.
W 782 roku Paweł Diakon zwrócił się z prośbą w formie elegii do Karola Wielkiego o przywrócenie majątku swojej rodzinie i wolności bratu. Został wtedy zaproszony jako nauczyciel gramatyki na dwór władcy. Wykorzystując swe zdolności dyplomatyczne, przyczynił się do zwolnienia longobardzkich jeńców z niewoli w zamian za przyrzeczenie pozostania na dworze. Spisana po jego śmierci legenda głosiła, że Paweł Diakon próbował pozbawić życia Karola Wielkiego, a gdy dwór domagał się ukarania go przez obcięcie rąk, władca odmówił. Po zamachu mnich miał udać się na wyspę, a stamtąd na dwór Arechisa i Adelpergi, po śmierci Arechisa zaś powrócić na Monte Cassino.
W 786 roku Paweł Diakon wraz z dworem Karola Wielkiego odbył podróż po Europie: klasztory Metz, Corbie, Rzym, Monte Cassino. Samodzielnie kontynuował wyprawę na dwór księcia Benewentu Arechisa. Benewent był enklawą Longobardów, która za cenę haraczu pozostała niewchłonięte przez państwo Franków, a na dworze jego władcy znajdowali schronienie uchodźcy z północnej Italii. Dzięki staraniom Pawła Diakona napięte wówczas stosunki polityczne pomiędzy Karolem Wielkim a Arechisem uległy ociepleniu.
Paweł Diakon zmarł w Monte Cassino 13 kwietnia prawdopodobnie przed 800 rokiem, gdyż w swoich dziełach przy imieniu Karola Wielkiego podawał tytuł "rex" (Karol Wielki został koronowany na cesarza w 800 roku).
Twórczość.
Dzieło "Historia Longobardów" liczy 6 ksiąg. Przy jej pisaniu Paweł Diakon korzystał z niezachowanych współcześnie dzieł Sekundusa z Trydentu (zm. 612) "Kroniki Longobardów" i prawdopodobnie z "Origo gentis Longobardorum" ("O pochodzeniu Longobardów"). Sięgnął również do "Kroniki" Perktarita, "Kroniki" Fredegara, "Księgi pontyfikalnej", prac Grzegorza z Tours, Bedy Czcigodnego, Izydora z Sewilli, Jordanesa i Wenancjusza Fortunasa. "Historia Longobardów" zawiera cytaty z Wergiliusza, Pliniusza Starszego, Aureliusza Wiktora, Justynusa.
Dzieło przedstawia historię ludu od czasów legendarnych do 744 roku. Nie jest ukończone, nie posiada wstępu i zakończenia, co może sugerować, że autor zmarł nagle i nie opisał czasów mu współczesnych. W części legendarnej Paweł Diakon zawarł m.in. informacje o germańskich wierzeniach pogańskich (bóstwo Wodan i jego żona, ludzie o psich głowach itd.), co w piśmiennictwie VIII wieku było zjawiskiem rzadko spotykanym poza Skandynawią.
"Historia rzymska" liczy 16 ksiąg. Jest to podręcznik napisany dla Adelpergi, której autor był nauczycielem. Podstawą do jego kompilacji było "Breviarium ab Urbe condita" oraz dzieje Rzymu od czasów legendarnych do cesarza Walensa autorstwa Eutropiusza. Paweł Diakon dodał do podręcznika historię okresu Justyniana Wielkiego, korzystając z "Historiarum adversus paganos libri VII" ("Siedem ksiąg dziejów przeciw poganom") Pawła Orozjusza, "Kroniki" Prospera z Akwitanii, "Liber pontificalis" ("Księgi pontyfikalnej"), "Kroniki" Świętego Hieronima, "Podstępów wojennych" Frontinusa i prac Jordanesa.

</doc>
<doc id="208273" url="https://pl.wikipedia.org/wiki?curid=208273" title="Sulpicjusz Sewer">
Sulpicjusz Sewer

Sulpicjusz Sewer (, ur. ok. 363, zm. ok. 420) – prawnik, historyk i hagiograf łaciński, pochodzący z rzymskiej Galii, w wieku około 30 lat nawrócony na chrześcijaństwo. Uważa się go powszechnie za jednego z najwybitniejszych prozaików późnej starożytności. Autor "Żywota świętego Marcina" – dzieła, które cieszyło się przez wieki niebywałą popularnością i wywarło olbrzymi wpływ na kulturę, religię, a nawet politykę europejską. Nazywany jest jednym z ojców hagiografii i "chrześcijańskim Salustiuszem".
Życie.
Skromne informacje o życiu Sulpicjusza zachowały się w jego własnych pismach, a także w listach Paulina z Noli oraz życiorysie, który sporządził Gennadiusz z Marsylii. Paulin był przyjacielem pisarza a Gennadiusz opierał się na relacjach osób, które znały Sulpicjusza osobiście, stąd ich przekazy uważa się za wiarygodne.
Okres świecki.
Sulpicjusz Sewer urodził się w Akwitanii około roku 360 – większość badaczy przyjmuje, że w roku 363, ale część uważa, iż kilka lat wcześniej. Pochodził ze znakomitej rodziny galijskiej, której członkowie zasiadali w rzymskim senacie. W IV wieku rodzina podupadła jednak majątkowo i przestała odgrywać znaczącą rolę polityczną. O jego rodzicach nic bliższego nie wiadomo, zachowała się tylko informacja, że Sulpicjusz miał siostrę.
Studiował w akwitańskiej Burdigalii (współczesne Bordeaux). W wieku około dwudziestu lat rozpoczął pracę zarobkową jako prawnik. Wkrótce został wziętym adwokatem, znanym z wyjątkowego talentu oratorskiego. Podczas kariery prawniczej zaprzyjaźnił się z wieloma znaczącymi w Galii drugiej połowy IV wieku ludźmi, między innymi z Paulinem z Noli, i uważany był za osobę o bardzo wysokiej pozycji społecznej.
Około roku 390 Sulpicjusz nawrócił się na chrześcijaństwo i ożenił. Motywy jego nawrócenia nie są dokładnie znane, ale najprawdopodobniej związane były z małżeństwem, gdyż rodzina narzeczonej wyznawała chrześcijaństwo. Młodziutka, kilkunastoletnia żona (nieznana z imienia) wniosła w posagu znaczne majętności, co uwolniło Suplicjusza od trosk materialnych.
Kilka miesięcy później doszło do wydarzenia, które zmieniło życie przyszłego pisarza. Zmarła jego żona, będąc prawdopodobnie w ciąży. Zrozpaczona teściowa Bassula przekazała Sulpicjuszowi cały majątek rodzinny. Znakomity adwokat, człowiek wówczas już bardzo bogaty i o wysoko sięgających koneksjach, przeżył głęboki wstrząs emocjonalny i wycofał się z działalności zawodowej.
Nie wiadomo dokładnie kiedy, ale przypuszczalnie po kilku miesiącach od śmierci żony, Sulpicjusz podjął radykalną decyzję. Mimo że całe dotychczasowe życie dążył do odbudowy pozycji finansowej i politycznej rodziny a obawiał się biedy, postanowił porzucić pozycję społeczną i bogactwa. Pieniądze i większość posiadłości rozdał pomiędzy ubogich, a sam osiedlił się w majątku Primuliacum. Pozostawił sobie tytuł własności i zarząd tej posiadłości. Dokładna lokalizacja Primuliacum nie jest znana, prawdopodobnie leżało ono w południowej Akwitanii lub w Galii Narbońskiej.
Okres zakonny.
W Primuliacum do Sulpicjusza dołączyła jego teściowa oraz grupa znajomych, przyjaciół, zakonników, a nawet niewolników. Dla okolicznej ludności Sulpicjusz ufundował kościół, w którym odprawiano nabożeństwa. W majątku prowadzono intensywne życie religijne i intelektualne, przypominające to, które Augustyn z Hippony wiódł w Cassiciacum u boku św. Moniki. Modlono się, czytano, prowadzono dysputy religijne i noszono włosiennice, ale nie przypominało to życia w surowych klasztorach, jakie zakładali św. Marcin czy Pachomiusz.
Podczas dysput w Primuliacum często padało imię biskupa Marcina z odległego Tours, który uchodził za postać wielce kontrowersyjną – wychwalaną przez jednych a ganioną przez innych. Sulpicjusz, który wybrał się na pielgrzymkę do grobu świętego Feliksa, zawędrował w roku 394 lub 395 nad Loarę, aby wyrobić sobie własny pogląd na temat Marcina. Został przyjaźnie powitany a osobowość oraz rozległa działalność biskupa Tours wywarły na nim silne wrażenie. Pod wpływem tej fascynacji postanowił spisać dzieło na temat życia Marcina. Do listopada roku 397 (śmierci biskupa) kilkukrotnie podróżował między Primuliacum a Tours, zbierając materiały do swojej pracy.
"Żywot", który w ostatecznej wersji został opublikowany prawdopodobnie kilka miesięcy po pogrzebie św. Marcina, od razu zyskał wielką popularność. Spotkał się jednak z krytyką ze strony części wpływowego duchowieństwa i galijskiej arystokracji. Krytyka działalności Marcina, występująca jeszcze za życia świętego, nasiliła się po jego śmierci. W obronie dorobku zmarłego biskupa oraz własnego dzieła napisał Sulpicjusz w latach 397–398 "Listy,", a w latach 403–404 "Dialogi". W "Listach" przedstawił argumenty wskazujące na świętość Marcina, a w "Dialogach" dowodził, że Marcin był jednym z największych ascetów i mistrzów duchowych chrześcijaństwa. W obu tych dziełach Sulpicjusz nie szczędził krytyki i złośliwości duchowieństwu galijskiemu.
Po roku 403 (dokładna data nie jest znana) Sulpicjusz rozpoczął żmudną pracę erudycyjną, pisząc "Kronikę", w której zamierzał przedstawić historię świata z punktu widzenia chrześcijaństwa. Dzięki badaniom współczesnych naukowców wiadomo, że Sulpicjusz musiał zebrać w Primuliacum pokaźną bibliotekę, bo opierał się na wielu różnorakich źródłach, które oddawał z niezwykłą rzetelnością.
W ostatnim okresie życia nie wyjeżdżał już z Primuliacum, chociaż prowadził ożywioną korespondencję z przyjaciółmi w całej Galii. W regionie zapoczątkował ewangelizację, dla potrzeb której ufundował baptysterium. Przyjął też święcenia kapłańskie, a w kościele przy ołtarzu ustawił wizerunki świętego Marcina i Paulina z Noli. Ponieważ Gennadiusz przekazał, że jako kapłan Sulpicjusz skłaniał się ku semipelagianizmowi, lecz następnie z tych poglądów się wycofał i nałożył na siebie pokutę milczenia, badacze twierdzą, że pisarz umarł po roku 414, kiedy to semipelagianizm zaczął oddziaływać na środowiska kościelne w Galii. Większość uczonych uznaje za orientacyjną, przybliżoną datę śmierci Sulpicjusza, rok 420.
Dzieła.
Żywot świętego Marcina.
Najsłynniejsze dzieło Suplicjusza to biografia Marcina z Tours rozpoczynająca się od narodzin bohatera. Ponieważ autor nie zrelacjonował śmierci Marcina, choć w niektórych fragmentach pisał o nim jako osobie zmarłej, część badaczy wysunęła hipotezę, że dzieło miało dwie redakcje. Pierwsza została ukończona w roku 396, gdyż wiadomo, że wówczas czytał "Żywot" Paulin z Noli. Po śmierci Marcina w listopadzie 397 roku, wobec krytyki jaką wywołała ocena postaci biskupa Tours i jego biografia, autor dodał kilka polemicznych fragmentów, między innymi nowe zakończenie. Pod koniec 397 lub na początku 398 roku "Żywot" został opublikowany i od razu cieszył się wielkim powodzeniem.
Pisząc "Żywot" Sulpicjusz zastosował do swojej pracy wszelkie wymogi stawiane przed dziełem historiograficznym, wzorując się przede wszystkim na Tacycie i Swetoniuszu. Zbierał informacje z różnych źródeł i starał się udokumentować przytaczane fakty. Podawał dokładnie źródła, z których zaczerpnął poszczególne informacje. Były to wspomnienia samego Marcina oraz relacje osób, które były świadkami różnych wydarzeń. Osoby te wymieniał z imienia a niekiedy podawał dokładniejsze o nich dane. Gdy nie był pewien wiarygodności jakiejś informacji, zaznaczał to stosując formułę "tak się mówi". Niektóre wydarzenia opowiedział jako naoczny świadek, ale przytaczał wówczas imiona innych osób, które mogły potwierdzić jego relacje.
Z drugiej strony Sulpicjusz z wykształcenia był świetnym retorem, więc w swojej prozie zastosował zasady sztuki retorycznej sformułowane przez Cycerona i Kwintyliana. Żywot został napisany w retorycznym rodzaju osądzającym z zastosowaniem wszystkich trzech stylów – niskiego, wysokiego i średniego. Sulpicjusz wychwalał Marcina dowodząc, że był wyższy od świętych Wschodu, Ojców Pustyni, innych świętych biskupów – równy prorokom i apostołom, a nawet zbliżył się do Chrystusa poprzez swoje cuda. W niektórych fragmentach dzieła, stosując styl wysoki, opisał swojego bohatera w sposób wzbudzający emocje, dążąc do „poruszenia” odbiorcy.
Marcina przedstawił Sulpicjusz jako żołnierza z musu, biskupa z obowiązku, mnicha z wyboru, przede wszystkim zaś jako mistrza duchowego i cudotwórcę. Postać została zbudowana według antycznego wzorca mędrca i filozofa oraz chrześcijańskiego wzorca męża bożego – połączonych w postać, która idzie przez świat dając świadectwo najwyższym wartościom. Z jednej strony Sulpicjusz używał w swoim dziele klasycznych pogańskich toposów, jak w motywach o złym-dobrym zbójcy czy prostaku-mędrcu, z drugiej dokonał transpozycji cudów starotestamentowych, wskazując na Marcina jako kontynuatora misji proroków.
Listy.
"Listy" stanowią niejako uzupełnienie "Żywota". Jak wynika z ich treści, Sulpicjusz nie był świadkiem śmierci Marcina ani uczestnikiem pogrzebu biskupa. Nie dysponując wiarygodnymi relacjami, nie dołączył informacji o tych wydarzeniach do biografii Marcina, tylko opowiedział o nich w bardziej subiektywnej formie listu. "Listy" miały wyraźny charakter polemiczny – bronił w nich Sulpicjusz dorobku swojego bohatera, jak i wartości biografii, którą napisał.
W pierwszym liście, do kapłana (później biskupa) Euzebiusza, Sulpicjusz podniósł kolejne argumenty za świętością Marcina, polemizując z krytykami "Żywota". W liście drugim, do diakona Aureliusza, opowiedział w jaki sposób dowiedział się o śmierci Marcina, zapisał własne rozważania związane z tym wydarzeniem i wyraził nadzieję, że święty będzie się za nim wstawiał w niebie. W liście trzecim, do teściowej Bassuli, przedstawił zebrane przez siebie informacje na temat śmierci i pogrzebu Marcina.
Dialogi o życiu świętego Marcina.
Dwie księgi dialogów ("Dialogorum libri II") relacjonują dyskusję toczoną pomiędzy trójką przyjaciół – Sulpicjuszem Sewerem, Gallusem (uczniem Marcina) oraz Postumianem, który po trzyletnim pobycie na Wschodzie powrócił do Galii. Dzieło rozpoczyna się od opowieści Postumiana o życiu i cudach świętych mężów w Egipcie. Postumian podał w niej wiele, skądinąd nieznanych, informacji o zakonnikach i rozwoju klasztorów na Wschodzie. W odpowiedzi Gallus starał się wykazać, że święty Marcin przewyższał wschodnich ascetów dzięki świętości życia, zrozumieniu istoty duchowości chrześcijańskiej oraz apostolskiej działalności. W drugiej księdze krąg uczestników dialogu poszerza się ("inruit turba monachorum") a Sulpicjusz wprowadził motyw patriotyczny – okoliczni księża i zakonnicy z radością słuchali opowieści o wyższości biskupa i zakonnika z Galli nad świętymi mężami ze Wschodu.
Kronika.
"Kronika" ("Chronicorum libri II") zawiera zarys historii świata oparty na przekazie biblijnym, a następnie dzieje chrześcijaństwa do początków V wieku, powiązane z historią cesarstwa rzymskiego. Poza Starym Testamentem, głównymi źródłami dla Sulpicjusza były dzieła Euzebiusza z Cezarei i św. Hieronima. Wykorzystał też prace co najmniej kilkunastu innych pisarzy. Swoje źródła relacjonował dokładnie. Czasy sobie współczesne Sulpicjusz przedstawił samodzielnie. Opisując upadek moralności w IV i V wieku, autor doszedł w ostatnich akapitach dzieła do wniosku, że zjawisko to zwiastuje koniec epoki.
Pierwsza księga "Kroniki" była skrótem ksiąg historycznych Starego Testamentu, od stworzenia świata do narodzenia Chrystusa. Sulpicjusz pominął zagadnienia prawne i kultowe, nie streszczał ksiąg prorockich czy poetyckich. Okres opisany w Ewangeliach i Dziejach Apostolskich pominął, gdyż jak twierdził, nie czuł się na siłach, by udźwignąć tak wielki ciężar. Drugą księgę autor rozpoczął od pobieżnej relacji z okresu prześladowań chrześcijan. Przechodząc do czasów Konstantyna Wielkiego opowiedział o znalezieniu drzewa Krzyża Świętego i obszernie przedstawił dzieje kontrowersji ariańskiej, ale tylko do śmierci św. Hilarego w roku 367. Końcowe fragmenty dzieła poświęcone zostały przede wszystkim historii pryscylianizmu.
"Kronika" była skrótem historii ("compendiosa lectione"), jakich pod koniec starożytności powstało wiele. Wyróżniała się jednak elegancką łaciną, wzorowaną na Liwiuszu, Tacycie i Salustiuszu. Stanowi też cenne źródło dla współczesnych badaczy ze względu na rzetelność jej autora.
Recepcja.
Literatura.
Przez sobie współczesnych Sulpicjusz był uważany za twórcę wybitnego, a jego prace naśladowano jeszcze za życia pisarza i wkrótce po jego śmierci. Pod wpływem prozy Sulpicjusza napisali własne dzieła Paulin z Noli, Paulin autor "Żywota świętego Ambrożego", Hilary z Arles ("Żywot świętego Honorata"), Uranius ("Żywot Paulina z Noli"), Posydiusz z Kalamy ("Żywot świętego Augustyna"). Wychowany na pogańskiej kulturze klasycznej subtelny pisarz stał się w ten sposób, obok Atanazego z Aleksandrii, jednym z dwóch ojców hagiografii europejskiej.
W drugiej połowie V wieku "Żywot" przerobił wierszem Paulin z Périgueux (Petricordii). Określił on swoje dzieło jako "translatio" lub "transcripta oratio". Ponownie przerobił "Żywot" na utwór wierszowany Wenancjusz Fortunat w VI wieku. Grzegorz z Tours oparł się na Sulpicjuszu w swojej "Historii Franków", a za nim podobnie robili wszyscy kronikarze średniowieczni.
Dzieła Sulpicjusza stały się punktem wyjścia dla całej późniejszej literatury o świętym Marcinie. Dodawano w niej co prawda legendy i cuda pośmiertne, ale schemat opowieści pozostawał niezmieniony. W średniowieczu biografia Marcina znalazła się we wszystkich zbiorach legend, na przykład Złotej legendzie Jakuba de Voraigne. Powstawały wielce popularne "Martiniana" – zbiory utworów o Marcinie będące przeróbkami Sulpicjusza. Olbrzymia liczba hymnów liturgicznych, pieśni, a nawet piosenek opierała się na tekście Sulpicjusza, który przerabiano także na misteria, bardzo popularne do XVI wieku w całej Europie.
O ile "Żywot", "Listy" i "Dialogi" było powszechnie znane i cieszyły się ogromną popularnością, to "Kronika" zachowała się tylko w jednym średniowiecznym rękopisie. Wzbudziła natomiast zachwyt u pisarzy renesansowych. Joseph Scaliger, na przykład, stwierdził że Sulpicjusz był „wśród pisarzy kościelnych piszącym w najczystszym języku” ("ecclesiasticorum purissimus scriptor").
Kult św. Marcina.
Wśród badaczy tej problematyki występuje różnica zdań w sprawie roli, jaką Sulpicjusz Sewer odegrał w narodzinach i rozwoju kultu świętego Marcina. Część uważa, że autor "Żywota" był jedynie wyrazicielem istniejącego już za jego życia kultu. Większość uczonych jest zdania, że w IV-wiecznej Galii było wiele postaci, które były co najmniej równe Marcinowi świętością, sławą i znaczeniem – np. Delfin z Bordeaux, Wiktryk z Rouen czy Paulin z Noli. Jednak biografia pióra Sulpicjusza – poruszająca czytelników i napisana w pięknej łacinie – cieszyła się ogromną popularnością i przyczyniła się do szybkiego rozwoju kultu Marcina – najpierw w Galii, a potem w całej chrześcijańskiej Europie.
Postać Marcina, taka jak ją czczono przez wieki, była znana przede wszystkim z literackiego ujęcia w pracach Sulpicjusza. Dlatego liczne fragmenty dzieł Sulpicjusza wywarły olbrzymi wpływ na szeroko rozumianą kulturę i politykę. Najbardziej dobitnym przykładem jest opowiadanie o wydarzeniu z Amiens – historia o tym, jak Marcin okrył własnym płaszczem biedaka była powielana w niezliczonych motywach literackich oraz ikonograficznych. „Płaszczyk” Marcina ("capella") stał się jedną z najważniejszych relikwii chrześcijaństwa. Powiewał, na przykład, nad rycerstwem europejskim podczas bitwy pod Poitiers z muzułmanami.
Krytyka.
Dzieła Sulpicjusza cieszyły się niesłabnącą popularnością i wiarygodnością aż do XVIII wieku. Jako pierwszy zarzucił Sulpicjuszowi kłamstwa francuski wydawca z okresu oświecenia, Leclerc, podważając wiarygodność całej twórczości starożytnego autora. Tezy te podjął inny francuski historyk E.C. Babut w dziele "S.Martin de Tours", wydanym w Paryżu w roku 1912. Według badań Babuta Marcin był postacią historyczną, ale jego biografia była literackim wymysłem Sulpicjusza. Dzieła Sewera, w opinii Babuta, były zlepkiem opowiadań zaczerpniętych z Biblii, legend o mnichach i wymyślonych przez Sulpicjusza niewiarygodnych opowieści, które zyskały popularność dopiero wówczas, gdy zmarli ludzie znający Marcina osobiście.
Hiperkrytyczne stanowisko Babuta spotkało się z reakcją wielu uczonych specjalizujących się w dziejach literatury starożytnej. Głos zabrali między innymi jeden z najwybitniejszych specjalistów od hagiografii, bollandysta Hippolyte Delehaye (który wcześniej udowodnił niewiarygodność legend o świętym Mikołaju), historyk starożytnej Galii C. Julian czy współczesny historyk literatury francuskiej J. Fontaine. Wykazali oni, że literackie motywy i zasady retoryki, za pomocą których Sulpicjusz wystylizował "Żywot", nie dają podstaw, aby autorowi zarzucać kłamstwa i świadomy montaż postaci. Zdaniem większości współczesnych badaczy dzieła Sulpicjusza są wiarygodne – trzeba tylko spod stylizacji hagiograficznej i retorycznej wydobyć prawdziwą postać świętego Marcina.

</doc>
<doc id="208275" url="https://pl.wikipedia.org/wiki?curid=208275" title="Czu">
Czu

Czu (t. "Czuj", "Szu"; ros. "Чу", kirg. "Чүй", kaz. "Шу") – rzeka w północnym Kirgistanie i w południowym Kazachstanie. Jej długość wynosi 1067 km, powierzchnia zlewni 62,5 tys. km², średni przepływ 130 m³/s (u ujścia z gór). 
Rzeka Czu powstaje z połączenia rzek Dżoonaryk i Koczkor spływających z pasm Gór Kirgiskich i Terskej Ałatau na zachodnim krańcu Tienszanu. U połączenia rzek utworzono sztuczny Ortotokojski Zbiornik Wodny (47 km³). Czu płynie na wschód Kotliną Issyk-kulską i w miejscowości Bałykczy zbliża się na kilka kilometrów do zachodniego krańca jeziora Issyk-kul. Nie łączy się z nim jednak ani nie przyjmuje z niego dopływów (tylko przy najwyższych stanach wody część wód Czu wpada do tego jesiora przez odnogę zwaną "Kutemałdy"), lecz skręca gwałtownie na północny zachód. Wąwozem Boomskim (ros. "Боомское ущелье") Czu przełamuje się przez góry między Górami Kirgiskimi na zachodzie a pasmem Kungej Ałatau na wschodzie. Wypływa w Dolinę Czujską, gdzie stanowi granicę kirgisko-kazachską. Na tym odcinku wody Czu są szeroko wykorzystywane do nawadniania upraw (zużywa się na to 55% wód rzeki). Następnie Czu wypływa na równiny południowej części Pogórza Kazachskiego, gdzie dzieli pustynię Mujun-kum na południu od stepu Betpakdała na północy. Jako rzeka okresowa płynie na zachód i wysycha w zapadlisku Aszczy-kol. 
Reżim Czu jest lodowcowo-śnieżny ze znaczącym udziałem dopływów podpowierzchniowych, z maksimum w lipcu i sierpniu. W dolnym biegu wysycha na okres od lipca do grudnia. W górnym biegu lód pojawia się od listopada do kwietnia, ale ze względu na górski charakter rzeki pokrywa lodowa występuje tylko lokalnie i na krótko. W dolnym biegu rzeka zamarza od grudnia do marca. Największe dopływy to Kakpatas (prawy) i Koragaty (lewy), inne to m.in. Ysyk-Ata. 
Nad Czu leżą m.in. Tokmok i Szu. 
W dolinie Czu mieszka trzecia część ludności Kirgistanu, łącznie ze stolicą Biszkek, znajduje się tu trzecia część nawadnianych gruntów tego kraju i dwie trzecie zakładów przemysłowych. Ogromny system nawadniający oparty na wodach Czu został stworzony w połowie XX wieku.

</doc>
<doc id="208279" url="https://pl.wikipedia.org/wiki?curid=208279" title="Christian Kampmann">
Christian Kampmann

Christian Kampmann (24 lipca 1939 w Hellerup - 12 września 1988 na Læsø) - duński pisarz realistyczny.
Kampmann był przedstawicielem pisarzy nowego realizmu lat 60. i 70. XX wieku w Danii. Powieści jego odzwierciedlają mentalny stan społeczeństwa duńskiego w okresie od zakończenia II wojny światowej do lat 80. 
Typowymi bohaterami Kampmanna byli przedstawiciele klasy średniej i wyższej nieumiejący znaleźć się w swoim środowisku. Autor znał osobiście to środowisko, jego konwencje i dylematy - sam pochodził z zamożnego dyrektorskiego domu, oprócz tego przez wiele lat ukrywał swoją orientację homoseksualną za parawanem tradycyjnej rodziny z dwójką dzieci.
Z wykształcenia był Kampmann dziennikarzem. W latach 1964-70 pracował w duńskim dzienniku telewizyjnym, jednocześnie pisząc do "Aktuelt", potem pracował w dziale kultury dziennika "Information". W 1973 odznaczony nagrodą literacką Złote Laury.
Kampmann został zamordowany w 1988 roku na wyspie Læsø. Mordercą był jego partner, pisarz Jens Michael Schau. Para spędzała wakacje na wyspie, aby dopisać kontynuację jednego z najpopularniejszych duńskich seriali telewizyjnych, "Matador".
W grudniu 2004 do kin weszła kilkugodzinna ekranizacja czterotomowej powieści Kampmanna "Rodzina Gregersen".

</doc>
<doc id="208280" url="https://pl.wikipedia.org/wiki?curid=208280" title="Dionizjusz z Halikarnasu">
Dionizjusz z Halikarnasu

Dionizjusz z Halikarnasu (gr. "Dionysios ho Halikarnasseus"; ok. 60 p.n.e., zm. po 7 p.n.e.) – grecki historyk i retor.
Napisał dzieło "Starożytność rzymska" (gr. "Rhomaike archaiologia") – 20 ksiąg obejmujących historię od czasów legendarnych do I wojny punickiej, czyli do 264 p.n.e. Autor wielu dzieł retorycznych. Około dwudziestu lat życia spędził w Rzymie za panowania Oktawiana Augusta.

</doc>
<doc id="208283" url="https://pl.wikipedia.org/wiki?curid=208283" title="Warszawska Pielgrzymka Piesza">
Warszawska Pielgrzymka Piesza

Warszawska Pielgrzymka Piesza – jedna z najliczniejszych pieszych pielgrzymek do sanktuarium na Jasnej Górze.
Wyrusza 6 sierpnia z warszawskiego kościoła św. Ducha. Wchodzi do Częstochowy 14 sierpnia, a 15 sierpnia odbywają się tam uroczystości z udziałem innych pielgrzymek.
Opis.
W pielgrzymce biorą udział głównie mieszkańcy Warszawy i okolic. Przemierza swój szlak od 1711 roku, choć istnieją zapiski sugerujące wcześniejsze tradycje pielgrzymkowe. Od samego początku trasa przemarszu nie zmienia się znacząco - pojawiające się w niej czasem zmiany związane są ze zmianą układu dróg w danym rejonie oraz problemami logistycznymi. Pierwsza pielgrzymka warszawska wyruszyła jako wyraz podziękowania ludności Warszawy po ustąpieniu epidemii dżumy. Początkowo prowadzona była przez Rzemieślnicze Bractwo Pięciorańskie, później przekształcone w Towarzystwo Pątnicze.
W 1792 roku cała pielgrzymka została wymordowana, co upamiętnia pomnik nad mogiłą pomordowanych znajdującą się w pobliżu wsi Krasice (grupy pielgrzymkowe wizytują mogiłę siódmego dnia pielgrzymki). W 1920 roku, ze względu na sytuację na przedpolach Warszawy oraz rygory stanu oblężenia, oficjalnie pielgrzymka nie odbyła się - mimo tego pielgrzymi wyruszyli również i wówczas, jednak ze względu na sytuację w kraju pielgrzymka była tajna i udało się w nią niewiele osób, które przemykały się ukradkiem w kierunku Jasnej Góry. W czasie PRLu kilkukrotnie podejmowano próby delegalizacji pielgrzymki, mimo próby likwidacji pielgrzymki w 1963 roku wzięło w niej udział pięć tysięcy osób. W 2020 roku, podczas pandemii koronawirusa, w pieszej pielgrzymce wzięło udział kilkadziesiąt osób - głównie ojcowie Paulini, a także służby medyczne i porządkowe.
Z Warszawskiej Pielgrzymki Pieszej w związku ze swoim rozmiarem i tradycjami stopniowo wyłączały się kolejne grupy, z których powstały samodzielne pielgrzymki - Warszawska Akademicka Pielgrzymka Metropolitarna oraz pielgrzymki nowohucka, radomska, toruńska, rzeszowska, warmińska czy siedlecka.

</doc>
<doc id="208286" url="https://pl.wikipedia.org/wiki?curid=208286" title="Prowincja L’Aquila">
Prowincja L’Aquila

Prowincja L’Aquila (wł. "Provincia dell'Aquila") – prowincja we Włoszech.
Nadrzędną jednostką podziału administracyjnego jest region (tu: Abruzja), a podrzędną jest gmina.
Liczba gmin w prowincji: 108.

</doc>
<doc id="208288" url="https://pl.wikipedia.org/wiki?curid=208288" title="Bozen-Südtirol">
Bozen-Südtirol

W j. niem. Bozen-Südtirol, oficjalna nazwa Autonome Provinz Bozen-Südtirol; w j. wł. Bolzano-Alto Adige, oficjalna nazwa Provincia autonoma di Bolzano-Alto Adige; w j. lad. Bulsan-Südtirol, oficjalna nazwa Provinzia Autonoma de Bulsan-Südtirol (nieoficjalnie, w j. pol. "Prowincja Bolzano") – prowincja o statusie autonomii, położona w północnych Włoszech, w regionie Trydent-Górna Adyga. Obejmuje obszar Tyrolu Południowego (Górnej Adygi). Jest zamieszkana głównie przez ludność niemieckojęzyczną, a także w mniejszym stopniu przez ludność włoskojęzyczną i ladyńskojęzyczną.
Ustrój polityczny.
Status i organy władzy.
Prowincja Bozen-Südtirol wraz z prowincją Trydent wchodzi w skład regionu Trydent-Górna Adyga, będącego terytorium autonomicznym na mocy specjalnego statutu (wł. "Statuto speciale per il Trentino-Alto Adige", niem. "Sonderstatut für Trentino-Südtirol")) zatwierdzonego dekretem prezydenta Republiki Włoskiej z dnia 31 sierpnia 1972 roku. Zgodnie z zapisami statutu obie prowincje należące do regionu Trydent-Górna Adyga mają szczególną autonomię, przyznaną „ze względu na ich rodzaj i treść”.
Organami władzy w prowincji Bozen-Südtirol są Rada Prowincji (wł. "Consiglio provinciale", niem. "Landtag"), rząd prowincji (wł. "Giunta provinciale", niem. "Landesregierung") i gubernator (wł. "Presidente della Provincia", niem. "Landeshauptmann"). Ich siedziby znajdują się w Bolzano (niem. Bozen, lad. Bulsan).
Rada Prowincji.
Rada Prowincji, będąca organem o charakterze parlamentu na mocy statutu oraz w zgodzie z konstytucją i zasadami porządku prawnego Republiki Włoskiej jest uprawniona do uchwalenia Ustawy Prowincji (rodzaj ustawy zasadniczej; wł. "La legge provinciale", niem. "Landesgesetz") która po zatwierdzeniu przez deputowanych bezwzględną większością głosów określa formę rządu prowincji (zwłaszcza warunki wyboru Rady Prowincji, gubernatora i rad regionalnych), relacje między organami władzy, zasady składania i zatwierdzania uzasadnionych wniosków o wotum nieufności dla gubernatora, rozpatrywanie przypadków niekwalifikowalności i niezgodności dotyczących organów, a także warunki realizowania inicjatyw obywatelskich w sprawie ustroju prowincji i organizowania referendów. Główną funkcją Rady Prowincji jest tworzenie prawa obowiązującego na terenie Bozen-Südtirol. Organ ten składa się z 35 deputowanych, którzy sprawują swój urząd przez okres 5 lat. Jest jedynym w Bozen-Südtirol organem wybieranym wyłącznie w wyborach bezpośrednich. W wyborach startują działacze zarówno partii politycznych działających wyłącznie na terenie prowincji, jak i partii ogólnowłoskich. Lokalna scena polityczna składa się z kilku partii. Najpopularniejszą i jednocześnie najstarszą z nich jest Południowotyrolska Partia Ludowa (niem. "Südtiroler Volkspartei"; SVP). Oprócz niej w prowincji funkcjonują także Die Freiheitlichen (pol. „Liberałowie”), Süd-Tiroler Freiheit (pol. „Wolność Południowotyrolska”; STF), BürgerUnion für Südtirol (pol. „Unia Obywatelska Tyrolu Południowego”; UfS), Team Köllensperger (pol. „Zespół Köllenspergera”) i Verdi Grüne Vërc (od 2017 roku część Europejskiej Partii Zielonych).
Rząd prowincji.
Rząd prowincji jest organem władzy wykonawczej w Bozen-Südtirol. W jego skład wchodzi gubernator, dwóch zastępców gubernatora - jeden musi reprezentować niemiecką, a drugi włoską grupę językową oraz pewnej liczby radnych regionalnych. Gubernator i radni regionalni są wybierani przez Radę Prowincji w oddzielnych głosowaniach bezwzględną większością głosów. Następnie spośród wybranych radnych regionalnych Rada Prowincji wybiera dwóch zastępców gubernatora. Gubernator potem określa, który z zastępców przejmie jego obowiązki w przypadku niedyspozycji i przypisuje dekretem członkom rządu dziedziny, którymi będą musieli zarządzać. Skład rządu musi odzwierciedlać siłę grup językowych reprezentowanych w Radzie Prowincji. Ponadto na mocy nowelizacji Ustawy Prowincji z 31 stycznia 2001 roku mogą się w nim znajdować osoby niebędące deputowanymi Rady Prowincji. Wybór takich osób wymaga zatwierdzenia przez Radę Prowincji kwalifikowaną większością 2/3 głosów i zgody deputowanych reprezentujących tę samą grupę językową co kandydat.
Podział administracyjny.
Gminy.
Na terenie prowincji istnieje 116 gmin (niem. "Gemeinde", wł. "Comune"). Poniższa tabela przedstawia gminy o powierzchni przekraczającej 100 km² (kolejność od największej do najmniejszej).
Wspólnoty okręgowe.
Prowincja jest również podzielona na 8 tzw. wspólnot okręgowych (niem. "Bezirksgemeinschaft", wł. "Comunità comprensoriale"). Poniższa tabela przedstawia je wszystkie, ułożone w kolejności od największej do najmniejszej.
Demografia.
Liczba ludności.
Według spisu statystycznego, przeprowadzonego w 2018 roku przez instytuty ASTAT i ISTAT mającą 7400,43 km² powierzchni prowincję zamieszkiwało 531 178 osób. Gęstość zaludnienia wynosiła 72 os./km².
Języki.
Specjalny spis przeprowadzony przez ASTAT i ISTAT w 2011 roku wykazał, że przynależność do niemieckojęzycznej grupy językowej w prowincji Bozen-Südtirol zadeklarowało 310 360 osób (98,65% liczby wszystkich użytkowników języka niemieckiego w prowincji), zaś przyporządkowanie - 4244 osoby (1,35%). W przypadku grupy włoskojęzycznej było to odpowiednio: 115 161 osób (97,49% liczby wszystkich użytkowników języka włoskiego) i 2959 osób (2,51%), z kolei ladyńskojęzycznej: 20 126 osób (97,95% liczby wszystkich użytkowników języka ladyńskiego) i 422 osoby (2,05%).
W skali całej populacji prowincji rozkład procentowy poszczególnych grup językowych przedstawiał się w 2011 roku następująco:
Niemieckojęzyczni mieszkańcy prowincji stanowili większość w 103 gminach. Największy ich odsetek, wynoszący dokładnie 100% występował w gminie Martell. Na drugim miejscu pod tym względem znalazła się gmina Rodeneck (99,65% liczby wszystkich mieszkańców), zaś na trzecim - gmina Moos in Passeier (99,58%). Ogółem liczba ludności posługującej się językiem niemieckim w 26 gminach przekraczała 98%, w 64 gminach była wyższa niż 95%, zaś w 77 gminach przewyższała wartość 90%.
W 8 gminach przewagę liczebną miała ludność ladyńskojęzyczna. Te gminy to: La Val (97,66% liczby wszystkich mieszkańców), San Martin de Tor (96,71%), Badia (94,07%), Mareo (92,09%), Santa Cristina Gherdëina (91,40%), Sëlva (89,74%), Corvara (89,70%) i Urtijëi (84,19%).
5 gmin było zamieszkanych w większości przez ludzi posługujących się językiem włoskim. Były to: Bolzano (73,80% liczby wszystkich mieszkańców), Laives (71,50%), Bronzolo (62,01%), Salorno (61,85%) i Vadena (61,50%).

</doc>
<doc id="208292" url="https://pl.wikipedia.org/wiki?curid=208292" title="Prowincja Brindisi">
Prowincja Brindisi

Prowincja Brindisi (wł. "Provincia di Brindisi") – prowincja we Włoszech.
Nadrzędną jednostką podziału administracyjnego jest region (tu: Apulia), a podrzędną jest gmina.
Liczba gmin w prowincji: 20.

</doc>
<doc id="208293" url="https://pl.wikipedia.org/wiki?curid=208293" title="Prowincja Catanzaro">
Prowincja Catanzaro

Prowincja Catanzaro (wł. "Provincia di Catanzaro") – prowincja we Włoszech.
Nadrzędną jednostką podziału administracyjnego jest region (tu: Kalabria), a podrzędną jest gmina.
Liczba gmin w prowincji: 80.

</doc>
<doc id="208294" url="https://pl.wikipedia.org/wiki?curid=208294" title="Nachum Asz">
Nachum Asz

Nachum Asz (ur. 1858 w Grodzisku Mazowieckim, zm. 12 maja 1936 w Częstochowie) – rabin, przywódca częstochowskiej społeczności żydowskiej przez ponad 40 lat.
Życiorys.
Pochodził z podwarszawskiego Grodziska. Absolwent szkół talmudycznych. Pierwsze stanowisko rabiniczne otrzymał w Nieszawie, kolejne – w 1889 – w Częstochowie. Kompromisowy, związany z polskością, uczestniczył w uroczystościach patriotycznych i utrzymywał dobre stosunki z biskupem Teodorem Kubiną. Przeciwny jałmużnom, zamiast niej wolał potrzebującym udzielać pożyczek. Członek syjonistyczno-religijnego ugrupowania Mizrachi. W 1935 wydał po polsku rozprawę "W obronie uboju rytualnego", będącą polemicznym głosem w dyskusji dotyczącej dokonywanego przez Żydów uboju zwierząt rzeźnych i ptactwa.
Doznał ataku serca podczas odbywającej się w synagodze akademii żałobnej w rocznicę śmierci Józefa Piłsudskiego. Kilka godzin później zmarł. Pochowany na cmentarzu żydowskim w Częstochowie.
Jego prawnuczką jest profesor Elżbieta Mundlak-Zborowska.

</doc>
<doc id="208300" url="https://pl.wikipedia.org/wiki?curid=208300" title="Santa Ana (miasto w Salwadorze)">
Santa Ana (miasto w Salwadorze)

Santa Ana - miasto w Salwadorze, położone w zachodniej części kraju około 70 km na zachód od stolicy San Salvador, na północ od wulkanu Santa Ana i jeziora Coatepeque ma wysokości ok. 720 m n.p.m. Trzecie co do liczby ludności miasto kraju. Ludność (2007): 204,3 tys.(miasto), 245,4 tys. (gmina). Ośrodek administracyjny departamentu Santa Ana.
Miasto zostało założone w 1708. Znaleźć tu można wiele interesujących przykładów XVIII-wiecznej hiszpańskiej architektury kolonialnej, m.in. neogotycką katedrę (Catedral de Santa Ana), ratusz miejski (Alcaldía Municipal) i teatr (Teatro de Santa Ana).
Santa Ana to ważny ośrodek handlowy i przemysłowy kraju, węzeł drogowy i kolejowy położony przy Autostradzie Panamerykańskiej. Otacza go ważny region rolniczy, gdzie uprawia się głównie kawę i trzciną cukrową. Rozwinął się tu zatem głównie przemysł spożywczy, zwłaszcza palarnie kawy. W miejscowości znajduje się port lotniczy El Palmar.

</doc>
<doc id="208301" url="https://pl.wikipedia.org/wiki?curid=208301" title="Prowincja Forlì-Cesena">
Prowincja Forlì-Cesena

Prowincja Forlì-Cesena (wł. "Provincia di Forlì-Cesena") – prowincja we Włoszech.
Nadrzędną jednostką podziału administracyjnego jest region (tu: Emilia-Romania), a podrzędną jest gmina.
Liczba gmin w prowincji: 30.

</doc>
<doc id="208302" url="https://pl.wikipedia.org/wiki?curid=208302" title="Santa Ana">
Santa Ana



</doc>
<doc id="208309" url="https://pl.wikipedia.org/wiki?curid=208309" title="Prowincja Medio Campidano">
Prowincja Medio Campidano

Medio Campidano (ofic. wł. Provincia del Medio Campidano) – w latach 2001–2016 prowincja włoska (jedna z rekordowej liczby 110 prowincji z lat 2009–2016). 
Była częścią regionu Sardynia, dzieliła się na 28 gmin.

</doc>
<doc id="208310" url="https://pl.wikipedia.org/wiki?curid=208310" title="Prowincja Ogliastra">
Prowincja Ogliastra

Prowincja Ogliastra (wł. "Provincia dell'Ogliastra", sard. "Provintzia de s'Ogiastra") – prowincja we Włoszech.
Nadrzędną jednostką podziału administracyjnego jest region (tu: Sardynia), a podrzędną jest gmina.
Działała do 4 lutego 2016.
Liczba gmin w prowincji: 23.

</doc>
<doc id="208311" url="https://pl.wikipedia.org/wiki?curid=208311" title="Prowincja Olbia-Tempio">
Prowincja Olbia-Tempio

Prowincja Olbia-Tempio (wł. "Provincia di Olbia-Tempio", gall. "Pruvincia di Tarranoa-Tempiu", sard. "Provintzia de Terranoa-Tempiu") – prowincja we Włoszech.
Nadrzędną jednostką podziału administracyjnego jest region (tu: Sardynia), a podrzędną jest gmina.
Działała do 4 lutego 2016.
Liczba gmin w prowincji: 26.

</doc>
<doc id="208312" url="https://pl.wikipedia.org/wiki?curid=208312" title="Prowincja Pesaro i Urbino">
Prowincja Pesaro i Urbino

Prowincja Pesaro e Urbino (wł. "Provincia di Pesaro e Urbino") – prowincja we Włoszech.
Nadrzędną jednostką podziału administracyjnego jest region (tu: Marche), a podrzędną jest gmina.
Liczba gmin w prowincji wynosi 67.

</doc>
<doc id="208313" url="https://pl.wikipedia.org/wiki?curid=208313" title="Prowincja Reggio Calabria">
Prowincja Reggio Calabria

Prowincja Reggio Calabria (wł. "Provincia di Reggio Calabria") – prowincja we Włoszech.
Nadrzędną jednostką podziału administracyjnego jest region (tu: Kalabria), a podrzędną jest gmina.
Działała do 31 grudnia 2016.
Liczba gmin w prowincji: 97.

</doc>
<doc id="208314" url="https://pl.wikipedia.org/wiki?curid=208314" title="Prowincja Reggio Emilia">
Prowincja Reggio Emilia

Prowincja Reggio Emilia (wł. "Provincia di Reggio Emilia") – prowincja we Włoszech.
Nadrzędną jednostką podziału administracyjnego jest region (tu: Emilia-Romania), a podrzędną jest gmina.
Liczba gmin w prowincji: 45.

</doc>
<doc id="208315" url="https://pl.wikipedia.org/wiki?curid=208315" title="Prowincja La Spezia">
Prowincja La Spezia

Prowincja La Spezia (wł. "Provincia della Spezia") – prowincja we Włoszech.
Nadrzędną jednostką podziału administracyjnego jest region (tu: Liguria), a podrzędną jest gmina.
Liczba gmin w prowincji: 32.

</doc>
<doc id="208316" url="https://pl.wikipedia.org/wiki?curid=208316" title="Pierwsze, drugie… zapnij mi obuwie">
Pierwsze, drugie… zapnij mi obuwie

Pierwsze, drugie… zapnij mi obuwie (ang. "One, Two, Buckle My Shoe") – powieść kryminalna Agathy Christie, wydana po raz pierwszy w 1941 roku, w Wielkiej Brytanii. Rolę detektywa powierzono Herkulesowi Poirot, w książce pojawia się również inspektor Japp ze Scotland Yardu.
Opis fabuły.
Pan Morley – znany i ceniony dentysta – zostaje znaleziony martwy we własnym gabinecie. Gdy okazuje się, że jeden z jego pacjentów – pan Amberiotis – zmarł na skutek przedawkowania środków przeciwbólowych, policja uznaje, że Morley popełnił samobójstwo, nie chcąc ponosić odpowiedzialności za błąd w sztuce lekarskiej. To rozwiązanie nie zadowala Herkulesa Poirota, znanego detektywa. Wkrótce okazuje się, że jedna z pacjentek zaginęła.
Rozwiązanie.
Morderstwo popełnił Allistair Blunt, zamożny finansista, który feralnego dnia był jednym z pacjentów Morleya. Jego głównym celem było zamordowanie Amberiotisa. W tym celu po swojej wizycie u Morleya zamordował go i sam przebrał się w jego fartuch. Tak przygotowany poczekał na Amberiotisa i, udając dentystę, wstrzyknął mu do ust truciznę. Mężczyzna w niczym się nie zorientował, ponieważ przekonany był, że zaaplikowano mu lekarstwo.
Kiedy Hercules Poirot wyjawia Bluntowi, że odkrył prawdę, nawiązuje się między nimi ciekawy dialog. Biznesmen stara się przekonać detektywa, że niektórym ludziom wolno dopuszczać się zbrodni w imię celów wyższych. Ma ich usprawiedliwiać to, że – podobnie jak on – robią wiele pożytecznego dla polityki kraju. Dlatego jego zdaniem Poirot nie powinien iść na policję ze swymi odkryciami. Detektyw pozostaje jednak wierny swoim przekonaniom – dla niego zbrodnia jest zbrodnią, a morderca powinien ponieść zasłużoną karę.

</doc>
<doc id="208318" url="https://pl.wikipedia.org/wiki?curid=208318" title="Trydent (prowincja)">
Trydent (prowincja)

Trydent (wł. "Trento", "Trentino"), oficjalna nazwa Prowincja Autonomiczna Trydentu (wł. "Provincia Autonoma di Trento") – prowincja o statusie autonomii, położona w północnych Włoszech, w regionie Trydent-Górna Adyga. Obejmuje obszar historycznej, najdalej na południe wysuniętej części Tyrolu zwanej w j. wł. "Trentino", zaś w j. niem. "Welschtirol".
Ustrój polityczny.
Prowincja Trydent wraz z prowincją Bozen-Südtirol wchodzi w skład regionu Trydent-Górna Adyga, będącego terytorium autonomicznym na mocy specjalnego statutu (wł. "Statuto speciale per il Trentino-Alto Adige", w tłum. na pol. „Specjalny Statut dla Trydentu-Górnej Adygi”) zatwierdzonego dekretem prezydenta Republiki Włoskiej z dnia 31 sierpnia 1972 roku. Zgodnie z zapisami statutu obie prowincje należące do regionu Trydent-Górna Adyga mają szczególną autonomię, przyznaną „ze względu na ich rodzaj i treść”.
Organami władzy w prowincji Trydent są Rada Prowincji (wł. "Consiglio provinciale"), rząd prowincji (wł. "Giunta provinciale") i prezydent (wł. "Presidente della Provincia"). Ich siedzibą jest miasto Trydent.
Rada Prowincji, będąca organem o charakterze parlamentu na mocy statutu oraz w zgodzie z konstytucją i zasadami porządku prawnego Republiki Włoskiej jest uprawniona do uchwalenia Ustawy Prowincji (rodzaj ustawy zasadniczej; wł. "La legge provinciale") która po zatwierdzeniu przez deputowanych bezwzględną większością głosów określa formę rządu prowincji (zwłaszcza warunki wyboru Rady Prowincji, prezydenta i rad regionalnych), relacje między organami władzy, zasady składania i zatwierdzania uzasadnionych wniosków o wotum nieufności dla prezydenta, rozpatrywanie przypadków niekwalifikowalności i niezgodności dotyczących organów, a także warunki realizowania inicjatyw obywatelskich w sprawie ustroju prowincji i organizowania referendów.
Podział administracyjny.
W skład prowincji Trydent wchodzi 175 gmin (wł. "Comune"). Ponadto jest ona podzielona na 16 tzw. wspólnot dolin (wł. "Comunità di valle"). Poniższa tabela przedstawia wszystkie wspólnoty dolin, ułożone w kolejności od największej do najmniejszej.
Demografia.
Liczba ludności.
Według spisu statystycznego, przeprowadzonego w 2017 roku przez instytuty ISPAT i ISTAT mającą 6207,12 km² prowincję zamieszkiwały 538 604 osoby.
Mniejszości etniczne.
Prowincję Trydent zamieszkują trzy mniejszościowe grupy etniczne: Ladynowie posługujący się językiem ladyńskim oraz Mòcheni i Cymbrowie używający odmian dialektu bawarskiego. W 2001 roku przeprowadzono spis, który miał na celu ustalenie wielkości populacji wszystkich tych grup. Jego wyniki przedstawiają się następująco:

</doc>
<doc id="208319" url="https://pl.wikipedia.org/wiki?curid=208319" title="Prowincja Trento">
Prowincja Trento



</doc>
<doc id="208320" url="https://pl.wikipedia.org/wiki?curid=208320" title="Czerwone Bractwo">
Czerwone Bractwo

Czerwone Bractwo (fr. "la Confrérie Rouge") – pierwsza założona na terenie I Rzeczypospolitej, w Warszawie w 1721 roku loża wolnomularska.
Jego członkami byli m.in.: późniejszy kanclerz wielki litewski Michał Fryderyk Czartoryski, podskarbi wielki koronny Jan Jerzy Przebendowski
i podskarbi nadworny koronny Franciszek Maksymilian Ossoliński. Do grona Czerwonego Bractwa należeli przedstawiciele arystokracji i szlachty polskiej, ale także pruskiej i saskiej. Mimo tradycji, oprócz mężczyzn przyjmowane były do niej również kobiety. Była to loża, pozostająca pod wpływem brytyjskich lóż jakobickich.
Bractwo prawdopodobnie szybko zakończyło swoją działalność.

</doc>
<doc id="208321" url="https://pl.wikipedia.org/wiki?curid=208321" title="Prowincja Cusio Ossola">
Prowincja Cusio Ossola

Prowincja Cusio Ossola (wł. "Provincia del Verbano Cusio Ossola") – prowincja we Włoszech.
Nadrzędną jednostką podziału administracyjnego jest region (tu: Piemont), a podrzędną jest gmina.
Liczba gmin w prowincji: 77.
Została utworzony w 1992 roku przez połączenie trzech obszarów geograficznych, które wcześniej były częścią prowincji Novara.

</doc>
<doc id="208324" url="https://pl.wikipedia.org/wiki?curid=208324" title="Prowincja Verbano Cusio Ossola">
Prowincja Verbano Cusio Ossola



</doc>
<doc id="208325" url="https://pl.wikipedia.org/wiki?curid=208325" title="Stercz">
Stercz



</doc>
<doc id="208326" url="https://pl.wikipedia.org/wiki?curid=208326" title="Prowincja Vibo Valentia">
Prowincja Vibo Valentia

Prowincja Vibo Walentia (wł. "Provincia di Vibo Valentia") – prowincja we Włoszech.
Nadrzędną jednostką podziału administracyjnego jest region (tu: Kalabria), a podrzędną jest gmina.
Liczba gmin w prowincji: 50.

</doc>
<doc id="208328" url="https://pl.wikipedia.org/wiki?curid=208328" title="Tajemnica Sittaford">
Tajemnica Sittaford

Tajemnica Sittaford ( lub ) – powieść kryminalna Agathy Christie, wydana po raz pierwszy w 1931 roku.
Fabuła.
W małej, odciętej od świata przez śnieżycę, wiosce Sittaford grupka mieszkańców postanawia zabawić się w seans spirytystyczny. Przy wirującym stoliku gość z zaświatów oznajmia, że mieszkającego w pobliskim miasteczku kapitana Trevelyana właśnie zamordowano. Uczestnicy spotkania nie mają pewności, czy należy brać te słowa na poważnie, jednak obecny wśród nich major Burnaby, przyjaciel Trevelyana, postanawia upewnić się, że wszystko jest w porządku. Okazuje się, że kapitan Trevelyan rzeczywiście zginął. O zbrodnię wkrótce zostaje oskarżony jego siostrzeniec. Narzeczona oskarżonego, Emilia Trefusis, która jako jedyna nie daje wiary słowom policji, postanawia rozwiązać zagadkę. Przyjeżdża do Sittaford, gdzie z pomocą pewnego dziennikarza rozpoczyna śledztwo.
Rozwiązanie.
Zbrodnię popełnił major Burnaby - ów przyjaciel Trevelyana, który w dniu morderstwa, rzekomo zaniepokojony, postanowił sprawdzić, co dzieje się z kapitanem. To on podczas seansu spirytystycznego popychał stolik, by zaślepieni współuczestnicy seansu myśleli, że wiadomość o śmierci Trevelyana naprawdę przekazał im duch i przez to uwierzyli w dobre intencje majora, który szedł do niego sprawdzić "czy wszystko jest w porządku". Trasę do domu kapitana przemierzył na nartach, czego nikt nie podejrzewał. Jak się okazało w wyniku ustalenia czasu zgonu Trevelyana - gdyby Burnaby rzeczywiście szedł na piechotę, nie miałby możliwości zamordować przyjaciela.

</doc>
<doc id="208330" url="https://pl.wikipedia.org/wiki?curid=208330" title="Prowincja Valle d'Aosta">
Prowincja Valle d'Aosta



</doc>
<doc id="208331" url="https://pl.wikipedia.org/wiki?curid=208331" title="Album rock">
Album rock



</doc>
<doc id="208332" url="https://pl.wikipedia.org/wiki?curid=208332" title="Prowincja Messina">
Prowincja Messina



</doc>
<doc id="208334" url="https://pl.wikipedia.org/wiki?curid=208334" title="Tajemniczy przeciwnik">
Tajemniczy przeciwnik

Tajemniczy przeciwnik (ang. "The Secret Adversary") – powieść kryminalna Agathy Christie, wydana po raz pierwszy w 1922 roku. Była to pierwsza książka z udziałem Tommy'ego i Tuppence - pary detektywów.
Opis fabuły.
Zawiązanie akcji.
Akcja powieści rozgrywa się w latach 1915-1920, a więc w czasie gdy rosyjscy bolszewicy planują sprowokowanie fali strajków robotniczych na całym świecie, by doprowadzić w ten sposób do przewrotów w poszczególnych krajach i wprowadzić powszechny komunizm. Zagrożona przez wroga jest również Anglia. Wiele zależy w jej przypadku od tego, czy w ręce rewolucjonistów dostaną się pewne ważne dokumenty wywiadu brytyjskiego, których tajemnicza treść (nigdy nie ujawniona w powieści) mogłaby skompromitować rząd i ułatwić przewrót. Owe dokumenty znajdują się w posiadaniu kuriera brytyjskiego wywiadu, niejakiego Danversa, który wraca z Ameryki liniowcem "Lusitania". Łódź zostaje jednak trafiona niemiecką torpedą i mężczyzna ginie. Przed śmiercią oddaje jednak ważne dokumenty przypadkowo spotkanej dziewczynie, Jane Finn, której udaje się ujść z życiem z katastrofy. Teraz to od niej zależą losy Anglii.
Kilka lat później, po długiej rozłące spotyka się dwójka znajomych z dziecięcych lat - Tommy Beresford i Tuppence Cowley. Oboje wkroczyli już w wiek dorosłości, jednak ciężko wiedzie im się pod względem finansowym. Po wzajemnym wyżaleniu postanawiają, że działając wspólnie mogą sobie pomóc. Decydują się założyć Klub Poszukiwaczy Przygód - spółkę gotową za odpowiednią opłatą na każde, nawet najbardziej szalone zadanie.
Propozycja pracy pada niemalże od razu. Do Tuppence zgłasza się niejaki pan Edward Whittington - korpulentny i jowialny prezes firmy "Estońskie Szkło". Jednakże przed omówieniem szczegółów posady z ust dziewczyny pada zasłyszane przypadkiem nazwisko - Jane Finn. Na to hasło pan Whittington wpada we wściekłość i już następnego dnia znika bez śladu wraz z całą swoją firmą. Tommy i Tuppence zdają sobie sprawę, że trafili na ślad grubszej afery. W szczegóły wtajemnicza ich dopiero pan Carter, człowiek związany z brytyjskim wywiadem, dawny znajomy Tommy'ego. Prosi również młodą parę o to, by przyjęła jego propozycję pracy i na własną rękę odszukało Jane Finn oraz strzeżone przez nią dokumenty. Pan Carter ufa, że ta dwójka młodych ludzi jako amatorzy mogą paradoksalnie okazać się bardziej skuteczni niż kilkoro wywiadowców, którym nie udało się wcześniej sprostać zadaniu. Ostrzega jednocześnie przed potężną organizacją komunistyczną, którą reprezentuje poznany przez nich Whittington, a jej mózgiem jest tajemniczy, nieznany nikomu pan Brown. Nie cofną się oni przed niczym, żeby odzyskać dokumenty i być może już są na tropie dziewczyny.
Tommy i Tuppence postanawiają podjąć się zadania. Do pomocy przybywa im Julius Hersheimmer - bogaty Amerykanin, który przedstawia się jako kuzyn Jane Finn i pragnie pomóc w jej poszukiwaniach. Od tej pory wspólnicy zaczynają działać w pojedynkę. Kiedy Tommy i Julius dostrzegają przypadkiem pana Whittingtona spacerującego ze znajomym, Julius udaje się za prezesem firmy "Estońskie szkło", a Tommy za jego towarzyszem. Tymczasem Tuppence odszukuje Ritę Vandemeyer - kobietę, której imię wymienił niebacznie pan Whittington i która, jak zdołała się domyślić Tuppence, jest jedną z członkiń szajki. Dziewczyna zatrudnia się u niej jako pokojówka w nadziei, że uda jej się dowiedzieć czegoś więcej.
Rezultaty powyższych przedsięwzięć są niezwykle owocne - Julius wpada na trop tajemniczej nadmorskiej kliniki, gdzie do niedawna przetrzymywana była pod fałszywym nazwiskiem Jane Finn, która podobno straciła pamięć. Tommy, udając się za jedynym z przestępców, Borysem, trafia do obskurnego domu w londyńskiej dzielnicy Soho, gdzie jest świadkiem narady rewolucjonistów. Niestety - przestępcy odkrywają obecność intruza i Beresford zostaje przez nich obezwładniony i uwięziony. Tuppence natomiast, jako pokojówka pani Vandemeyer, ma sposobność przyjrzeć się goszczącym u niej członkom szajki oraz poznać sir Jamesa Peela Edgertona - szacownego adwokata, który również jest na tropie Rity i który nawiązuje z nią współpracę. Pani Vandemeyer orientuje się w końcu, kim tak naprawdę jest Tuppence, jednak sprytnej dziewczynie udaje się ją obezwładnić i skłonić do przystania na jej warunki - kobieta godzi się ujawnić wszystko, co wie o organizacji pana Browna w zamian za znaczną kwotę pieniężną. Niestety - kiedy ma już wyjawić, kim jest tajemniczy przestępca, zostaje otruta w niewyjaśnionych okolicznościach. Tuppence zaczyna żywić coraz większe podejrzenia w stosunku do Juliusa - tylko on, poza nią samą oraz Edgertonem obecny jest w mieszkaniu pani Vandemeyer w noc jej śmierci. Dziewczyna podejrzewa nawet, że to właśnie Amerykanin może być tajemniczym panem Brownem, szefem szajki.
Tymczasem Tommy'emu udaje się zbiec z domu w Soho za pomocą francuskiej służącej, Annette, która pomaga mu rozciąć więzy, którymi był skrępowany, a następnie odwraca uwagę złoczyńców. Po oswobodzeniu Tommy udaje się natychmiast do hotelu, w którym zatrzymała się Tuppence, jednak okazuje się, że dziewczyna zniknęła. Została prawdopodobnie uprowadzona w odwecie za ucieczkę Tommy'ego. Przyjaciel odnajduje pośród jej rzeczy jedynie sfałszowany telegram od niego samego, którym zapewne została zwabiona. Wraz z Juliusem natychmiast ruszają na jej poszukiwania. Okazują się one jednak bezskuteczne, a na dodatek obaj mężczyźni kłócą się, gdyż, jak się okazuje, Amerykanin oświadczył się Tuppence, w której Beresford jest, jak sobie uświadamia, zakochany.
Julius postanawia działać na własną rękę. Terroryzuje bronią rosyjskiego szpiega, Kramenina, który jest jednym z ważniejszych członków szajki. Amerykanin zmusza go, by doprowadził go do miejsca przetrzymywania Tuppence i nakazał wspólnikom jej uwolnienie. Przy okazji uwolniona zostaje również francuska służąca Annette, która jak się okazuje, jest nikim innym, jak tajemniczą Jane Finn. Zanim jednak złoczyńcy spostrzegają podstęp, Juliusowi wraz z Tuppence i Annette udaje się zbiec w samochodzie. Teraz Jane ma okazje opowiedzieć całą swoją historię - okazuje się, że już po zejściu z "Lusitanii", spostrzegła, że jest śledzona. Wkrótce złoczyńcy uprowadzili ją i zaczęli wypytywać, gdzie ma dokumenty. Jane Finn ukryła jednak dokumenty pośród kartek gazety, którą miała akurat w kieszeni, a całość przysłoniła jednym z obrazów w domu w Soho, gdzie była przez pewien czas przetrzymywana. Sama natomiast wmówiła oprawcom utratę pamięci by uniknąć dalszych przesłuchań.
Niespodziewanie do samochodu wsiada Tommy i grozi bronią Juliusowi. On również już od pewnego czasu podejrzewał tajemniczego Amerykanina o bycie panem Brownem. Nakazuje mu zatrzymać samochód przed stacją kolejową, a dziewczynom biec na najbliższy pociąg i pojechać nim do rezydencji sir Jamesa Peela Edgertona, gdzie, jak mówi, będą bezpieczne. Tuppence i Jane spełniają polecenie, choć nie jest to łatwe - przez całą podróż, niemalże na każdym rogu natrafiają na członków szajki, chcących je za wszelką cenę zatrzymać. Na szczęście jednak, dzięki sprytowi Tuppence, udaje im się bez szwanku dotrzeć do domu Edgertona, któremu opowiadają całą sytuację.
Adwokat nie jest zaskoczony informacją o Juliusie i potwierdza przypuszczenie, że to właśnie Hersheimmer jest panem Brownem. Nakazuje, by Tuppence i Jane natychmiast udały się z nim do domu w Soho, gdzie panna Finn wskaże miejsce ukrycia dokumentów. Kiedy docierają do domu, okazuje się, że jest on pełen patrolującej policji. Sir James jednak ze względu na swój autorytet zostaje wpuszczony wraz z dziewczynami do środka i natychmiast kierują się do pokoju, gdzie znajduje się obraz...
Rozwiązanie.
Panem Brownem niespodziewanie okazuje się sir James Peel Edgerton. Kiedy raz z Jane i Tuppence znajdują się w pomieszczeniu na piętrze, okazuje się, że jest ono dźwiękoszczelne, a Edgerton natychmiast zamyka drzwi. Terroryzuje bronią obie dziewczyny i nakazuje, by Jane oddała mu dokumenty. W porę jednak do pomieszczenia dostają się Tommy wraz z Juliusem i zapobiegają nieszczęściu. Pan Brown natomiast popełnia samobójstwo, połykając truciznę. Umierając, zwraca się do Tommy'ego słowami gladiatorów : "Ave Caesar! Morituri te salutant!" (łac. "Witaj Cezarze. Idący na śmierć pozdrawiają cię").
Po śmierci przywódcy, cała szajka rewolucjonistów rozpada się i na terenie Anglii nie dochodzi do planowanego przewrotu komunistycznego.
Powieść kończy się skojarzeniem dwóch par - Jane i Juliusa oraz Tuppence i Tommy'ego, którzy już jako małżeństwo będą bohaterami wielu kolejnych powieści Agathy Christie.

</doc>
<doc id="208335" url="https://pl.wikipedia.org/wiki?curid=208335" title="Sonka Holszańska">
Sonka Holszańska



</doc>
<doc id="208339" url="https://pl.wikipedia.org/wiki?curid=208339" title="Niespodziewany gość">
Niespodziewany gość

Niespodziewany gość (ang. "Unexpected Guest"), sztuka teatralna Agathy Christie z 1923 roku przerobiona na powieść przez Charlesa Osbourne'a.
Opis fabuły.
Michael Starkwedder wpada samochodem do rowu. Postanawia poszukać pomocy w pierwszej napotkanej posiadłości, jednak pechowo trafia w sam środek tragicznych wydarzeń. Kiedy okazuje się, że drzwi są otwarte i Michael wchodzi do domu, zastaje w jednym z pokoi ciało zastrzelonego inwalidy, a tuż obok piękną kobietę z rewolwerem w dłoni.
Nieznajoma przedstawia się jako Laura Warwick. Twierdzi, że zamordowała swojego męża, Richarda, gdyż jej cierpliwość z powodu niesamowicie trudnego charakteru towarzysza życia została wyczerpana. Okazuje się, że Richard Warwick - były wojskowy, po odniesionym kalectwie, coraz częściej tracił nad sobą panowanie gardząc wszystkimi wkoło i zatruwając życie domownikom.
Starkwedder rozumie motyw zbrodni i będąc pod urokiem dziewczyny, postanawia pomóc jej w zatuszowaniu zbrodni, mimo iż ta z początku chce przyznać się do wszystkiego i wezwać policję. Michael i Laura postanawiają ostatecznie zrzucić podejrzenia na nieznanego mężczyznę nazwiskiem MacGregor, którego syna Richard przejechał przed kilkoma laty, jadąc po pijaku z niebezpieczną prędkością. Jedyny świadek owej tragedii, osobista przyjaciółka Warwicka, kłamliwie zeznała wówczas na jego korzyść, przez co Richardowi udało się uniknąć kary. Laura opowiada jednak, że jej mąż od pewnego czasu dostawał od MacGregora rozmaite pogróżki.
Michaelowi za pomocą sprytnego fortelu udaje się jednocześnie oczyścić Laurę z jakichkolwiek podejrzeń. Kiedy dziewczyna pod pozorem bólu głowy idzie do zamieszkującej posiadłość pielęgniarki, panny Bennett, prosząc o środek przeciwbólowy, mężczyzna oddaje strzał z rewolweru, a gdy wszyscy domownicy zbiegają się do gabinetu zamordowanego, wbiega do domu, mówiąc, że przybył właśnie po pomoc w sprawie samochodu i przypadkiem zderzył się z uciekającym mężczyzną. Spiskowcom udaje się także podrzucić obok ciała Richarda kartkę, sugerującą, że zbrodnię popełnił McGregor w celu odpłacenia za śmierć syna.
Do posiadłości Warwicków natychmiast przyjeżdża policja i przesłuchuje domowników, którzy bez zastrzeżeń przyjęli do wiadomości wersję Michaela. Sam Starkwedder zaczyna jednak żałować udzielonej Laurze pomocy, kiedy widzi ją z kochankiem - szacownym politykiem, Juliusem Farrarem. Okazuje się również, że to nie Laura zastrzeliła męża. Kobieta przekonana była o winie ukochanego i chciała ponieść odpowiedzialność za zbrodnię zamiast niego.
Do Juliusa Farrara zgłasza się Henry Angell, pielęgniarz denata, który oznajmia, że w noc morderstwa widział go, jak wychodził z posiadłości. Zdesperowany Julius przyznaje się do nocnej wizyty i staje się w ten sposób głównym podejrzanym, choć twierdzi, że to nie on zabił Richarda.
Podejrzanie zachowuje się również schorowana matka Richarda oraz jego brat, Jan - opóźniony w rozwoju dziewiętnastolatek, którego brat za życia planował wysłać do zakładu dla chorych umysłowo. Policja wykrywa jednocześnie w chłopcu niebezpieczne zainteresowanie zbrodniami oraz amunicją. Wkrótce skierowane na Jana podejrzenia zdają się potwierdzać, gdy chłopiec sprytnie podpuszczony przez pannę Bennett, przyznaje się do zbrodni i terroryzuje mieszkańców bronią. Jeden z policjantów rzuca się za nim w pogoń, po czym dochodzi do szamotaniny w której niezrównoważony chłopiec ginie.
Zagadka wydaje się być rozwiązana, jednak prawda o śmierci Richarda Warwicka kryje się dopiero w ostatnich stronach powieści...
Rozwiązanie.
Janowi, ze względu na chorobę psychiczną, podobała się myśl posądzania go o zbrodnię i dlatego przyznał się do niej choć nie była to prawda.
Richard Warwick został tak naprawdę zastrzelony przez Michaela Starkweddera, który okazuje się nikim innym, jak samym MacGregorem. Zrozpaczony po śmierci syna mężczyzna zmienił tożsamość i dopadł wreszcie znienawidzonego Warwicka by dokonać zemsty. Pechowo, kiedy odjeżdżał już z miejsca zbrodni, jego samochód stoczył się do rowu i, nie mając wyboru, wrócił do rezydencji Warwicków ze zmyśloną historyjką o przypadkowym przybyszu, który szuka pomocy w związku z wypadkiem. Nad zwłokami spotkał jednak Laurę, która, przekonana o winie Farrara, chciała wziąć odpowiedzialność na siebie. MacGregor, zakochując się w dziewczynie od pierwszego wejrzenia, nie chciał jednak dopuścić do tego, by odpowiedziała za jego zbrodnię i dlatego zaangażował się w sprawę.
Michael Starkwedder vel MacGregor wyznaje Laurze prawdę na samym końcu powieści i, zostawiając dziewczynę zalaną łzami, odjeżdża.

</doc>
<doc id="208341" url="https://pl.wikipedia.org/wiki?curid=208341" title="Prowincja Verbano-Cusio-Ossola">
Prowincja Verbano-Cusio-Ossola



</doc>
<doc id="208342" url="https://pl.wikipedia.org/wiki?curid=208342" title="Prowincja Firenze">
Prowincja Firenze



</doc>
<doc id="208344" url="https://pl.wikipedia.org/wiki?curid=208344" title="Mężczyzna w brązowym garniturze">
Mężczyzna w brązowym garniturze

 Mężczyzna w brązowym garniturze (ang. "The Man In The Brown Suit" lub "Mystery Of The Mill House") – powieść kryminalna Agathy Christie, wydana po raz pierwszy w 1924 roku. Występuje w niej pułkownik Race.
Opis fabuły.
Anna Beddingfeld, córka sławnego archeologa, prowadzi monotonne życie. Prawie od zawsze marzyła o jakiejś przygodzie. Okazja nadarza się, kiedy jej ojciec umiera na skutek obustronnego zapalenia płuc. W związku z tym Anna wyjeżdża z rodzinnych stron do Londynu. Pewnego dnia, czekając na pociąg na stacji, zauważa tajemniczego mężczyznę, który nagle się czegoś przestraszył i cofnął się, spadając na tory. Nieznajomy ginie na miejscu. Uwagę Anny zwraca dziwny lekarz, który udaje, że ogląda zmarłego i szybko ucieka z miejsca wypadku. Kiedy ten się spieszy, wypada mu z kieszeni kartka. Anna podnosi ją i próbuje rozszyfrować wiadomość, która była zapisana na skrawku papieru. Parę dni później w domu sir Eustachego Peedlera zostaje zabita nieznana kobieta. Gazety i policja podejrzewają, że morderstwa dokonał "mężczyzna w brązowym garniturze". Anna wierzy, że zna rozwiązanie zagadki śmierci obydwu ofiar. Bez żadnych oszczędności wyrusza do Południowej Afryki. W prologu dowiadujemy się, że rosyjska tancerka Nadina postanawia wydać swojego szefa, noszącego pseudonim Pułkownik, dla którego nielegalnie pracowała w czasie wojny.

</doc>
<doc id="208345" url="https://pl.wikipedia.org/wiki?curid=208345" title="Łąkoć (województwo lubelskie)">
Łąkoć (województwo lubelskie)

Łąkoć (dawn. "Ląkoć") – wieś w Polsce położona w województwie lubelskim, w powiecie puławskim, w gminie Kurów. Liczy 231 mieszkańców i ma powierzchnię 5,8 km².
W latach 1975–1998 miejscowość administracyjnie należała do ówczesnego województwa lubelskiego.
3 listopada 1942 r. Niemcy rozstrzelali w Łąkoci 11 osób w odwecie za zranienie konia przez partyzantów z Gwardii Ludowej podczas potyczki z żandarmerią, która miała miejsce poprzedniego dnia w pobliżu wsi. 28 listopada 1942 żandarmeria niemiecka rozstrzelała 11 osób. 12 lub 14 czerwca 1944 r. Niemcy spalili wieś zabijając jednego z mieszkańców.
Z Łąkoci pochodził Stefan Rodak, komendant obwodu Puławy Okręgu Lublin Batalionów Chłopskich.
Linki zewnętrzne.
 

</doc>
<doc id="208347" url="https://pl.wikipedia.org/wiki?curid=208347" title="Elasto Mania">
Elasto Mania

Elasto Mania – komputerowa gra zręcznościowa stworzona w 2000 roku przez Balázsa Rózsę jako kontynuacja "Action SuperCross" (1997). Jej planowany port na konsolę Nintendo DS został anulowany.
W "Elasto Manii" zadaniem gracza jest dotarcie motocyklem do mety (oznaczonej stokrotką) w jak najkrótszym czasie. Po drodze należy uważać na przeszkody (nie można uderzyć w nic głową), omijać pułapki oraz zebrać wszystkie rozmieszczone na mapie jabłka.
W wersji shareware dostępne jest 18 poziomów, a w wersji pełnej – 54 poziomy.
W 2017 roku premierę miała Elasto Mania II.
W 2021 roku zapowiedziano odświeżoną wersję pierwszej części gry na komputery stacjonarne i konsole.

</doc>
<doc id="208348" url="https://pl.wikipedia.org/wiki?curid=208348" title="Wólka Nowodworska">
Wólka Nowodworska

Wólka Nowodworska – wieś w Polsce położona w województwie lubelskim, w powiecie puławskim, w gminie Kurów.
W latach 1975–1998 miejscowość administracyjnie należała do ówczesnego województwa lubelskiego.
W obrębie miejscowości znajduje się także Kolonia Nowy Dwór.
Wieś stanowi sołectwo gminy Kurów.
Historia.
Nowodworska Wólka w wieku XIX wieś w powiecie nowoaleksandryjskim (puławskim), w ówczesnej gminie Kurów, parafii Końskowola. Folwark stanowił wówczas majorat. W 1827 roku wieś w parafii Włostowice pisana jako Wola Nowodworska, liczyła 6 domów i 62 mieszkańców.

</doc>
<doc id="208349" url="https://pl.wikipedia.org/wiki?curid=208349" title="Tajemnica rezydencji Chimneys">
Tajemnica rezydencji Chimneys

Tajemnica rezydencji Chimneys (ang. "The Secret Of Chimneys") – powieść kryminalna Agathy Christie. Wydana po raz pierwszy w 1925 roku.
Opis fabuły.
Głównym bohaterem powieści jest młody Anthony Cade, zarabiający na życie jako pilot wycieczek. Nudzi go jednak ta praca i chciałby powrócić do niebezpiecznego i obfitego w przygody trybu życia, jakie prowadził niegdyś. Niespodziewaną wizytę składa mu jego stary przyjaciel – James McGrath. Powierza bohaterowi bardzo odpowiedzialne zadanie (za które Anthony miałby zresztą dostać sporą sumę) – dostarczenie pod jego nazwiskiem do wydawnictwa pamiętników zmarłego hrabiego Stylpitcha. Wielu osobom i organizacjom jest to jednak bardzo nie na rękę i wszelkimi sposobami będą się starały powstrzymać Anthony'ego. Angielski minister George Lomax, któremu również zależy na niedopuszczeniu pamiętników do publikacji, namawia właściciela znanej w wyższych sferach rezydencji Chimneys – Lorda Caterhama, by zaprosił "Jamesa McGratha" na weekend do rezydencji w celu omówienia tej sprawy. Tymczasem w Chimneys przebywają także inne ważne osobistości, między innymi pretendent do tronu Herzoslovakii – książę Michael Obolovitch. Jednakże już pierwszej nocy książę zostaje zamordowany. Sprawę należy zatuszować, by zapobiec rewolucji na Bałkanach. Motyw do zbrodni miał niewątpliwie daleki krewny księcia, kolejny pretendent do tronu. Podejrzanym staje się również tajemniczy król Victor – znany złodziej diamentów. Żadnego z nich nie ma jednak na terenie Chimneys feralnej nocy. Lomax postanawia włączyć do sprawy inspektora Battle ze Scotland Yardu, który z kolei proponuje współpracę przy rozwikłaniu zagadki Anthony'emu Cade'owi.

</doc>
<doc id="208350" url="https://pl.wikipedia.org/wiki?curid=208350" title="Rendez-Vous (album Jeana-Michela Jarre’a)">
Rendez-Vous (album Jeana-Michela Jarre’a)

Rendez-Vous – album francuskiego kompozytora muzyki elektronicznej Jeana-Michela Jarre’a z 1986 roku. Album uzyskał sprzedaż na poziomie 3 milionów kopii. Ostatni z utworów na płycie nazwany został „Ron's Piece”, aby uczcić pamięć po Ronaldzie McNair, który miał zagrać na saksofonie „The Last Rendez-Vous” z pokładu wahadłowca Challenger, podczas gdy Jarre grałby ten utwór na innych instrumentach na Ziemi. Nie doszło do tego z powodu katastrofy wahadłowca przy starcie. Zginęła cała 7-osobowa załoga.
Wydawnictwa.
Na tej siedmiocalowej płycie winylowej są tylko dwa utwory:
A. Fourth Rendez-Vous (3:45)
B. First Rendez-Vous (2:53)

</doc>
<doc id="208351" url="https://pl.wikipedia.org/wiki?curid=208351" title="Filip (książę Edynburga)">
Filip (książę Edynburga)

Filip, książę Edynburga, ang. Philip, Duke of Edinburgh, urodzony jako książę Filip z Grecji i Danii, następnie Filip Mountbatten (ur. 10 czerwca 1921 w willi Mon Repos pod Korfu, zm. 9 kwietnia 2021 w Windsorze) – książę Zjednoczonego Królestwa, brytyjski książę małżonek jako mąż królowej Elżbiety II, wolnomularz. W 2021 był najdłużej żyjącym małżonkiem władcy w historii imperium brytyjskiego, a także najstarszym współmałżonkiem kiedykolwiek panującego monarchy brytyjskiego.
Pochodził z duńskiego rodu królewskiego Schleswig-Holstein-Sonderburg-Glücksburg. Urodził się w Grecji jako członek greckiej i duńskiej rodziny królewskiej, ale jego rodzina została wygnana, gdy był jeszcze dzieckiem. Kształcił się we Francji, Wielkiej Brytanii i Niemczech, po czym wstąpił do Royal Navy w 1939, w wieku 18 lat. Od lipca 1939 zaczął korespondować z 13-letnią księżniczką Elżbietą (jego dalszą kuzynką ze strony królowej Wiktorii i najstarszą córką oraz przypuszczalną następczynią tronu po królu Jerzym VI), którą spotkał po raz pierwszy w 1934. Podczas II wojny światowej służył we flotach na Morzu Śródziemnym i Pacyfiku.
Poza tytułem księcia Edynburga ("Duke of Edinburgh"), był też hrabią Merioneth ("Earl of Merioneth") i baronem Greenwich ("Baron Greenwich"). W roku 2011 na swoje 90. urodziny otrzymał od swojej małżonki tytuł Lorda Wielkiego Admirała Marynarki ("Lord High Admiral of the Navy").
Z Elżbietą II mieli czworo dzieci – Karola, Annę, Andrzeja i Edwarda.
Życiorys.
Wczesne dzieciństwo.
Urodził się na wyspie Korfu jako Filip, książę Grecji i Danii. Jedyny syn i ostatnie dziecko księcia Andrzeja, syna króla Grecji Jerzego I oraz księżnej Alicji Battenberg.
W 1922 wuj Filipa, panujący Konstantyn I, został zmuszony do abdykacji po rewolucji 11 września, spowodowanej przez wojska rozczarowane klęską Grecji w wojnie z Turcją, a książę Andrzej aresztowany przez rząd wojskowy i wkrótce skazany na dożywotnie wygnanie oraz pozbawienie, tak jak reszta rodziny, obywatelstwa greckiego. W grudniu rodzina Filipa opuściła kraj i osiedliła się w podparyskim Saint-Cloud w domu użyczonym przez ciotkę, księżną Marię Bonaparte.
Edukacja.
Początkowo Filip uczył się w amerykańskiej szkole w Paryżu, prowadzonej przez Donalda MacJanneta, który określił Filipa jako „chropowatego, niesfornego..., ale zawsze niezwykle grzecznego”. W 1928 został wysłany do Wielkiej Brytanii, aby uczęszczać do Cheam School. Równocześnie zamieszkał ze swoją babką księżniczką Wiktorią w Pałacu Kensington. W tym czasie blisko przyjaźnił się ze swoim kuzynem Dawidem Mountbattenem. W ciągu kolejnych trzech lat jego cztery siostry wyszły za mąż za niemieckich arystokratów, natomiast jego matka została umieszczona w domu opieki po wykryciu u niej schizofrenii, a ojciec przeprowadził się do małego mieszkania w Monte Carlo.
W 1933 Filip został wysłany do elitarnej niemieckiej szkoły "", natomiast niecały rok później zaczął studiować w prywatnej szkole Gordonstoun w Szkocji. W 1937 w wypadku lotniczym pod Ostendą w Belgii zginęła jego siostra – księżna Cecylia z mężem, dwoma synami i teściową. Był to wielki szok dla zaledwie 16-letniego Filipa, który wziął udział w uroczystościach pogrzebowych w Darmstadt.
Kariera wojskowa.
Jesienią 1939, po ukończeniu Gordonstoun, rozpoczął służbę wojskową – wstąpił do Royal Navy i ukończył "Royal Naval College" w Dartmouth jako najlepszy kadet na kursie. W styczniu 1940 uzyskał stopień aspiranta i niedługo potem spędził cztery miesiące na pokładzie HMS „Ramillies”, chroniąc konwoje z Australijskiego Centrum Ekspedycyjnego na Oceanie Indyjskim, a następnie zaliczył krótkie służby na HMS „Kent”, HMS „Shropshire” oraz na Cejlonie (obecnie Sri Lanka).
W październiku 1940 po inwazji Włoch na Grecję, Filip został przeniesiony z Oceanu Indyjskiego na pancernik HMS „Valiant”, na którym brał udział w bitwie o Kretę oraz w bitwie u przylądka Matapan, gdzie kontrolował reflektory pancernika, za co został później wyróżniony nagrodą tzw. "Mentioned in Despatches" (MID) (ang. "wymieniony w sprawozdaniu"). Niedługo potem otrzymał także odznaczenie greckiego Krzyża Wojennego.
Pod koniec 1941 książę Filip, po serii szkoleń w Portsmouth, gdzie uzyskał najlepszą ocenę z czterech na pięć części egzaminu, został awansowany na podporucznika marynarki.
W czerwcu 1942 został przydzielony do służby na niszczycielu typu V/W – HMS „Wallace”, który brał udział w zadaniach eskortowych konwojów na wschodnim wybrzeżu Wielkiej Brytanii, a także w operacji Husky. Promocja na porucznika miała miejsce 16 lipca 1942. W październiku tego samego roku, w wieku zaledwie 21 lat, objął stanowisko pierwszego oficera HMS „Wallace”, jako jeden z najmłodszych oficerów w Royal Navy.
Podczas inwazji na Sycylię, w lipcu 1943, jako zastępca dowódcy HMS „Wallace” uratował swój okręt przed nocnym nalotem bombowców. Opracował wtedy plan, aby uruchomić tratwę, na której unosić się będzie dym, co rozproszy i zdezorientuje bombowce, a pozwoli okrętowi niepostrzeżenie się wymknąć.
W 1944 przeniósł się na nowy niszczyciel HMS „Whelp”, na którym prowadzono działania w ścisłej współpracy z nowo utworzoną Brytyjską Flotą Pacyfiku. Był obecny w Zatoce Tokijskiej, gdy podpisywano tam akt kapitulacji Japonii, kończący II wojnę światową. W 1946 książę Filip wrócił do Wielkiej Brytanii na pokładzie „Whelp” i został wysłany jako instruktor do Szkoły Oficerskiej w Corsham, w hrabstwie Wiltshire.
Małżeństwo.
W 1939 król Jerzy VI oraz królowa Elżbieta przybyli z oficjalną wizytą do Akademii Marynarki w Dartmouth, spotkanie jednak nie doszło do skutku z powodu panującej wówczas epidemii świnki. Królowa i Louis Mountbatten poprosili Filipa, aby ten zajął się dwiema królewskimi córkami: Elżbietą oraz Małgorzatą. 18-letni wysoki i postawny oficer wywarł duże wrażenie na księżniczce Elżbiecie, która zakochała się w Filipie i następnie utrzymywała z nim kontakt listowny. Filip nie przypadł do gustu parze królewskiej, m.in. dlatego, że jego krewni byli blisko związani z reżimem nazistowskim, a jego siostry wyszły za niemieckich arystokratów. Królowi Jerzemu nie przypadł do gustu również fakt, że Filip jest ubogi i pretensjonalny. Spekulowano także o niewierności księcia. Mimo to w grudniu 1943 Filip został zaproszony do zamku w Windsorze, a w sierpniu 1946 do zamku Balmoral, gdzie oświadczył się księżniczce Elżbiecie. Król, choć niechętnie, zezwolił na małżeństwo, jednak pod warunkiem, że Filip zaniecha wszelkich starań do czasu ukończenia przez Elżbietę 21 lat.
W 1947, po uzyskaniu obywatelstwa brytyjskiego, porzucił rodowe miano "Schleswig-Holstein-Sonderburg-Glücksburg" i przyjął nazwisko matki "Battenberg" w zanglicyzowanej formie "Mountbatten", a także zrzekł się wszelkich tytułów grecko-duńskich oraz dokonał konwersji religii z prawosławia na anglikanizm i tym samym spełnił wszystkie wymogi, by móc ożenić się z Elżbietą. W lipcu 1947 zaręczyny zostały podane do publicznej wiadomości. 20 listopada 1947, w dzień ślubu, Filip został mianowany przez króla diukiem Edynburga, hrabią Merioneth i baronem Greenwich. Ślub odbył się w opactwie westminsterskim i był transmitowany przez radio BBC do ponad 200 mln ludzi na świecie. W ślubie nie mogły uczestniczyć siostry księcia Filipa, które wyszły za książąt niemieckich mających bliskie stosunki z reżimem nazistowskim. Po ślubie Filip i Elżbieta zamieszkali w rezydencji Clarence House w Londynie. 14 listopada 1948 na świat przyszło pierwsze dziecko – książę Karol, natomiast niecałe dwa lata później księżniczka Anna.
Książę chciał kontynuować karierę w marynarce, jednak wiedział, że w przyszłości jego żona jako królowa przyćmi jego karierę i plany, z których będzie musiał zrezygnować. Niemniej jednak wrócił do marynarki, najpierw pracując w biurze admiralicji, a następnie odbywając kurs w "Old Royal Naval College" w Greenwich. Od 1949 stacjonował na Malcie po tym, jak został mianowany pierwszym oficerem niszczyciela HMS „Chequers”. W lipcu 1950 został awansowany do stopnia komandora podporucznika i objął dowodzenie fregatą HMS „Magpie”. Dwa lata później awansował do stopnia komandora porucznika, jednakże już po zakończeniu swojej czynnej służby w marynarce w lipcu 1951. 15 lutego 1953 został mianowany admirałem floty.
4 listopada 1951 Filip i Elżbieta zostali powołani przez króla Jerzego VI do Tajnej Rady po tym, jak złożyli oficjalną wizytę w Kanadzie. W styczniu 1952 rozpoczęli objazd po krajach Wspólnoty Narodów. 6 lutego 1952, podczas pobytu w Kenii, zmarł ojciec Elżbiety, a ona została królową. To Filip, dowiedziawszy się o śmierci króla, przekazał tę informację żonie, po czym oboje niezwłocznie powrócili do Wielkiej Brytanii.
Małżonek królowej.
Kwestia nazwiska.
Wstąpienie Elżbiety na tron wywołało zamieszanie w kwestii nazwiska, jakie nosić będą dzieci Filipa i królowej. Sam książę oraz jego wuj, Louis Mountbatten, nalegali na to, by dzieci nosiły nazwisko ojca – Mountbatten. Królowa wdowa Maria, dowiedziawszy się o tym, poinformowała o ich zamiarach premiera Winstona Churchilla, który zalecił nowej królowej wydanie królewskiej odezwy stwierdzającej, że rodzina królewska pozostaje przy rodowym nazwisku Windsor. Filip prywatnie skarżył się: "Czuję się w tej rodzinie jak cholerna ameba. Jestem jedynym człowiekiem w kraju, który nie może dać swojego nazwiska dzieciom". Z królową miał czwórkę dzieci: Karola (ur. 1948), Annę (ur. 1950), Andrzeja (ur. 1960) i Edwarda (ur. 1964).
W 1960 królowa Elżbieta na spotkaniu Tajnej Rady zaproponowała, by jej dzieci nosiły nazwisko Mountbatten-Windsor, ale tylko wtedy, gdy nie będą bezpośrednio w linii sukcesji do tronu. Rada przyjęła propozycję i niedługo potem wydała oficjalne orzeczenie w tej sprawie. Dodatkowo następca tronu, książę Karol, również podjął decyzję o używaniu podwójnego nazwiska.
Po wstąpieniu na tron Elżbieta poinformowała również, że książę ma „miejsce, prymat i pierwszeństwo” obok niej „w każdej sytuacji i przy każdym wystąpieniu, chyba że inaczej mówi ustawa”. Oznaczało to, że Filip zyskał pierwszeństwo nad swoim synem, księciem Walii, z wyjątkiem oficjalnych wizyt w brytyjskim parlamencie.
Obowiązki.
Jako małżonek królowej Filip uczestniczył i pomagał jej w obowiązkach, jako suwerenny towarzysz w ceremoniach, takich jak Inauguracje Obrad Parlamentu w krajach Wspólnoty, obiadach państwowych i wizytach zagranicznych. Filip był pierwszym członkiem rodziny królewskiej, który latał helikopterem, odwiedzając i nadzorując oddziały, które miały wziąć udział w koronacji Elżbiety. Sam książę nie został koronowany, ale klęknął przed Elżbietą i przysiągł, że „jest jej lennym sługą życia i zdrowia”.
Przez sześć miesięcy na przełomie 1953–1954 Filip i Elżbieta wizytowali kraje Wspólnoty. Ich dzieci zostały wtedy w Wielkiej Brytanii.
W 1956, wraz z Kurtem Hahnem, książę ustanowił "Nagrodę Księcia Edynburga", która miała na celu wzmacnianie poczucia obowiązku obywatelskiego i rozwijanie sprawności fizycznej wśród młodzieży. Od połowy 1956 do 1957 Filip odbywał podróż dookoła świata na pokładzie jachtu królewskiego HMY „Britannia”, podczas której oficjalnie otworzył Letnie Igrzyska Olimpijskie 1956 w Melbourne i odwiedził Antarktydę. W drodze powrotnej osobisty sekretarz Filipa, Mike Parker, otrzymał pozew rozwodowy od żony Eileen. Tak jak w przypadku Townsenda, prasa uważała rozwód za skandal, a sytuacja zmusiła Parkera do zrezygnowania z funkcji sekretarza. Jednakże powiedział on później, że książę Filip w całej tej sytuacji był bardzo pomocny. Aby wesprzeć publicznie Parkera, królowa mianowała go komandorem Królewskiego Orderu Wiktoriańskiego.
22 lutego 1957 Elżbieta przyznała mężowi tytuł księcia Wielkiej Brytanii, przywracając jego stan książęcy, którego oficjalnie zrzekł się 10 lat wcześniej. Od tego czasu był znany jako „Jego Królewska Wysokość Książę Filip, Książę Edynburga”.
Filip został powołany do "Królewskiej Tajnej Rady dla Kanady" 14 października 1957, składając osobiście przed królową przysięgę wierności i lojalności tzw. "Oath of Allegiance". Zwiedzając Kanadę w 1969, Filip mówił o swoich poglądach na temat republikanizmu:
Był patronem ponad 800 organizacji, w większości zajmujących się środowiskiem, przemysłem, sportem i edukacją. Pełnił funkcję brytyjskiego prezesa World Wide Fund for Nature od 1961 do 1982, międzynarodowego prezesa od 1981, a od 1996 honorowego przewodniczącego. Był także patronem "Fundacji Pracy". W latach 1964–1986 był prezesem Międzynarodowej Federacji Jeździeckiej, a także kanclerzem uniwersytetów w Edynburgu, Salford i Aberystwyth.
17 września 1993 wziął udział w pogrzebie Władysława Sikorskiego na Wawelu.
Relacje rodzinne.
Na początku lat 50. siostra Elżbiety, Małgorzata, była bliska zawarcia małżeństwa z pilotem Peterem Townsendem, bohaterem bitwy o Anglię, który był rozwodnikiem. Prasa zarzucała Filipowi, że był on wrogo nastawiony do tego małżeństwa.
Na początku 1981 książę napisał list do swojego najstarszego syna, Karola, doradzając mu, by albo zdecydował się na małżeństwo z lady Dianą, albo zerwał z nią kontakty. Karol, mimo że miał już 32 lata, nadal nie był żonaty, nie miał także potomka męskiego, który w przyszłości mógłby odziedziczyć tron. Tak więc, znalazłszy się pod presją ojca, w lutym 1981 książę oświadczył się Dianie, a sześć miesięcy później para wzięła ślub. W 1992 małżeństwo Karola i Diany rozpadło się. 9 grudnia 1992 premier John Major wygłosił oświadczenie powiadamiające Izbę Gmin o separacji pary książęcej. Królowa i Filip zorganizowali spotkanie Karola z Dianą, starając się ich pogodzić, jednak bez powodzenia. Filip napisał do Diany, wyrażając rozczarowanie zachowaniem obojga małżonków oraz prosząc o przemyślenie całej sprawy raz jeszcze z innego punktu widzenia. Ostatecznie próby pogodzenia małżeństwa się nie powiodły, bowiem para wzięła rozwód. Diana zginęła w wypadku samochodowym w Paryżu 31 sierpnia 1997. W tym czasie książę i królowa przebywali na wakacjach w Balmoral wraz z dalszą rodziną królewską. Synowie Diany, książęta William i Harry, dowiedziawszy się o śmierci matki, chcieli pójść do kościoła, dziadkowie poszli tam z nimi tego ranka. Przez pięć dni królowa i książę Filip utrzymywali wnuków z dala od prasy, chroniąc ich od presji związanej ze śmiercią matki. Odosobnienie rodziny królewskiej w takiej chwili powodowało publiczne oburzenie, jednakże po wystąpieniu królowej na żywo w telewizji 5 września nastroje społeczne polepszyły się i królowa odzyskała szacunek. Niepewni, czy iść za trumną matki w kondukcie pogrzebowym, książęta wahali się. Wtedy Filip powiedział do Williama: "Jeśli nie pójdziesz, myślę, że będziesz później żałował. Jeśli ja pójdę, zechcesz iść ze mną?". W dniu pogrzebu Filip, William, Harry, Karol i brat Diany, hrabia Spencer, szli przez Londyn za trumną Diany. Kilka lat później Mohamed Al-Fayed, którego syn Dodi również zginął w katastrofie wraz z Dianą, zarzucił Filipowi, że ten zamieszany był w jej śmierć (jednak Al-Fayed był już autorem wielu obalonych później teorii dotyczących śmierci syna i Diany). Książę Filip powiedział wtedy, że wspierał Dianę, ponieważ sam wiedział, co znaczy być nowym członkiem rodziny królewskiej.
XXI wiek.
W 2001 podczas Złotego Jubileuszu Elżbiety II Filip został wyróżniony przez Spikera Izby Gmin za rolę we wspieraniu Elżbiety podczas panowania. Staż księcia Edynburga jako małżonka królowej był większy od jakiegokolwiek innego małżonka w brytyjskiej historii, jednakże to królowa matka, która zmarła w wieku 101 lat, była najdłużej żyjącą małżonką króla.
W czerwcu 2011 w wywiadzie z okazji swoich 90. urodzin książę oświadczył, że ze względu na podeszły wiek, zamierza ograniczyć swoje obowiązki. Tego samego roku podczas pobytu w rezydencji królewskiej w Sandringham 23 grudnia Filip cierpiał na bóle w klatce piersiowej i przewieziony został na oddział kardiologiczny "Papworth Hospital" w hrabstwie Cambridgeshire, gdzie przeszedł zabieg angioplastyki wieńcowej oraz stentowania, podczas którego wszczepiony został tzw. stent usprawniający drożność naczyń krwionośnych. Został wypisany 27 grudnia.
4 maja 2017 Pałac Buckingham wydał oświadczenie, że jesienią tegoż roku książę Filip odchodzi na emeryturę. Książę wycofuje się z życia publicznego i będzie brał udział tylko w tych uroczystościach, które go szczególnie zainteresują.
20 listopada 2017 książę Filip wraz z Królową Elżbietą II obchodzili 70. rocznicę ślubu.
Choroba i śmierć.
W kwietniu 2008 Filip został przyjęty do szpitala Króla Edwarda VII na „obserwację i leczenie” infekcji klatki piersiowej. Ze szpitala wyszedł trzy dni później. W sierpniu tego samego roku „Evening Standard” doniósł, że książę cierpi na raka prostaty. Pałac Buckingham, który zazwyczaj odmawiał komentarza na temat stanu zdrowia rodziny królewskiej, stwierdził, że pomówienia te są naruszeniem prywatności. Dodatkowo sam Filip wydał oświadczenie, w którym zaprzeczył całej historii. Niedługo później gazeta przyznała, że była to nieprawda.
4 czerwca 2012 podczas oficjalnych obchodów diamentowego jubileuszu Elżbiety II książę trafił po pierwszym dniu obchodów do szpitala Króla Edwarda VII z powodu ostrego zapalenia pęcherza moczowego i nie mógł uczestniczyć w uroczystościach w kolejnych dniach. Ze szpitala wyszedł 9 czerwca. Po nawrocie choroby w sierpniu 2012 został przyjęty do szpitala "Aberdeen Royal Infirmary" na leczenie zapobiegawcze na okres 5 dni.
6 czerwca 2013 został ponownie przewieziony do "szpitala Króla Edwarda VII", gdzie przeprowadzono badania jamy brzusznej, które wykazały nieprawidłowości. Następnego dnia został poddany operacji diagnostycznej jamy brzusznej. Ze szpitala wyszedł 17 czerwca. 21 maja 2014 książę pojawił się publicznie z bandażem na prawej ręce po niewielkiej interwencji chirurgicznej bez narkozy, która odbyła się dzień wcześniej w Pałacu Buckingham. W czerwcu 2017 został przewieziony do szpitala króla Edwarda VII z powodu infekcji, gdzie spędził dwie noce, przez co opuścił otwarcie nowej sesji Parlamentu (State Opening of Parliament) oraz wyścigi konne w Ascot.
3 kwietnia 2018 został przewieziony do szpitala imienia Króla Edwarda VII w Londynie, gdzie w dniu 10 kwietnia 2018 roku przeszedł operację wymiany stawu biodrowego (wszczepienie endoprotezy stawu biodrowego). Ze szpitala został wypisany 13 kwietnia.
16 lutego 2021 został przyjęty do szpitala króla Edwarda VII z powodu infekcji. 1 marca został przewieziony do szpitala św. Bartłomieja w celu kontynuowania leczenia, a ponadto poddania się „testom i obserwacji” w odniesieniu do wcześniejszej choroby serca. 5 marca wrócił do szpitala króla Edwarda VII, skąd został wypisany 16 marca.
9 kwietnia 2021, w południe, Pałac Buckingham wystosował informację o śmierci niemal 100-letniego księcia Filipa. Książę małżonek zmarł rano tego dnia w zamku Windsor, spokojnie, dwa miesiące przed swoimi setnymi urodzinami. Synowa księcia, Zofia, hrabina Wessex, opisała jego śmierć słowami: „To było takie delikatne. To było tak, jakby ktoś wziął go za rękę i poszedł”.
Był najdłużej żyjącym męskim członkiem brytyjskiej rodziny królewskiej. Książę był także najdłużej żyjącym męskim potomkiem królowej Wiktorii, bijąc w dniu 13 grudnia 2016 roku rekord hrabiego Carla Johana Bernadotte of Wisborg (wnuka księcia Connaught), który dożył 95 lat, 6 miesięcy i 5 dni. Był także obecnie najdłużej żyjącym współmałżonkiem monarchy na świecie.
Pogrzeb.
Narodowy plan żałoby i pochówku księcia nosił nazwę "Operacja Forth Bridge" (nazwana tak od mostu Forth Bridge w pobliżu Edynburga). Pierwotny plan został zmieniony w związku z pandemią COVID-19.
Książę Filip nie życzył sobie pogrzebu państwowego. Ceremonia pogrzebowa męża królowej Elżbiety II, odbyła się na zamku w Windsorze. Książę Filip został pochowany w kaplicy św. Jerzego na zamku w Windsorze. Pogrzeb odbył się 8 dni po śmierci księcia, czyli 17 kwietnia 2021 r.
Pogrzeb księcia Filipa miał podobny poziom oficjalności, co pogrzeb Elżbiety, Królowej Matki w 2002.
Po śmierci królowej Elżbiety II, która nastąpiła 8 września 2022, ciało księcia Filipa zostanie przeniesione do kaplicy pamięci Jerzego VI w Windsorze.
Zamiłowania i osobowość.
Filip grał w polo do 1971, kiedy zaczął startować w powożeniu zaprzęgiem i stał się wielkim propagatorem tej dyscypliny. Jej przepisy powstawały pod jego nadzorem. Był zapalonym żeglarzem, przyjaźnił się ze sławnym entuzjastą tego sportu i projektantem Uffa Foxem, którego poznał w 1949 na regatach w Cowes. Od tego czasu startowali razem wielokrotnie w wielu zawodach, a książę posyłał swoje dzieci do Foxa na naukę żeglarstwa. Wspólnie z królową regularnie uczestniczył w sławnych regatach "Cowes Week" na pokładzie HMY „Britannia”. Był członkiem jachtklubu Royal Yacht Squadron, w którym pełnił funkcje komandora, następnie był jego admirałem.
Jego pierwsza lekcja latania samolotem miała miejsce w 1952. W dniu 70. urodzin miał naliczonych 5150 pilotażowych godzin.
Książę malował farbami olejnymi, a także kolekcjonował obrazy oraz rysunki, które wiszą w Buckingham Palace, Windsor Castle, Sandringham House i Balmoral Castle. Hugh Casson opisał dzieła Filipa jako „dokładnie takie, jakie można się było spodziewać... całkowicie bezpośrednie, bez zawieszania się. Mocne kolory, zdecydowane pociągnięcia pędzlem”.
Latem 1975 książę złożył nieoficjalną wizytę w Polsce, będąc uczestnikiem odbywających się w Sopocie III Europejskich Mistrzostw w Powożeniu.
W 1979, gdy królowa Elżbieta II i książę Filip byli gośćmi prezydenta Cartera w Białym Domu, Filip po skończonej kolacji udał się sam do sławnej "Sali Czerwonej", gdzie dwóch lokajów podawało alkohol. Filip podszedł do jednego z nich, Lynwooda Westraya, który go zapytał: "Wasza Królewska Mość, czy zechcesz wziąć jednego [drinka]?", na co Filip odpowiedział: "Wezmę jeden, jeśli pozwolisz mi wam służyć", na co poruszony Lynwood nie wiedział, co odpowiedzieć ani zrobić, gdyż miał zajęte obie dłonie, wtem książę dodał: "Wypiję, jeśli wy wypijecie ze mną". Westray po latach wspominał: "Więc nalał każdemu po drinku i porozmawialiśmy. Powiedział nam, że w razie jeśli bylibyśmy kiedykolwiek w Londynie, to zaprasza nas do Pałacu Buckingham, abyśmy mogli go zobaczyć. Wyobrażasz sobie taki zaszczyt? Nie mogliśmy pić w czasie służby, nie jesteśmy przecież gośćmi, ale byliśmy wtedy sami, więc nikt nie wiedział, co się dzieje. Więc piliśmy wszyscy i prowadziliśmy miłą rozmowę. To jest rzecz, której do końca życia nie zapomnę".
Przez ponad 70 lat małżeństwa z królową Filip zasłynął ze specyficznego, ciętego humoru i uwag, które często były interpretowane jako obraźliwe i były odzwierciedleniem jego specyficznego charakteru. Niektóre z nich od razu zostały uznane za gafy księcia, ale są też przedmiotem sporów wśród apologetów, którzy określają je „jako wyjęte z kontekstu, bezcelowe, ale często zabawne”. Dla przykładu. W 1986, podczas wizyty w Chinach, w prywatnej rozmowie z brytyjskimi studentami "Xian’s Northwest University" Filip zażartował, że „jeśli się zadomowią, ich oczy zrobią się skośne”. Brytyjska prasa zwróciła wtedy uwagę na nietolerancję rasową księcia, jednak władze chińskie nie poświęciły incydentowi większej uwagi. Komentarz nie miał wpływu na chińsko-brytyjskie stosunki, ale nieco nadszarpnął wizerunek księcia. W 1999 gazety zarzuciły małżonkowi królowej obrażenie podczas koncertu pop w Walii niesłyszących dzieci, które stały obok karaibskich bębniarzy. Powiedział wówczas: "Głusi? Nic dziwnego, że jesteście głusi, skoro stoicie w tym miejscu". Od lat 50. doniesienia prasowe twierdziły, że królowa i książę bardzo się od siebie oddalili, co rozwścieczyło Filipa i przeraziło królową, która stanowczo zaprzeczyła doniesieniom. Prasa donosiła także o nieślubnym dziecku Filipa, które spłodził kochance podczas pobytu w Australii. Pozostając mężem królowej, przez kilka lat był także w nieformalnej relacji z księżną Aleksandrą Hamilton, co potwierdziło kilku przyjaciół księcia.
Zdarzało mu się podchodzić krytycznie do swojego sposobu zarabiania pieniędzy, np. podczas otwarcia nowego stadionu Arsenal F.C.: "Cóż, może i nie macie" [tu] "mojej żony, ale macie drugiego najbardziej doświadczonego odsłaniacza tablic na świecie". Królowa brytyjska z powodu urazu kręgosłupa nie brała bowiem tradycyjnego udziału w odsłanianiu nowych, szeroko komentowanych w prasie budowli.
Książę Filip był wolnomularzem, w 2013 celebrował 60. rocznicę wstąpienia do tej organizacji.

</doc>
<doc id="208352" url="https://pl.wikipedia.org/wiki?curid=208352" title="Tom Jones">
Tom Jones



</doc>
<doc id="208353" url="https://pl.wikipedia.org/wiki?curid=208353" title="Aleksander Lubomirski (ok. 1642–1675)">
Aleksander Lubomirski (ok. 1642–1675)

Aleksander Michał Lubomirski herbu Szreniawa bez Krzyża (ur. ok. 1642 w Nowym Sączu, zm. 1675) – starosta perejesławski i sądecki, marszałek Trybunału Głównego Koronnego w 1661 roku.
Był synem Jerzego Sebastiana i Konstancji Ligęzianki oraz bratem Hieronima Augustyna. Ożenił się z córką hetmana wielkiego litewskiego Pawła Jana Sapiehy Katarzyną Anną. Miał z nią córkę Annę Konstancję żonę wojewody poznańskiego Stanisława Małachowskiego i synów Jerzego Aleksandra, Michała i Józefa (zm. 1709) opata tynieckiego. Zmarł młodo pozostawiając swoje dzieci pod opieką stryja. W bitwie pod Warką w 1656 r. dowodził freikompanią (chorągwią) dragońską (ponad 190 koni). Podczas kampanii na Ukrainie w roku 1660 dowodził pułkiem jazdy biorąc udział w bitwach pod Lubarem, Cudnowem i Słobodyszczami. Był członkiem konfederacji malkontentów w 1672 roku. Jako poseł na sejm konwokacyjny 1674 roku z województwa krakowskiego był członkiem konfederacji generalnej zawiązanej 15 stycznia 1674 roku na tym sejmie. Elektor Jana III Sobieskiego z województwa krakowskiego w 1674 roku.

</doc>
<doc id="208354" url="https://pl.wikipedia.org/wiki?curid=208354" title="In Concert Houston/Lyon">
In Concert Houston/Lyon

In Concert Houston/Lyon – album koncertowy francuskiego twórcy muzyki elektronicznej Jeana-Michela Jarre’a. Album został wydany w 1987 roku.

</doc>
<doc id="208355" url="https://pl.wikipedia.org/wiki?curid=208355" title="Szparag Sprengera">
Szparag Sprengera

Szparag Sprengera ("Asparagus densiflorus" (Kunth) Jessop) – gatunek rośliny z rodziny szparagowatch. Pochodzi z południowej Afryki, jednak jest szeroko rozpowszechniony jako roślina ozdobna, w niektórych rejonach o ciepłym klimacie dziczeje (np. w Chinach). 
Zastosowanie.
Roślina ozdobna – jest przede wszystkim używany do jako tzw. zieleń do bukietów i wiązanek kwiatów ciętych. Często uprawiany w mieszkaniach jako roślina doniczkowa. Rozpowszechnione są dwie odmiany – 'Sprengeri' (rzadziej kwitnie od odmiany typowej) oraz 'Meyeri' (zwarty, gęsty pokrój, pędy wzniesione).

</doc>
<doc id="208356" url="https://pl.wikipedia.org/wiki?curid=208356" title="Mała Kłoda">
Mała Kłoda

Mała Kłoda – nieoficjalny przysiółek wsi Kłoda, w gminie Kurów, powiecie puławskim, województwie lubelskim.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="208357" url="https://pl.wikipedia.org/wiki?curid=208357" title="Kłoda (województwo lubelskie)">
Kłoda (województwo lubelskie)

Kłoda (dawniej: Krupa) – wieś w Polsce położona w województwie lubelskim, w powiecie puławskim, w gminie Kurów.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1954–1959 wieś należała i była siedzibą władz gromady Kłoda, po jej zniesieniu w gromadzie Markuszów. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Kurów.
Przysiółkiem wsi jest Mała Kłoda położona w lokalizacji geograficznej .

</doc>
<doc id="208359" url="https://pl.wikipedia.org/wiki?curid=208359" title="Kłoda">
Kłoda

Zobacz też: Dziadowa Kłoda, Dębowa Kłoda, Kłoda Duża, Kłoda Górowska, Kłoda Mała, Mała Kłoda, Wilcza Kłoda

</doc>
<doc id="208367" url="https://pl.wikipedia.org/wiki?curid=208367" title="Polskie Radio Lublin">
Polskie Radio Lublin

Radio Lublin – regionalna, publiczna rozgłośnia radiowa (część Polskiego Radia) nadająca program ze studia mieszczącego się w Lublinie. Zasięgiem obejmuje województwo lubelskie i przygraniczne tereny województw ościennych. Radio Lublin posiada także redakcje terenowe w Białej Podlaskiej, Chełmie, Puławach i Zamościu.
Historia.
II RP.
Pod koniec lat 30. XX wieku pojawiły się plany uruchomienia stacji Polskiego Radia w Lublinie. W 1939 roku podczas konferencji w Montreux (której postanowienia miały wejść w życie 4 marca 1940 roku) stacja otrzymała częstotliwość 1465 kHz i moc 10 kW. Wskutek wybuchu II wojny światowej postanowienia konferencji nie weszły w życie.
Rozgłośnia z Lublina.
Zapowiedź "Tu Polskie Radio Lublin" po raz pierwszy padła 10 sierpnia 1944 roku. Tym samym rozpoczęła się działalność rozgłośni lubelskiej "Pszczółka". Była ona wówczas tubą propagandową Polskiego Komitetu Wyzwolenia Narodowego, a następnie Rządu Tymczasowego. Nadawała z wagonu stojącego na bocznicy kolejowej na falach średnich 1339 kHz (224 m) oraz w sieci radiowęzłów.
22 listopada 1944 roku dekretem wydanym przez Polski Komitet Wyzwolenia Narodowego powołano Przedsiębiorstwo Państwowe "Polskie Radio". W dniu 31 grudnia 1944 roku radiostacja znajdująca się wówczas przy ul. Józefa Bema 2 w Lublinie podjęła nadawanie audycji na falach krótkich w językach: polskim, angielskim, francuskim i rosyjskim.
Polskie Radio nadawało z Lublina do marca 1945 roku.
Radio Lublin.
Regionalna rozgłośnia Polskiego Radia w Lublinie rozpoczęła swoją działalność 20 września 1952 roku.
Program lokalny trwał początkowo 45 minut na dobę. Emisja odbywała się poprzez radiowęzeł działający w województwie lubelskim. Od dnia 1 maja 1957 roku program nadawany był na falach średnich – 1594 kHz, o mocy 1 kW z dachu Technikum Budowlanego przy al. Racławickich w Lublinie.
Od 15 stycznia 1961 roku emisję przejął nadajnik znajdujący się w Bożym Darze (na częstotliwości 1367 kHz z mocą 30 kW).
Od dnia 28 grudnia 1963 roku Radio Lublin rozpoczęło nadawanie programu lokalnego na falach UKF – 69,92 MHz. Pierwsze audycje stereofoniczne pojawiły się 18 października 1973 roku. 4 marca 1991 roku rozgłośnia rozpoczęła nadawanie pełnego (19-godzinnego) programu, a od 3 kwietnia 1992 roku nadaje przez całą dobę.
1 kwietnia 2015 roku rozpoczęto cyfrową emisję w technologii DAB+.
Słuchalność.
Według badania Radio Track (wykonane przez Millward Brown SMG/KRC) za okres listopad-kwiecień 2021/2022, wskaźnik udziału w rynku słuchalności Polskiego Radia Lublin wyniósł 4,3 proc., co dało tej stacji 9. pozycję w rynku radiowym w województwie lubelskim.
Stacje nadawcze.
Emisja cyfrowa DAB+
Audycje.
Muzyczni prezenterzy Radia Lublin wypromowali m.in. zespół Budka Suflera. Oprócz tego przy rozgłośni mieści się Studio Lublin (dawniej Hendrix), w którym swoje płyty nagrywało wielu znanych artystów, m.in. Irena Santor, Zdzisława Sośnicka, Anna Jantar, Bajm, O.N.A., Urszula, Lady Pank, czy Maanam.
Oprócz audycji muzycznych i informacyjnych ważną częścią ramówki są programu edukacyjne (nauka języka), społeczne (informacje AA), magazyny publicystyczne, kulturalne i religijne.
Polskie Radio Lublin i jego dziennikarka, Ewa Dados, jest organizatorem jednej z największych charytatywnych zbiórek darów w Polsce – akcji Pomóż Dzieciom Przetrwać Zimę.
Radio Freee.
27 listopada 2010 roku uruchomiono miejski program Radia Lublin – Radio Freee. 

</doc>
<doc id="208368" url="https://pl.wikipedia.org/wiki?curid=208368" title="Trzynaście zagadek">
Trzynaście zagadek

Trzynaście zagadek (ang. "The Thirteen Problems" lub "The Tuesday Club Murders") – zbiór opowiadań kryminalnych Agathy Christie, wydany w 1932 roku. Opisuje przygody panny Jane Marple.
Opowiadania.
Wszystkie utwory ukazywały się po raz pierwszy w latach 1927–1931 na łamach brytyjskich i amerykańskich czasopism.
Panna Jane Marple wraz ze swym siostrzeńcem Raymondem Westem i czworgiem ich znajomych postanawiają zabawić się w rozwiązywanie zagadek kryminalnych. Każdy z członków Klubu Wtorkowych Spotkań opowie prawdziwą historię, dając reszcie szansę na odgadnięcie jej finału.
Jako pierwszy głos zabiera sir Henry Clithering, były wysoki funkcjonariusz Scotland Yardu. Opowiada o tragedii, jaka wydarzyła się w domu państwa Jonesów. Podczas kolacji gospodarze oraz panna Clark, dama do towarzystwa pani Jones, doznają zatrucia spowodowanego zjedzeniem nieświeżego homara. Niedługo potem pani Jones umiera. W wyniku gadulstwa wścibskiej pokojówki na pana Jonesa, przedstawiciela firmy chemicznej, pada podejrzenie o zamordowanie żony. Ekshumacja i badanie zwłok wykazują, że pani Jones została otruta arszenikiem.
Kolejną historię opowiada wielebny Pender. Na zaproszenie sir Richarda Haydona udaje się on do posiadłości Silent Grove. Gospodarz oprowadza przybyłych po okolicy, pokazując im Świątynię Astarte, fenickiej bogini miłości. Wieczorem tego samego dnia panna Diana Ashley, przebrana za Astarte, niespodziewanie daje przedstawienie, podczas którego w niezrozumiały dla pozostałych sposób zasztyletowany zostaje Haydon. Następnego ranka Pender oraz doktor Symonds znajdują w pobliżu świątyni rannego Elliota Haydona, kuzyna zmarłego. 
Raymond West podróżuje do Kornwalii na zaproszenie pana Johna Newmana - romantyka przekonanego, że u jej wybrzeży leży zatopiony hiszpański galeon wypełniony złotem, gotowego wydobyć skarb z dna oceanu. W drodze poznaje inspektora Badgwortha zmierzającego w to samo miejsce w celu przeprowadzenia śledztwa w sprawie zniknięcia dużej ilości złota ze statku, który uległ katastrofie i poszedł na dno kilka miesięcy wcześniej.

</doc>
<doc id="208372" url="https://pl.wikipedia.org/wiki?curid=208372" title="Rendez-vous ze śmiercią">
Rendez-vous ze śmiercią

Rendez-vous ze śmiercią (ang. "Appointment with Death") – powieść Agaty Christie opublikowana w roku 1938.
Opis fabuły.
Zawiązanie akcji.
Akcja rozgrywa się w Jerozolimie, gdzie na wycieczkę przyjeżdża rodzina Boyntonów. Stara pani Boynton jest osobą otyłą i bardzo schorowaną, co nie przeszkadza jej tyranizować swych bliskich - najstarszego syna wraz z synową oraz troje młodszych potomstwa. W pełni ich sobie podporządkowuje, pastwi psychicznie i odcina od reszty otoczenia. Podczas wycieczki strach młodych Boyntonów przed matką przeistacza się w nienawiść i chęć buntu. Uświadamiają sobie bowiem, jak bardzo dali się przez całe życie tyranizować matce, oraz to, iż przez dotychczasową izolację praktycznie nie są w stanie normalnie funkcjonować wśród ludzi. Podczas wypadu do Petry starsza kobieta zostaje zamordowana przez wstrzyknięcie jej śmiertelnej dawki digitalisu. Sprawę podejmuje się rozwiązać przebywający w okolicy detektyw Herkules Poirot.
Rozwiązanie.
Wbrew pozorom mordercą nie jest nikt z rodziny Boyntonów. Zamieszanie powstało wskutek tego, iż z racji silnego motywu jej członkowie podejrzewali siebie nawzajem i próbowali ochraniać, a co za tym idzie - utrudniali śledztwo. Panią Boynton zabiła lady Westholme - członkini parlamentu z wygórowanymi ambicjami politycznymi, obawiając się szantażu ze strony starszej kobiety. Lady Westholme za młodu przebywała bowiem w więzieniu, a jej strażniczką była Boynton. Zbrodni udaje jej się dokonać bez większego trudu, wykorzystując łatwowierność panny Pierce, którą za pomocą paru zręcznych sztuczek przekonuje, iż nie miała możliwości morderstwa. Gdy lady Westholme orientuje się, że jej zbrodnia została wykryta, popełnia samobójstwo - nie wyobraża sobie bowiem życia bez kariery politycznej, która w tej sytuacji jest zniweczona.

</doc>
<doc id="208374" url="https://pl.wikipedia.org/wiki?curid=208374" title="Wąsosz (miasto)">
Wąsosz (miasto)

Wąsosz (, ) – miasto w woj. dolnośląskim, w powiecie górowskim, siedziba władz gminy miejsko-wiejskiej Wąsosz, położone w dorzeczu Orli i Baryczy, dzieli się na Wąsosz Wschodni i Wąsosz Zachodni.
Według danych GUS z 31 grudnia 2019, miasto liczyło 2660 mieszkańców.
Ośrodek usługowy; drobny przemysł metalowy, drzewny i spożywczy, produkcja powozów konnych.
Historycznie leży na Dolnym Śląsku. W latach 1975–1998 miasto administracyjnie należało do woj. leszczyńskiego.
Nazwa.
Nazwa "Wąsosz" znana jest od średniowiecza ("Wansose" 1300, "Wanschosch" 1313, "Wąsosze" 1531, "Wąsoś" 1750) i pochodzi od staropolskiego wyrazu "wąsosze", oznaczającego "miejsce, gdzie coś się schodzi, zbiega lub łączy". W tym wypadku chodzi o zbieg dwóch rzek: Baryczy i Orlej
Równie starą dokumentację posiada niemiecka nazwa "Herrnstadt" ("miasto Pana" – "Hernstat" 1290, "Herstat" 1298, "Herrenstat" 1305, "Hirstat" 1376). Jest to przykład częstej przy kolonizacji niemieckiej sytuacji równoległości nazewniczej, gdzie wcześniejsza nazwa słowiańska używana była jednocześnie z nowszą nazwą organizmu miejskiego, stworzoną wraz z jego lokacją na prawie niemieckim. Wraz z procesem germanizacji okolic miasta nazwa "Wąsosz" uległa stopniowemu wyparciu. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Hernstadium".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod nazwą niemiecką "Herrntadt", łacińską "Chrysopolis" oraz polską "Wąźciorz" we fragmencie "Wąźciorz, polnische Benennung der im Guhrauer Kreise belegenen Stadt Herrnstadt". Nazwę miejscowości w formie "Wąsorz" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa. Po przyłączeniu miejscowości do Polski w 1945 nazwa "Wąsosz" zyskała status urzędowej.
Czasy prehistoryczne.
Najstarsze stwierdzone ślady obecności człowieka pochodzą na terenie Wąsosza i okolic (Pobiel, Gola Wąsoska) z okresu mezolitu. Są to pozostałości obozowisk wędrownych grup zbieracko-łowiecko-rybackich. Więcej znalezisk o podobnym charakterze pochodzi z epoki neolitu, która rozpoczyna się od połowy VI tysiąclecia p.n.e. Stałe osadnictwo pojawiło się w środkowym okresie epoki brązu, w drugiej połowie I tysiąclecia p.n.e., w szczytowym momencie rozwoju kultury łużyckiej. Ówcześni mieszkańcy tych okolic prowadzili zarówno uprawę ziemi (zboża, warzywa), chów zwierząt oraz w dalszym ciągu zbieractwo i łowiectwo. Około 1000 p.n.e. nastąpiło wyraźne wyludnienie tych okolic.
Kryzys ten został przełamany dopiero w okresie rozkwitu kultury przeworskiej, tj. III i II wiek p.n.e. Coraz większą rolę odgrywać zaczęło rolnictwo, dzięki opanowaniu wytopu żelaza udoskonalały się narzędzia i broń, ozdoby. Widoczne były wpływy Celtów zajmujących południowe Niemcy, Czechy i Śląsk. W I wieku n.e. zaczęły się czasy wpływów rzymskich i intensywny rozwój kowalstwa, hutnictwa oraz wzrost znaczenia upraw zbożowych przy użyciu sprzężaju. Zaznaczyło się także wyraźne powiększenie powierzchni upraw kosztem lasów.
V wiek naszej ery przyniósł kolejne wyludnienie w wyniku wędrówki ludów, która doprowadziła do zniknięcia starych układów społeczno-gospodarczych. W to miejsce pojawiła się gospodarka przemienno-ugorowa, ze zwiększoną uprawą pól i szeroko zakrojoną hodowlą. Przybyłe plemiona słowiańskie budowały swe struktury w oparciu o zamieszkiwane przez siebie grody, z których w okolicy Wąsosza wymienić można Sądowel i Czeladź Wielką. Nie jest dość jasne pochodzenie osadnictwa w dorzeczu Baryczy pomiędzy VI a X w. n.e. Wysuwana jest hipoteza, iż w Kotlinie Milickiej i Żmigrodzkiej mieszkały w owym czasie dwa niewielkie, bezimienne plemiona, bądź iż mieszkańcy tych okolic to Dziadoszanie i Ślężanie, a centra ich zasiedlenia leżały odpowiednio w rejonie Głogowa i na południe od Wzgórz Trzebnickich.
Łącznie na terenie Wąsosza odnotowano od lat 30. XX w. ponad 100 znalezisk archeologicznych, od śladów epoki kamiennej po wczesne średniowiecze.
Historia.
Według "Kodeksu dyplomatycznego Wielkopolski" Wąsosz początkowo należał do Wielkopolski. W średniowieczu został zdobyty i w wyniku aneksji przyłączony do Śląska przez książąt śląskich. W 1217 w wyniku układu w Dankowie zawarto ugodę pomiędzy księciem wielkopolskim Władysławem Laskonogim, a księciem śląskim Henrykiem I Brodatym, w wyniku którego miejscowość wraz z przyległymi miejscowościami przypadła temu ostatniemu.
Wąsosz położony jest nad rzeką Barycz przy odgałęzieniu od dawnego szlaku handlowego z Góry. Miasto otrzymało prawa miejskie w 1290 roku od księcia Henryka III głogowskiego. Lokowane było na prawie magdeburskim i rozwijało się jako osada targowa, przejmując pierwszeństwo po podupadającej w XIII wieku kasztelanii w Sądowlu. Od 1312 do 1749 działał tu sąd dworski, który orzekał na podstawie prawa polskiego. Podległość miasta zmieniła się na przestrzeni lat, przechodząc kolejno pod panowanie księstwa śląskiego, księstwa głogowskiego (do 1437 roku). W latach 1348-1742 w Koronie Królestwa Czech, w jej ramach w księstwie wołowskim (do 1675 r. pod władzą Piastów legnicko-brzesko-wołowskich jako lenników czeskich). Od 1742 r. w Królestwie Pruskim, potem w Cesarstwie Niemieckim (od 1871) i Republice Weimarskiej (od 1918) oraz Trzeciej Rzeszy.
W roku 1759, podczas wojen śląskich, drewniana zabudowa miasta została spalona. Kolejne, liczne klęski żywiołowe, epidemie, hamowały rozwój Wąsosza, a sprzyjały przejęciu prymatu przez rozwijającą się Górę. W końcu XIX wieku uruchomiono linię kolejową, co jednak nie wpłynęło znacząco na rozwój miasta
Liczba ludności przed drugą wojną światową rosła od 400 mieszkańców w 1557 roku, stopniowo do 2530 mieszkańców w 1933 roku. W 1943 r. utworzono tu Säuglings- und Altersheim St. Josefsstift für Säuglinge und Kleinkinder St. Josefsstift (zakład dla dzieci robotnic przymusowych), w którym panowała wysoka śmiertelność. Oddziałowa Komisja Ścigania Zbrodni przeciwko Narodowi Polskiemu w Poznaniu prowadzi w tej sprawie śledztwo S. 5/00/Zn. Wskutek przejścia frontu na początku 1945 r. miasto zostało dotkliwie zniszczone (zabudowa rynku, ratusz). Po przejęciu przez polską administrację miejscowość została zakwalifikowana do rzędu wsi, zaś jej niemieccy mieszkańcy wysiedleni. Nigdy nie odbudowany, Wąsosz pełnił w latach powojennych rolę lokalnego ośrodka usługowego; w latach 1960-1973 posiadał status osiedla, prawa miejskie odzyskał ostatecznie w 1984 roku.
Średniowieczne miasto założone zostało w widłach Orli i Baryczy, które z trzech stron broniły doń dostępu. Od strony wschodniej, otwartej, usytuowany został zamek otoczony fosą. Centralną część miasta stanowił prostokątny rynek przecięty z północnego wschodu na południowy zachód główną osią komunikacyjną. Brak murów obronnych sprawił, że zabudowa nie ma charakteru zwartego i wokół rynku występowały tereny słabiej zainwestowane. Na początku XIX wieku, Wąsosz, tak jak większość miast, rozwija się bardziej intensywnie, a zabudowa rozprzestrzenia się w kierunku północno-wschodnim, przekraczając rzekę Orlę. Po uruchomieniu linii kolejowej zabudowa rozwija się również wzdłuż głównego szlaku komunikacyjnego, w kierunku dworca kolejowego.
Demografia.
Piramida wieku mieszkańców Wąsosza w 2017 roku.
Zabytki.
Do wojewódzkiego rejestru zabytków wpisane są obiekty:
Sport.
W mieście działa klub piłkarski MKS Orla Wąsosz, którego największym sukcesem są występy w dolnośląskiej IV lidze.
Kajaki.
Latem roku 2006 uruchomiono spływ kajakowy nurtem rzeki Barycz.
Początkiem spływu i główną bazą jest Wąsosz, wypożyczania kajaków i pomost znajduje się przy amfiteatrze. Trasa spływu Wąsosz – Sądowel – Wąsosz to ok. 14,5 km. Czas przepływu całej długości to ok. 4-5 godzin.
Na trasie spływu znajdują się 3 stanice kajakowe – drewniane pomosty do cumowania kajaków. Pierwsza stanica – Ujście Orli do Baryczy, druga stanica – obręb wsi Bełcz Mały, trzecia stanica – Sądowel.
Oświata.
W Wąsoszu działają:
Transport.
Przez miasto przebiega droga krajowa nr 36 Lubin – Rawicz – Krotoszyn – Ostrów Wielkopolski i linia kolejowa Legnica – Kobylin (nieczynna). Z miasta kursują autobusy PKS do Wrocławia, Poznania, Bolesławca, Lubina, Góry oraz Rawicza.
Współpraca międzynarodowa.
Miasta i gminy partnerskie: Santa Susanna 

</doc>
<doc id="208377" url="https://pl.wikipedia.org/wiki?curid=208377" title="Ludwig Beck">
Ludwig Beck

Ludwig August Theodor Beck (ur. 29 czerwca 1880 w Biedrich (Hesja), zm. 21 lipca 1944 w Berlinie) – generał pułkownik Wehrmachtu, szef Sztabu Naczelnego Dowództwa Wojsk Lądowych na początku rządów partii nazistowskiej w Niemczech, jeden z twórców Wehrmachtu.
Życiorys.
Był wychowywany w konserwatywnej, pruskiej rodzinie o wojskowych tradycjach. Jego ojciec ukończył studia chemiczne i zarządzał odlewnią żelaza Rheinhütte. Matka natomiast pochodziła z heskiej rodziny Draudt, w której dominowali prawnicy i wojskowi (jej brat był generałem armii heskiej).
W 1898 zdał maturę w Gimnazjum Humanistycznym w Wiesbaden i wstąpił do 15. górnoalzackiego pułku artylerii w Strasburgu, należącego do armii pruskiej. W 1908 wstąpił do Akademii Wojennej. Ukończył ją w 1911 jako oficer Sztabu Generalnego.
Podczas I wojny światowej służył na froncie zachodnim. Służył m.in. w sztabach dywizji i korpusu. W 1916 awansował na majora i oficera do specjalnych poruczeń w sztabie Grupy Armii B dowodzonej przez następcę cesarskiego tropu Wilhelma. Pod koniec wojny służył w Wielkiej Kwaterze Głównej.
Po zakończeniu wojny pozostał w wojsku i piął się po drabinie wojskowej kariery. Był m.in. szefem sztabu IV Okręgu Wojskowego w Dreźnie i dowódcą 5. pułku artylerii w Fuldzie. Był łagodny wobec oficerów powiązanych z NSDAP, dzięki czemu zwrócił na siebie uwagę Adolfa Hitlera. Jesienią 1933 został szefem Urzędu Wojska (niem. "Truppenamt") w randze generała. Następnie był szefem OKH.
Należał do oficerów opowiadających się za rewizją traktatu wersalskiego oraz za zbrojeniami i powszechnym obowiązku służby wojskowej. Beck był jednak przeciwny wciąganiu Niemiec w wojnę, uważając, że Niemcy mogą osiągnąć swoje cele dzięki polityce, a do konfliktu zbrojnego nie są jeszcze przygotowane. Szczególnie uważał, że należy unikać wojny z Wielką Brytanią. Już jako szef OKH próbował odwieść Hitlera od pomysłu odebrania Czechosłowacji Kraju Sudetów. Wódz Rzeszy był jednak przekonany, że Wielka Brytania i Francja po tym, jak pozwoliły na aneksję Austrii (tzw. Anschluss), zgodzą się na wszystko, byleby tylko utrzymać pokój. Beck wiedział, że Wehrmacht jest zbyt słaby, by prowadzić wojnę z Wielką Brytanią i – jako że cieszył się wielkim szacunkiem wśród oficerów sztabu – próbował ich przekonać, by odwiedli Hitlera od jego militarystycznych planów. Rozważał nawet przeprowadzenie zamachu stanu i przejęcie władzy w kraju przez Wehrmacht. Gdy zobaczył, że niewielu się z nim zgadza, zrezygnował z funkcji szefa sztabu i został zastąpiony na tym stanowisku przez Franza Haldera. Po przeniesieniu w stan spoczynku mieszkał w Berlinie.
Był niechętny Hitlerowi i skłaniał się ku powrotowi monarchii. Kiedy jego przewidywania o przebiegu wojny zaczęły się sprawdzać, zaczęli przy nim grupować się oficerowie i politycy podzielający jego poglądy. Wraz z Ulrichem von Hassellem i Carlem Goerdelerem doprowadził do powstania antyhitlerowskiej opozycji w łonie Wehrmachtu. Konspiratorzy wierzyli, że siła Hitlera nie jest tak wielka, jak wielu się wydawało. Sądzili, że zagrożenie ze strony Wielkiej Brytanii pozwoli im pozbawić Hitlera (jako podżegacza wojennego) władzy, gdyby zdecydował się zaatakować Czechosłowację. Ku ich przerażeniu, we wrześniu 1938 premierzy: brytyjski Neville Chamberlain i francuski Édouard Daladier pozwolili, by Kraj Sudetów został włączony do III Rzeszy.
Beck był jednym z głównych organizatorów nieudanego zamachu 20 lipca 1944 w kwaterze Hitlera w Wilczym Szańcu (wśród spiskowców byli również m.in. Carl Goerdeler i Claus von Stauffenberg). Po przejęciu władzy był przewidziany do objęcia urzędu prezydenta Rzeszy. Jako jeden z przywódców spisku został aresztowany. Stracono go rankiem 21 lipca 1944 w Berlinie (według innej wersji miał popełnić samobójstwo).
W 1916 zawarł związek małżeński, ale żona zmarła już w 1917, zostawiając go z nowonarodzoną córką.

</doc>
<doc id="208379" url="https://pl.wikipedia.org/wiki?curid=208379" title="Zło, które żyje pod słońcem">
Zło, które żyje pod słońcem

Zło, które żyje pod słońcem (ang. "Evil under the Sun"), w Polsce znana również pod tytułem "Zło czai się wszędzie" – powieść kryminalna Agathy Christie, wydana w 1941 roku.
Opis fabuły.
Słynny detektyw Hercules Poirot spędza urlop w położonym na Wyspie Przemytników modnym hotelu „Wesoły Roger”, gdzie dochodzi do zbrodni. Piękna kobieta, Arlena Marshall, która niegdyś była aktorką, zostaje uduszona na plaży w Zatoczce Skrzata. Wszystko wskazuje na to, że sprawcą jest mężczyzna. Ofiara słynęła jako uwodzicielka, która przysporzyła wielu problemów szalejącym za nią mężczyznom. Na wyspie Arlena przebywała z mężem, jednak już od pierwszych dni wdała się w romans z niby przypadkowo spotkanym znajomym, Patrickiem Redfernem. Poirot wraz z policją rozpoczyna dochodzenie. Czy Arlena faktycznie była, jak twierdziło wiele osób, uosobieniem zła? Większość z osób przebywających w hotelu miała powód, by ją zabić:
Rozwiązanie.
Patrick i Christine Redfernowie działali w porozumieniu. Ich pozorny konflikt miał jedynie służyć odwróceniu podejrzeń. Redfern kilka godzin spędził na plaży, a potem wraz z panną Emilią Brewster znalazł zwłoki Arleny. Uduszona kobieta leżała na brzuchu, w kostiumie kąpielowym na odludnej plaży. Patrick wysłał pannę Emilię po pomoc, sam został przy zwłokach. Tymczasem prawdziwa Arlena czekała na niego ukryta w jaskini, a „ciało”... nie było ciałem Arleny. Była to przebrana Christine, która dzięki sprytnym manipulacjom przy zegarku Lindy Marshall zdołała zapewnić sobie alibi. Po odesłaniu panny Brewster Christine szybko pobiegła do hotelu, gdzie była umówiona na partię tenisa, a Patrick udusił Arlenę. Ciało ułożył w takiej samej pozycji, w jakiej leżała wcześniej Christine. Hercules Poirot od początku właściwie ocenił sytuację – Arlena nie była zła i demoniczna, lecz głupia, i to nie mężczyźni szaleli za nią, ale ona za nimi. Patrick z kolei był typem bawidamka, który uwodzi kobiety, a potem okrada je bez skrupułów. Zdaniem Poirota, to Patrick był potencjalnym mordercą. Słynny detektyw rozwiązał zagadkę, analizując podobne przypadki morderstw, które zdarzyły się w nieodległej przeszłości. Działał tam podobny schemat – manipulowanie czasem zbrodni i pozornie żelazne alibi głównego podejrzanego. Okazuje się nawet, że jeden z owych przypadków był dziełem tej samej pary, a jego ofiarą była żona Patricka.

</doc>
<doc id="208383" url="https://pl.wikipedia.org/wiki?curid=208383" title="Panna Marple">
Panna Marple



</doc>
<doc id="208385" url="https://pl.wikipedia.org/wiki?curid=208385" title="Noc w bibliotece">
Noc w bibliotece

Noc w bibliotece () – powieść kryminalna Agathy Christie opisująca przygody panny Marple, wydana w 1942 roku. Książka została zekranizowana w serialu telewizyjnym .
Fabuła.
W rezydencji państwa Bantrych zostają znalezione zwłoki młodej dziewczyny. Nikt nie wie, kim ona jest ani jakim cudem trafiła do Gossinghton Hall, ale mieszkańcy St. Mary Mead kierują swoje podejrzenia na właściciela biblioteki, pułkownika Bantry'ego. Dolly Bantry, oburzona zarzutami pod adresem męża, o pomoc w rozwiązaniu zagadki prosi przyjaciółkę, Jane Marple. Tymczasem na policji zjawia się kobieta, która rozpoznaje ofiarę jako swoją kuzynkę, Ruby Keene, tancerkę z hotelu Majestic. Jane Marple i Dolly Bantry wyruszają w drogę, aby rozwiązać tajemnicę śmierci dziewczyny. Okazuje się, że w hotelu Majestic przebywa rodzina Jeffersonów, z którymi Ruby zdołała się zaprzyjaźnić. Głowa rodziny, starszy i schorowany pan Jefferson jest tak zafascynowany młodą przyjaciółką, że postanowił zapisać jej cały swój majątek, wydziedziczając rodzinę. Czy właśnie to było motywem zbrodni?
Rozwiązanie.
Zięć Jeffersona i wdowiec po jego córce, Mark Gaskell oraz kuzynka Ruby, Josie Turner są małżeństwem, co przez cały czas starannie ukrywali. Mieli oni nadzieję na olbrzymi spadek po panu Jeffersonie, więc gdy pojawiła się możliwość, że staruszek pozostawi go Ruby, postanowili ją usunąć. Żeby wprowadzić w błąd policję, popełnili też drugie morderstwo, na nastoletniej dziewczynce, Pameli Reeves. Josie i Mark chcieli, by właśnie te zwłoki uznano później za Ruby. Następnie udali się do hotelu, gdzie wciąż była jeszcze żywa Ruby. Oboje tego wieczoru starali się być jak najbliżej gości, co zapewniało im alibi. Tymczasem prawdziwą Ruby Keene zabili później i następnego dnia spalili jej zwłoki wraz ze skradzionym samochodem jednego z gości hotelowych. Sprytna panna Marple namawia pana Jeffersona na prowokację w celu uchwycenia sprawców. Ma on powiedzieć przy wszystkich, że następnego dnia planuje zapisać cały swój majątek organizacji dobroczynnej. W tej sytuacji Josie Turner zakrada się w nocy do pokoju staruszka i próbuje wstrzyknąć mu truciznę, lecz zostaje od razu aresztowana.

</doc>
<doc id="208390" url="https://pl.wikipedia.org/wiki?curid=208390" title="Cezary Leżeński">
Cezary Leżeński

Cezary Leżeński, ps. „Jerzy Nałęcz” i „Marek” (ur. 6 stycznia 1930 w Poznaniu, zm. 5 grudnia 2006 w Warszawie) – polski pisarz i dziennikarz, doktor nauk humanistycznych, podpułkownik Wojska Polskiego, autor ponad 30 książek, w tym dla dzieci i młodzieży, kanclerz Międzynarodowej Kapituły Orderu Uśmiechu.
Życiorys.
Pochodził ze szlacheckiej rodziny Leżeńskich herbu Nałęcz. W okresie okupacji był członkiem Szarych Szeregów. Jako kilkunastoletni chłopiec brał udział w powstaniu warszawskim jako łącznik plutonu szturmowego AK, za co został odznaczony Krzyżem Walecznych.
W 1952 ukończył filologię polską i dziennikarstwo na Uniwersytecie Jagiellońskim w Krakowie. W latach 1969–1981 był redaktorem naczelnym „Kuriera Polskiego” w Warszawie, gdzie mieszkał i pracował. Był członkiem Stowarzyszenia Pisarzy Polskich.
W latach 1976–1981 był przewodniczącym, a następnie w okresie 1992–2006 (do śmierci) kanclerzem Międzynarodowej Kapituły Orderu Uśmiechu. Order Uśmiechu po jego wystąpieniu przed zgromadzeniem plenarnym ONZ w Nowym Jorku został umiędzynarodowiony i uznany za jedyne dziecięce odznaczenie międzynarodowe.
Wchodził w skład władz Stronnictwa Demokratycznego, był członkiem Prezydium Centralnego Komitetu w latach 1990–1991, następnie działał w Kongresie Liberalno-Demokratycznym. Pełnił obowiązki prezesa Towarzystwa Kontroli Rekordów Niecodziennych oraz wiceprezydenta Fundacji Młodej Polonii.
W latach 1998–2006 był prezydentem Polskiej Federacji Międzynarodowego Mieszanego Zakonu Wolnomularskiego "Le Droit Humain".
Został pochowany 12 grudnia 2006 na Cmentarzu Wojskowym na Powązkach w Warszawie w Panteonie Żołnierzy Polski Walczącej (kwatera D22-12-1).

</doc>
<doc id="208391" url="https://pl.wikipedia.org/wiki?curid=208391" title="Formuła 1 Sezon 1950">
Formuła 1 Sezon 1950

Sezon 1950 Formuły 1 – pierwszy sezon Mistrzostw Świata Formuły 1.
Wyniki.
Klasyfikacja kierowców.
Punktacja:
Wyścig: 8-6-4-3-2 (pięć pierwszych pozycji)
Najszybsze okrążenie: 1 punkt
Punkty w nawiasie to wszystkie zdobyte punkty przez kierowcę, natomiast wynik w nawiasie oznacza że nie zalicza się on do klasyfikacji, gdyż do klasyfikacji liczono tylko cztery najlepsze wyniki.
Źródło:
‡ – samochód dzielony między kierowców.

</doc>
<doc id="208400" url="https://pl.wikipedia.org/wiki?curid=208400" title="Polinik (mitologia)">
Polinik (mitologia)

Polinik (także Polinejkes; gr. Polyneíkēs, , „wielce kłótliwy”) – w mitologii greckiej królewicz tebański, uczestnik wyprawy siedmiu przeciw Tebom.
Uchodził za syna Edypa i Jokasty. Prowadził z bratem Eteoklesem spór o tron miasta Teb. Wygnany przez Eteoklesa z miasta, udał się na dwór króla Argos i ożenił się z jego córką Argeją. Po namówieniu króla powrócił zbrojnie do Teb, próbując szturmem zdobyć miasto. Zginął w pojedynku z bratem.
Pochowany przez Antygonę wbrew zakazowi Kreona.

</doc>
<doc id="208401" url="https://pl.wikipedia.org/wiki?curid=208401" title="Witkowo">
Witkowo

Witkowo (dawniej również "Withkowo"; w czasie okupacji niemieckiej "Wittingen") – miasto w woj. wielkopolskim, w powiecie gnieźnieńskim, położone na Równinie Wrzesińskiej. Siedziba gminy miejsko-wiejskiej Witkowo.
Do 1927 roku miasto było siedzibą urzędu starostwa powiatu witkowskiego. W latach 1975–1998 miasto administracyjnie należało do województwa konińskiego. Od 1999 roku Witkowo znajduje się w powiecie gnieźnieńskim, w północno-wschodniej części województwa wielkopolskiego. Witkowo to obecnie centrum administracyjne gminy miejsko-wiejskiej. Zajmuje 8,3 km² i zamieszkuje je ok. 7,8 tys. osób. W centrum miasta występuje zabudowa o charakterze zwartym.
Witkowo posiada bogatą historię, pierwsze wzmianki o nim pochodzą z XIV wieku, a prawa miejskie otrzymało w XVII. Przez lata było miejscem koegzystencji polsko-niemiecko-żydowskiej, co zakończyła II wojna światowa. Posiada liczne zabytki.
Położenie.
Miasto i gmina Witkowo leży na Pojezierzu Gnieźnieńskim we wschodniej części Niziny Wielkopolskiej. Od zachodu i północy graniczy z gminami Niechanowo i Trzemeszno, natomiast od wschodu i południa z gminami powiatu słupeckiego: Strzałkowo, Powidz oraz Orchowo i na niewielkim odcinku z gminą Września (powiat wrzesiński). W skład gminy wchodzi 26 sołectw i miasto Witkowo. Przez miasto przebiega główna trasa łącząca Gniezno ze Słupcą i dalej leżącym Koninem. Gmina ma bardzo dobre połączenia komunikacyjne we wszystkich kierunkach: Witkowo – Gniezno – Poznań lub Bydgoszcz – Witkowo – Września; Witkowo – Słupca – Konin.
Gospodarka.
W gospodarce gminy i miasta Witkowa dominuje rolnictwo, usługi i drobna wytwórczość oraz turystyka i rekreacja. Niemniej w gminnych planach zagospodarowania są wyznaczone tereny aktywizacji gospodarczej, na których można zlokalizować przemysł o różnym stopniu uciążliwości. Na terenie miasta i gminy zarejestrowanych jest 700 podmiotów gospodarczych. Dominują jednostki handlowe oraz budowlane, ale stosunkowo liczne są również podmioty związane z obsługą nieruchomości oraz przetwórstwem. W Witkowie funkcjonuje bardzo wiele zakładów usługowych, między innymi czternaście zakładów fryzjerskich i salonów piękności. Mieszkańcy mogą korzystać również z trzech myjni samochodowych, trzech stacji paliwowych. Funkcjonują również trzy banki. Oprócz bardzo licznych sklepów lokalnych przedsiębiorców w Witkowie powstały również markety dużych i wielkich sieci, jak Biedronka, Dino, Polomarket, PSB-Mrówka, Tesco, Rossman, Żabka, czy Sklep Polski. Liczne są także punkty gastronomiczne – cukiernie, pizzerie, czy restauracja.
W gminie jest 900 indywidualnych gospodarstw rolnych. Średnia wielkość gospodarstwa wynosi 15 ha z tendencją wzrostową. W gminie znajduje się 12 147 ha użytków rolnych w klasach bonitacyjnych II-IV. W produkcji roślinnej dominują pszenica, rzepak, rzepak ozimy, buraki cukrowe, ziemniaki, zboża paszowe oraz kukurydza. Produkcja zwierzęca obejmuje chów bydła mlecznego i trzody chlewnej. Pomimo położenia pól i pozostałych użytków rolnych na glebach mało żyznych, a także niekorzystnych czynników obecnego tutaj klimatu (obszar gminy Witkowo i Powidz to obszary, gdzie występuje najniższa w Polsce roczna suma opadów), dzięki wysokiemu poziomowi kultury rolnej rolników i umiejętnemu gospodarowaniu udaje się zbierać dosyć duże plony. Gospodarka Witkowa jest ściśle związana z 33 Bazą Lotnictwa Transportowego w Powidzu (jednym z największych pracodawców w gminie). Lotnisko w Powidzu należy do największych tego typu obiektów w Europie.
Dzieje legendarne.
O powstaniu Witkowa opowiada legenda, zgodnie z którą pochodzącą ze Skubarczewa spod Orchowa księżniczkę zastała burza w okolicy współczesnego Witkowa. Pasterz Witek (zwany też Witem) udzielił jej schronienia przed burzą w swoim szałasie wśród olbrzymich konarów drzew. Wdzięczna za udzieloną pomoc szlachcianka podarowała Witkowi miejscowość nadając jej nazwę Witkowo. Witka upamiętniała do niedawna drewniana figura w parku miejskim, został on jednak przedstawiony jako słowiański wojownik.
Historia.
Początki miasta.
Na terenie gminy można odnaleźć liczne ślady przeszłości. We wsiach Chłądowo i Małachowo-Złych Miejsc znajdują się grodziska wczesnośredniowieczne z czasów Mieszka I. Istnienie tych dwóch osad wiąże się z inną miejscowością – Wiekowem. Ulokowana jest ona na wzniesieniu na półwyspie jeziora Niedziegięl. Kolejne osady odkrywano również na północ od Wiekowa, w okolicach wsi Ostrowite Prymasowskie. O ludzkiej bytności świadczą resztki naczyń, wazonów, czy chociażby figurka egipskiej bogini Izydy z brązu (wykopana w Małachowie Złych Miejsc), poza tym monety polskie i żydowskie – znalezione w Witkowie. Historia tych obszarów sięga XII wieku. W tym czasie znana już była osada położona wśród rozległych lasów zwanych Puszczą Mąkowską. Po raz pierwszy nazwę Witkowo wspomniano w 1363 roku (od plebana w Tulcach o Marcinie z Witkowa). W XV wieku proboszcz Wincenty Kot, uzyskał godność arcybiskupa gnieźnieńskiego i prymasa Polski. Prawa miejskie Witkowo uzyskało w 1676 roku, a w 1684 roku uzyskało przywilej organizowania jarmarków. Ponowienie lokacji zatwierdził król Stanisław August Poniatowski, co nastąpiło w 1782 roku. Witkowo było punktem przecięcia się wielu ważnych szlaków handlowych.
Panowanie pruskie i rozwój Witkowa.
W 1793 roku miasto zostało włączone do Królestwa Prus, a w 1887 roku powołano Powiat Witkowski, który istniał do 1927 roku. Powiat obejmował miasta Czerniejewo, Mielżyn, Powidz. Właścicielami Witkowa był wywodzący się ze Śląska, rycerski ród Korzboków, a następnie szlacheckie rodziny Spławskich, Przyjemskich, Kaczkowskich, Działyńskich, Sułkowskich Wołłowiczów. Witkowianie byli znani ze swojego patriotyzmu: dziedzic Witkowa Antoni Sułkowski, późniejszy wojewoda gnieźnieński, po pierwszym rozbiorze Polski bronił przynależności miasta do Rzeczypospolitej. Nie można również zapominać o uczestnikach insurekcji kościuszkowskiej, wojen napoleońskich, powstań: styczniowego, listopadowego, wielkopolskiego.
Rewolucja Witkowska.
Witkowo odzyskało niepodległość 1918 roku, ze sprawą zrywu narodowowyzwoleńczego znanego jako Rewolucja Witkowska. 12 listopada 1918 roku powołano do życia Radę Robotniczo-Żołnierską, czego inicjatorami byli ks. Malczewski i Stefan Lutomski. W skład Rady weszli robotnicy i żołnierze, w tym np. marynarz Stanisław Gaworzewski, służący uprzednio w Kilonii, gdzie 3 listopada wybuchł bunt marynarzy, początkujący rewolucję listopadową. Starostą mianowano Nepomucena Mukułowskiego z Kołaczkowa (ziemianina). Oficjalnemu burmistrzowi Hertelowi przydzielono pomocnika z ramienia Rady – Ignacego Knasta. Tak więc Rada, z dniem 13 listopada, zaczęła sprawować całkowitą władzę w powiecie Witkowo, zabezpieczając przede wszystkim porządek publiczny, dostarczając żywność i zapewniając obsługę komunikacyjną, w tym kolejową. Z wielu okien wywieszono czerwone sztandary, a część urzędników niemieckich przystroiła się socjalistycznymi wstążkami. Przywrócono urzędowy język polski, polskie nazwy miejscowości, wprowadzono też własną powiatową walutę (markę witkowską). Z urzędów zaczęto usuwać Niemców, np. landrata Uda de Roberti-Jessena. Sprawa ta wywołała niezadowolenie władz niemieckich, co znalazło nawet oddźwięk w prasie ogólnokrajowej. 25 listopada przybyło do Witkowa dwustu żołnierzy, celem głównie zastraszenia ludności, jednak po negocjacjach z Radą i otrzymaniu darmowych biletów do domu, wojsko to rozjechało się, porzucając swoją służbę. Druga grupa żołnierzy (E-34 Heimatschutz-Ost) przybyła 7 grudnia o godzinie 10.30, w liczbie 180 ludzi i trzech oficerów. Ten oddział był dużo bardziej zdyscyplinowana. Doszło do rozwiązania Rady i odwołania starosty. Zastraszono też ludność cywilną. Pat trwał do 28 grudnia, kiedy to w hotelu Ignacego Knasta zwołano naradę, celem opracowania planu ostatecznego rozbrojenia Niemców. W następstwie tego wybuchło w Witkowie powstanie wielkopolskie, ostatecznie kończąc panowanie niemieckie w tym rejonie Wielkopolski. Rewolucjoniści witkowscy kontynuowali walkę zbrojną przeciw władzom niemieckim. Koniec końców miasto znalazło się w granicach II Rzeczypospolitej.
II wojna światowa.
Po ataku III Rzeszy na Polskę przez miasto przechodził 14 Pułk Ułanów Jazłowieckich zmierzający do Uniejowa, a niedługo później do niebronionego Witkowa wkroczył Wehrmacht, ustanawiając niemiecką administrację. Część ludności wysiedlono do Generalnego Gubernatorstwa, wiele osób trafiło do niemieckich obozów koncentracyjnych albo zostało wysłanych na roboty przymusowe do Niemiec. Hitlerowcy zniszczyli w mieście domy i zakłady Żydów (m.in. kirkut – cmentarz żydowski oraz synagogę). Ci, którzy nie zdążyli uciec zostali przewiezieni do obozów koncentracyjnych. Witkowo zostało anektowane przez III Rzeszę i włączone do Kraju Warty, do Regierungsbezirk Hohensalza (rejencji inwrocławawskiej) i Landkreis Gnesen (powiatu gnieźnieńskiego). W mieście osiedlono przesiedleńców z terenów Łotwy, Niemców bałtyckich. Dotychczasowi niemieccy mieszkańcy będący członkami NSDAP przystąpili do organizacji miejskiego plutonu SS. W ten sposób powołany został SS-Zug Wittingen dowodzony przez SS-Obersturmführera (porucznika) Rudolfa Rungego. Powstała także liczna witkowska komórka SA, składająca się ze 118 piechurów i 20 kawalerzystów dowodzonych przez rolnika z Mąkownicy, Otta Paulmanna. Równolegle powołano do życia oddziały Hitlerjugend, Bund Deutscher Mädel, a także Nationalsozialistisches Kraftfahrkorps. Funkcjonował również Niemiecki Czerwony Krzyż. W międzyczasie w oddziałach Armii Krajowej działało kilku polskich witkowian, między innymi Adam Borys – dowódca batalionu „Parsol”, organizator i wykonawca zamachu na Franza Kutscherę. Podczas powstania warszawskiego zginęli dwaj witkowianie, harcerze, bracia Łukowscy – Alfred ps. „Tygrys” (16 lat) i Zbigniew ps. „Blondyn” (21 lat). W 300 Dywizjonie Bombowym im. „Ziemi Mazowieckiej” walczył Józef Skowron, który uczestniczył w pięćdziesięciu dwóch nalotach na miasta niemieckie i francuskie. Choć w Witkowie istniała konspiracja, to w bardzo ograniczonych rozmiarach. Po wysiedleniach Polaków etnicznie dominowali w mieście Niemcy, doskonale znający polskich sąsiadów. Funkcjonowanie ruchu oporu ograniczała również obecność licznych sił Heeru i Luftwaffe, a także dwa posterunki żandarmerii. Pomimo tego, w Witkowie działali członkowie Wojska Ochotniczego Ziem Zachodnich, które zostało jednak rozbite przez Gestapo w 1940 roku. W drugiej połowie 1944 roku nad Witkowem zaczęło operować radzieckie lotnictwo. Zrzucano spadochroniarzy, mających dokonać zwiadu pozycji Wehrmachtu. Pierwszymi czerwonoarmistami w okolicach Witkowa był oddział skoczków pod dowództwem majora Michaiła Kozubowskiego. Na przełomie października i grudnia pod Witkowem miała miejsce obława na skoczków-zwiadowców, zabito czterech. W ostatnie okupacyjne Boże Narodzenie miała miejsce kolejna wielka obława na spadochroniarzy, podczas której zlikwidowano dwóch, posługujących się pseudonimami „Henryk” i „Sasza”. Witkowo zostało zajęte przez Armię Czerwoną 21 stycznia 1945 roku. O godzinie 13.30 od strony Powidza do miasta nadjechały pierwsze czołgi należące do 11. Korpusu Pancernego Gwardii 1 Gwardyjskiej Armii Pancernej. Opór próbował stawić im w okolicach cmentarza i kościoła kilkunastosobowy oddział niemiecki. W większości byli to członkowie Volkssturmu sformowanego w 1944 roku. Starli się oni z siłami 44. Brygady Pancernej Gwardii pod dowództwem pułkownika Józefa Gusakowskiego. Żaden z obrońców nie przeżył – wliczając cywilów, wojska radzieckie zabiły pięćdziesięciu dwóch Niemców z Witkowa i okolic. Pochowano ich w zbiorowej mogile. Wcześniej, w 1944 roku z miasta uciekła część ludność niemieckiej (zwłaszcza bałtyccy osadnicy), czemu próbowały przeciwdziałać władze. Reszta w pośpiechu opuszczała miasto od 16 stycznia 1945 roku. Nie przeszkodziło to czerwonoarmistom otwierać ognia do pustych budynków, których niewielka część została zniszczona. Ludność polska błyskawicznie zraziła się do „wyzwolicieli”, którzy okradali Polaków, szykanowali ich, zdarzały się też napaście, a wśród żołnierzy powszechne było pijaństwo. Wskutek tych działań miasto poniosło duże szkody gospodarcze. Do miasta powracali tymczasem wygnani Polacy, a ostatni pozostali Niemcy zostali wysiedleni. W ten sposób Witkowo bezpowrotnie straciło swój wieloetniczny, jak i wieloreligijny charakter. Wszelkie zniszczenia wojenne zostały szybko odbudowane, a także zaadaptowano obiekty poniemieckie (np. w miejscu magazynów wojskowych stanął klub garnizonowy). Siły radzieckie okupujące Witkowo osadziły na najważniejszych stanowiskach działaczy komunistycznych, czym kierował komendant wojenny miasta, major Iwan Iwanowicz Kowalczuk. Już w kilka godzin po wkroczeniu Armii Czerwonej na polecenie Kowalczuka zorganizowano polską milicję, wiosną 1945 roku przekształconą w posterunek Milicji Obywatelskiej z czternastoma funkcjonariuszami w całej gminie. Dwa dni później powołano do życia Polski Komitet Narodowy z doktorem Janem Orcholskim na czele. Jego pierwszą decyzją było uruchomienie witkowskiego młyna (miasto borykało się z wielkim niedoborem żywności) i zwrot Polakom zagrabionego mienia, a także rozdanie witkowianom opuszczonych, niemieckich gospodarstw.
Czasy PRL i III RP.
W okresie powojennym znalazło się w województwie poznańskim, w powiecie gnieźnieńskim. Po reformie administracyjnej od 1975 roku należało do województwa konińskiego. Obecnie Witkowo jest częścią województwa wielkopolskiego. W 1950 roku na polecenie Ministerstwa Sprawiedliwości został zorganizowany zakład poprawczy, ulokowany w dawnym budynku sądu grodzkiego. Na początku lat pięćdziesiątych miastu wyznaczono rolę zaplecza dla budowanego wtedy dużego lotniska wojskowego w pobliskim Powidzu. W związku z tym zaczęto wznosić bloki mieszkalne dla żołnierzy zawodowych, a Witkowo stało się miastem garnizonowym. Nie wzbudzało to entuzjazmu stałych mieszkańców, a podział na „prawdziwe miasto” i „osiedle” utrzymywał się bardzo mocno przez wiele lat, a w mniejszym stopniu widoczny jest po dziś dzień. Napływ znacznej liczby wojskowych i ich rodzin przyczynił się do potrojenia się liczby witkowian w epoce PRL (patrz – tabela o liczbie ludności), a wśród mieszkańców zaczęła przeważać ludność napływowa ze wszystkich regionów Polski. W 1995 roku z terenu gminy Witkowo wyłączono część miejscowości, tworząc gminę Powidz.
Liczba ludności.
Źródło: Archiwum Urzędu Statystycznego w Poznaniu, dane ze spisów powszechnych.
Wspólnoty wyznaniowe.
Wspólnoty zlikwidowane.
Źródło:
Nekropolie.
Obecnie na terenie Witkowa funkcjonuje tylko jedna nekropolia, rzymskokatolicki cmentarz należący do parafii św. Mikołaja. Na cmentarzu znajduje się zespół okazałych grobowców, m.in. należących do rodziny Knastów, a także bogato zdobione, współczesne grobowce rodzin romskich. Pochowani są na nim między innymi Adam Borys, Ignacy Knast, liczni powstańcy wielkopolscy, powstańcy warszawscy bracia Łukowscy, czy też proboszcze witkowscy (w tym dwóch Kapelanów Jego Świętobliwości).
Zabytki.
Na terenie miasta znajduje się wiele interesujących obiektów zabytkowych. W Witkowie znajduje się Sala Historii, która udostępnia mieszkańcom eksponaty związane z historią miasta i okolic Witkowa.
Zabytki i atrakcje turystyczne w Witkowie:
Wiele zabytków nie zachowało się po dziś dzień, między innymi synagoga, kościół ewangelicki, czy też drugi młyn.
Tradycje.
Na stałe w kalendarz tradycyjnych imprez i uroczystości w Witkowie weszły: Dożynki Gminne, Dni Witkowa, uroczystości związane między innymi z rocznicami uchwalenia Konstytucji 3 Maja lub Dnia Niepodległości. Na przestrzeni lat organizowane były liczne koncerty, artystów takich jak Zbigniew Wodecki, Skaldowie, Trubadurzy, czy Marek Piekarczyk. Od 2017 roku organizowana jest również impreza „Pod Witkowskim Niebem”, obejmująca występny twórców muzyki popularnej.
Edukacja.
Sieć placówek oświatowych na terenie miasta tworzą: Szkoła Podstawowa nr 1 im. Adama Borysa w Witkowie, Szkoła Podstawowa nr 2 im. Lotnictwa Polskiego w Witkowie, Przedszkole Miejskie w Witkowie, Ochronka im. Dzieciątka Jezus (niepubliczne przedszkole prowadzone przez Zgromadzenie Sióstr Służebniczek Niepokalanego Poczęcia Najświętszej Maryi Panny). Funkcjonuje również Zespół Szkół Ponadgimnazjalnych im. Dezyderego Chłapowskiego w Witkowie, który obejmuje: Liceum Ogólnokształcące, Technikum Żywienia, Technikum Informatyczne, Technikum Logistyczne, Technikum Żywienia i Usług Gastronomicznych oraz Szkołę Branżową I stopnia.
Kultura i sport.
Organizacje i infrastruktura.
Za działalność kulturalną i sportową odpowiedzialne są: Ośrodek Kultury, Sportu i Rekreacji (OKSiR), Centrum Kultury im. Krzysztofa Szkudlarka, Biblioteka Publiczna Miasta i Gminy Witkowo, Ochotnicza Straż Pożarna w Witkowie, Klub 3. Skrzydła Lotnictwa Transportowego, a także szkoły. Na terenie gminy działają również organizacje pozarządowe, które wspierają gminę w tym obszarze działań. Niektóre obiekty sportowe to: boisko Orlik, hala sportowa przy Szkole Podstawowej nr 2, hala sportowa przy Szkole podstawowej nr 1, boisko wielofunkcyjne przy ul. Czerniejewskiej, skatepark przy ul. Czerniejewskiej, stadion sportowy i korty tenisowe przy ul. Sportowej. W Witkowie istnieje spory staw wędkarski „Kubuś”.
Kuchnia.
W Witkowie i jego okolicach wyrabiany jest tradycyjny specjał wielkopolski, ser Liliput.
Sport.
Witkowo posiada własną drużynę piłkarską, GKS Vitcovia Witkowo, grająca w klasie okręgowej. Organizowana jest także Witkowska Liga Halowa w Piłce Nożnej, w której gra czternaście lokalnych drużyn amatorskich.
W mieście działa Kurkowe Bractwo Strzeleckie w Witkowie, założone w 1742 roku, posiadające własną strzelnicę, udostępnianą również osobom niezrzeszonym.
W Witkowie od ponad 60 lat funkcjonuje Koło Łowieckie nr 90 „Łoś” wyróżnione najwyższym odznaczeniem łowieckim, „Złomem”.
Prasa.
Władze gminy wydają własny biuletyn informacyjny w formie miesięcznika, „Witkowskie Wiadomości Samorządowe”. Funkcjonuje również popularna gazeta „Kurier Witkowski”, który ukazuje się w każdy piątek. Tworzy go kilkanaście osób, od lokalnych dziennikarzy, współpracowników poprzez felietonistów aż po agentów reklamowych. Teren, na którym się ukazuje to gminy powiatu słupeckiego, gmina Witkowo oraz część powiatu konińskiego i gnieźnieńskiego (razem obszar zamieszkiwany przez około 100 tysięcy mieszkańców).
Turystyka.
Pomimo obecności licznych zabytków, miasto Witkowo nie sposób określić mianem popularnego kierunku wycieczkowego, acz gmina Witkowo jest najbardziej turystyczną gminą powiatu gnieźnieńskiego i województwa wielkopolskiego. Rozwojowi turystyki sprzyjają walory naturalne, czyste jeziora, piękne lasy oraz czyste środowisko. Najcenniejszym obiektem gminy jest Ośrodek Wypoczynkowy w Skorzęcinie. Zajmuje obszar 41 hektarów, oferuje turystom 6 tys. miejsc noclegowych. Ośrodek jest położony w lesie pomiędzy jeziorami Niedzięgiel (640 hektarów powierzchni, 22 metrów głębokości) a jeziorem Białym (46 hektarów powierzchni, głębokość 10,2 metrów). Ze względu na swoją głębokość stanowią popularne miejsce wśród nurków z całej Polski. Ośrodek został całkowicie zmodernizowany dzięki środkom unijnym. Do Skorzęcina ściągają nie tylko turyści z okolic, ale nawet zagranicy. Gęsta sieć ścieżek rowerowych oraz szlaków spacerowych zachęca do aktywnego wypoczynku.
Komunikacja.
W Witkowie kursują regularnie autobusy, utrzymujące kontakt miasta z Gnieznem i mniejszymi miejscowościami, skąd dowożeni są uczniowie do miejskich szkół. Istnieje sieć przystanków. W mieście można również spotkać taksówki.
Ochotnicza Straż Pożarna w Witkowie.
Ochotnicza Straż Pożarna w Witkowie jest jedną z najstarszych tego typu organizacji funkcjonujących na ziemiach polskich. Powstała oficjalnie w 1890 roku, choć drużyna pożarnicza działała w Witkowie od 1868 roku, jednak jedynymi źródłami potwierdzającymi jej tak wczesne istnienie są relacje nieżyjących już strażaków i listy naczelników – sztandar i dokumentacja została wywieziona do Niemiec po włączeniu Wielkopolski do II Rzeczypospolitej i tam zaginęły, bądź uległy zniszczeniu. Początki OSP były dość skromne, pierwsza drużyna liczyła siedmiu druhów wyposażonych w sikawkę konną. W 1890 roku było to jednak już 29 członków oraz wóz strażacki beczkowy, mechanicznie wysuwana drabina, dwie sikawki, dwie drabiny dwuhakowe oraz 70 metrów węża. Siedziba straży mieściła się na działce podarowanej przez Kazimierza Knasta, jednego z bardziej majętnych mieszkańców Witkowa. W 1903 roku zakupiona została sikawka czterokołowa z wężami ssawnymi. Na tym sprzęcie witkowscy strażacy pracowali aż do wybuchu II wojny światowej, gdy wielu członków formacji wstąpiło do sił zbrojnych, bądź konspiracji. Pomimo iż większość druhów zginęła w trakcie działań zbrojnych, OSP odrodziła się pod przywództwem Ignacego Knasta. Przestarzały sprzęt nie wystarczał jednak już do pracy, tak więc w 1949 roku z Gniezna pozyskano pierwszy (używany) wóz strażacki. W tym samym roku nabyto drugi pojazd, odkryty, który zakupiono dzięki obywatelskiej zbiórce. W 1968 roku OSP w Witkowie liczyła już 48 członków czynnych oraz 11 honorowych.
Obecnie witkowscy strażacy posiadają cztery wozy – 1 ciężki, 2 średnie, 1 lekki oraz użytkowaną w Skorzęcinie łódź motorową.
Współpraca zagraniczna.
Gmina i miasto Witkowo współpracują z gminami:
W ramach współpracy organizowane są polsko-niemieckie wymiany uczniowskie oraz drużyn straży pożarnej.

</doc>
<doc id="208402" url="https://pl.wikipedia.org/wiki?curid=208402" title="Eteokles">
Eteokles

Eteokles (gr. Ἐτεοκλῆς „prawdziwie wsławiony”) – w mitologii greckiej syn Edypa i Jokasty. Prowadził z bratem, Polinikiem, spór o tron Teb. Wygnał z miasta brata i mianował się królem. Gdy Polinik próbował odzyskać tron zbrojnie w wyprawie siedmiu przeciw Tebom, Eteokles zginął w obronie miasta podczas pojedynku z bratem. 
Kreon nakazał uczcić Eteoklesa pogrzebem, zabronił zaś pochowania Polinika jako zdrajcy, zakaz ten złamała siostra poległych Antygona.

</doc>
<doc id="208408" url="https://pl.wikipedia.org/wiki?curid=208408" title="Fantazmat">
Fantazmat



</doc>
<doc id="208411" url="https://pl.wikipedia.org/wiki?curid=208411" title="Filippo Inzaghi">
Filippo Inzaghi

Filippo Inzaghi (wym. []; ur. 9 sierpnia 1973 w Piacenzy) – włoski piłkarz i trener piłkarski, napastnik m.in. AC Milanu czy Juventusu. Jego młodszym bratem jest Simone Inzaghi będący szkoleniowcem Interu Mediolan.
Kariera klubowa.
Swoją karierę rozpoczął w rodzinnym mieście w zespole Piacenzy i od tego czasu występował w kilku klubach włoskiej Serie A. W 1996 kariera piłkarza zawisła na włosku, gdy w trakcie występów w drużynie Parmy doznał złamania prawej nogi.
W 1997 jako gracz Atalanty BC został królem strzelców włoskiej ekstraklasy z dorobkiem 24 goli.
23 maja 2007 roku Filippo Inzaghi stał się bohaterem finału Ligi Mistrzów zdobywając 2 bramki dla Milanu dzięki czemu włoska drużyna wygrała z Liverpoolem 2:1 i zdobyła Puchar Europy. Parę tygodni później zdobył dwie bramki dla reprezentacji Włoch w spotkaniu z Wyspami Owczymi.
Był rekordzistą pod względem liczby strzelonych bramek w europejskich pucharach (aktualnie 70 goli). Został wyprzedzony w tej klasyfikacji przez Raúla, który ma 72 trafienia oraz Roberta Lewandowskiego, Cristiano Ronaldo i Messiego. Zdobywając bramkę w meczu przeciwko Celtic F.C. zaliczył 63 trafienie i wyprzedził w tej klasyfikacji Gerda Müllera. Wygrał z Milanem Ligę Mistrzów w 2007 roku i zdobył 2 bramki w finałowym meczu przeciwko Liverpoolowi, które uważa za najważniejsze trafienia w swoim życiu. Inzaghi poinformował o zakończeniu przygody z Milanem podczas meczu z Novarą. Pippo wszedł na boisko w 67 minucie i strzelił ostatniego gola w barwach Milanu.
Kariera reprezentacyjna.
Jako reprezentant Włoch występował w finałach mistrzostw świata w 1998, 2002 i 2006 oraz Mistrzostw Europy 2000, zabrakło dla niego miejsca w składzie zespołu na Mistrzostwach Europy w 2004.
Podczas Euro 2000 strzelił dla swojej reprezentacji 2 gole, a na mundialu w Niemczech bramkarza rywali pokonał 1 raz. Łącznie dla Włoch zagrał 57 razy, zdobywając 25 bramek. Po Euro 2008 zakończył karierę reprezentacyjną.
Statystyki.
"stan na 25 lipca 2012"
Kariera trenerska.
24 lipca 2012 roku klub A.C. Milan poinformował oficjalnie, iż Filippo Inzaghi podpisał dwuletni kontrakt na prowadzenie młodzieżowej drużyny Allievi Nazionali. Inzaghi nie musiał długo czekać na swoją szansę w pierwszym zespole Milanu. 9 czerwca 2014 roku, po zwolnieniu Clarence'a Seedorfa, nowym trenerem Rossonerich został mianowany Inzaghi.
W pierwszym zespole trenerem był zaledwie jeden sezon. Na koniec Milan zajął 10. miejsce w Serie A i odpadł w ćwierćfinale Coppa Italia po porażce z Lazio. 16 czerwca 2015 roku oficjalnie ogłoszono zwolnienie Inzaghiego z posady trenera.
7 czerwca 2016 roku Inzaghi został trenerem zespołu Venezia F.C., który grał w Lega Pro (III poziom rozgrywek we Włoszech). W pierwszym sezonie swojej pracy zdołał awansować z zespołem do Serie B, gdzie Venezia F.C. dotarła do baraży o Serie A, które jednak ostatecznie przegrała. Dobre wyniki wzbudziły zainteresowanie trenerem klubów z najwyższej klasy rozgrywkowej i Filippo Inzaghi 1 lipca 2018 roku objął stanowisko szkoleniowca klubu FC Bologna.

</doc>
<doc id="208412" url="https://pl.wikipedia.org/wiki?curid=208412" title="Svetozar Gligorić">
Svetozar Gligorić

Svetozar Gligorić, serb. Светозар Глигорић (ur. 2 lutego 1923 w Belgradzie, zm. 14 sierpnia 2012 tamże) – serbski szachista, arcymistrz od 1951 roku.
Kariera szachowa.
W 1938 roku, w wieku piętnastu lat, wygrał turniej o mistrzostwo Belgradzkiego Klubu Szachowego. Następne lata II wojny światowej nie sprzyjały rozwojowi jego talentu. Po wojnie pracował jako dziennikarz i organizator rozgrywek szachowych. Brał udział w coraz większej liczbie turniejów, szybko rozwijając swoje szachowe umiejętności. W 1947 zajął pierwsze (dzielone) miejsce w mistrzostwach Jugosławii i wygrał swój pierwszy turniej międzynarodowy w Warszawie, wyprzedzając przyszłego mistrza świata, Wasilija Smysłowa.
W 1951 roku, po przyznaniu mu tytułu arcymistrza przez Międzynarodową Federację Szachową, Gligorić postanowił całkowicie poświęcić się szachom. Przez następne dwadzieścia lat był czołowym szachistą świata, jednym z najaktywniejszych szachistów w historii. Uczestniczył w niezliczonej liczbie turniejów międzynarodowych, wiele z nich wygrywając. Wśród największych jego sukcesów są zwycięstwa w silnie obsadzonych turniejach w Mar del Placie (1950), Londynie (1951, memoriał Howarda Stauntona), Sztokholmie (1954), Belgradzie (1964) i Manili (1968). Regularnie brał udział w turniejach w Hastings, tradycyjnie rozgrywanych na przełomie roku, w których pięciokrotnie zajmował pierwsze miejsca.
W latach 50. i 60. Gligorić był stałym uczestnikiem rozgrywek o mistrzostwo świata. Zajął pierwsze miejsce w pięciu turniejach strefowych. Ośmiokrotnie startował w turniejach międzystrefowych, trzykrotnie awansując do dalszych rozgrywek. W turniejach pretendentów zajmował dalsze miejsca, w 1953 roku w Zurychu – XIII, w 1959 roku w Jugosławii – VI miejsce. W 1968 roku w Belgradzie przegrał mecz pretendentów z Michaiłem Talem 3½ – 5½.
W latach 1950–1982 Gligorić piętnastokrotnie reprezentował Jugosławię na olimpiadach szachowych (13 razy na pierwszej szachownicy), zdobywając wraz z drużyną 12 medali (1 złoty, 6 srebrnych i 5 brązowych). W 1958 roku zdobył złoty medal za wynik 80% na pierwszej szachownicy. Dwunastokrotnie wygrywał lub dzielił pierwsze miejsce w mistrzostwach Jugosławii.
Mimo swojej dużej aktywności turniejowej Gligorić był również znanym i cenionym dziennikarzem, działaczem i sędzią szachowym. Regularnie współpracował z renomowanymi periodykami szachowymi "Chess Review" i "Chess Life", a także z "Šahovskim Informatorem", wydającym Encyklopedię otwarć szachowych. Był autorem wielu książek i opracowań teoretycznych. Wniósł duży wkład w rozwój teorii otwarć szachowych, szczególnie obrony królewsko-indyjskiej i partii hiszpańskiej, w których ważne warianty nazwano jego imieniem.
Według systemu Chessmetrics, najwyższy ranking osiągnął w listopadzie 1958 r., z wynikiem 2743 punktów zajmował wówczas 6. miejsce na świecie.
Inne.
W wieku 88 lat Svetozar Gligorić wydał swój pierwszy album muzyczny pt. „How I survived the 20th century”, na którym umieścił własne utwory z gatunków jazz, blues oraz rap.

</doc>
<doc id="208413" url="https://pl.wikipedia.org/wiki?curid=208413" title="Svetozar Gligoric">
Svetozar Gligoric



</doc>
<doc id="208415" url="https://pl.wikipedia.org/wiki?curid=208415" title="Interferometr Michelsona">
Interferometr Michelsona

Interferometr Michelsona to jeden z najczęściej stosowanych interferometrów. Posiada dwa prostopadłe do siebie ramiona. Monochromatyczne światło ze źródła A wpada do wnętrza układu i w centralnej części rozdziela się na dwie wiązki na półprzepuszczalnym zwierciadle B. Na końcu obu ramion znajdują się zwierciadła C, które zawracają bieg promieni. Jedno ze zwierciadeł dodatkowo jest ruchome i za jego pomocą zmienia się drogę optyczną jednej z wiązek w celu ustawienia interferometru. Po odbiciu obie wiązki padają ponownie na półprzepuszczalne zwierciadło, gdzie biegną już w jednym kierunku (do obserwatora D) i interferują ze sobą.
Michelson zmierzył długość wzorca metra przechowywanego w Paryżu, wyrażając ją liczbą długości fal pewnego monochromatycznego światła. Pokazał on, że wzorzec metra jest równoważny 1 553 163,5 długości fal czerwonego światła kadmu. Za to osiągnięcie otrzymał w 1907 roku nagrodę Nobla ("za zbudowanie niezwykle precyzyjnych przyrządów optycznych i pomiary metrologiczne przeprowadzone przy ich użyciu").
Interferometr Michelsona należy do grupy interferometrów dwuwiązkowych.

</doc>
<doc id="208417" url="https://pl.wikipedia.org/wiki?curid=208417" title="Kości skroniowe">
Kości skroniowe



</doc>
<doc id="208418" url="https://pl.wikipedia.org/wiki?curid=208418" title="Interferometr Macha-Zehndera">
Interferometr Macha-Zehndera

W interferometrze Macha-Zehndera promień świetlny padający na wejście układu rozdzielany jest układem luster na dwa promienie, z których każdy przechodzi przez interferometr inną drogą. Następnie oba promienie ponownie spotkają się na wyjściu układu. Obraz interferencyjny, oglądany na ekranie, zależy od różnicy faz obu promieni; a zatem jest on czuły na najdrobniejsze detale, które mogą wpływać na różnicę dróg optycznych pomiędzy ramionami interferometru.
Jeśli w jednym z ramion interferometru (nazywanym ramieniem sygnałowym) umieścimy tak zwany obiekt fazowy (dowolny obiekt przezroczysty o nieznacznie zmieniającym się w czasie lub przestrzeni współczynniku załamania) to efekty tych zmian widoczne będą na obrazie interferencyjnym w postaci układu prążków. Można to wykorzystać do badania subtelnych niejednorodności obiektów przezroczystych - np. przestrzennego rozkładu naprężeń w przezroczystym ośrodku stałym, lub rozkładu temperatury (i zarazem gęstości) gazu.
Konstruktorami tego typu interferometru byli Ludwig Mach (syn Ernsta Macha) oraz Ludwig Zehnder.
Interferometr Macha-Zehndera należy do grupy interferometrów dwuwiązkowych.

</doc>
<doc id="208420" url="https://pl.wikipedia.org/wiki?curid=208420" title="Flaga Kirgistanu">
Flaga Kirgistanu

Flaga Kirgistanu – czerwony prostokąt z żółtym słońcem pośrodku. Została przyjęta 3 marca 1992 roku. Zastąpiła ona używaną w okresie ZSRR flagę Kirgiskiej SRR.
Symbolika.
Na czerwonym tle flagi znajduje się złote słońce, które posiada 40 promieni, przedstawiających 40 kirgiskich plemion; promienie te są pochylone w kierunku odwrotnym do ruchu wskazówek zegara, na odwrotnej stronie flagi, zgodnie z nim. Czerwony okrąg wewnątrz słońca, oraz 3 linie pochylone na lewo i 3 w prawo symbolizują "tundiuk" – sklepienie tradycyjnej kirgiskiej jurty.
Zmiana flagi.
Temat zmiany symboliki narodowej stał się przedmiotem dyskusji w 2012 r. Kirgiski polityk, poseł Abdyrachman Mamatalijew, zaproponował zmianę flagi. Powstała nawet komisja parlamentarna mająca się zająć tą sprawą, a projekty napływały także od zwykłych obywateli. Jak można było się spodziewać, znów pojawiły się głosy za niebieskim, lecz były także projekty z przewagą bieli i zieleni. Jako główne projekty mogące zastąpić flagę Kirgistanu typowano następująco:Oprócz tych projektów nowej flagi było jeszcze wiele innych.
Zmiany nie weszły jednak w życie, a Kirgistan pozostał przy fladze z 1992 roku.

</doc>
<doc id="208422" url="https://pl.wikipedia.org/wiki?curid=208422" title="Interferometr Sagnaca">
Interferometr Sagnaca

Interferometr Sagnaca ("interferometr pierścieniowy") – interferometr składający się z płytki dwudzielnej i układu zwierciadeł zapewniającego bieg promienia po drodze zamkniętej. Padająca wiązka światła zostaje podzielona, a dwie wiązki poruszają się tą samą drogą, ale w przeciwnych kierunkach. Po powrocie wiązek do płytki dwudzielnej wiązki opuszczają interferometr i interferują ze sobą. Względne fazy dwóch wychodzących wiązek, a tym samym położenie prążków interferencyjnych, przesuwa się w zależności z prędkości kątowej aparatu względem inercjalnego układu odniesienia. 
Gdy interferometr jest w spoczynku względem inercjalnego układu odniesienia, światło przebywa pierścień w takim samym czasie w obu kierunkach. Jednakże, gdy interferometr jest obracany, jedna wiązka światła przechodzi dłuższą drogę niż druga, a zatem przechodzi dłużej, co powoduje różnicę faz między wiązkami.
Georges Sagnac przygotował ten eksperyment, aby udowodnić istnienie eteru, który odrzuciła teoria szczególnej teorii względności Einsteina.
W oparciu o efekt Sagnaca buduje się żyroskopy optyczne laserowe i światłowodowe, stosowane do precyzyjnego wykrywania zmiany kierunku w samolotach i innych pojazdach.
Zasada działania.
Światło padając na płytkę półprzepuszczalną P rozdziela się na dwa promienie, które w układzie interferometru propagują się po tej samej drodze, lecz w przeciwnych kierunkach. Promienie łączą się ponownie na płytce P i interferują za płytką, obraz interferencyjny można obserwować na ekranie O. Różnica faz obu wiązek ulega zmianie, gdy interferometr obraca się. Różnica faz wynika z tego, że w obracającym się układzie układ „ucieka” przed wiązką, a dla drugiej „biegnie do niej”. W efekcie tego jedna wiązka musi pokonać drogę
analogicznie dla drugiej wiązki droga ta wynosi
Otrzymujemy w ten sposób dwa różne czasy potrzebne do dotarcia do ekranu
gdzie:
Otrzymane wzory na czas przypominają strukturę formula_8 i czasami w ten sposób są tłumaczone. Jest to jednak rozumowanie niepoprawne fizycznie.
Układ zwierciadeł może być zastąpiony światłowodem. Układy takie są precyzyjne i umożliwiają rozpoznanie obrotu o 0,0001 stopnia na godzinę

</doc>
<doc id="208424" url="https://pl.wikipedia.org/wiki?curid=208424" title="Hunte (rzeka)">
Hunte (rzeka)

Hunte – rzeka w Niemczech, lewy dopływ Wezery o długości 198 km.
Rzeka wypływa w górach Wiehen w Dolnej Saksonii, na wschód od Osnabrück, a do estuarium Wezery wpływa koło Elsfleth, poniżej Bremy.
Hunte jest żeglowna na odcinku ok. 25 km od ujścia. W Oldenburgu wpływa do niej Kanał Nadbrzeżny, z którym tworzy drogę wodną łączącą Ems i Wezerę.
Ważniejsze miejscowości nad Hunte: Bad Essen, Hunteburg, Diepholz, Wildeshausen, Dötlingen, Wardenburg, Oldenburg, Hude, Elsfleth, Goldenstedt.

</doc>
<doc id="208425" url="https://pl.wikipedia.org/wiki?curid=208425" title="Interferometr różnicowy">
Interferometr różnicowy

Konfiguracja oparta na światłowodzie planarnym. W światłowodzie za pomocą lasera pobudzamy mody TE i TM, a na wyjściu układu umieszczamy analizator (polaryzator) pod kątem 45° do płaszczyzn polaryzacji. Światło, które przechodzi przez analizator interferuje i tworzy na ekranie obraz interferencyjny.
Interferometr różnicowy zaliczamy do grupy interferometrów jednowiązkowych.

</doc>
<doc id="208427" url="https://pl.wikipedia.org/wiki?curid=208427" title="Zwierciadła Fresnela">
Zwierciadła Fresnela

Zwierciadła Fresnela to rodzaj interferometru dwuwiązkowego.
Budowa i zasada działania.
W interferometrze Fresnela dwa płaskie zwierciadła Z1 i Z2 stykają się ze sobą jedną krawędzią. Kąt między płaszczyznami zwierciadeł jest bliski zeru. Źródło światła S umieszcza się za przesłoną B oddzielającą źródło od ekranu, aby na ekran padało tylko światło odbite od zwierciadeł. Zwierciadła odbijają dwa promienie tak, jakby pochodziły od dwóch źródeł pozornych S1 i S2. W obszarze D na ekranie E (na rysunku) obserwuje się interferencję.

</doc>
<doc id="208431" url="https://pl.wikipedia.org/wiki?curid=208431" title="Laktarianizm">
Laktarianizm



</doc>
<doc id="208432" url="https://pl.wikipedia.org/wiki?curid=208432" title="Pewnego razu na Dzikim Zachodzie">
Pewnego razu na Dzikim Zachodzie

Pewnego razu na Dzikim Zachodzie (ang. "Once Upon a Time in the West", wł. "C'era una volta il West") – film Sergio Leone z 1968 nakręcony w koprodukcji włosko-amerykańskiej, spaghetti western uważany przez wielu za szczytowe osiągnięcie gatunku.
W filmie wystąpili m.in. Henry Fonda jako bezwzględny zabójca Frank, Charles Bronson jako tajemniczy rewolwerowiec bez imienia, Jason Robards jako romantyczny łotrzyk Cheyenne oraz Claudia Cardinale jako eksprostytutka Jill McBain.
Film opowiada o zmierzchu Dzikiego Zachodu, w którego świat wkracza powoli postęp (symbolizowany przez kolej). Jest to pewnego rodzaju kwintesencja gatunku, gdyż obraz nawiązuje do wielu amerykańskich westernowych klasyków, m.in. "W samo południe", "Ostatni zachód słońca", "Johnny Guitar", "Poszukiwacze", "Żelazny koń" i wielu innych.
Muzykę do filmu napisał włoski kompozytor Ennio Morricone już podczas czytania scenariusza. Sama muzyka jest tak samo integralną częścią filmu, jak dialogi i gra aktorska.
Zarys fabuły.
Irlandczyk McBain, ojciec trójki dzieci i wdowiec, zainwestował majątek w ziemię, przez którą jego zdaniem będzie musiała przechodzić trasa kolei parowej, albowiem jest to jedyna ziemia w tej okolicy obfita w niezbędną dla kolei wodę. McBain wie, że budowa kolei, stacji i miasta wokół stacji, uczyni go bogaczem, lecz póki co rodzina żyje skromnie. McBain w sekrecie żeni się z piękną prostytutką Jill, poznaną w Nowym Orleanie, po czym sam wraca do domu na pustkowiu, gdzie przygotowuje weselną ucztę. Nim dochodzi do wesela, pojawia się Frank ze swoimi opryszkami i zabija całą rodzinę McBainów. Frank zostawia ślady mające szeryfowi nasunąć podejrzenia, iż mordercą jest Cheyenne i jego gang. Tymczasem człowiek zwany Harmonijką usiłuje spotkać się z Frankiem, Frank jednak na spotkanie wysyła swoich ludzi, których Harmonijka zabija. Jill jedzie do swego nowo poślubionego męża, na miejscu dowiaduje się, że cała rodzina nie żyje i to ona dziedziczy posiadłość.
Okazuje się, że Frank działa na zlecenie bogatego biznesmena Mortona, który chce przed śmiercią (choruje na gwałtownie postępującą gruźlicę kości) wybudować i posiadać linię kolei biegnącą przez cały kraj ze Wschodu na Zachód. Aby tego dokonać za wszelką cenę musi mieć ziemię McBaina. Mający stare porachunki z Frankiem Harmonijka oraz wrobiony przez Franka w morderstwo McBainów Cheyenne postanawiają pomóc pięknej wdowie.
Odbiór.
W serwisie Rotten Tomatoes 95% z 63 recenzji filmu uznano za pozytywne, a średnia ocen wystawionych na ich podstawie wyniosła 9,16/10.

</doc>
<doc id="208433" url="https://pl.wikipedia.org/wiki?curid=208433" title="Owolaktarianizm">
Owolaktarianizm



</doc>
<doc id="208434" url="https://pl.wikipedia.org/wiki?curid=208434" title="Strzały w Stonygates">
Strzały w Stonygates

Strzały w Stonygates (ang. "They Do It With Mirrors" lub "Murder With Mirrors") – powieść kryminalna Agathy Christie, po raz pierwszy wydana w 1952 roku.
Opis fabuły.
Zamożna dama Ruth van Rydock zwraca się do swej wieloletniej przyjaciółki, detektyw amator, panny Jane Marple z prośbą o wizytę w domu swojej siostry, Caroline Serrocold – przed laty również przyjaciółki panny Marple. Pani van Rydock twierdzi, że w czasie jej ostatniej wizyty u siostry w domu Caroline panowała nieprzyjemna, napięta atmosfera. Pełna wiary w zdolności detektywistyczne przyjaciółki, prosi ją o ustalenie, czy Caroline nie grozi jakieś niebezpieczeństwo.
Chcąc spełnić prośbę przyjaciółki, panna Marple odnawia znajomość z podstarzałą już Caroline, zwaną niegdyś Carrie-Louise. Ta, jak się okazuje, po raz trzeci wyszła za mąż. Jej nowy małżonek, Lewis z pasją przeprowadza resocjalizację trudnej młodzieży; nieopodal Stonygates (tak nazywa się posiadłość, w której Lewis wraz z żoną mieszka) prowadzi specjalnie dla tychże młodych ludzi stworzoną placówkę. Pannie Marple bez trudu udaje się uzyskać zaproszenie do Stonygates. Stopniowo zaznajamia się z domownikami i zaczyna dyskretnie obserwować ich wzajemne relacje.
W Stonygates poza Serrocoldami przebywają:
Na początku pobytu w Stonygates nie dzieje się nic niezwykłego, panna Marple zaczyna więc rozmyślać, czy Ruth van Rydock faktycznie miała rację, że dzieje się w tym domu coś złego. W końcu jednak pani detektyw-amator podsłuchuje przypadkowo rozmowę Lewisa Serrocolda z Christianem, z której strzępków wnioskuje, że obaj z jakichś tajemniczych przyczyn obawiają się o życie Carrie-Louise. Panowie postanawiają zgodnie, że na razie nie będą pani domu niepokoić.
Pewnego wieczoru Edgar Lawson wpada w typową dla siebie furię. Tym razem zamyka się na klucz z Lewisem w jego pokoju, grożąc mu bronią. Zarzuca Lewisowi to, że ten, choć jest jego ojcem, nie chce się do tego przyznać. Zza zamkniętych drzwi nagle padają strzały. Przerażeni domownicy chcą dostać się do pokoju, nie mogą jednak odszukać zapasowego klucza. Z czasem sytuację udaje się opanować. Okazuje się wtedy, że Edgar dwukrotnie chybił, Serrocoldowi nic się więc nie stało. W chwilę potem panna Bellever, wysłana na poszukiwanie klucza do gabinetu Lewisa, odkrywa – w innym pokoju – ciało Christiana Guldbrandsena.
Do Stonygates przyjeżdża policja, która przesłuchuje kolejno wszystkich obecnych. Nikt nie potrafi odpowiedzieć na pytanie, kto mógł zamordować Guldbrandsena – wszystkich absorbowała awantura między Lawsonem a panem domu. Żadnej jednak z obecnych w Stonygates osób nie można z grona podejrzanych wykluczyć, każda z nich bowiem mogła, korzystając z ogólnej paniki, wymknąć się do pokoju Gulbrandsena i go zabić.
Rozmawiając z Lewisem Serrocoldem, panna Marple dowiaduje się, że od pewnego czasu ktoś manipuluje przy lekach Carrie-Louise i że Serrocold obawia się o życie żony. Okazuje się, że Christianowi prawdopodobnie udało się coś odkryć i to zapewne dlatego ktoś postanowił go unieszkodliwić. Wydaje się, że teoria ta ma swoje uzasadnienie, w ciągu następnych dni dochodzi bowiem do kolejnego zamachu na życie Caroline – ktoś wysyła jej zatrute czekoladki. Panna Marple w porę uprzedza przyjaciółkę, by przed skosztowaniem otrzymanych słodyczy oddała je do analizy.
Policja za głównego podejrzanego uznaje Alexa Restaricka. Ten w krytycznym momencie znajdował się sam przed domem, nie ma więc żadnego alibi. Restarick twierdzi, że przez kilka minut rozmyślał o nowej sztuce teatralnej, którą ma zamiar stworzyć, jednak śledczy nie daje wiary jego zapewnieniom. Zdenerwowany chłopak postanawia na własną rękę wykryć sprawcę, jednak zanim zdąży przekazać komukolwiek swoje odkrycia, zostaje zamordowany. Ginie również jeden z wychowanków Lewisa, któremu w wieczór morderstwa udało się dostrzec sprawcę.
Rozwiązanie.
Okazuje się, że Edgar faktycznie był synem Serrocolda. Bynajmniej nie był szalony. Był z ojcem w zmowie – razem pod przykrywką działalności resocjalizacyjnej robili nieuczciwe interesy. Pewnego razu na ich trop wpadł Christian Guldbrandsen, który szczerze troszczył się o dobro, założonej jeszcze przez jego ojca, placówki. Po odkryciu prawdy postanowił porozmawiać z Lewisem; powiedział mu wprost, że wie o wszystkim. To właśnie fragment tej rozmowy podsłuchała panna Marple; nie mogła wiedzieć, że słowa Serrocolda „Proszę, nie mówmy na razie nic Carrie-Louise” były prośbą do pasierba żony, by nie demaskował go od razu.
Serrocold nie zamierzał pozwolić, by jego działalność kiedykolwiek wyszła na jaw. Wraz z synem obmyślił więc plan zabójstwa Christiana. Kiedy udający szaleńca Edgar zamknął się w gabinecie, przez kilka minut naśladował również głos ojca, by stworzyć wrażenie, że są w środku we dwóch i się awanturują. Tego typu zabieg zapewniał im znakomite alibi na czas popełnienia zbrodni. Lewis Serrocold wymknął się przez okno, wszedł do domu od strony pokoju Christiana i zamordował go. Tą samą drogą wrócił do swego gabinetu, a potem otworzył drzwi – każdy z domowników mógł więc pod przysięgą zaświadczyć, że w chwili, w której popełniono zbrodnię, obaj mężczyźni byli zamknięci w pomieszczeniu. Później, gdy Serrocold dowiedział się o tym, co słyszała panna Marple, poszedł tym tropem i udawał, że ktoś chce zamordować Caroline, a on i Christian byli na tropie tej osoby. By uwiarygodnić swoją wersję, wysłał żonie zatrute czekoladki.
Ścigani przez policję Lewis i Edgar giną – wpadają do przydomowego stawu i zaplątują się w sitowie.
Zwaśnione Carrie-Louise i Mildred godzą się, a Gina, choć flirtuje z obydwoma Restarickami, postanawia dochować wierności mężowi. Panna Marple, mając na koncie kolejną rozwikłaną zagadkę wraca do St Mary Mead.

</doc>
<doc id="208440" url="https://pl.wikipedia.org/wiki?curid=208440" title="Antoni Furtak">
Antoni Furtak

Antoni Jan Furtak (ur. 12 czerwca 1944 w Chrząchówku) – polski mechanik, rolnik i polityk, działacz opozycji w czasach PRL, poseł na Sejm X i I kadencji.
Życiorys.
Urodził się w rodzinie rolników. W 1963 ukończył Zasadniczą Szkołę Rolniczą w Prabutach, w 1979 Średnie Studium Zawodowe dla Pracujących Stoczni im. Komuny Paryskiej w Gdyni, a w 1982 Pomaturalne Studium Ogrodnicze w Pruszczu Gdańskim. W latach 1964–1965 był zatrudniony w Gminnej Spółdzielni w Reszlu, następnie krótko w Miejskim Handlu Detalicznym w Biskupcu i w Reszelskim Zakładzie Przemysłu Maszynowego Leśnictwa.
Od 1966 pracował w Stoczni im. Komuny Paryskiej w Gdyni jako mechanik urządzeń kopiujących. Zgłosił kilkadziesiąt wniosków racjonalizatorskich. Działał w radzie pracowniczej, w 1980 był jednym z organizatorów zakładowych struktur Niezależnego Samorządnego Związku Zawodowego „Solidarność”. Od 1981 związany także z NSZZ „Solidarność” Rolników Indywidualnych. Uniknął internowania po wprowadzeniu stanu wojennego ze względu na chorobę i pobyt w szpitalu. Stracił natomiast wkrótce pracę w stoczni, przez dwa lata pracował jako kierownik działu sadów i szkółek w Zespole Szkół Rolniczych w Pruszczu Gdańskim. Po zwolnieniu z tego miejsca pracy zatrudnił się w rolnictwie, od 1985 prowadził własne gospodarstwo. W latach 1990–2003 ponownie zatrudniony był w stoczni, na czas sprawowania mandatu na urlopie bezpłatnym.
Od 1983 działał na rzecz reaktywowania struktur „Solidarności” Rolników Indywidualnych w województwie gdańskim, wchodził w skład podziemnych władz lokalnych i centralnych związku. W 1989 został wybrany na wiceprzewodniczącego rady krajowej NSZZ „Solidarność” Rolników Indywidualnych ds. organizacyjnych. W tym samym roku został posłem na Sejm kontraktowy z ramienia Komitetu Obywatelskiego z okręgu wejherowskiego. Zasiadał w Komisji Regulaminowej i Spraw Poselskich oraz Komisji Ochrony Środowiska, Zasobów Naturalnych i Leśnictwa. Był także członkiem prezydium Obywatelskiego Klubu Parlamentarnego. Na jego apel do prezydium Sejmu napłynęło ponad 300 tys. podpisów pod wnioskiem o wstrzymanie budowy elektrowni jądrowej w Żarnowcu. Był jednym z założycieli komitetu wyborczego Porozumienie Ludowe (z ramienia którego w wyborach w 1991 uzyskał reelekcję), a następnie partii Polskie Stronnictwo Ludowe – Porozumienie Ludowe. Wszedł do władz tego ugrupowania, sprawował funkcję wiceprzewodniczącego Klubu Parlamentarnego Porozumienia Ludowego, przewodniczył sejmowej Komisji Rolnictwa i Gospodarki Żywnościowej. Po upływie kadencji w 1993 nie ubiegał się o mandat poselski na kolejną kadencję i ze względu na stan zdrowia wycofał się z życia publicznego. W 2004 przeszedł na emeryturę.

</doc>
<doc id="208443" url="https://pl.wikipedia.org/wiki?curid=208443" title="Wiesław Michnikowski">
Wiesław Michnikowski

Wiesław Antoni Michnikowski (ur. 3 czerwca 1922 w Warszawie, zm. 29 września 2017 tamże) – polski aktor teatralny i filmowy, wykonawca piosenki aktorskiej, artysta kabaretowy.
Życiorys.
Syn Mieczysława Michnikowskiego (1880–1962) i Franciszki (1880–1978) ze Skrzypków. Ród Michnikowskich wywodzi się z Wielkopolski . Ostatnim ich właścicielem był pradziadek artysty, Walenty Michnikowski, z kolei dziadek – Józef, sprawował funkcję dyrektora Hotelu Saskiego w Warszawie. Rodzina matki była od pokoleń związana z Warszawą. Aktor przyszedł na świat w kamienicy przy ulicy Pańskiej 100, w mieszkaniu nr 37, na trzecim piętrze. W tym domu Michnikowscy mieszkali aż do powstania warszawskiego.
Absolwent III LO im. gen. Józefa Sowińskiego w Warszawie. W 1946 zdał egzamin eksternistyczny w Szkole Dramatycznej w Lublinie. Był kolejno aktorem Teatru Domu Żołnierza w Lublinie (1945–1946), Teatru Miejskiego w Lublinie (1946–1947), Teatru Klasycznego w Warszawie (1947–1948), Teatru im. Juliusza Osterwy w Lublinie (1948–1951), Teatru Młodej Warszawy (1951–1956), Teatru Komedia w Warszawie (1956–1957), Kabaretu Wagabunda (1957–1958), Teatru Współczesnego w Warszawie (1958–1970), Teatru Polskiego w Warszawie (1970–1971), ponownie Współczesnego (od 1971).
Poza teatrem popularność przyniosły mu występy estradowe, filmowe i telewizyjne. Był jedną z gwiazd telewizyjnego Kabaretu Starszych Panów, kabaretu „Dudek” oraz radiowego "Podwieczorku przy mikrofonie".
Do najbardziej znanych ról filmowych Michnikowskiego zalicza się postać Jej Ekscelencji w "Seksmisji" Juliusza Machulskiego. Aktor występował także m.in. w filmach "Rififi po sześćdziesiątce", "Gangsterzy i filantropi", "Otello z M-2", "Skutki noszenia kapelusza w maju" oraz "Hallo Szpicbródka, czyli ostatni występ króla kasiarzy" oraz serialu "Czterej pancerni i pies". W polskiej wersji językowej serialu animowanego "Smerfy" użyczył głosu postaci Papy Smerfa. Wystąpił w przedstawieniu Teatru Telewizji "Nikt mnie nie zna".
Wiesław Michnikowski zmarł 29 września 2017 w Warszawie; 5 października urna z prochami aktora została złożona do grobu rodzinnego na cmentarzu Powązkowskim (kwatera 68-1-27/28).
Życie prywatne.
Aktor był żonaty z Marią Anielą Sobieszek (1930–2009), historyk sztuki. W listopadzie 2014 ukazała się książka "Tani drań" – wywiad rzeka z Wiesławem Michnikowskim, przeprowadzony przez syna Marcina. Drugim synem jest rzeźbiarz Piotr Michnikowski.
Wnukami Wiesława Michnikowskiego są: Mateusz Michnikowski – aktor, Roch Michnikowski – operator filmowy oraz Jakub Michnikowski – reżyser i scenarzysta filmowy.

</doc>
<doc id="208447" url="https://pl.wikipedia.org/wiki?curid=208447" title="Garibaldi">
Garibaldi



</doc>
<doc id="208450" url="https://pl.wikipedia.org/wiki?curid=208450" title="Flaga Uzbekistanu">
Flaga Uzbekistanu

Flaga Uzbekistanu – jeden z symboli państwowych Uzbekistanu. 
Historia i symbolika.
Flaga składa się z trzech poziomych pasów: błękitnego, białego i zielonego, które są rozdzielone cienkimi czerwonymi liniami. Na błękitnym tle znajduje się półksiężyc i 12 gwiazd. Flaga została przyjęta 18 listopada 1991. Zastąpiła ona używaną poprzednio flagę Uzbeckiej Socjalistycznej Republiki Radzieckiej.
Błękit jest barwą narodów tureckich. Jest to także barwa Timura, który w XIV wieku stworzył i władał wielkim imperium środkowoazjatyckim ze stolicą w Samarkandzie. Kolor ten jest symbolem wiecznego nieba i ludzi jako jednego z fundamentalnych źródeł życia. Barwa biała oznacza pokój i tradycyjne uzbeckie życzenie bezpiecznej podróży oraz dążenie do czystości myśli i czynów. Zieleń to kolor natury, płodności i nowego życia, a także kolor islamu.
Czerwone paski reprezentują siły witalne wszystkich organizmów żywych, łącząc dobro i czystość idei z wiecznym niebem i działalnością na ziemi. Półksiężyc jest symbolem religii muzułmańskiej. Reprezentuje też nową republikę. Dwanaście gwiazd symbolizuje dwanaście miesięcy uzbeckiego kalendarza solarnego.

</doc>
<doc id="208451" url="https://pl.wikipedia.org/wiki?curid=208451" title="Historia życia Toma Jonesa, czyli dzieje podrzutka">
Historia życia Toma Jonesa, czyli dzieje podrzutka

Historia życia Toma Jonesa, czyli dzieje podrzutka (ang. "The History of Tom Jones, a Foundling") – oświeceniowa powieść Henry’ego Fieldinga z 1749 roku należąca do nurtu przygodowo-obyczajowego.
Fabuła.
Powieść przedstawia losy młodzieńca czystego serca, lecz o zszarganej reputacji. Autor w pełen humoru sposób ujawnia mechanizmy ludzkiego postępowania.
Tom Jones zostaje znaleziony jako podrzutek na ganku Mr. Allworthy’ego, dziedzica wiejskiego o wykwintnych manierach, wielkim sercu i umyśle. W przeciwieństwie do służby, która uważała, że dziecko zostawiła kobieta lekkich obyczajów, Mr. Allworthy postanowił się nim zaopiekować. Dorósłszy Tom kocha dżentelmena jak rodzonego ojca, lecz jego reputację w oczach dziedzica notorycznie psuje zazdrosny o inteligencję i dobrą opinię syn siostry Allworthy’ego, zepsuty młodzieniec, który przed pastorem udaje dewota, a przed nauczycielem języka francuskiego – filozofa.
Tom kocha się w córce porywczego sąsiada Mr. Allworthy’ego – Mr. Westerna, który, zorientowawszy się w zamiarach młodzieńca, przestaje go u siebie przyjmować. Zrozpaczeni młodzi wyjeżdżają niezależnie od siebie do Londynu, gdzie, usłyszawszy o sobie, poszukują się wzajemnie.
W Londynie do córki Mr. Westerna zaleca się lord Fellamar, a Mr. Western przybywa ze swymi łowczymi i służbą, by odnaleźć i ukarać Toma. Ostatecznie okazuje się, że to właśnie Tom jest prawowitym dziedzicem majątku Allworthy’ego, co zmienia nastawienie Mr. Westerna, który zezwala w końcu na ślub zakochanych.
Adaptacja filmowa.
W 1963 r. powieść została sfilmowana pt. "Przygody Toma Jonesa" przez Tony’ego Richardsona.

</doc>
<doc id="208460" url="https://pl.wikipedia.org/wiki?curid=208460" title="Biel (powiat siedlecki)">
Biel (powiat siedlecki)

Biel – wieś w Polsce położona w województwie mazowieckim, w powiecie siedleckim, w gminie Siedlce. Leży 10 km na wschód od Siedlec.
Wierni Kościoła rzymskokatolickiego należą do parafii św. Mikołaja w Pruszynie.
W latach 1975–1998 miejscowość należała administracyjnie do województwa siedleckiego.

</doc>
<doc id="208461" url="https://pl.wikipedia.org/wiki?curid=208461" title="Wołyńce (województwo mazowieckie)">
Wołyńce (województwo mazowieckie)

Wołyńce – wieś w Polsce położona w województwie mazowieckim, w powiecie siedleckim, w gminie Siedlce. Przez wieś przebiega droga powiatowa Siedlce - Domanice.
W Wołyńcach znajduje się rzymskokatolicka parafia św. Józefa Robotnika (Dekanat Domanice). 
W latach 1975–1998 miejscowość należała administracyjnie do województwa siedleckiego.

</doc>
<doc id="208462" url="https://pl.wikipedia.org/wiki?curid=208462" title="Wołyńce-Kolonia">
Wołyńce-Kolonia

Wołyńce-Kolonia – wieś w Polsce położona w województwie mazowieckim, w powiecie siedleckim, w gminie Siedlce.
Miejscowość podlega rzymskokatolickiej parafii św. Józefa Robotnika w Wołyńcach.
W latach 1975–1998 miejscowość administracyjnie należała do województwa siedleckiego.
Do 31 grudnia 2011 miejscowość stanowiła część wsi Wołyńce, od 1 stycznia 2012 stanowi osobną wieś.
Przez Wołyńce Kolonię przebiega droga gminna Wołyńce - Teodorów.

</doc>
<doc id="208465" url="https://pl.wikipedia.org/wiki?curid=208465" title="Lórien">
Lórien



</doc>
<doc id="208467" url="https://pl.wikipedia.org/wiki?curid=208467" title="NO">
NO



</doc>
<doc id="208469" url="https://pl.wikipedia.org/wiki?curid=208469" title="Taśma magnetyczna">
Taśma magnetyczna

Taśma magnetyczna – nośnik danych, najczęściej dźwięku, w postaci cienkiego paska taśmy.
Historia.
Prekursorem późniejszych magnetofonów był telegrafon, zbudowany przez Valdemara Poulsena. Urządzenie wykorzystywało do rejestracji stalowy drut. Nieco później pojawiły się urządzenia korzystające ze stalowej taśmy. Były to nośniki ciężkie i niewygodne w użyciu – szczególnie ich łączenie było skomplikowane. Dodatkowo, bardzo szybko przesuwająca się taśma stalowa była niebezpieczna, ze względu na ostre jak brzytwa krawędzie.
W latach 20. XX wieku pojawiły się pierwsze taśmy papierowe, z napyloną warstwą magnetyczną (patent przyznany w 1928 roku dla Fritza Pfleumera).
25 grudnia 1932 brytyjska rozgłośnia BBC po raz pierwszy nadała program nagrany na taśmie (stalowej).
Pierwszy praktyczny magnetofon, wykorzystujący papierową taśmę "Magnetophon K1" zademonstrowany został przez firmę AEG w 1935 na Wystawie Radiotechnicznej w Berlinie.
Budowa i zasada działania.
Taśma z tworzywa sztucznego (najczęściej z nylonu) napylona jest drobno zmielonymi cząstkami materiału ferromagnetycznego (najczęściej sproszkowanym tlenkami żelaza lub chromu). Podczas zapisu głowica elektromagnetyczna za pomocą „silnego” pola ustawia domeny magnetyczne („namagnesowuje” taśmę), a podczas odczytu wychwytuje zmiany pola spowodowane różnym namagnesowaniem taśmy.

</doc>
<doc id="208473" url="https://pl.wikipedia.org/wiki?curid=208473" title="Ostrówek (powiat siedlecki)">
Ostrówek (powiat siedlecki)

Ostrówek – wieś w Polsce położona w województwie mazowieckim, w powiecie siedleckim, w gminie Siedlce. Leży 9 km na zachód od Siedlec.
Przez Ostrówek przebiega droga powiatowa do Nowego Opola i w odległości 2 km na południe od wsi, trasa międzynarodowa E30 Cork - Omsk.
W latach 1975–1998 miejscowość należała administracyjnie do województwa siedleckiego.
Do 31 grudnia 2011 miejscowość stanowiła osadę, od 1 stycznia 2012 stanowi wieś.
Wierni Kościoła rzymskokatolickiego należą do parafii Wniebowzięcia NMP w Niwiskach. 

</doc>
<doc id="208474" url="https://pl.wikipedia.org/wiki?curid=208474" title="Pamięć magnetyczna">
Pamięć magnetyczna



</doc>
<doc id="208478" url="https://pl.wikipedia.org/wiki?curid=208478" title="Stanisław Thiel">
Stanisław Thiel

Stanisław Łucjan Thiel ps. „Przemysław”, „Stanisław Dąbrowski” (ur. 20 października 1881 we Wrocławiu, zm. 9 października 1943 w Warszawie) – pułkownik piechoty Wojska Polskiego, kawaler Orderu Virtuti Militari.
Młodość.
Urodził się 20 października 1881 we Wrocławiu, w rodzinie Kazimierza (1834–1913), radcy sądowego i ziemianina, i Józefy z Frezerów h. Alabanda (1843–1905). We Wrocławiu ukończył gimnazjum. Następnie od 1 kwietnia 1901 do 31 marca 1902 odbywał jednoroczną służbę wojskową w 6 pułku artylerii polowej armii niemieckiej. Po dwukrotnych ćwiczeniach wojskowych (w okresie maj–czerwiec 1903 oraz sierpień–wrzesień 1905) uzyskał kwalifikacje oficera rezerwy. Od 1902 objął majątek rodzinny Doruchów w pow. ostrzeszowskim. Od 1 kwietnia 1902 do 30 września 1903 przebywał na praktyce rolniczej, początkowo na Śląsku, później na Pomorzu. 1 października 1903 rozpoczął studia na Wydziale Rolniczym Uniwersytetu Wrocławskiego, które kontynuował do 31 marca 1906, zaliczając 5 semestrów.
Udział w I wojnie światowej i powstaniu wielkopolskim.
W sierpniu 1914 został powołany do armii niemieckiej, w której początkowo służył w zapasowym szwadronie taborów w Poznaniu (od 4 sierpnia do 11 września), a następnie w oddziale pontonowym (od 16 września 1914 do 16 lutego 1915). W grudniu 1914 otrzymał awans na stopień podporucznika. W lutym 1915 objął dowództwo oddziału pontonowego i wziął udział w walkach na froncie. Od 16 lutego 1916 służył w sztabie 119 DP. Za udział w walkach na terenie Francji i Rosji został odznaczony Krzyżem Żelaznym I i II klasy. Awansował do stopnia kapitana. W listopadzie 1918 otrzymał urlop i wrócił do Doruchowa. Tam zetknął się z polskim ruchem niepodległościowym. Po wybuchu powstania w Wielkopolsce, na jednogłośne życzenie Ostrzeszowskiej Rady Ludowej, 6 stycznia 1919 Stanisław Thiel objął dowództwo lokalnego odcinka frontu, a następnie został mianowany dowódcą sił na odcinku ostrzeszowsko–kępińskim. Thiel bez pomocy z zewnątrz zorganizował batalion ostrzeszowski, który składał się z około 700 ludzi. Z batalionem przeciwstawiał się niemieckiemu Grenzschutzowi tocząc zwycięskie potyczki z Niemcami: 14–15 stycznia 1919 w rejonie Kobylej Góry i Ligoty; 19 stycznia na linii Parzynów–Rogaszyce oraz 29 stycznia pod Torzeńcem. Od kwietnia 1919 był dowódcą III batalionu 12 pułku Strzelców Wielkopolskich, a od lipca 11 pułku. Przy pomocy posiłków z Ostrowa stoczył 18 lutego potyczkę w Korzeniu pod Kępnem. Po podpisaniu zawieszenia broni 16 lutego 1919 w Trewirze toczył jeszcze na odcinku kępińskim drobne potyczki z wrogiem. Batalion, wchodzący w skład 12 pułku strzelców, osłaniał linię demarkacyjną. Por. S. Thiel dekretem Naczelnej Rady Ludowej, zwierzchniej władzy w wyzwolonej Wielkopolsce, z dnia 13 kwietnia 1919 został mianowany porucznikiem, a następnie kapitanem wojsk wielkopolskich, zaś w czerwcu tego roku NRL przyznał mu stopień kapitana ze starszeństwem z dniem 1 marca 1914 i tym samym dekretem awansował go na majora ze starszeństwem od 1 marca 1918. W sierpniu 1919 mjr S. Thiel objął dowództwo 11 pułku Strzelców Wielkopolskich. Do grudnia 1919 pułk pełnił służbę graniczną na linii demarkacyjnej pod Kępnem, od Wieruszewa do Sulmierzyc, a następnie 17 stycznia 1920 Stanisław Thiel wkroczył do Kępna na czele 11 pułku Strzelców Wielkopolskich przyłączając je wraz z okolicą do Polski.
Walki z bolszewikami.
Pod koniec stycznia 1920 pułk (przemianowany 5 lutego na 69 pułk piechoty wielkopolskiej) został przerzucony na front wschodni (w okolice Lidy, później Borysowa). Tam razem z I batalionem 70 pułku piechoty i dywizjonem 17 pułku Ułanów Wielkopolskich wszedł w skład Grupy mjr. Thiela i obsadził przedmoście na wschodnim brzegu Berezyny. Rozkazem Naczelnego Dowództwa z 10 kwietnia 1920 mjr Thiel odszedł z dowództwa pułku i do 3 czerwca tego roku pełnił funkcję zastępcy szefa Departamentu I Ministerstwa Spraw Wojskowych w Warszawie. 22 maja 1920 został zatwierdzony z dniem 1 kwietnia 1920 w stopniu pułkownika piechoty, w grupie oficerów byłej armii niemieckiej. Następnie, na własną prośbę, objął ponownie dowództwo 69 pułku piechoty. W czerwcu objął dowództwo XXXIII Brygady Piechoty. Brał udział w walkach odwrotowych wojsk polskich, m.in. 10 lipca pod Wilejką, powstrzymując na czele sztabu, nacierającego nieprzyjaciela, następnie 25 lipca nad Świsłoczą, w rejonie Krynki – Kruszyniany, wreszcie 15 sierpnia atakował bolszewików z fortów Modlina pod wioską Toruniem.
Dalsza kariera wojskowa i cywilna.
Po zawarciu pokoju ryskiego w 1921 w dalszym ciągu dowodził XXXIII Brygadą Piechoty, a jego oddziałem macierzystym był 69 pułk piechoty. Równocześnie, w okresie od 18 stycznia do 18 lutego i od 14 lipca do 11 sierpnia 1921 pełnił obowiązki dowódcy 17 Dywizji Piechoty. 1 października 1921 został wyznaczony na stanowisko dowódcy piechoty dywizyjnej 17 Dywizji Piechoty. Od 13 grudnia 1921 do stycznia 1922 był przewodniczącym Komisji Weryfikacyjnej dla oficerów byłej armii niemieckiej. W maju 1922 przeszedł na własną prośbę do rezerwy i objął administrację majątku Doruchów. W 1923 otrzymał Honorowe Obywatelstwo Ostrzeszowa.
Jako oficer rezerwy pozostawał w ewidencji 69 pułku piechoty. 8 stycznia 1924 został zatwierdzony w stopniu pułkownika ze starszeństwem z dniem 1 czerwca 1919 i 11. lokatą w korpusie oficerów piechoty. Z dniem 31 grudnia 1931 został przeniesiony z rezerwy do pospolitego ruszenia. 21 marca 1933 został włączony do Oficerskiej Kadry Okręgu Korpusu Nr VII. Pozostawał w ewidencji Powiatowej Komendy Uzupełnień Ostrów Wielkopolski. W 1934 był „przewidziany do użycia w czasie wojny”. Po przejściu do życia cywilnego był czynnym działaczem Stronnictwa Narodowego, pełnił też szereg ważnych funkcji społecznych.
Udział w konspiracji w NOW i NSZ.
Po agresji niemieckiej na Polskę 1 września 1939 opuścił wraz z rodziną Doruchów i w czasie działań wojennych przebywał na Podlasiu. Na początku października 1939 powrócił w rodzinne strony, gdzie został aresztowany przez Niemców wraz z żoną i trójką z czworga dzieci pod zarzutem ukrycia broni. Początkowo był więziony w Ostrzeszowie, następnie w Forcie VII w Poznaniu. Według rodzinnej tradycji, nieuchronnego wyroku śmierci uniknął dzięki interwencji towarzysza broni z okresu I wojny światowej, gen. Waltera von Reichenau. Z więzienia został zwolniony w lutym 1940, po czym wyjechał pod przybranym nazwiskiem Stanisław Dąbrowski do Generalnego Gubernatorstwa. Płk Stanisław Thiel natychmiast włączył się w nurt pracy niepodległościowej i został członkiem Narodowej Organizacji Wojskowej. Ten okres jego działalności jest owiany mgłą tajemnicy. Nie wiadomo, kiedy wszedł do tej organizacji oraz jaką pełnił w niej funkcję. Jako przeciwnik scalenia NOW z AK, w połowie 1942 wszedł w skład Narodowych Sił Zbrojnych. Objął wówczas dowództwo Inspektoratu Ziem Zachodnich z siedzibą w Warszawie, koordynując działalność okręgów: X – Poznań, XI – Pomorze, IX – Łódź, VIII – Śląsk i VI – Częstochowa. Pracował pod pseudonimem „Przemysław”. Utrzymywał ścisłe kontakty z szefem Oddziału III KG NSZ, płk. Tadeuszem Boguszewskim ps. „Wacław”. Włożył także duży wkład pracy w szkolenie kadr. Miał nadzór nad podchorążówką IZZ prowadzoną przez kpt. Jana Muca ps. „Mnich”. Był także inicjatorem kursów policyjnych mających na celu przygotowanie oficerów NSZ do roli organizatorów policji w okresie przejściowym tj. po opuszczeniu ziem zachodnich przez Niemców.
Epilog.
Zmarł nagle w Warszawie 9 października 1943 na skutek szoku spowodowanego widokiem zmarłej 2 dni wcześniej córki Katarzyny. 1 stycznia 1944, na wniosek Komendanta Głównego NSZ, płk. dypl. Tadeusza Kurcyusza ps. „Mars”, „Żegota”, został awansowany pośmiertnie przez Prezydium Tymczasowej Narodowej Rady Politycznej do stopnia generała brygady ze starszeństwem z dniem 1 września 1939. Został pochowany początkowo na Cmentarzu Wojskowym na Powązkach w Warszawie, zaś po latach staraniem syna Kazimierza (jedynego z czwórki dzieci, który przeżył wojnę) złożony 18 listopada 1965 w grobie rodzinnym w Doruchowie.
Tragicznie potoczyły się losy pozostałych członków najbliższej rodziny. Żona Maria Thiel (1886–1940), aresztowana podczas próby przekroczenia granicy III Rzeszy, zmarła w więziennym szpitalu w obozie w Łodzi, pod nazwiskiem Apolonia Falkiewicz. Syn Stanisław (1920–1944) zginął zamordowany w obozie koncentracyjnym, córka Katarzyna (1920–1943) zmarła na gruźlicę, natomiast Krystyna (1922–1944) zginęła w powstaniu warszawskim 15 sierpnia 1944.
Upamiętnienie.
11 czerwca 2018 w parku miejskim w Ostrzeszowie została odsłonięta poświęcona mu tablica pamiątkowa.

</doc>
<doc id="208480" url="https://pl.wikipedia.org/wiki?curid=208480" title="Flaga Wietnamu">
Flaga Wietnamu

Flaga Wietnamu ( – Flaga Ojczyzny) została przyjęta jako flaga zjednoczonego Wietnamu w 1976 jako flaga cywilna i wojskowa. Jest to ustanowiona 30 listopada 1955 roku flaga Wietnamu Północnego, wywodząca się z flagi Việt Minhu. Proporcje wymiarów flagi wynoszą 2:3.
Czerwone tło oznacza rewolucję i krew przelaną przez Wietnamczyków. W środku flagi znajduje się złota gwiazda pięciopromienna, która symbolizuje partię komunistyczną. Pięć ramion gwiazdy reprezentuje: robotników, rolników, żołnierzy, inteligencję i młodzież.
W 2016 i 2017 roku amerykańskie miasta San Diego, Westminster i Milpitas wydały rezolucje zakazujące eksponowania flagi Wietnamu w miejscach publicznych. Uchwały zostały podjęte w wyniku publicznego lobbingu wietnamskich emigrantów z byłego Wietnamu Południowego w Stanach Zjednoczonych.

</doc>
<doc id="208484" url="https://pl.wikipedia.org/wiki?curid=208484" title="Country rock">
Country rock

Country rock – muzyka country grana w sposób rockowy. Ma wszystkie cechy swego gatunku, grana jest jednak w sposób bardziej agresywny i z użyciem elektrycznych i elektronicznych instrumentów. Współcześnie granice pomiędzy stylami "country" i "country rock" zacierają się. 
Do najbardziej znanych wykonawców "country rock" zaliczają się Garth Brooks, Alan Jackson, Poco, Pure Prairie League, Gundula Krause, Linda Ronstadt.
W 2006 roku angielski miesięcznik Mojo przygotował specjalny dodatkowy numer, w całości poświęcony muzyce countryrockowej. Według redakcji czasopisma 30 najlepszych płyt z tego gatunku to: 

</doc>
<doc id="208489" url="https://pl.wikipedia.org/wiki?curid=208489" title="Andrea Casiraghi">
Andrea Casiraghi

Andrea Casiraghi ("Andrea Albert Pierre Casiraghi", ur. 8 czerwca 1984 w Monako) – potomek monakijskiej rodziny książęcej, syn Stefana Casiraghi i Karoliny, księżnej Hanoweru.
Andrea urodził się w Monte Carlo jako pierwsze dziecko Stefana Casiraghi i księżniczki Karoliny z Monako.
W 2009 ukończył studia na kierunku stosunki międzynarodowe w The New School w Nowym Jorku w Stanach Zjednoczonych.
Zajmuje czwarte miejsce w linii sukcesji monakijskiego tronu.
W 2013 poślubił Tatianę Santo Domingo, z którą ma troje dzieci: Aleksandra Casiraghi (ur. 2013), Indię Casiraghi (ur. 2015) i Maksymiliana Casiraghi (ur. 2018).
Nie posiada tytułów szlacheckich. Regularnie bierze udział w oficjalnych wydarzeniach, które odbywają się w Księstwie Monako. Angażuje się w działalność monakijskich fundacji.
Poprzez swojego przodka, Jana Wilhelma Friso, księcia Oranii spokrewniony jest ze wszystkimi rodzinami królewskimi i książęcymi panującymi w Europie.
Mieszka w Londynie.
Powiązania rodzinne i edukacja.
Andrea urodził się 8 czerwca 1984 roku o godzinie 22:40 w Monte Carlo.
Jego rodzicami są Stefano Casiraghi, pochodzący z rodziny włoskich przemysłowców branży naftowej i Karolina, księżna Hanoweru, księżniczka Monako, w latach 1957–1958 oraz 2005–2014 następczyni monakijskiego tronu. Poprzez trzecie małżeństwo matki jego ojczymem jest Ernest August V, książę Hanoweru.
Jego dziadkami są ze strony matki Rainier III, władca Monako w latach 1949–2005 i Grace, księżna Monako, amerykańska aktorka, zdobywczyni Nagrody Akademii Filmowej; natomiast ze strony ojca Giancarlo Casiraghi i Fernanda Casiraghi.
Ma siostrę Charlotte i brata Pierre’a, przyrodnią siostrę ze strony matki, księżniczkę Aleksandrę oraz dwoje przybranych braci z małżeństwa matki z księciem Hanoweru, księcia Ernesta Augusta i księcia Krystiana.
Imiona otrzymał na cześć przyjaciela swoich rodziców, swojego wuja, księcia Alberta i pradziadka, Pierre’a, księcia Valentinois. Jego rodzicami chrzestnymi zostali brat ojca Marco Casiraghi i siostra matki księżniczka Stefania.
Edukacja.
Ukończył wyższą szkołę International School of Paris. Włada biegle czterema językami: angielskim, francuskim, włoskim i niemieckim. Studiował historię sztuki i stosunki międzynarodowe na Uniwersytecie McGilla w Montrealu. W 2006 roku zdobył tytuł licencjata American University of Paris ze sztuki oraz stosunków międzynarodowych, a w 2009 został magistrem stosunków międzynarodowych w The New School w Nowym Jorku.
W 2014 podjął naukę w IE Business School w Madrycie.
Kariera zawodowa.
W 2010 pracował w ambasadzie Kataru w Paryżu, a w 2015 w konsulacie Monako w Londynie.
W grudniu 2011 utracił prawo jazdy po tym, gdy prowadził samochód z prędkością ponad 200 km/h.
W czerwcu 2012 udzielił wywiadu dla magazynu "Hola!".
Osoba związana z rodziną książęcą.
Andrea Casiraghi nie jest członkiem monakijskiej rodziny książęcej, dlatego tylko okazyjnie bierze udział w oficjalnych wystąpieniach. Regularnie uczestniczy w publicznych świętach w księstwie, obchodach Narodowego Dnia Monako, balach charytatywnych i wydarzeniach sportowych. Ponadto jest gościem europejskich tygodni mody, ceremonii wręczenia nagród filmowych i festiwalu cyrkowym.
W chwili narodzin nie przysługiwało mu prawo do miejsca w linii sukcesji monakijskiego tronu, ponieważ jego rodzice związani byli tylko cywilnie. W 1990 zmarł jego ojciec, a dwa lata później matka otrzymała kościelne stwierdzenie nieważności swojego pierwszego małżeństwa. Wówczas jej drugi związek uznano za dynastyczny i wpisano Andreę na trzecie miejsce tej listy (za wujem Albertem i matką).
W 1999 jego matka poślubiła Ernesta Augusta V, księcia Hanoweru, uzyskując tytuł Jej Królewskiej Wysokości Księżnej Hanoweru. W lipcu tego roku przyszła na świat przyrodnia siostra Andrei, księżniczka Aleksandra; ponadto został przybranym bratem dla dwóch synów księcia Hanoweru, księcia Ernesta Augusta i księcia Krystiana.
W 2005 zmarł książę Rainier III. Nowym władcą został książę Albert II, a matka Andrei została następczynią tronu. Casiraghi przesunął się na drugie miejsce w linii sukcesji z szansami na objęcie tronu w przypadku śmierci księcia Alberta II bez posiadania dynastycznego potomka.
W sierpniu 2006 Casiraghi odbył tygodniową oficjalną podróż do Manilli, by wspomóc działalność należącej do jego matki Fundacji AMADE.
W czerwcu 2014 uczestniczył wraz z całą rodziną w otwarciu Yacht Club Monaco, a w lipcu towarzyszył księciu Albertowi w czasie Mistrzostw Świata w Piłce Nożnej w Brazylii.
W grudniu 2014 urodziło się dwoje dzieci księcia Alberta II, księżniczka Gabriela i książę Jakub, co spowodowało przesunięcie Andrei na czwarte miejsce linii sukcesji.
14 czerwca 2019 reprezentował matkę podczas uroczystości absolutorium International School of Monaco.
Życie prywatne.
2 lipca 2012 Pałac Książęcy w imieniu księżnej Hanoweru ogłosił zaręczyny Andrei z jego wieloletnią partnerką, Tatianą Santo Domingo Rechulski. 
31 sierpnia 2013 para zawarła cywilny związek małżeński w Pałacu Książęcym w Monaco-Ville. 1 lutego 2014 miał miejsce ich ślub religijny w wierze katolickiej w kościele Rougemont w Gstaad w Szwajcarii.
7 listopada 2012 Santo Domingo potwierdziła, że spodziewa się narodzin pierwszego dziecka. 21 marca 2013 w Londynie urodził się syn pary, który otrzymał imiona Aleksander Andrea Stefan. Chłopiec został wpisany do linii sukcesji monakijskiego tronu po ślubie swoich rodziców, 31 sierpnia 2013, na miejsce trzecie – za babką i ojcem.
6 listopada 2014 Casiraghi ogłosili drugą ciążę Tatiany. 12 kwietnia 2015 w Londynie urodziła się ich córka. 24 kwietnia narodziny swojego piątego wnuka potwierdziła w oficjalnym oświadczeniu księżna Hanoweru.

</doc>
<doc id="208490" url="https://pl.wikipedia.org/wiki?curid=208490" title="Flaga Korei Północnej">
Flaga Korei Północnej

Flaga Koreańskiej Republiki Ludowo-Demokratycznej (kor. 람홍색공화국기) – prostokątny płat tkaniny z pasami niebieskimi, znajdującymi się u góry i dołu, wąskimi białymi pasami oraz czerwonym środkiem z czerwoną gwiazdą w białym kole. Została zatwierdzona 8 września 1948.
Symbolika.
Czerwona pięcioramienna gwiazda wprowadzona przez Kim Ir Sena oznacza komunizm i tradycje rewolucyjne. Jest ona umieszczona na białym kole, co miałoby łączyć ten symbol z nawiązującym do chińskiej filozofii symbolem yin-yang. Biel jest narodową barwą Koreańczyków. Czerwony kolor w środku flagi oznacza patriotyzm. Niebieskie pasy na górze i dole flagi oznaczają "„Marzenia ludu Korei, by zjednoczyć się z rewolucjonistami całego świata w walce o dobrobyt, przyjaźń i pokój”".

</doc>
<doc id="208496" url="https://pl.wikipedia.org/wiki?curid=208496" title="Bartosz Bosacki">
Bartosz Bosacki

Bartosz Bosacki (ur. 20 grudnia 1975 w Poznaniu) – polski piłkarz, obrońca reprezentacji Polski.
Kariera klubowa.
Wychowanek SKS 13 Poznań, debiutował w ekstraklasie w barwach Lecha Poznań 29 kwietnia 1995 roku w meczu z Zagłębiem Lubin (2:2). Z Amicą Wronki zdobył Puchar Polski w 1999 i 2000 roku oraz Superpuchar Polski w 1999 roku. Sukces ten powtórzył w 2004 z Lechem Poznań, ponownie zdobywając krajowy Puchar i Superpuchar. W latach 2004–2006 był zawodnikiem 1. FC Nürnberg. 26 kwietnia 2009 roku zaliczył swój 300-setny występ w Ekstraklasie w meczu przeciwko Legii na stadionie przy ul. Łazienkowskiej, wstępując tym samym do klubu 300; w tym spotkaniu zaliczył również asystę przy golu na 1:1 Roberta Lewandowskiego. W 2009 roku po raz drugi w karierze zdobył z Lechem Poznań Puchar oraz Superpuchar Polski. W sezonie 2009/2010 jako kapitan Lecha sięgnął z tym klubem po mistrzostwo Polski. Piłkarzem Lecha Poznań był do sezonu 2010/2011, po którym to klub nie przedłużył z nim wygasającej umowy.
Reprezentacja Polski.
W reprezentacji Polski zadebiutował 10 lutego 2002 roku w Limassol w wygranym 2:1 meczu z Wyspami Owczymi. Bosacki dostał swoją szansę gry na Mistrzostwach Świata 2006, choć nie znalazł się w pierwszej kadrze – wyjechał na Mistrzostwa w miejsce Damiana Gorawskiego, u którego już po nominacjach do Mistrzostw źle wypadły badania medyczne. W meczu drugiej kolejki grupy A pomiędzy Polską a Niemcami, Paweł Janas ustawił go na środku obrony, w parze z Jackiem Bąkiem. „Bosy” odpłacił się bardzo dobrym występem. W trzecim meczu grupowym przeciwko Kostaryce (2:1) zdobył dwie bramki, czym zapewnił honorowe zwycięstwo polskiej reprezentacji. Były to jedyne bramki zdobyte przez polską reprezentację na tych mistrzostwach. Po Mundialu 2006 rozegrał jeszcze w kadrze narodowej 7 meczów, ostatni raz w przegranym 0:3 meczu ze Słowenią 9 września 2009 w ramach eliminacji do Mistrzostw Świata 2010.

</doc>
<doc id="208500" url="https://pl.wikipedia.org/wiki?curid=208500" title="Kościół Trójcy Świętej w Korfantowie">
Kościół Trójcy Świętej w Korfantowie

Kościół Świętej Trójcy stoi na niewielkim wzgórzu, w północnej części Korfantowa – miasta leżącego w powiecie nyskim, w województwie opolskim. Data powstania kościoła nie jest znana. Na podstawie wyglądu portalu wejścia głównego można jednak przyjąć, że został wzniesiony pod koniec XIII w. Portal możemy odnaleźć u podstawy wieży. Jest to najstarsza część kościoła. Granitowy, o profilu uskokowym, ozdobionym dekoracją z kolumienek, kapiteli i archiwoltą w kształcie łuku ostrego.
Historia.
Pierwsza informacja źródłowa dotycząca korfantowskiego kościoła pochodzi z 1335 r. W spisie dłużników dziesięciny sześcioletniej Galhardusa de Carceribusa występuje on jako "ecclesia in Hurtlanth". Jednocześnie rok 1335 uznaje się za datę początkową Korfantowa.
Jak na ówczesne czasy rozmieszczenie kościoła było typowym rozwiązaniem. Zbudowany na osi wschód-zachód, na planie prostokąta, jednonawowy, murowany, od wschodu zamknięty prezbiterium, od zachodu jednowieżową fasadą z wejściem głównym. Z czasem w kościele i wokół niego pojawiły się grobowce miejscowych ziemian. Do dzisiejszych czasów przetrwały jednak nieliczne przykłady sztuki nagrobkowej. Jednym z nich jest płyta nagrobna córki Henryka Schuberta - Urszuli z 1591 r., wmurowana w ścianę obok bocznego wejścia do kościoła. Renesansowa, kamienna, z płaskorzeźbami postaci zmarłych klęczących pod krzyżem, z widniejącym nad nimi wizerunkiem Boga Ojca i aniołów, z inskrypcją: "Pozwólcie dzieciom przychodzić do Mnie, nie przeszkadzajcie im. Do takich bowiem należy królestwo Boże". 
Obok ołtarza Serca Jezusowego odnajdziemy barokowy grobowiec Henryka Wacława Nowagka – pana feudalnego Friedlandu, który zmarł w 1681 r. podczas epidemii dżumy. W 1682 r. w kościele wystawiono zmarłemu marmurowy, reprezentacyjny pomnik nagrobny, z leżącym rycerzem w pełnej zbroi, na epitafie przyściennym z aniołami podtrzymującymi płytę. Pierwotnie grobowcowi towarzyszyła większa forma ornamentalna, której elementy zachowały się do dzisiaj i można je zobaczyć w kościele.
Przez pierwsze wieki swojego istnienia kościół niewiele się zmieniał. Oszczędzały go kolejne pożary. Nie pogorszył stanu budowli „okres protestancki” trwający 65 lat - od 1564 r., kiedy to pan Korfantowa Adam Gotsch doprowadził do przejęcia kościoła parafialnego przez protestanckich kaznodziejów, aż do 1629 r., gdy kościół oddano katolikom. Do 1622 r., a więc przez 58 lat, pastorem ewangelickiej gminy w Korfantowie był Georgius Fabricius, działacz oświatowy i znawca hutnictwa żelaza.
Pierwszą poważną inwestycję zmieniającą wygląd świątyni przeprowadzono w 1751 r., kiedy to przebudowano wieżę kościelną nadając jej barokowy charakter, dobudowując część zegarową z balustradą oraz baniasty hełm z latarniami wieńczący całość. Wcześniej, do połowy XVIII w., wieża kościelna w połowie była murowana, posiadała drewnianą nadstawę z zegarem i trzema dzwonami. Do końca XVIII w. wybudowano w kościele także empory, a parafia otrzymała dzwon św. Jana.
Kolejnych kilkadziesiąt lat to okres zastoju inwestycyjnego. Zmieniają to wydarzenia roku 1884. Na posiedzeniu rady parafialnej pod przewodnictwem ks. Fryderyka Grossera ustalono, że ze względu na rosnącą liczbę parafian budowa nowego kościoła jest konieczna. Tym samym rozpoczął się 25-letni okres walki o nową świątynię. Jednak dopiero w 1908 r. gdy proboszczem parafii był ks. Walenty Wojciech, późniejszy biskup sufragan wrocławski, przyjęto do realizacji projekt budowy kościoła autorstwa radcy budowlanego z Nysy Schalka. Zakładał on pozostawienie barokowej wieży i dobudowanie do niej budynku nawowego.
Rozbiórka starego kościoła trwała od 9 marca do 10 kwietnia 1908 r. Prowadzono ją w taki sposób, by zachować najcenniejsze elementy wyposażenia starego kościoła. Spośród nich na szczególną uwagę zasługuje marmurowa chrzcielnica oparta o plan ośmioboku, wyraźnie odbiegająca od wystroju neobarokowego świątyni (pochodzi z przełomu XVIII i XIX w.). Kolejny element to rzeźba "„Chrystusa ukrzyżowanego”". Rzeźbę wykonano pod koniec XIX w. w Oberammergau (Bawaria). Do korfantowskiego kościoła trafiła w latach 20. XX w. jako dar miejscowej rodziny Thielmann. Wreszcie, należy wymienić świeczniki procesyjne cechów rzemieślniczych: piekarzy, kuśnierzy, rzeźników, szewców, ślusarzy i krawcówkrawców. Pochodzą one z XVIII i XIX w. (najstarszy z 1778 r.). Możemy je obejrzeć w zachodnim krańcu naw bocznych kościoła.
Już 23 listopada 1909 r. ks. kanonik Josef Klose mógł poświęcić nowy budynek nawowy w stanie surowym. Prace wykończeniowe wnętrza trwały do roku 1911. 11 czerwca tego roku ks. biskup Karol Augustin dokonał konsekracji kościoła. W neobarokowej szacie kościół przetrwał do naszych czasów. W stosunku do projektu Schalka pewnym zmianom w późniejszym czasie, uległo jedynie prezbiterium i niektóre elementy wystroju kościoła.
Do przebudowy prezbiterium, według projektu Hansa Schlichta, doprowadza proboszcz parafii ks. Fryderyk Loch. Dzięki tej inwestycji charakter prezbiterium został dopasowany do stylu budynku nawowego i wieży. Dziesięć lat później, w 1935 r., dla uczczenia ćwierćwiecza konsekracji kościoła ks. Loch zamawia nowe obrazy drogi rzyżowej, autorstwa Nicolausa Haslera z Monachium. Ramy do nich wykonał Hugo Hesse z Wrocławia. Prace nad przebudową prezbiterium były ostatnim akordem czasu wielkich budów na kościelnym wzgórzu. 
Dzięki staraniom księży: Grossera, Wojciecha i Locha możemy dzisiaj, w niewielkim Korfantowie, podziwiać jedną z piękniejszych budowli sakralnych na Opolszczyźnie. Niewątpliwie obiekt wart jest zobaczenia. Niestety oddalony od głównych szlaków turystycznych gości tylko najbardziej wytrwałych badaczy architektury sakralnej.
Gospodarze kościoła.
Wielebny Georguis Fabricius zwany Koschmierder. Kaznodzieja protestancki gminy ewangelickiej w Korfantowie. Urodził się w 1540 r. Został sprowadzony do Korfantowa w 1564 r. przez pana Adama Gotscha, właściciela miasta. Nie wiadomo skąd pochodził. Wiadomo jednak, że był człowiekiem majętnym i często z prywatnej kiesy łożył na cele gminy. W pracy towarzyszyli mu diakoni, którzy mieszkali przy wejściu na plebanię. Wspólnie dokonali szeregu prac w świątyni i wokół niej. W 1610 r. z inicjatywy Fabriciusa powstały dwie szkoły, dla dzieci z miasta i ze wsi. Został stworzony także system stypendialny dla młodzieży, z którego korzystały także dzieci z Prudnika i Niemodlina. Był wreszcie Faber znawcą hutnictwa żelaza i za jego sprawą rozwinęło się kowalstwo w pobliskiej Kuźnicy Ligockiej. Zmarł w 1622 r. Na płycie nagrobnej umieszczono napis: "„W dniu 15 maja 1622 roku zasnął w Panu, w czasie głoszenia kazania senior Georgius Fabricius, ewangelicki pasterz, który był w tej gminie przez 58 lat. Zmarł, przeżywszy 82 lata”."
Walenty Ignacy Dibalius. Urodził się w 1633 r. w Prężynce Wielkiej pod Prudnikiem. Wykształcenie uzyskał studiując teologię i filozofię w Ołomuńcu. W wieku 30 lat przyjął święcenia kapłańskie. Nie wiadomo co robił bezpośrednio po ukończeniu studiów. W Korfantowie pojawił się w 1667 r., obejmując katolicką parafię Trójcy Świętej 16 marca tego roku. Bezimienny skryba parafialny charakteryzuje go w następujący sposób: „Ksiądz był szczupły i wyniosły. Chętnie słuchano jego kazań w języku polskim. W pracach polowych był bardzo pilny. Był ulubieńcem pań z wyższych sfer i prostego ludu”. W pracy parafialnej skupił się przede wszystkim na zwalczaniu pozostałości protestantyzmu. Jak skuteczne były jego nauki, niech świadczy fakt, że w 1687 r. 300 rodzin deklarowało się jako katolickie, 4 zaś jako luterańskie (na 10 wiosek). Zwycięstwo podkreślał fakt przejęcia przez katolików Kościoła św. Michała Archanioła (wybudowany przez luteranów w 1603 r.) w 1683 r. Podczas epidemii dżumy, w 1680 r., był przykładem bezgranicznego poświęcenia. Zmarł w 1693 r., przeżywszy 60 lat.
Ksiądz Johann Mross – „ujmujący się za ludem”. Objął parafię w 1800 r. Z dostępnych dokumentów nie wynika niestety skąd pochodził. Jego okres przypadł na dekadę wojen napoleońskich. Po klęsce Napoleona pod Moskwą, Prusy weszły w skład wielkiej antyfrancuskiej koalicji. Na Śląsku pojawiły się wojska rosyjskie. Król pruski wydał odezwę wzywającą cały naród do walki z Francuzami. Mimo powszechnej opinii o entuzjastycznym przyjęciu apelu przez ludność, źródła parafialne odnotowują niezadowolenie chłopów z nadmiernych ciężarów wojennych. Wówczas w obronie uciśnionych wystąpił ksiądz Mross, który wkrótce sam potrzebował pomocy. Znalazł ją w osobie biskupa Józefa Furfta. Konflikt z władzami okazał się krótkotrwały i nie wpłynął na karierę księdza Johanna Mrossa. Aż do śmierci, w 1818 r., pełnił funkcje inspektora szkolnego w powiecie niemodlińskim i prudnickim, dziekana archiprezbiteriatu bialskiego i niemodlińskiego oraz kanonika nyskiego.
Wawrzyniec Smolnicki. Urodzony 10 sierpnia 1783 r. w Rudach. Święcenia kapłańskie otrzymał 25 października 1807 r. w miejscu nieznanym. Od 4 czerwca 1818 r. pełnił funkcje proboszcza parafii korfantowskiej. Wierni zapamiętali przede wszystkim jego poświęcenie i odwagę podczas częstych pożarów i epidemii cholery, które nawiedziły Korfantów w XIX w. Wawrzyniec Smolnicki oprócz piastowanego stanowiska proboszcza parafii, pełnił również funkcję dziekana dekanatu niemodlińskiego i od 1845 r., powiatowego inspektora oświaty w Niemodlinie. Zmarł w 1863 r. po 45 latach przewodzenia gminie katolickiej w Korfantowie.
Ksiądz Walenty Wojciech – „budowniczy kościoła”. Urodził się w 1868 r. w Grzawie koło Pszczyny. Ukończył gimnazjum Hochbergów w Pszczynie, po czym podjął studia teologiczne na uniwersytecie Fryderyka Wilhelma we Wrocławiu. Święcenia kapłańskie otrzymał w 1892 r. W 1902 r. został proboszczem parafii w Korfantowie. Mimo szerokiej działalności remontowo – budowlanej na terenie całej parafii (m.in. przeprowadził remont kaplic w Puszynie i na Szwedzkiej Górce), głównym zadaniem kapłana stała się sprawa rozbudowy kościoła parafialnego. W dziele budowy nowej świątyni, wielkimi sprzymierzeńcami księdza proboszcza byli: kanonik wrocławski ksiądz Josef Klose oraz Marcus Ballestrem – właściciel majątku w Puszynie. Budowę kościoła zakończono w 1911 r. W roku 1916 ksiądz Wojciech, uzyskał nominację na stanowisko biskupa sufragana wrocławskiego i opuścił Korfantów. Miejsce proboszcza parafii objął jego brat ksiądz Antoni Wojciech. 
W 1976 r. funkcję proboszcza parafii Korfantów objął ksiądz prałat Andrzej Ziółkowski. Jemu zawdzięcza się wiele prac renowacyjnych w kościele m.in.: malowanie i złocenie wewnątrz świątyni, zewnętrzne malowanie, nowy zegar, nowe, stylowe oświetlenie, położenie kostki brukowej wokół kościoła.

</doc>
<doc id="208501" url="https://pl.wikipedia.org/wiki?curid=208501" title="Sen to Chihiro no kamikakushi">
Sen to Chihiro no kamikakushi



</doc>
<doc id="208502" url="https://pl.wikipedia.org/wiki?curid=208502" title="Sen to Chihiro no Kamikakushi">
Sen to Chihiro no Kamikakushi



</doc>
<doc id="208504" url="https://pl.wikipedia.org/wiki?curid=208504" title="Paweł Stalmach">
Paweł Stalmach

Paweł Stalmach (ur. 13 sierpnia 1824 w Bażanowicach koło Cieszyna, zm. 13 listopada 1891 w Cieszynie) − polski dziennikarz, publicysta, redaktor i wydawca gazet, działacz społeczny i narodowy działający na Śląsku Cieszyńskim.
Życiorys.
Ukończył ewangelicką szkołę powszechną (1837) i gimnazjum ewangelickie w Cieszynie (1843). W gimnazjum założył uczniowskie samokształceniowe Złączenie Polskie (1842). W l. 1843–1845 uczył się w ewangelickim liceum w Bratysławie. W tym czasie poznał polską literaturę romantyczną. Spotkał tam też wybitnego działacza słowackiego odrodzenia narodowego Ludowita Štúra, pod którego wpływem ugruntowało się u niego poczucie polskiej świadomości narodowej. W 1845 pomagał Štúrowi w założeniu pierwszego słowackiego czasopisma „Slovenskje narodnje noviny”. Należał także Towarzystwa Słowiańskiego, na forum którego protestował przeciwko uznawaniu Ślązaków za Czechów, a Śląska za kraj czeski.
W latach 1845–1848 studiował i ukończył studia na Wydziale Teologii Protestanckiej uniwersytetu w Wiedniu. W tym czasie poznał wielu studiujących tam Polaków z Galicji, m.in. słowianofila i późniejszego ordynata przeworskiego księcia Jerzego Lubomirskiego. Rozszerzył wówczas swą znajomość polskiej i słowiańskiej literatury. Wielki wpływ wywarły na niego "Księgi narodu i pielgrzymstwa polskiego" Adama Mickiewicza. Napisał także swoje pierwsze teksty literackie. Przez cały czas utrzymywał kontakt z działaczami polskimi na Śląsku Cieszyńskim, szczególnie ze swym przyjacielem Jerzym Cienciałą, dostarczając im polskie książki. Podczas Wiosny Ludów wziął udział w powstaniu wiedeńskim w marcu 1848 jak członek Legii Akademickiej. Wspierał w maju 1848 powstanie polskiego czasopisma „Tygodnika Cieszyńskiego”. Wraz z Andrzejem Kotulą wziął udział w czerwcu 1848 w Zjeździe Słowiańskim w Pradze. Zaprotestował wówczas przeciw włączeniu Ślązaków do sekcji czesko-słowackiej zjazdu i uzyskał przydział do grupy polsko-ruskiej. W dyskusji nad manifestem do ludów Europy wystąpił na rzecz przyłączenia austriackiej części Śląska do Galicji, oraz wprowadzenia języka polskiego do szkół i urzędów. Była to zarazem pierwsza publiczna deklaracja Ślązaków cieszyńskich o przynależności do narodu polskiego.
Po skończeniu studiów powrócił w lipcu 1848 do Cieszyna, gdzie bezskutecznie starał się o posadę nauczyciela w gimnazjum ewangelickim. W tym okresie wygłaszał kazania w ewangelickich parafiach w pow. cieszyńskim. Redaktor naczelny „Tygodnika Cieszyńskiego” (1848–1851) a następnie „Gwiazdki Cieszyńskiej” (1851–1872) której wydawcą pozostawał do 1891. Na łamach tych pism przeciwstawiał się germanizacji, oraz walczył o równe prawa dla ludności polskiej i języka polskiego, dążył do podniesienia poziomu cywilizacyjnego i kulturalnego polskich Ślązaków, a także wielokrotnie domagał się połączenia Śląska Cieszyńskiego z pozostałymi ziemiami polskimi. Jego teksty odrywały szczególnie ważną rolę w okresach wyborów do śląskiego Sejmu Krajowego i austriackiej Rady Państwa. Popierając zawsze polskich kandydatów Stalmach budował jednocześnie poczucie wspólnoty narodowej u polskich katolików i ewangelików mieszkających na Śląsku. Od 1882 nawiązał ściślejszą współpracę z kierowanym przez ks. Ignacego Świeżego Związkiem Katolików Śląskich – co w związku z ewolucją „Gwiazdki” przekształcającej się w pismo katolickie budziło zastrzeżenia i sprzeciw u polskich ewangelików, m.in. u Franciszka Michejdy.
Poza redagowaniem swoich pism pisywał poematy oraz prace słowianoznawcze. Wydawał broszury polemiczne, w których poruszał tematy związane z problemami narodowościowymi Górnego Śląska. Przyczynił się do powstania na Śląsku Cieszyńskim szeregu organizacji i instytucji narodowych: m.in. Towarzystwa uczących się języka polskiego w gimnazjum ewangelickim w Cieszynie), Czytelni polskiej (1848), Towarzystwa Naukowej Pomocy dla Księstwa Cieszyńskiego (1872) oraz Macierzy Szkolnej Księstwa Cieszyńskiego (1885). Członek korespondent Galicyjskiego Towarzystwa Gospodarskiego (1873–1891). Za swoją działalność społeczną oraz antyrządowe artykuły był kilkukrotnie więziony oraz karany grzywnami.
Paweł Stalmach był przez większość życia ewangelikiem, czynnie uczestniczącym w życiu zboru cieszyńskiego, ale tuż przed śmiercią przeszedł na katolicyzm. Pochowany został na Cmentarzu Komunalnym w Cieszynie.
Rodzina.
Urodził się w rodzinie urzędniczej. Syn ekonoma Komory Cieszyńskiej Jana i Zuzanny z Cichych. Ożenił się z Anną z domu Harach, 1.v. Skribową. Miał z nią ośmioro dzieci, ochrzczonych w kościele ewangelickim. Sześcioro z nich zmarło w dzieciństwie, dwie córki Paulina i Olga zmarły po osiągnięciu pełnoletności.
Upamiętnienie.
Pomniki Pawła Stalmacha powstały w Istebnej dłuta Ludwika Konarzewskiego (1924), oraz w Cieszynie, dłuta Jana Hermy (1985). Płaskorzeźba jego postaci znajduje się w sali posiedzeń Sejmiku Wojewódzkiego w Katowicach, zaś jego popiersie wykonane przez Jana Hermę jest w holu głównym Liceum Pedagogicznego i Studium Nauczycielskiego w Cieszynie. Jest również tablica pamiątkowa w Cieszynie na ścianie domu w którym mieszkał i gdzie mieściła się redakcja "Tygodnika Cieszyńskiego" przy ul. Głębokiej 13. Jest patronem Liceum Ogólnokształcącego w Wiśle i Szkoły Podstawowej w Bażanowicach. Jego imieniem i nazwiskiem nazwano ulice w Bażanowicach, Bojszowach, Bytomiu, Cieszynie, Chorzowie, Czechowicach-Dziedzicach, Gliwicach, Gorzowie Śląskim,Bielsku-Białej, Kaczycach, Katowicach, Kędzierzynie-Koźlu, Knurowie, Lisowie, Lublińcu, Mysłowicach, Opolu, Orzeszu,Piekarach Śląskich, Pogwizdowie, Pszczynie, Raciborzu, Radlinie, Rudzie Śląskiej, Rybniku, Siemianowicach Śląskich, Skoczowie, Szczecinie, Tarnowskich Górach, Ustroniu, Wiśle, Wołczynie, Zabrzu, Żorach.

</doc>
<doc id="208509" url="https://pl.wikipedia.org/wiki?curid=208509" title="Mitch Hedberg">
Mitch Hedberg

Mitch Hedberg (ur. 24 lutego 1968, zm. 30 marca 2005) – amerykański komik stand-up. Był znany z niecodziennego spojrzenia na świat, stonowanej prezentacji i zapadających w pamięć tekstów. Duża część jego repertuaru to ciąg jednowierszowych, absurdalnych żartów.
Życiorys.
Rozpoczął swoją karierę w 1989, występując w wieczorach open mike w południowej Florydzie. Dwa lata później przeprowadził się do Seattle i kontynuował pracę, podczas gdy jego popularność systematycznie wzrastała. Przez kolejnych kilka lat pracował nad swoim materiałem i walczył z tremą, która była na tyle poważna, że zdarzało mu się występować z zamkniętymi oczami.
Jego pierwsze ogólnokrajowe wystąpienie miało miejsce dzięki Comedy Central – kanałowi telewizyjnemu nadającemu między innymi występy komików. Hedberg pojawił się także 10-krotnie w "Late Show with David Letterman" i stał się jednym z najbardziej popularnych amerykańskich komików. Jego sceniczna postać, mimo widocznego zdenerwowania, była zawsze pozytywnie odbierana. Mitch potrafił śmiać się z kiepskiej reakcji publiczności na jego niektóre żarty.
Jego humor składał się zarówno z jednowierszowców („Jestem przeciwko pikietowaniu, ale nie wiem jak to zademonstrować”), do delikatnie dłuższych materiałów zaczerpniętych z życia codziennego.
Zdrowie.
Mitch Hedberg był znany z używania narkotyków. W maju 2003 został aresztowany w Teksasie za posiadanie heroiny. W 2004 jego kontakt z narkotykami wydawał się wymykać spod kontroli, a 23 września pojawił się na scenie pod wpływem narkotyków; niemalże zemdlał, poprosił widownię o działkę, po czym przyjął ją doustnie przed publicznością. Podczas kilku innych przedstawień otwarcie prosił publiczność o „jakiekolwiek prochy”.
Mitch urodził się z uszkodzonym sercem, jako dziecko był poddawany rozległej terapii z tym związanej. Jego śmierć w New Jersey 30 marca 2005 nastąpiła podobno właśnie z powodu serca i przemęczenia związanego z intensywnym trybem życia. Jego żona nie opublikowała raportu z sekcji, w związku z czym nie wiadomo, czy zawiniło serce, czy przyczyniły się do niej narkotyki.

</doc>
<doc id="208511" url="https://pl.wikipedia.org/wiki?curid=208511" title="Władysław Żmuda">
Władysław Żmuda

"Imię i nazwisko Władysław Żmuda nosi kilka znanych osób, m.in.:"

</doc>
<doc id="208515" url="https://pl.wikipedia.org/wiki?curid=208515" title="Gmina Krokom">
Gmina Krokom

Gmina Krokom (szw. "Krokoms kommun") – gmina w Szwecji, w regionie Jämtland, siedzibą jej władz jest Krokom.
Pod względem zaludnienia Krokom jest 156. gminą w Szwecji. Zamieszkuje ją 14 126 osób, z czego 48,78% to kobiety (6890) i 51,22% to mężczyźni (7236). W gminie zameldowanych jest 344 cudzoziemców. Na każdy kilometr kwadratowy przypada 2,27 mieszkańca. Pod względem wielkości gmina zajmuje 15. miejsce.

</doc>
<doc id="208516" url="https://pl.wikipedia.org/wiki?curid=208516" title="Psilocybe">
Psilocybe

Psilocybe (Fr.) P. Kumm.), łysiczka – rodzaj grzybów należący do rodziny "Hymenogastraceae".
Charakterystyka.
Saprotrofy wytwarzające owocniki złożone z kapelusza i trzonu. Kapelusze owocników są higrofaniczne, nagie lub z kosmkowatymi pozostałościami osłony, o lepkiej lub mazistej powierzchni. Hymenofor blaszkowy, blaszki szeroko przyrośnięte do trzonu, o regularnej tramie, po dojrzeniu owocników zabarwione czarno-brązowo. Trzony owocników mają suchą powierzchnię i przeważnie pozbawione są pierścienia. U niektórych gatunków miąższ po skaleczeniu przebarwia się niebiesko. Charakteryzują się one zawartością substancji psychoaktywnych: psylocybiny i psylocyny, a czasem także baeocybiny i norbaeocybiny. Zarodniki łysiczek są elipsoidalne lub lekko kanciaste, o gładkiej powierzchni, z obecną porą rostkową. Wysyp zarodników jest barwy ciemnoliliowo-brązowej lub ciemnobrązowej.
Systematyka i nazewnictwo.
Pozycja w klasyfikacji według Index Fungorum: "Hymenogastraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson "Psilocybe" został zdiagnozowany przez Eliasa Friesa w pierwszym tomie "Systema mycologicum" z 1821, w randze plemienia należącego do rodzaju "Agaricus": 
Nazwa systematyczna "Psilocybe" została nadana ze względu na gładką powierzchnię kapeluszy owocników i oznacza łysą (gr. "psilos") głowę (gr. "kubê"). Do rangi rodzaju został przeniesiony przez Paula Kummera w "Der Führer in die Pilzkunde" z 1871. Wyniki badań filogenetycznych prowadzonych m.in. przez Jeana-Marca Moncalvo, które opublikowano w 2002 wskazują, że jest to takson polifiletyczny. Wyróżniają się w nim dwa, wyraźnie odrębne klady. Pierwszy z nich obejmuje przebarwiające się niebiesko grzyby psychoaktywne i jest on siostrzany dla rodzaju hełmówka ("Galerina"). Drugi klad, do którego należy gatunek typowy, zawiera gatunki pozbawione tych cech i jest spokrewniony głównie z rodzajem "Melanotus", a także łuszczakami ("Kuehneromyces") i grzybami z rodzaju "Phaeogalera". Do 2010 formalnie nie dokonano takiego podziału systematycznego i zakłada się, że jest to jeden rodzaj, zaliczany według kodeksu "Index Fungorum" do rodziny "Strophariaceae" (ze względu na cechy zarodników i skórki kapelusza).
W wyniku badań genetycznych z rodzaju został wydzielony drugi "Deconica" którego gatunki nie zawierają psylocybiny. Jako że stary gatunek typowy "Psilocybe montana" jej nie zawierał, został do niego przeniesiony oraz ustanowiony nowym gatunkiem typowym. W rodzaju "Psilocybe" jego miejsce zajął "Psilocybe semilanceata".
"Agaricus" subgen. "Deconica" W.G. Sm., 
"Agaricus" subgen. "Stropharia" Fr., 
"Agaricus" trib. "Hypholoma" Fr., 
"Agaricus" trib. "Psilocybe" Fr., 
"Cytophyllopsis" R. Heim ex R. Heim, 
"Deconica" (W.G. Sm.) P. Karst., 
"Delitescor" Earle, 
"Galeropsina" Velen., 
"Geophila" Quél., 
"Hypholoma" (Fr.) P. Kumm., 
"Melanotus" Pat., 
"Naematoloma" P. Karst., 
"Nematoloma" sect. "Stropholoma" Singer, 
"Psilocybe" subgen. "Melanotus" (Pat.) Noordel., 
"Stropharia" (Fr.) Quél., 
"Stropholoma" (Singer) Balletto, 
"Weraroa" Singer
Nazwę polską podał Władysław Wojewoda w 1987 r. W polskim piśmiennictwie mykologicznym należące do tego rodzaju gatunki opisywane były także jako bedłka, kołpaczek, pieczarka, pierścieniak, łysiak, cierniówka, maslanka, łysak, opaska, ostrzępka, półcierniówka.
Niektóre gatunki.
Do gatunków występujących w Polsce i dawniej zaliczanych do rodzaju "Psilocybe" należą jeszcze tzw. łysiczka drobna, łysiczka mitrowatozarodnikowa, łysiczka odchodowa, łysiczka stożkowata, łysiczka pomiotowa, łysiczka czarnobrązowa i łysiczka wysokogórska. Przeniesione zostały jednak do rodzaju "Deconica".

</doc>
<doc id="208520" url="https://pl.wikipedia.org/wiki?curid=208520" title="Nuit Electronique">
Nuit Electronique

Nuit Electronique – koncert francuskiego artysty muzyki elektronicznej
Jeana Michela Jarre’a, który odbył się w Paryżu na Polach Elizejskich 14 lipca 1998 roku.
Koncert odbył się dla uczczenia zdobycia przez reprezentację Francji mistrzostwa świata w piłce nożnej. Liczbę widzów oceniano na ok. 600 tysięcy. Oprócz Jarre’a w koncercie brali udział też inni artyści: Tetsuya „TK” Komuro, Apollo 440, Resistance D, DJ Cam, Claude Monnet, Trigga i KDD.
Nagranie z koncertu zostało także wydane (box) w roku 1998 na rynku japońskim w wydawnictwie o nazwie "Paris Live „Rendez Vous 98 Electronic Night”".

</doc>
<doc id="208523" url="https://pl.wikipedia.org/wiki?curid=208523" title="Gmina Alvesta">
Gmina Alvesta

Gmina Alvesta (szw. "Alvesta kommun") – gmina w Szwecji, w regionie Kronoberg, siedzibą jej władz jest Alvesta.
Pod względem zaludnienia Alvesta jest 125. gminą w Szwecji. Zamieszkuje ją 18 865 osób, z czego 49,38% to kobiety (9316) i 50,62% to mężczyźni (9549). W gminie zameldowanych jest 660 cudzoziemców. Na każdy kilometr kwadratowy przypada 19,37 mieszkańca. Pod względem wielkości gmina zajmuje 107. miejsce.

</doc>
<doc id="208525" url="https://pl.wikipedia.org/wiki?curid=208525" title="Gmina Älmhult">
Gmina Älmhult

Gmina Älmhult (szw. "Älmhults kommun") – gmina w Szwecji, w regionie administracyjnym ("län") Kronoberg. Siedzibą władz gminy ("centralort") jest Älmhult.
Geografia.
Gmina Älmhult jest położona w południowo-zachodniej części prowincji historycznej ("landskap") Smalandia i graniczy z gminami (w kolejności od kierunku północnego):
Powierzchnia.
Według danych pochodzących z 2016 r. całkowita powierzchnia gminy wynosi łącznie 978,22 km² (119. pod względem powierzchni z 290 gmin Szwecji), z czego:
Demografia.
31 grudnia 2015 r. gmina Älmhult liczyła 16 168 mieszkańców (140. pod względem zaludnienia), gęstość zaludnienia wynosiła 18,16 mieszkańców na km² (183. pod względem gęstości zaludnienia).
Struktura demograficzna (1 listopada 2015):
Miejscowości.
Miejscowości ("tätort") gminy Älmhult (2010):
Wybory.
Wyniki wyborów do rady gminy Älmhult ("kommunfullmäktige") 2014 r.:
Współpraca zagraniczna.
Miasta partnerskie gminy Älmhult (2015):

</doc>
<doc id="208526" url="https://pl.wikipedia.org/wiki?curid=208526" title="Gmina Aneby">
Gmina Aneby

Gmina Aneby (szw. "Aneby kommun") – gmina w Szwecji, w regionie Jönköping, siedzibą jej władz jest Aneby.
Pod względem zaludnienia Aneby jest 262. gminą w Szwecji. Zamieszkuje ją 6624 osób, z czego 49,15% to kobiety (3256) i 50,85% to mężczyźni (3368). W gminie zameldowanych jest 153 cudzoziemców. Na każdy kilometr kwadratowy przypada 12,79 mieszkańca. Pod względem wielkości gmina zajmuje 171. miejsce.

</doc>
<doc id="208527" url="https://pl.wikipedia.org/wiki?curid=208527" title="Gmina Arvika">
Gmina Arvika

Gmina Arvika (szw. "Arvika kommun") – gmina w Szwecji, w regionie Värmland, z siedzibą w Arvika.
Pod względem zaludnienia Arvika jest 93. gminą w Szwecji. Zamieszkuje ją 26 275 osób, z czego 50,51% to kobiety (13 271) i 49,49% to mężczyźni (13 004). W gminie zameldowanych jest 1410 cudzoziemców. Na każdy kilometr kwadratowy przypada 15,84 mieszkańca. Pod względem wielkości gmina zajmuje 55. miejsce.

</doc>
<doc id="208529" url="https://pl.wikipedia.org/wiki?curid=208529" title="Gmina Arjeplog">
Gmina Arjeplog

Gmina Arjeplog (szw. "Arjeplogs kommun") – gmina w Szwecji, w regionie Norrbotten, siedzibą jej władz jest Arjeplog.
Pod względem zaludnienia Arjeplog jest 287. gminą w Szwecji. Zamieszkuje ją 3224 osób, z czego 48,26% to kobiety (1556) i 51,74% to mężczyźni (1668). W gminie zameldowanych jest 110 cudzoziemców. Na każdy kilometr kwadratowy przypada 0,25 mieszkańca. Pod względem wielkości gmina zajmuje 4. miejsce.

</doc>
<doc id="208530" url="https://pl.wikipedia.org/wiki?curid=208530" title="Gmina Arvidsjaur">
Gmina Arvidsjaur

Gmina Arvidsjaur (szw. "Arvidsjaurs kommun") – gmina w Szwecji, w regionie Norrbotten, siedzibą jej władz jest Arvidsjaur.
Pod względem zaludnienia Arvidsjaur jest 259. gminą w Szwecji. Zamieszkuje ją 6894 osób, z czego 49,75% to kobiety (3430) i 50,25% to mężczyźni (3464). W gminie zameldowanych jest 96 cudzoziemców. Na każdy kilometr kwadratowy przypada 1,21 mieszkańca. Pod względem wielkości gmina zajmuje 17. miejsce.

</doc>
<doc id="208531" url="https://pl.wikipedia.org/wiki?curid=208531" title="Gmina Avesta">
Gmina Avesta

Gmina Avesta (szw. "Avesta kommun") – gmina w Szwecji, w regionie Dalarna, siedzibą jej władz jest Avesta.
Pod względem zaludnienia Avesta jest 110. gminą w Szwecji. Zamieszkuje ją 22 102 osób, z czego 49,67% to kobiety (10 977) i 50,33% to mężczyźni (11 125). W gminie zameldowanych jest 780 cudzoziemców. Na każdy kilometr kwadratowy przypada 36 mieszkańców. Pod względem wielkości gmina zajmuje 153. miejsce.

</doc>
<doc id="208532" url="https://pl.wikipedia.org/wiki?curid=208532" title="Eight ball">
Eight ball



</doc>
<doc id="208533" url="https://pl.wikipedia.org/wiki?curid=208533" title="Gmina Åre">
Gmina Åre

Gmina Åre (szw. "Åre kommun") – gmina w Szwecji, w regionie Jämtland, siedzibą jej władz jest Järpen.
Pod względem zaludnienia Åre jest 220. gminą w Szwecji. Zamieszkuje ją 9821 osób, z czego 49.06% to kobiety (4818) i 50,94% to mężczyźni (5003). W gminie zameldowanych jest 277 cudzoziemców. Na każdy kilometr kwadratowy przypada 1,34 mieszkańca. Pod względem wielkości gmina zajmuje 11. miejsce.

</doc>
<doc id="208534" url="https://pl.wikipedia.org/wiki?curid=208534" title="Gmina Årjäng">
Gmina Årjäng

Gmina Årjäng (szw. "Årjängs kommun") – gmina w Szwecji, w regionie Värmland, z siedzibą w Årjäng.
Pod względem zaludnienia Årjäng jest 222. gminą w Szwecji. Zamieszkuje ją 9799 osób, z czego 49,33% to kobiety (4834) i 50,67% to mężczyźni (4965). W gminie zameldowanych jest 1187 cudzoziemców. Na każdy kilometr kwadratowy przypada 6,92 mieszkańca. Pod względem wielkości gmina zajmuje 68. miejsce.

</doc>
<doc id="208535" url="https://pl.wikipedia.org/wiki?curid=208535" title="Modernizm we Francji">
Modernizm we Francji

Modernizm (fr. "Architecture moderne", "modernisme") w architekturze francuskiej została zapoczątkowana przez Augusta Perreta i Toniego Garniera, architektów wywodzących się z tradycji akademickiej (École des Beaux-Arts). Tony Garnier w 1901 roku zaprojektował "Cité industrielle", wizjonerski kompleksowy plan miasta przemysłowego o charakterze linearnym, w którym po raz pierwszy odseparowano ruch pieszy i kołowy oraz zabudowę przemysłową, mieszkalną i zieleń. Koncepcja ta znacznie wyprzedzała swoje czasy i została skodyfikowana dopiero w 1933 roku przez CIAM, stając się podstawą nowoczesnej urbanistyki. Garnier zaproponował też luźne ustawienie bloków, szkół, szpitali i domów o kubicznych bryłach z ogrodami na dachach.
We Francji stosunkowo szybko zdano sobie sprawę z możliwości płynących z użycia żelbetu w architekturze, kierując się wywodzącym z nauczania Eugène Viollet-le-Duca poglądem, że budowanie oparte na technicznych możliwościach i uwarunkowaniach, lecz jednocześnie kształtowane estetycznie może dorównać wielkim dziełom starożytności i gotyku. Pierwsze prace doświadczalne przy użyciu żelbetu wykonywał François Hennebique, a za pierwszy budynek mieszkalny w Europie zbudowany przy użyciu żelbetowego szkieletu można uznać przełomowy dom przy rue Franklin w Paryżu z 1902 roku projektu Augusta Perreta.
Modernizm francuski rozwijał się w związku z artystami kubistycznymi, puryzmem oraz z założonym w 1920 roku pismem "L’Esprit Nouveau", które współzakładał uczeń Perreta, Charles Edouard Jeanneret znany jako Le Corbusier, działalność którego wywarła ogromny wpływ na współczesną architekturę.
Nowoczesność w formie propagowanej przez Le Corbusiera była we Francji przez dłuższy czas nie akceptowana przez krytykę i uważana za obcy element. Nie udało się też we Francji stworzyć grupy na miarę De Stijl czy Bauhausu, nowoczesne osiedla powstawały rzadko (np. w Pessac). Przed II wojną światową rozwój modernizmu francuskiego był niemal całkowicie zależny od prywatnych mecenasów. Pewną zmianę sytuacji przyniósł upadek "Neues Bauen" w Niemczech i przejęcie inicjatywy w CIAM przez środowisko związane z Le Corbusierem.
Główni przedstawiciele modernizmu we Francji.
Pierre Chareau | Le Corbusier | Eugène Freyssinet | Tony Garnier | Marcel Lods | Auguste Perret | Jean Prouvé | Robert Mallet-Stevens

</doc>
<doc id="208538" url="https://pl.wikipedia.org/wiki?curid=208538" title="Gmina Älvdalen">
Gmina Älvdalen

Gmina Älvdalen (szw. "Älvdalens kommun") – gmina w Szwecji, w regionie Dalarna, siedzibą jej władz jest Älvdalen.
Pod względem zaludnienia Älvdalen jest 247. gminą w Szwecji. Zamieszkuje ją 7515 osób, z czego 49,16% to kobiety (3694) i 50,84% to mężczyźni (3821). W gminie zameldowanych jest 126 cudzoziemców. Na każdy kilometr kwadratowy przypada 1,09 mieszkańca. Pod względem wielkości gmina zajmuje 12. miejsce.

</doc>
<doc id="208539" url="https://pl.wikipedia.org/wiki?curid=208539" title="Gmina Älvkarleby">
Gmina Älvkarleby

Gmina Älvkarleby (szw. "Älvkarleby kommun") – gmina w Szwecji, w regionie Uppsala, z siedzibą w Skutskär.
Pod względem zaludnienia Älvkarleby jest 234. gminą w Szwecji. Zamieszkuje ją 9041 osób, z czego 49,53% to kobiety (4478) i 50,47% to mężczyźni (4563). W gminie zameldowanych jest 325 cudzoziemców. Na każdy kilometr kwadratowy przypada 43,47 mieszkańca. Pod względem wielkości gmina zajmuje 245. miejsce.

</doc>
<doc id="208540" url="https://pl.wikipedia.org/wiki?curid=208540" title="Gmina Älvsbyn">
Gmina Älvsbyn

Gmina Älvsbyn (szw. "Älvsbyns kommun") – gmina w Szwecji, w regionie Norrbotten, siedzibą jej władz jest Älvsbyn.
Pod względem zaludnienia Älvsbyn jest 236. gminą w Szwecji. Zamieszkuje ją 8775 osób, z czego 49,3% to kobiety (4326) i 50,7% to mężczyźni (4449). W gminie zameldowanych jest 184 cudzoziemców. Na każdy kilometr kwadratowy przypada 5,12 mieszkańca. Pod względem wielkości gmina zajmuje 52. miejsce.

</doc>
<doc id="208541" url="https://pl.wikipedia.org/wiki?curid=208541" title="Gmina Ängelholm">
Gmina Ängelholm

Gmina Ängelholm (szw. "Ängelholms kommun") – gmina w Szwecji, w regionie Skania, z siedzibą w Ängelholmie.
Pod względem zaludnienia Ängelholm jest 57. gminą w Szwecji. Zamieszkuje ją 38 682 osób, z czego 51,42% to kobiety (19 610) i 48,58% to mężczyźni (18 530). W gminie zameldowanych jest 1019 cudzoziemców. Na każdy kilometr kwadratowy przypada 90,38 mieszkańca. Pod względem wielkości gmina zajmuje 192. miejsce.

</doc>
<doc id="208542" url="https://pl.wikipedia.org/wiki?curid=208542" title="Gmina Åstorp">
Gmina Åstorp

Gmina Åstorp (szw. "Åstorps kommun") – gmina w Szwecji, w regionie Skania, z siedzibą w Åstorpie.
Pod względem zaludnienia Åstorp jest 167. gminą w Szwecji. Zamieszkuje ją 13 389 osób, z czego 49,85% to kobiety (6675) i 50,15% to mężczyźni (6714). W gminie zameldowanych jest 791 cudzoziemców. Na każdy kilometr kwadratowy przypada 143,69 mieszkańca. Pod względem wielkości gmina zajmuje 272. miejsce.

</doc>
<doc id="208543" url="https://pl.wikipedia.org/wiki?curid=208543" title="Walery Eliasz">
Walery Eliasz



</doc>
<doc id="208544" url="https://pl.wikipedia.org/wiki?curid=208544" title="Walery Eliasz-Radzikowski">
Walery Eliasz-Radzikowski



</doc>
<doc id="208549" url="https://pl.wikipedia.org/wiki?curid=208549" title="Formuła 1 Sezon 1951">
Formuła 1 Sezon 1951

Sezon 1951 Formuły 1 – drugi sezon Formuły 1, trwający od 27 maja do 28 października 1951.
Wyniki.
Klasyfikacja kierowców.
Punktacja:
Wyścig: 8-6-4-3-2 (pięć pierwszych pozycji)
Najszybsze okrążenie: 1 punkt
Do klasyfikacji zaliczano 4 najlepszych wyników. W nawiasach podano wyniki, które nie liczyły się do klasyfikacji (w przypadku poszczególnych wyników) oraz łączna liczba punktów, gdyby liczyć wszystkie wyścigi.
‡ – samochód dzielony między kierowców.
Statystyki.
Kierowcy.
"* Liczone były tylko 4 najlepsze wyniki w sezonie"
Konstruktorzy.
Klasyfikację konstruktorów wprowadzono w 1958 r.

</doc>
<doc id="208550" url="https://pl.wikipedia.org/wiki?curid=208550" title="Pasożyty fakultatywne">
Pasożyty fakultatywne



</doc>
<doc id="208552" url="https://pl.wikipedia.org/wiki?curid=208552" title="Pasożyt fakultatywny">
Pasożyt fakultatywny



</doc>
<doc id="208553" url="https://pl.wikipedia.org/wiki?curid=208553" title="Gmina Båstad">
Gmina Båstad

Gmina Båstad (szw. "Båstads kommun") – gmina w Szwecji, w regionie Skania, z siedzibą w Båstadzie.
Gmina przecina granice krain historycznych. Miejscowość Östra Karup jest jedyną miejscowość regionu Skania, która równocześnie nie leży w krainie historycznej Skania, lecz w krainie Halland.
Pod względem zaludnienia Båstad jest 155. gminą w Szwecji. Zamieszkuje ją 14 022 osób, z czego 50,68% to kobiety (7107) i 49,32% to mężczyźni (6915). W gminie zameldowanych jest 330 cudzoziemców. Na każdy kilometr kwadratowy przypada 15,8 mieszkańca. Pod względem wielkości gmina zajmuje 241. miejsce.

</doc>
<doc id="208554" url="https://pl.wikipedia.org/wiki?curid=208554" title="Gmina Berg (Szwecja)">
Gmina Berg (Szwecja)

Gmina Berg (szw. "Bergs kommun") – gmina w Szwecji, w regionie Jämtland, siedzibą jej władz jest Svenstavik.
Pod względem zaludnienia Berg jest 244. gminą w Szwecji. Zamieszkuje ją 7779 osób, z czego 48,9% to kobiety (3804) i 51,1% to mężczyźni (3975). W gminie zameldowanych jest 109 cudzoziemców. Na każdy kilometr kwadratowy przypada 1,35 mieszkańca. Pod względem wielkości gmina zajmuje 16. miejsce.

</doc>
<doc id="208555" url="https://pl.wikipedia.org/wiki?curid=208555" title="Gmina Bjurholm">
Gmina Bjurholm

Gmina Bjurholm (szw. "Bjurholms kommun") – gmina w Szwecji, w regionie Västerbotten, z siedzibą w Bjurholm.
Pod względem zaludnienia Bjurholm jest 290. gminą w Szwecji. Zamieszkuje ją 2588 osób, z czego 48,49% to kobiety (1255) i 51,51% to mężczyźni (1333). W gminie zameldowanych jest 39 cudzoziemców. Na każdy kilometr kwadratowy przypada 1,97 mieszkańca. Pod względem wielkości gmina zajmuje 72. miejsce.

</doc>
<doc id="208556" url="https://pl.wikipedia.org/wiki?curid=208556" title="Gmina Bjuv">
Gmina Bjuv

Gmina Bjuv (szw. "Bjuvs kommun") – gmina w Szwecji, w regionie Skania, z siedzibą w Bjuv.
Pod względem zaludnienia Bjuv jest 160. gminą w Szwecji. Zamieszkuje ją 13 892 osób, z czego 49,63% to kobiety (6894) i 50,37% to mężczyźni (6998). W gminie zameldowanych jest 914 cudzoziemców. Na każdy kilometr kwadratowy przypada 119,31 mieszkańca. Pod względem wielkości gmina zajmuje 269. miejsce.

</doc>
<doc id="208557" url="https://pl.wikipedia.org/wiki?curid=208557" title="Gmina Boden">
Gmina Boden

Gmina Boden (szw. "Bodens kommun") – gmina w Szwecji, w regionie Norrbotten, siedzibą jej władz jest Boden.
Pod względem zaludnienia Boden jest 85. gminą w Szwecji. Zamieszkuje ją 28 277 osób, z czego 50,75% to kobiety (14 350) i 49.25% to mężczyźni (13 927). W gminie zameldowanych jest 720 cudzoziemców. Na każdy kilometr kwadratowy przypada 6,58 mieszkańca. Pod względem wielkości gmina zajmuje 22. miejsce.
Miejscowości gminy: Boden, Bodträskfors, Harads, Sävast, Unbyn, Vittjärv.

</doc>
<doc id="208558" url="https://pl.wikipedia.org/wiki?curid=208558" title="Gmina Bollnäs">
Gmina Bollnäs

Gmina Bollnäs (szw. "Bollnäs kommun") – gmina w Szwecji, w regionie Gävleborg, siedzibą jej władz jest Bollnäs.
Pod względem zaludnienia Bollnäs jest 94. gminą w Szwecji. Zamieszkuje ją 26 249 osób, z czego 50,5% to kobiety (13 257) i 49,5% to mężczyźni (12 992). W gminie zameldowanych jest 472 cudzoziemców. Na każdy kilometr kwadratowy przypada 14,37 mieszkańca. Pod względem wielkości gmina zajmuje 46. miejsce.

</doc>
<doc id="208559" url="https://pl.wikipedia.org/wiki?curid=208559" title="Pasożyt obligatoryjny">
Pasożyt obligatoryjny



</doc>
<doc id="208560" url="https://pl.wikipedia.org/wiki?curid=208560" title="Gmina Borås">
Gmina Borås

Gmina Borås (lub "miasto Borås"; szw. "Borås kommun" alt. "Borås Stad") – gmina w Szwecji, w regionie Västra Götaland, z siedzibą w Borås.
Pod względem zaludnienia Borås jest 13. gminą w Szwecji. Zamieszkuje ją 98 886 osób, z czego 51,17% to kobiety (50 602) i 48,83% to mężczyźni (48 284). W gminie zameldowanych jest 5969 cudzoziemców. Na każdy kilometr kwadratowy przypada 108,07 mieszkańca. Pod względem wielkości gmina zajmuje 116. miejsce.

</doc>
<doc id="208561" url="https://pl.wikipedia.org/wiki?curid=208561" title="Gmina Borgholm">
Gmina Borgholm

Gmina Borgholm (szw. "Borgholms kommun") – gmina w Szwecji, w regionie Kalmar, na wyspie Olandia. Siedzibą jej władz jest Borgholm.
Pod względem zaludnienia Borgholm jest 194. gminą w Szwecji. Zamieszkuje ją 11 133 osób, z czego 50,53% to kobiety (5626) i 49,47% to mężczyźni (5507). W gminie zameldowanych jest 196 cudzoziemców. Na każdy kilometr kwadratowy przypada 3,03 mieszkańca. Pod względem wielkości gmina zajmuje 144. miejsce.

</doc>
<doc id="208562" url="https://pl.wikipedia.org/wiki?curid=208562" title="Gmina Borlänge">
Gmina Borlänge

Gmina Borlänge (szw. "Borlänge kommun") – gmina w Szwecji, w regionie Dalarna, siedzibą jej władz jest Borlänge.
Pod względem zaludnienia Borlänge jest 47. gminą w Szwecji. Zamieszkuje ją 46 988 osób, z czego 49,74% to kobiety (23 372) i 50,26% to mężczyźni (23 616). W gminie zameldowanych jest 2145 cudzoziemców. Na każdy kilometr kwadratowy przypada 80,18 mieszkańca. Pod względem wielkości gmina zajmuje 159. miejsce.

</doc>
<doc id="208563" url="https://pl.wikipedia.org/wiki?curid=208563" title="Gmina Botkyrka">
Gmina Botkyrka

Gmina Botkyrka (szw. "Botkyrka kommun") – gmina w Szwecji, w regionie Sztokholm, z siedzibą w Tumba.
Pod względem zaludnienia Botkyrka jest 23. gminą w Szwecji. Zamieszkuje ją 75 830 osób, z czego 50% to kobiety (37 917) i 50% to mężczyźni (37 913). W gminie zameldowanych jest 11 572 cudzoziemców. Na każdy kilometr kwadratowy przypada 386,89 mieszkańca. Pod względem wielkości zajmuje 250. miejsce.

</doc>
<doc id="208564" url="https://pl.wikipedia.org/wiki?curid=208564" title="Gmina Bräcke">
Gmina Bräcke

Gmina Bräcke (szw. "Bräcke kommun") – gmina w Szwecji, w regionie Jämtland, siedzibą jej władz jest Bräcke.
Pod względem zaludnienia Bräcke jest 250. gminą w Szwecji. Zamieszkuje ją 7282 osób, z czego 48,3% to kobiety (3517) i 51,7% to mężczyźni (3765). W gminie zameldowanych jest 180 cudzoziemców. Na każdy kilometr kwadratowy przypada 2,11 mieszkańca. Pod względem wielkości gmina zajmuje 25. miejsce.

</doc>
<doc id="208565" url="https://pl.wikipedia.org/wiki?curid=208565" title="Gmina Bromölla">
Gmina Bromölla

Gmina Bromölla (szw. "Bromölla kommun") – gmina w Szwecji, w regionie administracyjnym ("län") Skania. Siedzibą władz gminy ("centralort") jest Bromölla.
Geografia.
Gmina Bromölla położona jest w północno-wschodniej części prowincji historycznej ("landskap") Skania. Graniczy z gminami (w kolejności od kierunku zachodniego):
Powierzchnia.
Według danych pochodzących z 2016 r. całkowita powierzchnia gminy (bez obszaru morskiego) wynosi łącznie 185,27 km² (257. pod względem powierzchni z 290 gmin Szwecji), z czego:
Do gminy Bromölla zalicza się także 11,87 km² obszaru morskiego.
Demografia.
31 grudnia 2015 r. gmina Bromölla liczyła 12 513 mieszkańców (180. pod względem zaludnienia), gęstość zaludnienia wynosiła 77,00 mieszkańców na km² (73. pod względem gęstości zaludnienia).
Struktura demograficzna (1 listopada 2015):
Miejscowości.
Miejscowości ("tätort") gminy Bromölla (2010):
Wybory.
Wyniki wyborów do rady gminy Bromölla ("kommunfullmäktige") 2010 r.:

</doc>
<doc id="208566" url="https://pl.wikipedia.org/wiki?curid=208566" title="Gmina Burlöv">
Gmina Burlöv

Gmina Burlöv (szw. "Burlövs kommun") – gmina w Szwecji, w regionie Skania, z siedzibą w Arlöv.
Pod względem zaludnienia Burlöv jest 145. gminą w Szwecji. Zamieszkuje ją 15 295 osób, z czego 50,57% to kobiety (7735) i 49,43% to mężczyźni (7560). W gminie zameldowanych jest 1077 cudzoziemców. Na każdy kilometr kwadratowy przypada 805 mieszkańców. Pod względem wielkości gmina zajmuje 289. miejsce.

</doc>
<doc id="208567" url="https://pl.wikipedia.org/wiki?curid=208567" title="Pasożyty obligatoryjne">
Pasożyty obligatoryjne



</doc>
<doc id="208568" url="https://pl.wikipedia.org/wiki?curid=208568" title="Pasożyt stały">
Pasożyt stały



</doc>
<doc id="208569" url="https://pl.wikipedia.org/wiki?curid=208569" title="Pasożyty stałe">
Pasożyty stałe



</doc>
<doc id="208570" url="https://pl.wikipedia.org/wiki?curid=208570" title="Common Scrambling Algorithm">
Common Scrambling Algorithm

Common Scrambling Algorithm (w skrócie CSA) – algorytm używany w telewizji cyfrowej DVB do szyfrowania przekazu wideo.
Specyfikacja CSA została ustalona przez ETSI i zaadaptowana oraz wdrożona przez konsorcjum DVB w maju 1994. Implementacja CSA w dużej mierze pozostała tajna do roku 2002. Dokumenty patentowe zawierały wiele wskazówek dotyczących CSA, jednak najważniejsze szczegóły pozostały tajemnicą, wśród nich budowa tzw. S-BOX-a. Bez tych informacji darmowa implementacja tego algorytmu pozostała w gronie niezrealizowanych planów. Początkowo CSA zaimplementowany był jedynie w urządzeniach elektronicznych, dlatego też niemożliwe dla większości, ze względu na koszty potrzebnej aparatury, stało się poddanie go technice inżynierii odwrotnej.
W roku 2002 wydano "FreeDec", który był pierwszą, programową implementacją CSA. Pomimo tego, iż algorytm został wydany jedynie w postaci binarnej, dezasemblacja odkryła przed programistami wiele nieznanych dotąd szczegółów i pozwoliła na ponowną implementację tego algorytmu w językach programowania wysokiego poziomu.

</doc>
<doc id="208571" url="https://pl.wikipedia.org/wiki?curid=208571" title="Pasożyt czasowy">
Pasożyt czasowy



</doc>
<doc id="208572" url="https://pl.wikipedia.org/wiki?curid=208572" title="Pasożyty czasowe">
Pasożyty czasowe



</doc>
<doc id="208573" url="https://pl.wikipedia.org/wiki?curid=208573" title="Gmina Danderyd">
Gmina Danderyd

Gmina Danderyd (szw. "Danderyds kommun") – gmina w Szwecji, w regionie Sztokholm, z siedzibą w Djursholm.
Pod względem zaludnienia Danderyd jest 80. gminą w Szwecji. Zamieszkuje ją 30 100 osób, z czego 51,74% to kobiety (15 574) i 48,26% to mężczyźni (14 526). W gminie zameldowanych jest 1980 cudzoziemców. Na każdy kilometr kwadratowy przypada 1075 mieszkańców. Pod względem wielkości gmina zajmuje 286. miejsce.

</doc>
<doc id="208574" url="https://pl.wikipedia.org/wiki?curid=208574" title="Gmina Eda">
Gmina Eda

Gmina Eda (szw. "Eda kommun") – gmina w Szwecji, w regionie Värmland, z siedzibą w Charlottenberg.
Pod względem zaludnienia Eda jest 237. gminą w Szwecji. Zamieszkuje ją 8646 osób, z czego 49,47% to kobiety (4277) i 50,53% to mężczyźni (4369). W gminie zameldowanych jest 1562 cudzoziemców. Na każdy kilometr kwadratowy przypada 10,49 mieszkańca. Pod względem wielkości gmina zajmuje 125. miejsce.

</doc>
<doc id="208575" url="https://pl.wikipedia.org/wiki?curid=208575" title="Gmina Ekerö">
Gmina Ekerö

Gmina Ekerö (szw. "Ekerö kommun") – gmina w Szwecji, położona w regionie administracyjnym ("län") Sztokholm. Siedzibą władz gminy ("centralort") jest Ekerö.
Geografia.
Gmina Ekerö jest położona w prowincji historycznej ("landskap") Uppland i obejmuje 178 wysp i wysepek, z których 11 jest zamieszkanych, we wschodniej części jeziora Melar (na zachód od Sztokholmu). Graniczy z gminami (przez wody jeziora Melar w kolejności od kierunku północnego):
Według definicji "Statistiska centralbyrån" (SCB) gmina zaliczana jest do obszaru metropolitalnego Sztokholmu ("Stor-Stockholm"; pol. „Wielki Sztokholm”).
Powierzchnia.
Według danych pochodzących z 2016 r. całkowita powierzchnia gminy wynosi łącznie 384,53 km² (219. pod względem powierzchni z 290 gmin Szwecji), z czego:
Demografia.
31 grudnia 2015 r. gmina Ekerö liczyła 26 984 mieszkańców (92. pod względem zaludnienia), gęstość zaludnienia wynosiła 124,08 mieszkańców na km² (45. pod względem gęstości zaludnienia).
Struktura demograficzna (1 listopada 2015):
Miejscowości.
Miejscowości ("tätort") gminy Ekerö (2010):
Wybory.
Wyniki wyborów do rady gminy Ekerö ("kommunfullmäktige") 2014 r.:
Współpraca zagraniczna.
Miasta partnerskie gminy Ekerö:

</doc>
<doc id="208576" url="https://pl.wikipedia.org/wiki?curid=208576" title="Gmina Eksjö">
Gmina Eksjö

Gmina Eksjö (szw. "Eksjö kommun") – gmina w Szwecji, w regionie Jönköping, siedzibą jej władz jest Eksjö.
Pod względem zaludnienia Eksjö jest 134. gminą w Szwecji. Zamieszkuje ją 16 571 osób, z czego 50,33% to kobiety (8340) i 49,67% to mężczyźni (8231). W gminie zameldowanych jest 528 cudzoziemców. Na każdy kilometr kwadratowy przypada 20,66 mieszkańca. Pod względem wielkości gmina zajmuje 127. miejsce.

</doc>
<doc id="208577" url="https://pl.wikipedia.org/wiki?curid=208577" title="Gmina Emmaboda">
Gmina Emmaboda

Gmina Emmaboda (szw. "Emmaboda kommun") – gmina w Szwecji, w regionie Kalmar, siedzibą jej władz jest Emmaboda.
Pod względem zaludnienia Emmaboda jest 225. gminą w Szwecji. Zamieszkuje ją 9643 osób, z czego 48,96% to kobiety (4721) i 51,04% to mężczyźni (4922). W gminie zameldowanych jest 475 cudzoziemców. Na każdy kilometr kwadratowy przypada 14 mieszkańców. Pod względem wielkości gmina zajmuje 139. miejsce.

</doc>
<doc id="208578" url="https://pl.wikipedia.org/wiki?curid=208578" title="Gmina Enköping">
Gmina Enköping

Gmina Enköping (szw. "Enköpings kommun") – gmina w Szwecji, w regionie Uppsala, z siedzibą w Enköping.
Pod względem zaludnienia Enköping jest 56. gminą w Szwecji. Zamieszkuje ją 38 211 osób, z czego 50,13% to kobiety (19 154) i 49,87% to mężczyźni (19 057). W gminie zameldowanych jest 1451 cudzoziemców. Na każdy kilometr kwadratowy przypada 34 mieszkańców. Pod względem wielkości gmina zajmuje 83. miejsce.
Miejscowości.
Miejscowości ("tätort") w gminie Enköping według liczby mieszkańców w 2019:

</doc>
<doc id="208579" url="https://pl.wikipedia.org/wiki?curid=208579" title="Gmina Eskilstuna">
Gmina Eskilstuna

Gmina Eskilstuna (szw. "Eskilstuna kommun") – gmina w Szwecji, położona w regionie administracyjnym ("län") Södermanland. Siedzibą władz gminy ("centralort") jest Eskilstuna.
Geografia.
Gmina Eskilstuna położona jest w północno-zachodniej części prowincji historycznej ("landskap") Södermanland, pomiędzy jeziorami Melar i Hjälmaren. Gmina Eskilstuna graniczy z gminami (w kolejności od kierunku północnego):
Powierzchnia.
Gmina Eskilstuna jest 89. pod względem powierzchni z 290 gmin Szwecji. Według danych pochodzących z 2013 r. całkowita powierzchnia gminy wynosi łącznie 1250,49 km², z czego:
Demografia.
31 grudnia 2013 r. gmina Katrineholm liczyła 99 729 mieszkańców (15. pod względem zaludnienia z 290 gmin Szwecji), gęstość zaludnienia wynosiła 90,67 mieszkańców na km² lądu (57. pod względem gęstości zaludnienia z 290 gmin Szwecji).
Struktura demograficzna (31 grudnia 2013):
Miejscowości.
Miejscowości ("tätort, -er") gminy Eskilstuna (2010):
Wybory.
Wyniki wyborów do rady gminy Eskilstuna ("kommunfullmäktige") 2010 r.:
Współpraca zagraniczna.
Miasta partnerskie gminy Eskilstuna w 2013 r. (w nawiasie data rozpoczęcia współpracy):

</doc>
<doc id="208580" url="https://pl.wikipedia.org/wiki?curid=208580" title="Gmina Eslöv">
Gmina Eslöv

Gmina Eslöv (szw. "Eslövs kommun") – gmina w Szwecji, w regionie Skania, z siedzibą w Eslöv.
Pod względem zaludnienia Eslöv jest 82. gminą w Szwecji. Zamieszkuje ją 29 740 osób, z czego 49,79% to kobiety (14 808) i 50,21% to mężczyźni (14 932). W gminie zameldowanych jest 1406 cudzoziemców. Na każdy kilometr kwadratowy przypada 70,64 mieszkańca. Pod względem wielkości gmina zajmuje 195. miejsce.

</doc>
<doc id="208581" url="https://pl.wikipedia.org/wiki?curid=208581" title="Formuła 1 Sezon 1952">
Formuła 1 Sezon 1952

Sezon 1952 Formuły 1 – trzeci sezon Mistrzostw Świata Formuły 1.
Wyniki.
Klasyfikacja kierowców.
Punktacja:
Wyścig: 8-6-4-3-2 (pięć pierwszych pozycji)
Najszybsze okrążenie: 1 punkt
Do klasyfikacji zaliczano 4 najlepsze wyniki
† – samochód dzielony między kierowców.
Statystyki.
Konstruktorzy.
Klasyfikację konstruktorów wprowadzono w 1958 r.

</doc>
<doc id="208583" url="https://pl.wikipedia.org/wiki?curid=208583" title="Gmina Falkenberg">
Gmina Falkenberg

Gmina Falkenberg (szw. "Falkenbergs kommun") – gmina w Szwecji, w regionie Halland, siedzibą jej władz jest Falkenberg.
Pod względem zaludnienia Falkenberg jest 53. gminą w Szwecji. Zamieszkuje ją 39 438 osób, z czego 50,11% to kobiety (19 762) i 49,89% to mężczyźni (19 676). W gminie zameldowanych jest 1323 cudzoziemców. Na każdy kilometr kwadratowy przypada 35,37 mieszkańca. Pod względem wielkości gmina zajmuje 92. miejsce.

</doc>
<doc id="208584" url="https://pl.wikipedia.org/wiki?curid=208584" title="Gmina Falun">
Gmina Falun

Gmina Falun (szw. "Falu kommun") – gmina w Szwecji, w regionie Dalarna, siedzibą jej władz jest Falun.
Pod względem zaludnienia Falun jest 38. gminą w Szwecji. Zamieszkuje ją 54 994 osób, z czego 50,81% to kobiety (27 940) i 49,19% to mężczyźni (27 054). W gminie zameldowanych jest 1515 cudzoziemców. Na każdy kilometr kwadratowy przypada 26,8 mieszkańca. Pod względem wielkości gmina zajmuje 40. miejsce.

</doc>
<doc id="208585" url="https://pl.wikipedia.org/wiki?curid=208585" title="Gmina Filipstad">
Gmina Filipstad

Gmina Filipstad (szw. "Filipstads kommun") – gmina w Szwecji, w regionie Värmland, z siedzibą w Filipstad.
Pod względem zaludnienia Filipstad jest 195. gminą w Szwecji. Zamieszkuje ją 11 081 osób, z czego 50,15% to kobiety (5557) i 49,85% to mężczyźni (5524). W gminie zameldowanych jest 417 cudzoziemców. Na każdy kilometr kwadratowy przypada 7,17 mieszkańca. Pod względem wielkości gmina zajmuje 59. miejsce.

</doc>
<doc id="208586" url="https://pl.wikipedia.org/wiki?curid=208586" title="Gmina Flen">
Gmina Flen

Gmina Flen (szw. "Flens kommun") – gmina w Szwecji, położona w regionie administracyjnym ("län") Södermanland. Siedzibą władz gminy ("centralort") jest Flen.
Geografia.
Gmina Flen położona jest w środkowej części prowincji historycznej ("landskap") Södermanland i graniczy z gminami (w kolejności od kierunku północnego):
Powierzchnia.
Gmina Flen jest 135. pod względem powierzchni z 290 gmin Szwecji. Według danych pochodzących z 2013 r. całkowita powierzchnia wynosi łącznie 826,04 km², z czego:
Demografia.
31 grudnia 2013 r. gmina Flen liczyła 16 156 mieszkańców (138. pod względem zaludnienia z 290 gmin Szwecji), gęstość zaludnienia wynosiła 22,48 mieszkańców na km² lądu (163. pod względem gęstości zaludnienia z 290 gmin Szwecji).
Struktura demograficzna (31 grudnia 2013):
Miejscowości.
Miejscowości ("tätort, -er") gminy Flen (2010):
Wybory.
Wyniki wyborów do rady gminy Flen ("kommunfullmäktige") 2010 r.:
Współpraca zagraniczna.
Miasta partnerskie gminy Flen (2013):

</doc>
<doc id="208587" url="https://pl.wikipedia.org/wiki?curid=208587" title="Gmina Forshaga">
Gmina Forshaga

Gmina Forshaga (szw. "Forshaga kommun") – gmina w Szwecji, w regionie Värmland, z siedzibą w Forshaga.
Pod względem zaludnienia Forshaga jest 191. gminą w Szwecji. Zamieszkuje ją 11 460 osób, z czego 50,04% to kobiety (5735) i 49,96% to mężczyźni (5725). W gminie zameldowanych jest 348 cudzoziemców. Na każdy kilometr kwadratowy przypada 32,74 mieszkańca. Pod względem wielkości gmina zajmuje 217. miejsce.

</doc>
<doc id="208588" url="https://pl.wikipedia.org/wiki?curid=208588" title="Chopior">
Chopior

Chopior (ros. "Хопёр") – rzeka w Rosji. Lewy dopływ Donu.
Większe miasta położone nad rzeką: Bałaszow, Nowochopiorsk, Uriupinsk.

</doc>
<doc id="208589" url="https://pl.wikipedia.org/wiki?curid=208589" title="Gmina Gagnef">
Gmina Gagnef

Gmina Gagnef (szw. "Gagnefs kommun") – gmina w Szwecji, w regionie Dalarna, siedzibą jej władz jest Djurås.
Pod względem zaludnienia Gagnef jest 215. gminą w Szwecji. Zamieszkuje ją 10 091 osób, z czego 49,13% to kobiety (4958) i 50,87% to mężczyźni (5133). W gminie zameldowanych jest 278 cudzoziemców. Na każdy kilometr kwadratowy przypada 13,09 mieszkańca. Pod względem wielkości gmina zajmuje 129. miejsce.

</doc>
<doc id="208590" url="https://pl.wikipedia.org/wiki?curid=208590" title="Gmina Gällivare">
Gmina Gällivare

Gmina Gällivare (szw. "Gällivare kommun") – gmina w Szwecji, w regionie Norrbotten, siedzibą jej władz jest Gällivare.
Pod względem zaludnienia Gällivare jest 124. gminą w Szwecji. Zamieszkuje ją 19 204 osób, z czego 48,53% to kobiety (9319) i 51,47% to mężczyźni (9885). W gminie zameldowanych jest 487 cudzoziemców. Na każdy kilometr kwadratowy przypada 1,13 mieszkańca. Pod względem wielkości gmina zajmuje 3. miejsce.
Większe miejscowości gminy to Gällivare, Malmberget, Koskullskulle, Ullatti, Nilivaara, Puoltikasvaara.

</doc>
<doc id="208591" url="https://pl.wikipedia.org/wiki?curid=208591" title="Gmina Gävle">
Gmina Gävle

Gmina Gävle (szw. "Gävle kommun") – gmina w Szwecji, w regionie Gävleborg, siedzibą jej władz jest Gävle.
Pod względem zaludnienia Gävle jest 15. gminą w Szwecji. Zamieszkuje ją 92 081 osób, z czego 50,69% to kobiety (46 680) i 49,31% to mężczyźni (45 401). W gminie zameldowanych jest 3713 cudzoziemców. Na każdy kilometr kwadratowy przypada 57,41 mieszkańca. Pod względem wielkości gmina zajmuje 57. miejsce.

</doc>
<doc id="208592" url="https://pl.wikipedia.org/wiki?curid=208592" title="Gmina Gislaved">
Gmina Gislaved

Gmina Gislaved (szw. "Gislaveds kommun") – gmina w Szwecji, w regionie Jönköping, siedzibą jej władz jest Gislaved.
Pod względem zaludnienia Gislaved jest 81. gminą w Szwecji. Zamieszkuje ją 29 750 osób, z czego 49,35% to kobiety (14 681) i 50,65% to mężczyźni (15 069). W gminie zameldowanych jest 1822 cudzoziemców. Na każdy kilometr kwadratowy przypada 24,26 mieszkańca. Pod względem wielkości gmina zajmuje 88. miejsce.

</doc>
<doc id="208593" url="https://pl.wikipedia.org/wiki?curid=208593" title="Gmina Gnesta">
Gmina Gnesta

Gmina Gnesta (szw. "Gnesta kommun") – gmina w Szwecji, położona w regionie administracyjnym ("län") Södermanland. Siedzibą władz gminy ("centralort") jest Gnesta.
Geografia.
Gmina Gnesta położona jest w środkowo-wschodniej części prowincji historycznej ("landskap") Södermanland i graniczy z gminami (w kolejności od kierunku północnego):
Powierzchnia.
Gmina Gnesta jest 178. pod względem powierzchni z 290 gmin Szwecji. Według danych pochodzących z 2013 r. całkowita powierzchnia wynosi łącznie 538,14 km², z czego:
Demografia.
31 grudnia 2013 r. gmina Gnesta liczyła 10 409 mieszkańców (206. pod względem zaludnienia z 290 gmin Szwecji), gęstość zaludnienia wynosiła 22,57 mieszkańców na km² lądu (162. pod względem gęstości zaludnienia z 290 gmin Szwecji).
Struktura demograficzna (31 grudnia 2013):
Miejscowości.
Miejscowości ("tätort, -er") gminy Gnesta (2010):
Wybory.
Wyniki wyborów do rady gminy Gnesta ("kommunfullmäktige") 2010 r.:
Współpraca zagraniczna.
Miasta partnerskie gminy Gnesta (2013):

</doc>
<doc id="208594" url="https://pl.wikipedia.org/wiki?curid=208594" title="Gmina Gnosjö">
Gmina Gnosjö

Gmina Gnosjö (szw. "Gnosjö kommun") – gmina w Szwecji, w regionie Jönköping, siedzibą jej władz jest Gnosjö.
Pod względem zaludnienia Gnosjö jest 221. gminą w Szwecji. Zamieszkuje ją 9810 osób, z czego 49,15% to kobiety (4822) i 50,85% to mężczyźni (4988). W gminie zameldowanych jest 659 cudzoziemców. Na każdy kilometr kwadratowy przypada 23,25 mieszkańca. Pod względem wielkości gmina zajmuje 194. miejsce.

</doc>
<doc id="208595" url="https://pl.wikipedia.org/wiki?curid=208595" title="Gmina Göteborg">
Gmina Göteborg

Gmina Göteborg (lub "miasto Göteborg"; szw. "Göteborgs kommun" alt. "Göteborgs stad") – gmina w Szwecji, w regionie Västra Götaland, z siedzibą w Göteborg.
Pod względem zaludnienia Göteborg jest 2. gminą w Szwecji. Zamieszkuje ją 481 410 osób, z czego 50,72% to kobiety (244 189) i 49,28% to mężczyźni (237 221). W gminie zameldowanych jest 40 662 cudzoziemców. Na każdy kilometr kwadratowy przypada 1074,58 mieszkańców. Pod względem wielkości gmina zajmuje 184 miejsce.

</doc>
<doc id="208596" url="https://pl.wikipedia.org/wiki?curid=208596" title="Gmina Gotland">
Gmina Gotland

Gmina Gotland (szw. "Gotlands kommun") – gmina w Szwecji, w regionie Gotland, siedzibą jej władz jest Visby.
Pod względem zaludnienia Gotland jest 37. gminą w Szwecji. Zamieszkuje ją 57 661 osób, z czego 50,7% to kobiety (29 232) i 49,3% to mężczyźni (28 429). W gminie zameldowanych jest 955 cudzoziemców. Na każdy kilometr kwadratowy przypada 18,36 mieszkańca. Pod względem wielkości gmina zajmuje 27. miejsce.

</doc>
<doc id="208597" url="https://pl.wikipedia.org/wiki?curid=208597" title="Gmina Grums">
Gmina Grums

Gmina Grums (szw. "Grums kommun") – gmina w Szwecji, w regionie Värmland, z siedzibą w Grums.
Pod względem zaludnienia Grums jest 230. gminą w Szwecji. Zamieszkuje ją 9423 osób, z czego 49,73% to kobiety (4686) i 50,27% to mężczyźni (4737). W gminie zameldowanych jest 311 cudzoziemców. Na każdy kilometr kwadratowy przypada 24,48 mieszkańca. Pod względem wielkości gmina zajmuje 209. miejsce.

</doc>
<doc id="208598" url="https://pl.wikipedia.org/wiki?curid=208598" title="Czusowaja">
Czusowaja

Czusowaja (ros. Чусовая) – rzeka w Rosji. Uchodzi do Zbiornika Kamskiego.
Długość – 592 km, powierzchnia zlewni – 23 tys. km²
Częste powodzie w okresie od połowy kwietnia do połowy czerwca. Zamarza w okresie między końcem października a przełomem kwietnia i maja.
Większe miasta położone nad rzeką: Pierwouralsk, Czusowoj.
Nazwa rzeki jest kryptonimem pocisku R-14.

</doc>
<doc id="208601" url="https://pl.wikipedia.org/wiki?curid=208601" title="Formuła 1 Sezon 1953">
Formuła 1 Sezon 1953

Sezon 1953 Formuły 1 – czwarty sezon Mistrzostw Świata Formuły 1.
Wyniki.
Klasyfikacja kierowców.
Punktacja:
Wyścig: 8-6-4-3-2 (pięć pierwszych pozycji)
Najszybsze okrążenie: 1 punkt
Do klasyfikacji zaliczano 5 najlepszych wyników
† – samochód dzielony między kierowców.
Statystyki.
Konstruktorzy.
Klasyfikację konstruktorów wprowadzono w 1958 r.

</doc>
<doc id="208604" url="https://pl.wikipedia.org/wiki?curid=208604" title="Formuła 1 Sezon 1954">
Formuła 1 Sezon 1954

Sezon 1954 Formuły 1 – piąty sezon Mistrzostw Świata Formuły 1.
Wyniki.
Klasyfikacja kierowców.
Punktacja:
Wyścig: 8-6-4-3-2 (pięć pierwszych pozycji)
Najszybsze okrążenie: 1 punkt
Do klasyfikacji zaliczano 5 najlepszych wyników
† – samochód dzielony między kierowców.
Statystyki.
Konstruktorzy.
Klasyfikację konstruktorów wprowadzono w 1958 r.

</doc>
<doc id="208608" url="https://pl.wikipedia.org/wiki?curid=208608" title="Harry Potter i Komnata Tajemnic (powieść)">
Harry Potter i Komnata Tajemnic (powieść)

Harry Potter i Komnata Tajemnic (tytuł oryginalny: "Harry Potter and the Chamber of Secrets") – powieść fantasy brytyjskiej pisarki J.K. Rowling, po raz pierwszy wydana 2 lipca 1998 na terenie Wielkiej Brytanii nakładem wydawnictwa Bloomsbury Publishing. Jest drugą częścią siedmiotomowej serii powieści "Harry Potter" (1997–2007), stanowiącej bazę franczyzy medialnej Wizarding World. 13 września 2000 książka ukazała się w Polsce nakładem wydawnictwa Media Rodzina.
Powieść kontynuuje wydarzenia przedstawione w pierwszym tomie, "Harrym Potterze i Kamieniu Filozoficznym". Główni bohaterowie: Harry Potter, Ron Weasley i Hermiona Granger wracają do Hogwartu na drugi rok nauki. W szkole dochodzi do serii tajemniczych ataków, w wyniku których ofiary są petryfikowane. Bohaterowie poznają legendę o Komnacie Tajemnic, w której ukryty jest bazyliszek. Harry dedukuje, że ze sprawą ma związek dziennik Toma Riddle’a.
Streszczenie fabuły.
Harry Potter spędza wakacje u Dursleyów. Zjawia się tam skrzat domowy Zgredek, próbujący przekonać go, by nie wracał do Hogwartu na drugi rok nauki. Zamknięty w sypialni za wyrządzone przez Zgredka szkody Harry zostaje uwolniony przez Rona, Freda i George’a Weasleyów. Bracia zabierają go latającym Fordem Anglia do domu Weasleyów, Nory, gdzie Harry spędza resztę wakacji. Weasleyowie i Harry udają się na zakupy na ulicę Pokątną, gdzie odbywa się spotkanie autorskie pisarza Gilderoya Lockharta, który ogłasza objęcie posady nauczyciela obrony przed czarną magią w Hogwarcie. Po spotkaniu dochodzi do kłótni między Weasleyami a Draco Malfoyem i jego ojcem Lucjuszem. 1 września Harry i Ron, spóźnieni na odjazd Ekspresu Hogwart, lecą do szkoły Fordem Anglia.
Harry, Ron i Hermiona odkrywają w Hogwarcie spetryfikowane ciało kotki woźnego Filcha, Pani Norris, w sąsiedztwie ściany, na której jest napisane: „Komnata Tajemnic została otwarta. Strzeżcie się, wrogowie dziedzica”. Profesor Binns opowiada podczas zajęć drugiego roku legendę o ukrytej w szkole Komnacie Tajemnic, którą zbudował jeden z założycieli szkoły, Salazar Slytherin. Miał on ukryć w niej potwora, który po otwarciu Komnaty przez dziedzica Slytherina oczyści Hogwart ze wszystkich osób pochodzenia mugolskiego. Harry, Ron i Hermiona dowiadują się, że 50 lat wcześniej Komnata została otwarta, w wyniku czego zginęła uczennica z rodziny mugolskiej. Tymczasem petryfikacji ulegają dwaj uczniowie szkoły i duch Prawie Bezgłowego Nicka. Podczas zajęć okazuje się, że Harry posiada rzadką umiejętność mowy językiem węży, kojarzoną powszechnie z Salazarem Slytherinem. Uczniowie zaczynają podejrzewać, że to on otworzył Komnatę Tajemnic.
Harry znajduje w szkole dziennik podpisany nazwiskiem Toma Riddle’a. Otwarłszy go, przenosi się do wizji Riddle’a sprzed 50 lat, z której wynika, że Komnatę otworzył ówczesny uczeń szkoły Rubeus Hagrid. Wkrótce Hermiona zostaje spetryfikowana, a Hagrid, podejrzany o otwarcie Komnaty 50 lat wcześniej, zostaje aresztowany. Harry i Ron znajdują w ręce Hermiony notatkę, według której w Komnacie ukryty jest bazyliszek, zabijający każdego, kto mu spojrzy w oczy. Siostra Rona, Ginny, zostaje uprowadzona. Harry i Ron znajdują wejście do Komnaty, gdzie znajduje się ciało Ginny i żywe, cielesne wspomnienie Riddle’a, który zdradza, że jest Lordem Voldemortem. Riddle opowiada Harry’emu, że 50 lat wcześniej otwarł Komnatę, przekonał innych o winie Hagrida i pozostawił swój dziennik z nadzieją, że dzięki niemu kontynuuje swoją misję. Poprzez dziennik opętał Ginny, która otwarła Komnatę. Harry’emu objawia się Miecz Gryffindora, przy pomocy którego zabija bazyliszka i niszczy dziennik.
Harry dowiaduje się od Dumbledore’a, że w wyniku przekazaniu mu części mocy przez Voldemorta zyskał umiejętność rozmawiania z wężami. Chłopiec dedukuje, że Lucjusz Malfoy dał Ginny dziennik podczas spotkania na ulicy Pokątnej. Ponadto okazuje się, że Zgredek jest skrzatem domowym Malfoyów, który znając plan otwarcia Komnaty próbował powstrzymać Harry’ego przed powrotem do szkoły. Harry daje mu ubranie, w wyniku czego Zgredek staje się wolnym skrzatem. Spetryfikowane ofiary zostają przywrócone do życia, a Hagrid powraca z więzienia.
Powstanie i publikacja.
J.K. Rowling rozpoczęła pisanie drugiego tomu serii "Harry Potter" jeszcze przed premierą pierwszego, "Harry’ego Pottera i Kamienia Filozoficznego", która odbyła się 26 czerwca 1997. Aby go ukończyć, zasięgnęła 8 tysięcy funtów brytyjskich dotacji od Scottish Arts Council, z których kupiła między innymi komputer (poprzednią część pisała na starej maszynie do pisania). Znajomość ze szkolnym kolegą, Seanem Harrisem, posiadaczem Forda Anglii, zainspirowała ją do uwzględnienia pojazdu w powieści. Wydawnictwo Bloomsbury Publishing, które wydało pierwszą część, podpisało z nią umowę na kolejną pozycję. Po przeczytaniu treści książki Emma Matthewson, wydawca z ramienia Bloomsbury, wysłała Rowling 6 sierpnia 1997 list z sugestią skrócenia powieści, a 20 sierpnia wręczyła jej manuskrypt ze swoimi uwagami. W kolejnych tygodniach pisarka wprowadziła poprawki, między innymi usuwając piosenkę Prawie Bezgłowego Nicka, którą kilka lat później opublikowała na swojej stronie internetowej. 25 października wysłała Bloomsbury gotowy manuskrypt, dodając w liście, że jest zadowolona z ostatecznego kształtu tekstu.
Cliff Wright zaprojektował oprawę graficzną brytyjskiego wydania powieści. Jego oryginalne rysunki zostały potem sprzedane na aukcji za 85 tysięcy funtów brytyjskich. Premiera książki w Wielkiej Brytanii odbyła się 2 lipca 1998, a pierwszy nakład obejmował ponad 10 tysięcy egzemplarzy.
W Stanach Zjednoczonych prawa do publikacji powieści, podobnie w przypadku pierwszego tomu, nabyło wydawnictwo Scholastic Corporation. Amerykańska premiera była zapowiedziana na wrzesień 1999, jednak została przyspieszona ze względu na fakt, że czytelnicy nabywali brytyjskie wydanie przez Internet. Książka trafiła do sprzedaży w Stanach 2 czerwca 1999, a jej pierwszy nakład obejmował 250 tysięcy egzemplarzy. Oprawę graficzną wydania amerykańskiego zaprojektowała, podobnie jak w przypadku pierwszego tomu, Mary GrandPré.
W Polsce powieść ukazała się 13 września 2000 nakładem wydawnictwa Media Rodzina, a jej pierwszy nakład obejmował 40 tysięcy egzemplarzy. Podobnie jak w przypadku pierwszego tomu, przekładu na język polski dokonał Andrzej Polkowski, zaś oprawa graficzna polskiego wydania pokrywała się z amerykańską.
Adaptacje.
Film.
1 września 1998 Rowling podpisała umowę, na mocy której wytwórnie Heyday Films i Warner Bros. Pictures nabyły prawy do adaptacji pierwszych czterech powieści z cyklu "Harry Potter". Przy ekranizacji "Harry’ego Pottera i Komnaty Tajemnic" powróciła część ekipy pierwszego filmu, "Harry’ego Pottera i Kamienia Filozoficznego", między innymi producent David Heyman, scenarzysta Steve Kloves, reżyser Chris Columbus i członkowie obsady, w tym Daniel Radcliffe, Rupert Grint i Emma Watson w rolach kolejno Harry’ego Pottera, Rona Weasleya i Hermiony Granger. Zdjęcia do filmu rozpoczęły się 19 listopada 2001, trzy dni po premierze pierwszej części. Premiera produkcji odbyła się 3 listopada 2002 w Londynie. Film uzyskał wynik 82% pozytywnych recenzji w serwisie Rotten Tomatoes i przyniósł około 880 milionów dolarów dochodu, co czyni go drugim najbardziej dochodowym filmem 2002 roku. Ponadto otrzymał trzy nominacje do Nagród Brytyjskiej Akademii Filmowej (BAFTA).
Gra komputerowa.
15 listopada 2002 przedsiębiorstwo Electronic Arts wydało grę komputerową "Harry Potter i Komnata Tajemnic", której fabuła bazuje na powieści i jej filmowej adaptacji. Ukazała się ona wówczas w wariantach na PlayStation, Xbox, Microsoft Windows, GameCube i Game Boy Advance, zaś 16 kwietnia 2003 została wydana w wersji na macOS.

</doc>
<doc id="208609" url="https://pl.wikipedia.org/wiki?curid=208609" title="Moskwa (rzeka)">
Moskwa (rzeka)

Moskwa (ros. "Москва") – rzeka w europejskiej części Rosji.
Większe miasta położone nad rzeką to Moskwa i Kołomna. Moskwa jest połączona z górną Wołgą kanałem imienia Moskwy. 
Rzeka jest wykorzystywana do produkcji energii elektrycznej. Znajduje się na niej ponad 50 mostów, z czego ponad 20 na terenie miasta Moskwa. 
Dane geograficzne.
Głębokość rzeki waha się od 3 do 14 metrów, w najszerszym miejscu mierzy 120 metrów. 
Przebiega przez sześć dzielnic stolicy Rosji oraz znajdujący się pod Moskwą Park Narodowy „Łosinyj ostrow”.
Górna część dorzecza leży na Grzędzie Smoleńsko-Moskiewskiej.
Największe dopływy to: Ruza, Istra, Jauza i Pachra.
Obecny bieg rzeki ukształtował się 12 tysięcy lat temu, zaś pierwsze ślady osadnictwa pochodzą z VIII wieku p.n.e.
Nabrzeża w stolicy Rosji.
Rzeka od XII wieku była wykorzystywana jako środek transportu i punkt zaopatrzenia miasta w wodę. Kształt jej koryta wielokrotnie modyfikowano. 
W latach trzydziestych XX wieku przeprowadzono ostatnie prace rewitalizacyjne. Obecnie około 29% nabrzeży nie jest wykorzystywane, pozostałe zajmują obiekty produkcyjne, tereny zielone, budynki mieszkaniowe, komunalne oraz infrastruktura transportowa.
Przy rzece znajduje się port, plaże miejskie, parki oraz przystanie.
Nawiązania w kulturze.
Widok na Kreml od strony rzeki Moskwy został przedstawiony na licznych obrazach rosyjskich i zagranicznych artystów.
Wstęp do opery "Chowańszczyzna", którą skomponował Modest Musorgski, nosi tytuł "Świt nad rzeką Moskwą".
Rzeka wspomniana jest w tekście ballady rokowej "Wind of Change" Klausa Meine.
Jedna z trzech książek Jurija Trifonowa, należąca do cyklu powieści moskiewskich, nosi tytuł "Dom nad rzeką Moskwą".
Bitwa pod Borodino we Francji nazywana jest "bitwą nad rzeką Moskwą" (fr. Bataille de la Moskova). Nawiązuje do tego książka autorstwa Tomasza Rogackiego, poświęcona bitwie pod Borodino, pod tytułem "Bitwa nad rzeką Moskwą 5-7 września 1812".

</doc>
<doc id="208610" url="https://pl.wikipedia.org/wiki?curid=208610" title="Harry Potter i więzień Azkabanu (powieść)">
Harry Potter i więzień Azkabanu (powieść)

Harry Potter i więzień Azkabanu (tytuł oryginalny: "Harry Potter and the Prisoner of Azkaban") – powieść fantasy brytyjskiej pisarki J.K. Rowling, po raz pierwszy wydana 8 lipca 1999 na terenie Wielkiej Brytanii nakładem wydawnictwa Bloomsbury Publishing. Jest trzecią częścią siedmiotomowej serii powieści "Harry Potter" (1997–2007), stanowiącej bazę franczyzy medialnej Wizarding World. 31 stycznia 2001 książka ukazała się w Polsce nakładem wydawnictwa Media Rodzina.
Powieść kontynuuje wydarzenia przedstawione w pierwszych dwóch tomach serii. Główni bohaterowie: Harry Potter, Ron Weasley i Hermiona Granger wracają do Hogwartu na trzeci rok nauki. Syriusz Black ucieka z więzienia czarodziejów, Azkabanu, i usiłuje się przedostać do Hogwartu.
Streszczenie fabuły.
Harry Potter spędza wakacje u Dursleyów. Po nieumyślnym magicznym nadmuchaniu Marge, siostry wuja Vernona, ucieka z domu Dursleyów i napotyka obserwującego go czarnego psa. Podczas podróżny zaczarowanym autobusem, Błędnym Rycerzem, dowiaduje się o ucieczce Syriusza Blacka, masowego mordercy i byłego śmierciożercy, z czarodziejskiego więzienia, Azkabanu. Resztę wakacji spędza w zajeździe Dziurawy Kocioł w Londynie, gdzie dołączają do niego Weasleyowie i Hermiona Granger. Z podsłuchanej rozmowy Artura i Molly Weasleyów dowiaduje się, że Black może chcieć go zabić w ramach zemsty za upadek Voldemorta.
Podczas podróży Ekspresem Hogwart Harry zostaje zaatakowany przez dementora, stworzenie wysysające ludzką duszę. W trakcie uczty z okazji rozpoczęcia roku szkolnego dyrektor Hogwartu, Albus Dumbledore, ogłasza, że w celu zwiększenia bezpieczeństwa szkoła będzie patrolowana przez dementorów. Na zajęciach z wróżbiarstwa fusy z herbaty Harry’ego układają się w Ponuraka – czarnego psa, który zdaniem nauczycielki, Sybilli Trelawney, zwiastuje śmierć. Podczas zajęć z opieki nad magicznymi stworzeniami Draco Malfoy zostaje zaatakowany przez hipogryfa Hardodzioba. Harry zaczyna się spotykać z nowym nauczycielem obrony przed czarną magią, Remusem Lupinem. W Noc Duchów Gruba Dama donosi, że Black usiłował przedostać się do pokoju wspólnego Gryffindoru. Podczas meczu quidditcha Harry znów widzi czarnego psa i zostaje zaatakowany przez dementora. W wyniku incydentu przekonuje Lupina do udzielenia mu prywatnych lekcji obrony przed dementorami. Z podsłuchanej rozmowy nauczycieli dowiaduje się, że Black był przyjacielem jego rodziców, ale zdradził Voldemortowi miejsce ich kryjówki, a następnie zamordował dwunastu mugoli i innego przyjaciela Potterów, Petera Pettigrew.
Po egzaminie z wróżbiarstwa Harry jest świadkiem napadu Trelawney, która przepowiada, że dziś w nocy sługa Voldemorta się uwolni, a następnie pomoże mu odzyskać siły. Wieczorem Harry, Ron i Hermiona obserwują egzekucję Hardodzioba, skazanego za atak na Malfoya. Ron zostaje porwany przez czarnego psa. Harry i Hermiona ruszają mu na ratunek i trafiają do Wrzeszczącej Chaty, gdzie widzą Blacka i gdzie po chwili zjawia się Lupin. Mężczyźni wyjawiają, że w okresie nauki w Hogwarcie przyjaźnili się z Pettigrew i ojcem Harry’ego, Jamesem. Aby wesprzeć Lupina w przemianach w wilkołaka, pozostała trójka została animagami, to znaczy nabyła umiejętność zamiany w zwierzęta: James w jelenia, Syriusz w psa, a Peter w szczura. Pettigrew zdradził Voldemortowi miejsce kryjówki Potterów, a następnie upozorował swoją śmierć i ukrywał się jako Parszywek, szczur Weasleyów. Black został niesłusznie umieszczony w Azkabanie, skąd uciekł, by odnaleźć i zamordować Pettigrew.
Lupin zmienia się w wilkołaka, co Pettigrew wykorzystuje do ucieczki. Harry zostaje zaatakowany przez dementorów, a Black zostaje schwytany i oczekuje na oddanie dementorom. Harry i Hermiona wykorzystują magiczny zmieniacz czasu i cofają się o trzy godziny. Ratują Hardodzioba przed śmiercią i Harry’ego z pierwotnej linii czasu przed dementorami, a następnie uwalniają Blacka. Black odlatuje z Hogwartu na Hardodziobie. Ukrywając się, utrzymuje listowny kontakt z Harrym. Lupin rezygnuje z posady nauczyciela po tym, jak Severus Snape wyjawia jego tajemnicę o byciu wilkołakiem.
Adaptacje.
Film.
1 września 1998 Rowling podpisała umowę, na mocy której wytwórnie Heyday Films i Warner Bros. Pictures nabyły prawy do adaptacji pierwszych czterech powieści z cyklu "Harry Potter". Chris Columbus, reżyser dwóch pierwszych filmów z serii, zrezygnował z pracy nad trzecim. Do reżyserii adaptacji "Harry’ego Pottera i więźnia Azkabanu" został zaangażowany Alfonso Cuarón. Zdjęcia do filmu rozpoczęły się w lutym 2003, a jego premiera odbyła się 23 maja 2004. Film uzyskał wynik 90% pozytywnych recenzji w serwisie Rotten Tomatoes i przyniósł ponad 797 milionów dolarów dochodu. Ponadto otrzymał dwie nominacje do Nagród Akademii Filmowej (Oscarów) i pięć do Nagród Brytyjskiej Akademii Filmowej (BAFTA).
Gra komputerowa.
25 kwietnia 2004 przedsiębiorstwo Electronic Arts wydało grę komputerową "Harry Potter i więzień Azkabanu", której fabuła bazuje na powieści i jej filmowej adaptacji. Ukazała się ona wówczas w wariantach na Microsoft Windows i Game Boy Advance, zaś 29 maja 2004 została wydana w wersji na PlayStation 2, Xbox i GameCube.

</doc>
<doc id="208612" url="https://pl.wikipedia.org/wiki?curid=208612" title="Formuła 1 Sezon 1955">
Formuła 1 Sezon 1955

Sezon 1955 Formuły 1 – szósty sezon Mistrzostw Świata Formuły 1. Rozpoczął się 16 stycznia na torze Autódromo Oscar Alfredo Gálvez w Argentynie, a zakończył się 11 września na torze Autodromo Nazionale di Monza we Włoszech. Zwycięzcą całego sezonu został Juan Manuel Fangio, choć mistrzostwo zostało przyćmione tragicznym wypadkiem podczas 24-godzinnego wyścigu na torze w Le Mans. W jego następstwie cztery wyścigi zostały odwołane, wskutek czego rozegrano siedem wyścigów.
Wyniki.
Klasyfikacja kierowców.
† – samochód dzielony między kierowców.
‡ – niedopuszczony do zdobywania punktów z powodu zbyt małej ilości przejechanych okrążeń.

</doc>
