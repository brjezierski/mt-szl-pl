<doc id="208619" url="https://pl.wikipedia.org/wiki?curid=208619" title="Rynek we Wrocławiu">
Rynek we Wrocławiu

Rynek we Wrocławiu () – średniowieczny plac targowy we Wrocławiu, obecnie centralna część strefy pieszej. Jeden z największych rynków staromiejskich Europy, z największymi ratuszami w Polsce.
Rynek wrocławski, według Olgierda Czernera, obejmuje cały teren placu wraz z wszystkimi elementami architektonicznymi znajdującym się na jego obszarze oraz zabudowę otaczającą plac z czterech stron. Ze względu na trudność ustalenia granic poszczególnych posesji w kolejnych okresach historycznych pojęcie rynek wrocławski obejmuje zabudowę obszaru, którego granice stanowią ulice Ofiar Oświęcimskich, Szewska, Igielna i Kiełbaśnicza. Rynek tworzy układ urbanistyczny wraz z przekątniowo przyległym placem Solnym oraz placem wokół kościoła św. Elżbiety. Do Rynku prowadzi 10 ulic – po dwie w każdym narożniku: do południowo-wschodniego narożnika ulica Świdnicka i Oławska, do północno-wschodniego Wita Stwosza i Kuźnicza, do północno-zachodniego Odrzańska i św. Mikołaja, a do narożnika południowo-zachodniego przylega plac Solny z ulicami Ruską i Gepperta. Na pierzei wschodniej dochodzi ulica Kurzy Targ, a na północnej wąska ulica Więzienna. Na pierzei południowej znajduje się Przejście św. Doroty przechodzące w Zaułek Jerzego Grotowskiego (dawna ul. św. Doroty).
Centralną część Rynku zajmuje blok śródrynkowy skręcony o 7° w kierunku zgodnym z ruchem wskazówek zegara, składający się ze Starego Ratusza, Nowego Ratusza oraz kamienic. W wewnętrznej części tretu znajdują się trzy ulice: Przejście Garncarskie, Przejście Żelaźnicze i ulica Sukiennice oraz Zaułek Jerzego Grotowskiego.
Zgodnie z bazą TERYT nazwą własną wrocławskiego rynku jest „Rynek”.
Historia.
Lokacja i pierwotna parcelacja Rynku.
Rozplanowanie Rynku wiąże się z najwcześniejszą lokacją na lewym brzegu Odry w obrębie obecnych granic Wrocławia. Według historyka sztuki Mariana Morelowskiego w pierwszej połowie XIII wieku, zanim wytyczono obszar Rynku, znajdował się w tym miejscu budynek, w którym sprzedawano sukno. Budynek ten miał zostać wzniesiony znacznie wcześniej niż zabudowa przyrynkowa, która została wzniesiona niezgodnie z kierunkiem zabudowy tretu. Jerzy Hawrot wspomina natomiast o istniejącym pierwszym lewobrzeżnym osiedlu Wrocławia rozciągającym się wzdłuż obecnej ulicy Wita Stwosza na odcinku od kościoła św. Wojciecha do kościoła św. Marii Magdaleny. Drugi szlak w kierunku wschód–zachód prowadził przez ulicę Wita Stwosza i św. Mikołaja. Około roku 1232 książę Henryk Brodaty ulokował miasto z Rynkiem Głównym i ze znajdującymi się na nim kramami; druga lokacja miała miejsce pomiędzy rokiem 1241 a 11 marca 1242 za sprawą Bolesława Rogatki. Ostateczna regulacja prawna miała miejsce w roku 1261, gdy Henryk III oraz jego brat Władysław zastąpili stare przywileje nowymi.
Rynek został wytyczony na płaskim, plejstoceńskim ostańcu erozyjnym, gdzie jego północna granica wyznaczała krawędź wypłukaną przez wody powodziowe Odry, a granicę południową stanowiło płytkie obniżenie będące skrótem wód powodziowych. Terasa ta znajdowała się na wysokości 117 m n.p.m. i była wyniesiona o ok. 6,5 metra ponad wody Odry. Według Małgorzaty Chorowskiej plac zorientowano równoleżnikowo, zgodnie z przebiegiem szlaku handlowego Via Regia łączącego Francję, Flandrię, Nadrenię, środkowe Niemcy, południową Polskę i Ruś.
Wielkość rynku.
Pierwotnie rynek wrocławski został wytyczony jako plac o bokach 600 × 480 stóp, a wraz z uwzględnieniem szerokości ulic dochodzących (30 stóp szerokości każda) 660 × 540 stóp. Z biegiem kolejnych stuleci wymiary te uległy zmianom; obecnie jest to 652–658 × 540–543 stóp, czyli 204–206 × 169–170 metrów; całkowita powierzchnia 3,64 ha. Różnice w długości wynikają ze zmian w pierzejach południowej i zachodniej. Pierzeja południowa jest obecnie krótsza o trzy metry, których „brak” wiąże się z jej zachodnim odcinkiem od przejścia św. Doroty do placu Solnego: zachodnia ściana kamienicy narożnej nr 12 w przeszłości była bardziej wysunięta w stronę dzisiejszego placu Solnego. Podobna sytuacja miała miejsce przy bloku zachodnim, który jest obecnie krótszy o 2,7 m od pierwotnie wytyczonej pierzei. Dwie ostatnie, narożne, południowe parcele, na których obecnie (2021) znajduje się biurowiec Santander Bank Polska, były przynajmniej do 1550 roku niezabudowane, co mogło spowodować przesunięcie pierwotnej linii podziału parceli.
Parcele wokół rynku zostały podzielone na trzydzieści sześć równych kurii mieszczańskich: po dziesięć na pierzei północnej i południowej oraz po osiem na pierzei zachodniej i wschodniej. Każda parcela miała 60 stóp szerokości (18,78 m), a ich głębokość wynosiła 120 stóp (37,56 m) dla pierzei krótszych i 240 stóp (75 m) dla pierzei dłuższych. Jerzy Piekalski podzielił wytyczone działki na pięć stref:
Powyższy podział nie był stały, a działki i ich elementy mogły występować naprzemiennie. Paweł Konczewski wydzielił trzy uproszczone części parceli: budynek przyfrontowy, strefę zaplecza domu i strefę gospodarczo-magazynową.
Do XIX wieku parcele ulegały różnym podziałom, na mniejsze połówki, ćwiartki oraz ponownie się łączyły. Ostatecznie uformowało się sześćdziesiąt posesji, z czego pięć ma obecnie podwójną numerację. Bloki południowe i północne początkowo nie były przecięte przejściami. Przebicie z ulicy Więziennej nastąpiło prawdopodobnie w XIII wieku, a przejście prowadzące do ówczesnej ulicy Szubienicznej (późniejsza św. Doroty, a obecnie Zaułek Jerzego Grotowskiego) zostało wytyczone w połowie XIV wieku. Podobnie było z przecinającą dziś pierzeję wschodnią ulicą Kurzy Targ. W pierwszych dekadach XIII wieku znajdowały się tu drewniane budynki, a sama ulica Kurzy Targ została wytyczona w latach 50. XIII wieku, jako łącznik Rynku z kościołem św. Marii Magdaleny. Roland Mruczek wyznaczył górną granicę wytyczenia tej ulicy na rok 1481, czyli według daty wzniesienia kamienicy nr 5 przy Kurzym Targu. Pomiędzy kamienicą Rynek 4 a Rynek 5 również istniało pierwotnie przejście obecnie zabudowane.
W 1995 roku przeprowadzono gruntowny remont posadzki rynkowej. Dzięki tym pracom odkryto fundamenty dawnej Wielkiej Wagi, odkryto pierwotny poziom Rynku oraz fundamenty średniowiecznych sukiennic i kramów. Autorem projektu byli Róża i Tomasz Myczkowscy.
Zagospodarowanie Rynku.
Od chwili wytyczenia Rynku stanowi on centrum handlowe, kulturalne i społeczne miasta. W jego obrębie lokalizowały się nie tylko rezydencje i mieszkania patrycjuszy wrocławskich i najbardziej wpływowych przedstawicieli społeczności miejskiej, ale również było to miejsce spotkań wszystkich grup społecznych, a z czasem na rynku pojawiali się ubożsi i biedniejsi mieszkańcy zajmujący różne pomieszczenia bloku śródrynkowego.
Ratusz.
Swoje funkcje komunikacyjne, administracyjne i sądowe Rynek zaczął pełnić dopiero po zniesieniu odrębności prawnej Nowego Miasta. Do końca XIII wieku określenie "forum" stosowano zarówno do Rynku, jak i do Nowego Targu. Dopiero od 1327 roku zaczęto odróżniać stary targ, czyli Rynek ("aldin Markt") od Nowego Targu ("nuvin Targ"). W 1350 roku po raz pierwszy pojawiła się nazwa "ring", co, jak konstatuje Olgierd Czerner, może być oznaką „ukończenia zabudowań tretu i powstanie pierścienia placów na obwodzie placu targowego". Nobilitacją Rynku było rozpoczęcie w XIII wieku budowy w jego centralnej części ratusza."
Pierwsze wzmianki o budowie nowego ratusza pochodzą z 1299 i 1301 roku. W tym okresie istniała już dwunawowa hala, zwana domem kupieckim, która była dołączona do dwukondygnacyjnego budynku ("consistorium") z wieżą po zachodniej stronie wzniesioną z kamienia i cegły w wątku gotyckim, gdzie organizowano spotkania ogólnego zgromadzenia mieszczan ("generali iudicum"). Po 1328 roku do hali od strony południowo-wschodniej dobudowano kolejny budynek mieszczący Izbę Rady i Ławy. W latach 1343–1357 zbudowano na placu sądowym jednofilarową Izbę Sądową, przylegającą od południa do budynku rady, a od wschodu do "consistorium". Wejście do niej znajdowało się od strony wschodniej. W 1354 roku podwyższono wieżę, a w latach 1356–1357 przebudowano piwnice winne. W 1358 roku nad salą Sądową zbudowano salę Książęcą. Sala była nakryta stropem drewnianym, a następnie sklepiona, z wykuszem, w którym znajdowała się kaplica pod wezwaniem św. św. Jana Chrzciciela i Jana Ewangelisty z relikwiarzem św. Doroty, patronki Wrocławia.
W kolejnych stuleciach ratusz był kilkakrotnie przebudowywany i rozbudowywany: m.in. od końca XIV wieku do 1504 roku; w 1428 roku dobudowano Izbę Kancelarii Rady, w 1559 wieżę ratusza kolejny raz podwyższono i nakryto do dziś istniejącym hełmem. Do XIX wieku ratusz był siedzibą wszystkich urzędników miejskich; pomieszczenia były dzielone na małe gabinety. W 1853 roku ogłoszona została nowa ordynacja miejska i rozpoczęto proces wykwaterowania urzędników. Ratusz został dostrzeżony jako zabytek, a dzięki architektowi Karlowi Lüdecke oraz konserwatorom Alwinowi Schultzowi i Hermanowi Luchsowi rozpoczęto prace przywracające pierwotny wygląd wnętrz. W tym właśnie okresie ratusz zyskał neogotyckie elementy dekoracyjne, a w latach 1890–1891 na elewacji południowej ustawiono dwanaście posągów prominentnych członków rady miejskiej oraz Richarda Plüddemanna i Karla Lüdeckego. Ich autorem był Oscar Rassau i Christian Behrens. Pod koniec lat 30. XX wieku Rudolf Stein usunął niektóre XIX-wieczne elementy wystroju, a w ich miejsce wprowadził inne wywodzące się ze stylu art déco. W tym samym okresie powstała nowa klatka schodowa.
W południowej części ratusza znajduje się sklepione wejście do jednego z najstarszych czynnych lokali gastronomicznych w Europie, Piwnicy Świdnickiej. Najstarsza wzmianka o lokalu pochodzi z 1303 roku. Karczma była najpopularniejszym wyszynkiem; od 1332 roku sprzedawano w niej jęczmienne piwo pochodzące głównie z browaru mieszczącego się na tyłach kamienicy „Pod Złotym Dzbanem” znajdującej się naprzeciwko karczmy. Z browaru do Piwnicy Świdnickiej od 1519 roku, podziemnym tunelem, dostarczano beczki z piwem.
Tret.
Rynek stanowił jedno z niewielu dozwolonych miejsc handlu detalicznego na terenie miasta, wzniesiono na nim trzy duże budynki handlowe: dom kupców (sukiennice – niem. "Kaufhaus"), smatruz (w którym handlowano pieczywem oraz obuwiem, "Schmetterhaus"), a także Dom Płócieników ("Leinwandhaus") mieszczący też Małą Wagę, ponadto rzędy Kramów Bogatych i Kramów Płócienników oraz Dom Wielkiej Wagi.
Sukiennice.
Najstarszy w tym zespole, powstały jeszcze przed najazdem mongolskim, jest Dom Kupców wzmiankowany w dokumencie, pouczeniu prawnym Magdeburga skierowanym do księcia Henryka Brodatego. W budynku znajdowało się czterdzieści izb kupieckich, w których handlowano i krojono sukno, od czego budynek nazywano również Domem Sukna lub Domem Odzieży. Dwunawowa hala miała długość około 100 m, do której od północnej strony przylegało po 21 komór, a od południowej 19, nieposiadających okien i połączonych z halą jedynie drzwiami. Przejście między kramami wynosiło trzynaście metrów. Wejścia do Domu Kupców znajdowały się po wschodniej i zachodniej stronie; istniało również przejście poprzeczne przechodzące przez wszystkie pomieszczenia tretu. Dwie komory po stronie południowej, przy wschodnim wejściu służyły celom administracyjnym. Znajdowały się w nich krajalnia sukna i Urząd Cła. W 1515 roku krajalnia została przeniesiona do skrajnej komory szeregu południowego sukiennic, a następnie do małego budyneczku przy wschodniej elewacji. W 1574 roku, tam gdzie znajdowała się krajalnia, umieszczono Urząd Cła. Budynek miał wymiary 8,4 × 9,8 m.
W 1549 roku nad Sukiennicami ustawiono piaskowcowe filary podtrzymujące dach. Poszczególne kramy, przekształcone z czasem w trzykondygnacyjne kamienice, jeszcze w 1821 roku zachowały stare godła, od których niektóre z dzisiejszych kamienic obecnie noszą swoje nazwy, np.: „Pod Błogosławionym Jakubem”, „Pod Złotym Jabłkiem”, widoczne w dekoracji rzeźb.
Po zniesieniu przywilejów handlowych sukiennice zajmujące centrum Rynku stały się zbędne, zostały zatem w latach 1821–1824 (1820–1825) rozebrane i zastąpione klasycystycznymi kamienicami; wzniesiono dziewięć kamienic po stronie północnej i pięć po stronie południowej według koncepcji Lanhansa i projektu Heinricha Ferdinanda Tschecha i Johanna Gottfrieda Tschockiego. Domy miały różną szerokość wynikającą z wielkości wcześniejszych poszczególnych kramów. Nowe kamienice miały trzy kondygnacje o tej samej wysokości i pokryte zostały dwuspadowym dachem. Elewacja na wysokości parteru, w których znajdowały się sklepy, była boniowana, a witryny miały kształt arkad. Parter od wyższych kondygnacji oddzielał wydatny gzyms. Pomiędzy kamienicami wytyczono ulicę Św. Elżbiety (obecnie ul. Sukiennice).
Podczas działań wojennych w 1945 roku, zupełnemu zniszczeniu uległy kamienice nr 5, 6, 7, i 8. Po roku 1960 przeprowadzono pierwsze remonty pozostałych kamienic nr 1–4.
Kramy Bogate.
Na północ od Sukiennic znajdowały się Kramy Bogate. Były to stanowiska handlowe ułożone w dwa rzędy, a pomiędzy nimi znajdowało się przejście obecnie znane jako Przejście Żelaźnicze i przecinało je przejście prowadzące z północy na południe. Pierwsze wzmianki na temat tych kramów pochodzą z 1242 roku, a z dokumentu z 10 czerwca 1266 wynika, że książę Henryk III odsprzedał "ogrodzony teren przekupniów mający 47 i 1/2 kramów" mieszczanom. Pierwotnie były to drewniane kramy, a dopiero po 1373 roku z nakazu Rady zastąpiono je budowlami murowanymi z cegły i gliny i pokrytymi dachówką.
Kramy Bogate oferowały kupującym głównie wyroby metalowe, m.in.: sztaby żelaza o wadze mniejszej niż cetnar, kosy, ostrza oraz miedź, ołów, cynę, stal, ałun, kamień winny, weneckie mydło, olej drzewny, wosk, kminek cukier, ryż, migdały, rodzynki, anyż, figi, pieprz, imbir, gałkę muszkatołową, goździki, cynamon, szafran. W drugiej połowie XV wieku lub już pierwszej połowie kramy zaczęto trzykrotnie nadbudowywać, a w pierwszej połowie XVI wieku kramy przekształcone w kamienice zaczęto łączyć z kramami znajdującymi się po stronie Przejścia Garncarskiego. Z tego okresu pochodzi portal z datą „1541” w budynku nr 10.
Kramy Płócienników.
W kolejnym pasie równoległym znajdowały się Kramy Płócienników. Trzydzieści osiem stanowisk przylegało do południowej ściany smatruza i do północnej ściany Kramów Bogatych; rozdzielało je Przejście Postrzygaczy Płótna. Najwcześniejsze dokumenty, które wspominały o kramach, pochodzą z 1299, 1303 i 1304 roku. W tym miejscu można było zakupić płótno surowe, wzorzyste i białe. Kramy miały formę bud, nakrytych pulpitowym dachem wysuniętym w stronę przejścia. Kramy stały po obu stronach przejścia i sięgały od południa do Kramów Bogatych, a od północy do smartuza. W średniowieczu w ich miejsce powstało Przejście Garncarskie, gdzie handlowano naczyniami kuchennymi i wiklinowymi koszami. Przez długi czas przejście nie miało swojej nazwy, a nazwę Kramy Garncarskie nadano w 1868 roku. Jej zabudowa pochodzi głównie z XIX wieku, z wyjątkiem zabytkowych kamienic nr 6, 8, 10, 12 w zachodniej jego części, wzniesionych w okresie renesansu. Budynki znajdujące się w południowej części Przejścia Garncarskiego zostały rozebrane na początku XX wieku, a w ich miejsce, jak i w miejsce kamienic nr 25–27 stojących przy wschodniej pierzei tretu wzniesiono dom handlowy Juliusa Henela.
Podczas działań wojennych w 1945 roku budynki stojące przy wschodniej części Przejścia uległy zniszczeniu, a następnie zostały rozebrane. W rezultacie w tym miejscu przejście zostało poszerzone. Po 1960 lub w 1965 roku pozostałe budynki nr 6–8–10 zostały wyremontowane.
Smatruz.
W północnej część dzisiejszego tretu, od 1273 roku, czyli od nadania przywileju przez Henryka IV, znajdowały się trzydzieści dwa stragany z pieczywem oraz stragany sprzedające obuwie. Stragany te tworzyły tzw. smatruz, po raz pierwszy wymieniony w dokumentach źródłowych w roku 1477. Pierwotnie była to drewniana konstrukcja, a od 1300 roku murowana. Budynek był podłużną halą stojącą równolegle, w odległości osiemnastu metrów od Kramów Bogatych i podzielony na dwie części: część wschodnia miała ok. 11 metrów szerokości i 33 metry długości, a część zachodnia miała 12 metrów szerokości i 68,5 metra długości. Obie części oddzielał mur z dwoma przejściami, a na dwóch przeciwległych końcach znajdowały się po dwa wejścia. Dodatkowe wejście do smatruza znajdowało się w części północnej w miejscu, gdzie dziś znajduje się portal w kamienicy Rynek-Ratusz 7-9. W osi smatruza ustawione były słupy podtrzymujące sosręb, a ten poprzeczne belki stropowe. Piętro smatruza było dwutraktowe, a wejście na nie znajdowało się od zachodniej stronie i prawdopodobnie od strony wschodniej i południowej; do 1320 roku na piętrze sprzedawano wełnę od czego funkcjonowała również nazwa „Dom Wełny”. Cały budynek był zwieńczony stromym dwuspadowym dachem zakończonym szczytami. Ławy szewskie zajmowały część wschodnią i środkową, ławy z pieczywem część zachodnią. W 1613 roku smatruz został przebudowany i dodano do niego ławy dla kuśnierzy. W zachodniej, końcowej części smatruza znajdowały pomieszczenia Urzędu Szrotu przeznaczone dla „szrotowników”, czyli osób zajmujących się wyładunkiem beczek z winem lub śledziami. W południowo-zachodnim narożniku znajdował się natomiast Urząd Chmielu, kontrolujący handel chmielem.
Strona Rymarzy.
Linię północną tretu stanowiły pierwotnie drewniane kramy siodlarzy (wspomniane po raz pierwszy w roku 1410), rymarzy (wspomniane w 1464) i pasamoników. Od nich północna strona tretu nazywana była Stroną Rymarzy (w późniejszych latach Stroną Złotników). Większość obecnych kamienic znajdujących się w północnej pierzei tretu ma rodowód sięgający XV–XVII wieku. Pierwotnie były to parterowe drewniane kramy, a następnie piętrowe murowane pomieszczenia mieszkalne przylegające do dwukondygnacyjnej murowanej ściany północnej smatruza. Z biegiem kolejnych lat pomieszczenia przekształcono w wielopiętrowe kamienice. Linia zabudowy kramów murowanych na działkach od numeru 17–23 znajdowała się ponad sześć metrów przed smatruzem. Po 1824 roku, kiedy to zlikwidowano smatruzy, właściciele kamienic z tej strony tretu wykupili od miasta za kwotę 21 000 talarów te tereny i przedłużyli swoje budynki na południe. Zachowane z tego okresu zabudowania mają cechy architektury późnoklasycystycznej.
Podczas działań wojennych w 1945 roku, domy przy tej części tretu zostały w znacznym stopniu uszkodzone; zupełnie zniszczeniu uległa kamienica nr 7, 13 i 14, a wypaleniu uległy kamienice nr 20/21, 22, 23 oraz narożny budynek nr 24. Od strony wschodniej kamienice n 25,26 i 27 zostały wypalone i częściowo zburzone. Pierwsze plany odbudowy i renowacji kamienic zostały opracowane we wrocławskiej Pracowni Konserwacji Zabytków pod kierownictwem Edmunda Małachowicza. Plany te nie zostały zrealizowane. Kolejne plany powstały w latach 1955–1959 w Miasto-projekcie-Wrocław pod kierownictwem Stanisława Koziczuka, przy czym autorami poszczególnych kamienic byli architekci Jadwiga Grabowska-Hawrylak (kamienice nr 7, 8), Stefan Müller (kamienice nr 9, 20, 21, 22), Anna Fus-Zaorska (kamienice nr 13, 14), Stanisław Koziczuk (kamienice nr 15, 16, 17, 18, 19). Projekt został zrealizowany w latach 1957–1959. Pod koniec 1953 roku zapadła decyzja, by kamienice nr 23–26 przeznaczyć na siedzibę Związku Literatów Polskich, Związku Polskich Artystów Plastyków i Stowarzyszenia Architektów Polskich. Do tego celu należało przebudować (obniżyć) zachowane konstrukcje kamienic nr 25 i 27 do poziomu kamienic 23 i 24. Dom Związków Twórczych powstawał w latach 1956–1959.
Inne elementy zagospodarowania Rynku.
Mała Waga.
W 1273 roku Henryk IV nadał mieszczanom wrocławskim prawo wagi i prawo szrotu, czyli nakaz ważenia wszelkich towarów przed zapłatą na miejskich wagach. W tym celu wybudowano Małą i Wielką Wagę. Mała Waga służyła do ważenia towarów o ciężarze nie większym od 10 cetnarów. Budynek w którym znajdowała się waga został wzniesiony w latach 1521–1522 i znajdował się u wylotu zachodniego przejścia Kramów Bogatych. Nad pomieszczeniem z wagą i przejściami zachodnimi wzniesiono dwie dodatkowe izby będące salami wyszynku dla szlachty, kupców i mieszczan. W późniejszych latach owe sale służyły kupcom jako miejsce zebrań i giełdę, a cały budynek przybrał formę trzykondygnacyjnego gmachu czworokątnego o długości 30,6 metra i szerokości 10,5 metra, nakrytego wysokim, dwuspadowym dachem. Od północy graniczył z przejściem do Kramów Bogatych, a od południa z przejściem do Sukiennic.
Wielka Waga.
Przed zachodnim wejściem do Sukiennic, w XIV wieku wzniesiono początkowo drewniany, a później murowany budynek Wielkiej Wagi. Po raz pierwszy była wspomniana w dokumentach pisanych od 1273 roku do początków XIV wieku jako "pensa plumbi" lub "blywage"; od roku 1332 wzmiankowana już jako "woghus" (ważnica); występuje również na planie miasta z roku 1562. Od niego swoją nazwę wzięła zachodnia pierzeja Rynku – „Przy Budce” lub „Przy Wadze”. W 1571 roku wzniesiono nowy budynek Wielkiej Wagi, na planie kwadratu o boku 7,20 metra, a w 1769 od wschodniej strony dostawiono drewniany budynek dla wagowego – od 1801 był to budynek murowany. Wielka Waga służyła do ważenia towarów powyżej dziesięciu cetnarów. W 1846 roku rozebrano Wielką Wagę, wznosząc pomnik konny Fryderyka II autorstwa Augusta Kissa.
Dom Płócienników.
W 1540 roku w narożniku pomiędzy budynkiem z małą wagą i giełdą a Sukiennicami wzniesiono trzykondygnacyjny budynek Urzędu Wagi o długości 20,4 metra i szerokości 13,8 metra oraz zwieńczony dwoma równoległymi dachami zakończonymi od południowej strony szczytami. Budynek ten mieścił w przyziemiu Urząd Wagi, Urząd Szrotu i Urząd Chmielu oraz urząd nadzorujący handel rybami (Urząd Rybny). 2 maja 1657 roku, dekretem Rady Miejskiej oba sąsiadujące ze sobą budynki zamieniono na Dom Płócienników. Powodem tych zmian było przeniesienie giełdy na plac Solny. Odtąd w budynku handlowano płótnem, a na parterze pomiędzy dwoma zachodnimi przejściami do Sukiennic znajdowały się pomieszczenia Urzędu Szrotu. W roku 1690 do celów handlowych zaadaptowano strych, a od zachodu wymurowano trzy barokowe lukarny. W 1859 roku Dom Płócienników został zburzony, a w latach 1860–1864 w jego miejsce wzniesiono Dom Miejski zwany następnie Nowym Ratuszem.
Topnia.
Przy wieży ratusza od strony północno-zachodniej znajdował się budynek topni kruszców, gdzie przetapiano, oczyszczano i odciskano próby monet kruszcowych. Najstarsze źródła wspominające o tym budynku pochodzą z 1299 roku, a na podstawie dokumentu z 1423 roku można w przybliżeniu ustalić jego położenie. Dzięki wykopaliskom archeologicznym wykonanym w 1997 roku odkryto fundamenty topni: jej ściana wschodnia była przedłużeniem na północ zachodniej ściany wieży, a południowa odchodziła na zachód od środka elewacji wieży. Budynek był wzniesiony na planie trapezu; wnętrze budynku miały wymiar 5,1 m z północy na południe, 2,4 m wzdłuż ściany południowej i 3,8 m wzdłuż ściany północnej. Na podstawie rysunku autorstwa Friedricha Bernharda Wernera można przypuszczać, że budynek był jednopiętrowy i nakryty dwoma równoległymi dachami od zachodu zamkniętymi renesansowymi szczytami z pilastrami i esownicami. Podobne szczyty znajdowały się na parterowym przedsionku dobudowanym od południowej strony.
Nowy Ratusz.
W roku 1859 rozebrano Małą Wagę, Dom Płócienników i Urząd Chmielny aby zrobić miejsce dla Nowego Ratusza projektu Augusta Stülera. W latach 1860–1863 wzniesiono nowy, trzykondygnacyjny budynek. Jego zachodnia elewacja miała 70 metrów długości i przerwana była w przyziemiu trzema prześwitami. Pierwszy od południa prowadził na ul. Sukiennice, środkowy, mniejszy prowadził do Przejścia Żelaźniczego. Nad wejściem umieszczona była głowa św. Jana na półmisku przeniesiona znad wejścia do Małej Wagi. Po północnej stronie znajdował się wysoki prześwit prowadzący do Przejścia Garncarskiego.
Budynek odwachu.
W 1745 roku, w południowo-zachodnim narożniku ratusza, gdzie znajdował się Targ Rybny, został wzniesiony odwach dla żołnierzy pruskich. Pierwotnie była to budowla drewniana, a w latach 1788–1789 wzniesiono budynek murowany według projektu Carla Langhausa. Budynek został wzniesiony na planie w kształcie litery „U”. Od strony zachodniej znajdowało się wejście główne oraz podcienie wsparte na filarach. W 1793 roku plac przed odwachem ogrodzono słupkami połączonymi łańcuchem, a wzdłuż ogrodzenia posadzono topole włoskie. Odwach został rozebrany w 1861 roku, a w jego miejsce postawiono pomnik Fryderyka Wilhelma III. Po 1945 roku pomnik został usunięty, a w jego miejsce urządzono kwadratowy skwerek na którym w 1948 roku posadzono drzewko przyjaźni polsko-czechosłowackiej, a pomiędzy skwerem a ratuszem ustawiono pomnik Aleksandra Fredry.
Pręgierz i szubienica.
Zanim wybudowano pierwsze budynki ratusza, sądy odbywały się pod gołym niebem, na wybrukowanym w początku XIV wieku placu, wydzielonym rowem i płotem z plecionki. Pod koniec XIV wieku w ratuszu wybudowano Salę Wójtowską, a plac został zlikwidowany. W jego miejscu ustawiono, początkowo drewniany, a następnie kamienny pręgierz. 10-metrowy, piaskowcowy pręgierz ustawiony został w 1492 roku. Był to czworokątny słup umieszczony na trzech, a później na dwóch cokołach, podtrzymujący pięcioboczną ażurową gotycką latarnię zakończoną również ażurowym ostrosłupem, którego krawędzie ozdobione były pełzanką. U szczytu znajdował się kwiaton, na którym ustawiona była rzeźba przedstawiająca postać kata lub Rolanda. W dolnej części znajdowały się pierścienie, do których przywiązywano skazanego. Pręgierz został wykonany w warsztacie kamieniarskim Gauskego i Preusse’a. Przy pręgierzu wykonywano karę chłosty, ale również wylewano fałszywe wino lub wystawiano na widok publiczny obcięte złoczyńcom dłonie.
W 1848 roku z pręgierza usunięto łańcuchy i obręcze, tzw. kuny. Na przestrzeni wieków pręgierz ulegał różnym uszkodzeniom; najpoważniej w 1945 roku, co doprowadziło 12 kwietnia 1947 roku do jego rozebrania. Podczas usuwania resztek pręgierza znaleziono dokument sporządzony przez konserwatorów w 1925 roku, w którym wymieniono wszystkie pozostałe prace remontowe. Jego rekonstrukcji dokonano opierając się na szkicach, zdjęciach oraz na dokumentacji z 1925 roku. Oficjalne odsłonięcie zrekonstruowanego pręgierza nastąpiło 30 grudnia 1985 roku.
Po zachodniej stronie ratusza, przed kamienicą nr 19 znajdowała się w XVI wieku szubienica. Jej pozostałości zostały odkryte w 1745 roku podczas budowy odwachu. Szubienica, poprzeczna belka podparta z dwóch końców słupkami, stała na czworobocznej podstawie, na której znajdowała się data „1515”. Egzekucje ściągały tłumy mieszkańców na wrocławski rynek.
Obok szubienicy na Targu Rybnym znajdowała się tak zwana „buda wariatów”, która powstała 14 listopada 1575 roku. Buda była w rzeczywistości ośmioboczną klatką wykutą z żelaza i przykrytą miedzianym hełmem. W klatce zamykano wszystkich, którzy zakłócali ciszę nocną, pijaków i ulicznice. Szubienica i buda zostały usunięte w 1745 roku podczas rozpoczętych prac przy wznoszeniu odwachu dla pruskich żołnierzy.
Dawny szalet.
W północno-wschodnim narożniku bloku śródrynkowego, w XIII wieku znajdował się budynek o nieokreślonej roli. Jego szczątki zostały odkryte podczas prac prowadzonych na wrocławskim Rynku w latach 1995–1997. Budynek był wzniesiony w konstrukcji szkieletowej, a jego ściany były wypełnione dranicami. Długość budynku wynosiła ok. 8,2 metra, a szerokość 5,6 metra, co dawało ok. 40 m² powierzchni. Pod koniec XIX wieku w tym samym miejscu wzniesiono murowany szalet funkcjonujący do 1945 roku.
Stacja benzynowa.
Pod koniec lat dwudziestych XX wieku, wobec rozwijającego się przemysłu motoryzacyjnego, narodził się pomysł ustawienia na wrocławskim rynku, początkowo w północnej części placu Gołębiego, stacji benzynowej. W pierwszym rozpisanym konkursie architektonicznym brał udział m.in. architekt Alfred Hinderlich, który zaprojektował stację wpisującą się w architekturę północnej fasady bloku śródrynkowego, z sześcioma dystrybutorami zadaszonymi dachem wspartym na trzech kolumnach i z dwoma sklepami i pomieszczeniami administracyjnymi. Pierwszy konkurs nie został rozstrzygnięty. W 1930 roku rozpoczęto budowę po południowej części placu, naprzeciwko kamienicy nr 13. Projektantem budynku był Ludwig Moshamer. Budynek stacji był skromniejszy od tego z projektu Hinderlicha, miał wymiary 6 na 4 metry, dwa stanowiska zadaszone skośnym dachem wspartym na dwóch słupach i mały punkt sprzedaży gazet. Stacja należała do koncernu „OLEX Deutsche Benzin und Petroleum”. Stacja przetrwała działania wojenne w 1945 roku, a pieczę nad nią przejęła Polska Centrala Produktów Naftowych. W 1967 roku przeprowadzono remont budynku, w ramach którego m.in. usunięto marblitowe płytki z elewacji i wymalowano stację w biało-niebieskie barwy CPN. 27 lipca 1973 roku uchwalono decyzję o rozbiórce – rok później budynek stacji został rozebrany, a podziemne zbiorniki paliwa zasypane piaskiem.
Latarnie.
Pierwsze latarnie we Wrocławiu, a w tym i w Rynku, pojawiły się w XVIII wieku. W 1828 roku ustawiono latarnie z oświetleniem na olej parafinowy, a w 1846 roku zastąpiono je latarniami gazowymi. W tym celu pod powierzchnią Rynku ułożono sieć zasilającą i ustawiono odpowiednie rury. W 1888 roku na rynku pojawił się pierwsze latarnie elektryczne, a ich wygląd zmieniał się z upływem kolejnych lat. Po II wojnie światowej na Rynku znajdowały się wysokie żelbetonowe słupy, na których umieszczono rtęciowe lampy.
Fontanna.
W 2001 roku w zachodniej części Rynku została postawiona granitowa fontanna autorstwa Alojzego Gryta. Fontanna ma formę prostokątnego basenu z wzniesionymi pośrodku głazów granitowych pionowo osadzonych szklanych płyt.
Kiosk ruchu.
W 1946 roku, przed wschodnią stroną ratusza, obok pręgierza został postawiony kiosk z gazetami należący do wydawnictwa „Wiedza” związanego z PPS; po 1948 roku był to już kiosk „Książka i Wiedza”. Kiosk został rozebrany w 1962 roku.
Kamienice.
Pierwotna zabudowa pierzei Rynku była drewniana, często o konstrukcji szkieletowej i nie zajmowała całej szerokości parceli. Pierwsze budowle drewniane zostały wzniesione na działkach oznaczonych numerami od 5 do 7 przy czym dom na działce nr 6 uznaje się za najstarszy. Ściany tych budynków tworzyły najczęściej żerdzie lub plecionka obustronnie wylepione gliną. Budynki o powierzchni większej niż 30 m² wyposażone były w podłogi drewniane lub gliniane klepiska.
Murowane konstrukcje pojawiły się od połowy XIII wieku, a jako pierwsze wzniesiono je na działkach nr 8, 17, 24 i 52, przy czym kamienice nr 17 i 24 były wzniesione na planie czworoboku zwróconym krótszym bokiem do pierzei rynku. Dom nr 17 datowany jest prawdopodobnie na drugą ćwierć XIII wieku. Był to budynek z jednoprzestrzennym pomieszczeniem wspartym na dwóch kolumnach i przykryty sześcioma przęsłami krzyżowego sklepienia. Pozostałe dwa budynki nr 8 i 52 miały dwa pomieszczenia przykryte stropem przy czym drugie pomieszczenie było o 1/3 mniejsze od pierwszego i sklepione. Te dwie kamienice powstały w drugiej połowie XIII wieku. Na działce nr 6 i 12 wzniesiono pierwsze budynki szachulcowe i ceglane. Rozbudowa pozostałych działek i wznoszonych na nich budynków nastąpiła w XIV i XV wieku. Najwolniej zabudowywana była pierzeja północna, gdzie do XIV wieku zachowały jeszcze pojedyncze posesje zajmujące pierwotną szerokość 60 stóp. Kamienice wzniesione w XIII wieku były zróżnicowane pod względem powierzchni; miały od 50 do 20 m², a wynikało to z testamentowych podziałów posesji.
Domy murowane były najczęściej dwu-, rzadziej trzykondygnacyjne, a ich przyziemia były posadowione w gruncie na głębokości od ok. 0,6 do 1 metra (a maksymalnie do 1/3 swej wysokości), by już pod koniec XIII wieku były całkowicie pogrążone w ziemi. Wówczas takie pomieszczenia przykrywano sklepieniami. Pierwsze kondygnacje miały zazwyczaj od 2,6 do 3,2 metra wysokości i były to ogrzewane pomieszczenia mieszkalne. W niektórych domach drugie kondygnacje miały do 4,5 metra wysokości, co mogło świadczyć o ich reprezentacyjnym przeznaczeniu lub magazynowym. Pomieszczenia na pierwszych kondygnacjach były oświetlane przez okna szczelinowe, a wyższe kondygnacje oświetlały większe okna jedno- lub dwustronnie rozglifione, nakryte łękami półkolistymi lub zaostrzonymi oraz okulusy. Fasady pierwszych kamienic składały się z niezależnych od siebie kompozycyjnie części podzielonych fryzem płycinowym lub gzymsem. W budynkach jednopasmowych wejście znajdowało się na skraju elewacji i prowadziło najczęściej do sieni, w kamienicach dwupasmowych znajdowały się dwa wejścia obok siebie przy jednej ze ścian bocznych. Parterowa część fasady miała najczęściej kompozycję horyzontalną z wyraźnym podziałem okiennym i z imitującymi je blendami.
Poddasza z wysokimi dachami przeważnie spełniały funkcje magazynowe. Pomiędzy kondygnacjami znajdowały się drewniane stropy, a nad parterem występowały sklepienia. Wejście do budynku znajdowało się zarówno od strony frontowej, jak i tylnej, przy czym wejście na wyższe kondygnacje znajdowało się z tyłu budynku i najczęściej były to dostawiane schody drewniane. Dotychczas odkryto 23 takich kamienic znajdujących się na 17 kuriach lokacyjnych. Budynki te, w wyniku podziałów testamentowych i wykupów czynszowych, były następnie dzielone na połówki, ćwiartki, tercje lub ponownie łączone w większe posesje. Największa aktywność wznoszenia nowych domów miała miejsce na zachodniej pierzei, gdzie już pod koniec XIII wieku istniała zwarta zabudowa kamienic. Większość pierwszych kamienic była ustawiona szczytem do linii pierzei i miała różne długości ścian bocznych. Kamienice były zarówno jednoprzestrzenne na każdej kondygnacji (np. Rynek nr 4, 6, północy dom nr 8, oraz 12, 17, 24, 26, 33, 41, 43, 59), jak i dwutraktowe oraz dwuskrzydłowe (Rynek 4, 6, 12 i 24), a także dwudzielne (Rynek 8) i trójdzielne (Rynek 3). Na działkach numer Rynek 5, 7, 22/23, 48/49, 52, 60 znajdowały się kamienice o układzie kalenicowym.
Pod koniec XIII wieku budynki na działkach nr 7, 22/23 zostały powiększone o tylne skrzydła, a kamienica 48/49 została podzielona na dwa domy jednoprzestrzenne i dwuskrzydłowe. Niektóre kamienice miały więcej niż jedno wejście w ścianie frontowej: kamienica Rynek 60 miała dwa wejścia, Rynek 48/49 trzy wejścia przed podziałem, a Rynek 7 cztery wejścia. Narożna kamienica nr 41 miała jedno wejście od strony Rynku, ale siedem wejść od strony ulicy Wita Stwosza. Kamienice te najczęściej były podzielone wewnątrz drewnianymi przepierzeniami. Niektóre kamienice XIII-wieczne były pokryte polichromią architektoniczną złożoną z dwóch powłok malarskich tj. z czerwonego tła i pomalowanych na biało spoin. Pod koniec XIII wieku elewacje frontowe niektórych kamienic mogły być pokryte polichromią architektoniczną złożoną z dwóch powłok malarskich, czerwonego tła i pomalowanych na biało spoin.
Kamienice wznoszone w XIII wieku należały do przedstawicieli zamożniejszych grup zawodowych mieszczan. Grupy te skupiały się w czterech kwartałach powiązanych z rynkiem. Południową i zachodnią pierzeję Rynku, ulicę Ofiar Oświęcimskich i Kiełbaśniczą zajmowali mieszczanie trudniący się kupiectwem, a domy znajdujące się przy ul. Kotlarskiej należały do kramarzy bogatych. Pierwszy odcinek ulicy Wita Stwosza, zwany w średniowieczu Między Złotnikami zamieszkiwali przedstawiciele tego zawodu; okolice ulicy Kuźniczej skupiały wyrobników broni. Najbardziej okazałe kamienice należały do patrycjatu – byli oni właścicielami dwudziestu pięciu kamienic w pierzei zachodniej i południowej oraz dziewięciu w pierze północnej i tyleż samo w pierzei wschodniej i na Kurzym Targu.
Powierzchnię Rynku stanowił bruk, a przed północnym i wschodnim blokiem układano drewniane deski (dyle). Pod koniec XIII wieku, wskutek nakładania się warstw odpadów, piasku i gruzu, poziom Rynku podniósł się o prawie dwa metry. Z tego też powodu przed kamienicami zaczęto budować murowane przedproża. Pierwsze takie konstrukcje powstały w trzeciej ćwiartce XIII wieku. Przedproża zabierały dodatkowo około czterech metrów przestrzeni rynku. Najczęściej były wysuniętymi pomieszczeniami o wysokości dochodzących do pierwszej kondygnacji i wystawały ponad poziom terenu o kilkadziesiąt centymetrów. Ściany boczne i ściany frontowe zostały wzniesione z cegły w wątku dwuwózkowym lub nieregularnym i złożone były z filarów, których łęki spoczywały na podporach środkowych i z arkadii. Niektóre z nich były pokryte powłoką malarską złożoną z czerwonego tła i na biało pomalowanych spoin. Przedproża przykryte były płaskim dachem, z którego za pomocą drewnianych lub kamiennych schodów można było dostać się na pierwsze piętro. Do pomieszczeń w parterze (zagłębionego w ziemi po podniesieniu poziomu rynku) wchodzono drzwiami we frontowej ścianie przedproży. W połowie XIV wieku, gdy poziom Rynku podniósł się o trzy metry w stosunku do jego pierwotnego stanu i osiągnął obecny poziom, przedproża zaczęto likwidować. W tym samym czasie liczba kamienic osiągnęła obecny stan.
W XIV wieku kamienice przyrynkowe miały głównie układ dwuskrzydłowy lub dwutraktowy zwarty, z wydzieloną piwnicą, czyli dawnym parterem i jednym piętrem. Sień na parterze spełniała często rolę pomieszczenia warsztatowego, składu towarów lub kantora handlu hurtowego. Do sieni bardzo często prowadziła brama wjazdowa. W 1363 roku, w wilkierzu z 26 sierpnia, po serii pożarów jakie wybuchły we Wrocławiu w latach 1344, 1349, 1360 bezwarunkowo nakazano odbudowę drewnianych domów na terenie Rynku już jako budynków murowanych. W XV i w XVI wieku w kamienicach zaczęto wyodrębniać izby tylne (w tylnym trakcie) przykryte sklepieniem krzyżowo-żebrowym lub gwiaździstym. W pomieszczeniu tym przechowywano najczęściej cenniejsze towary oraz księgi kupieckie. W tym samym trakcie znajdował się przechód prowadzący na podwórze. Pod koniec XV i na początku XVI wieku kamienice zyskiwały kolejne piętra, a pomieszczenia zróżnicowane przeznaczenie; w większych kamienicach znajdowały się pokoje o funkcji reprezentacyjnej, np. w kamienicy „Pod Siedmioma Elektorami”. Do tylnej części kamienic dobudowywano oficyny, w których znajdowały się również pomieszczenia kuchenne oraz adaptowano poddasza na pomieszczenia mieszkalne. Potrzeba zwiększenia liczby pomieszczeń mieszkalnych spowodowana była zwiększeniem liczby mieszkańców kamienicy, służby lub czeladników i uczniów.
W XVI wieku kamienice przyrynkowe, w wyniku przebudowy, zaczęły otrzymywać szerokie elewacje frontowe z horyzontalnym zwieńczeniem np. kamienica nr 60, która zwieńczona była trzeba schodkowymi szczytami. Okres renesansu wprowadzał w architekturze istotne zmiany co do zadaszenia budynków. Wysokie dachy były zastępowane płaskimi tarasami z wieżowymi pawilonami-belwederami i attyką złożoną z półkolistych i ćwierćkolistych tarcz. W Rynku takim zmianom uległa kamienica „Pod Złotą Koroną”. W okresie renesansu kamienice zyskały lepszą komunikację; wejścia na górne kondygnacje, w postaci klatki schodowej pojawiły się wewnątrz budynku, w środkowym trakcie, choć wejścia na inne piętra znajdowały się w różnych częściach budynku. Pomieszczeniom mieszkalnym na piętrach nadawano bardziej okazały wygląd, belkowane lub kasetonowe stropy pokrywane były dekoracją malarską o motywach wici roślinnej, marmoryzacją lub scenami figuralnymi. W drugiej połowie XVI wieku fasady kamienic nabierały form niderlandzkiego manieryzmu, szczyty otrzymywały rozbudowane sylwety utworzone z powyginanych banderol ornamentu okuciowego lub ozdoby w formie płaskorzeźb przedstawiające zwierzęta (kamienica nr 2 „Pod Gryfami”). Pod koniec XVI wieku wystrój fasad kamienic zmieniał się z podziału kratownicowego na rzecz akcentowania podziałów horyzontalnych. W okresie baroku (przełom XVI i XVII w.) nadano nową formę szczytom kamienic likwidując ich podziały międzykondygnacyjne, a dodając, najczęściej wykonane w kamieniu, elementy ornamentalne o motywie wolut i przedstawień figuralnych.
Do końca XIX wieku kamienice w Rynku przechodziły różne zmiany wynikające z wprowadzania nowych stylów architektonicznych: od renesansowych (kamienica „Pod Złotą Koroną”, kamienica przy ul. Garncarskiej 8) do późnobarokowych takich jak kamienica nr 18 i kamienica nr 46.
Na początku XX wieku, za sprawą konserwatorów zabytków i architektów, zaczęto większą uwagę przykładać do ochrony zabytków i do zmian architektonicznych, które niszczyły dziedzictwo architektury Wrocławia. Jedna z pierwszych publikacji przeciwstawiająca się wyburzaniu starych kamienic została opublikowana w roku 1904 pt. "Das Haus zur Goldenen Krone", a jej autor L. Burgemeister sprzeciwiał się wyburzeniu renesansowej kamienicy nr 29 pod kolejny dom handlowy. W latach trzydziestych wrocławski konserwator i radca budowlany Rudolf Stein wydał dwie książki na temat domów mieszczańskich i ich wyglądu w 1800 roku. Za jego sprawą w 1935 roku, z fasad kamienic w Rynku zniknęły szyldy zasłaniające budynki i szpecące ich historyczną wartość. Pokłosiem nowych trendów była zmiana fasady domu towarowego Braci Barasch, fasady kamienicy nr 45, przywrócono stary wygląd fasady domu nr 16 oraz szczyt w kamienicy nr 15, odrestaurowano elewację kamienicy nr 55. Największe kontrowersje wzbudziło wzniesienie w latach 1929–1931 budynku bankowego nr 10/11 autorstwa Heinricha Rumpa. Modernistyczny projekt w znaczny sposób kolidował z zabytkowymi kamienicami Rynku nie tylko pod względem stylu, jak i wysokości.
Podczas działań wojennych w 1945 roku zniszczeniu uległo ponad 60% zabudowy przyrynkowej; zachowało się jedynie siedemnaście budynków. W 1953 roku zapadła decyzja o odbudowie większych zespołów zabytkowych, w tym kamienic stojących przy Rynku. Prace te oparte były na opracowaniach stworzonych w latach 1949–1952 pod kierunkiem Emila Kalikiego z Miejskiego Urzędu Planowania Przestrzennego. Ich założeniem było odbudowanie lub wyremontowanie starych budynków na potrzeby głównie mieszkaniowe, a w przyziemiu na cele usługowe. Prace uwzględniały wyburzenie wielu tylnych oficyn oraz spłycenia kamienic frontowych. Na cele niemieszkalne odbudowano zaledwie trzy kamienice: dom nr 29 dla biur projektowych, kamienice tretu nr 23–27 na Dom Związków Twórczych i domki tretu 7/8. W sumie zrekonstruowano w formie historycznej dwadzieścia cztery kamienice, odbudowano lub przebudowano jedenaście, a w trzynastu przeprowadzono remonty. Do 1955 roku zrekonstruowano większość kamienic, bez wystroju elewacji. Rekonstrukcje te w większości przypadków były rekonstrukcjami niepełnymi, wymuszonymi zachowanymi elementami stalowymi konstrukcji lub detalami architektonicznymi, które przenoszono w bardziej eksponowane miejsca: np. malowany strop z tylnego pomieszczenia domu nr 47 został przeniesiony do pomieszczenia frontowego, portal z podwórza w kamienicy nr 20 został przeniesiony na front, a w elewacje domu nr 4 wstawiono portal z pałacu Schreyvoglów. Bardzo wiele elewacji, głównie w najbardziej zniszczonych pierzejach północnych i południowych, otrzymało uproszczoną dekorację. Projekt kolorystyczny dla wszystkich pierzei Rynku wykonali: Aleksander Jędrzejewski, Stanisław Pękalski, i Władysław Wincze.
Oficyny przylegające do kamienic w większości przypadków zostały usunięte, a elewacjom od strony podwórza nadawano nowe kompozycje. Ostatnią kamienicę, „Pod Złotym Psem” odbudowaną od podstaw, wzniesiono w latach 1992–1994.
Pierzeja zachodnia.
Zachodnia strona Rynku, zwana "Stroną Siedmiu Elektorów" (niem. "Sieben-Kurfürsten-Seite"), a wcześniej „Przy Budce” lub „Przy Wadze” ma najwięcej zachowanych oryginalnych zabytków – renesansowych i manierystycznych kamienic na zrębie gotyckim. W tej części znajduje się osiem numerowanych kamienic, a na najbardziej wysuniętej na południe działce znajduje się biurowiec, jeden z pierwszych wieżowców Wrocławia (obecnie oddział Santander Bank Polska). Działki strony zachodniej sięgają 240 stóp i dochodzą do ul. Kiełbaśniczej.
Najstarszą datowaną na pierwszą połowę XIII wieku, kamienicą jest kamienica „Pod Siedmioma Elektorami” (nr 8), przebudowana i poszerzona w głąb działki o jeden trakt na przełomie XV i XVI wieku. W XIII wieku wzniesiono również kamienicę przy Rynku 3 zachowującą obecnie motywy renesansu i manieryzmu, kamienicę „Pod Złotym Orłem” i kamienicę przy Rynku 5. W XIV wieku wzniesiono kamienicę nr 7 zwaną obecnie kamienicą „Pod Błękitnym Słońcem”, wówczas jednotraktową (ok. 10,5 m) oraz kamienicę przy Rynku 1. W 1575 roku kamienica nr 5 została poddana przebudowie na styl włoskiego manieryzmu: w jej osi umieszczono portal, a nowa sień zajęła dwie trzecie szerokości budynku, elewacja została bogato ozdobiona ozdobną sztukaterią. W tym samym okresie wzniesiono szczytową kamienicę nr 9 z portalem po prawej stronie i z oknami z obramieniami ozdobionymi prostokątnymi i kwadratowymi motywami. Jej szczyt podzielony był na trzy części, a każda kondygnację oddzielał gzyms. W 1587 roku została przebudowana kamienica nr 2 „Pod Gryfami” przez budowniczego miejskiego Fryderyka Grossa. Kamienica miała wówczas w osi budynku sień przejazdową, nieco szerszą w części frontowej (w średniowieczu i XVI wieku). W części tylnej znajdowały się dwa przęsła gotyckich sklepień krzyżowych i żebrowych. Był to jeden z największych budynków w Rynku; miał pięć osi, trzy kondygnacje nadziemne, dwie kondygnacje piwniczne i pięć kondygnacji dachu.
Na przestrzeni kolejnych wieków kamienice w tej części Rynku pełniły funkcje rezydencjonalne, m.in. kamienica „Pod Siedmioma Elektorami”. W 1672 roku nadano kamienicy pałacowy charakter. Gotyckie stropy zostały pokryte sztukaterią, w osi fasady umieszczono barokowy portal bramy, a ściana frontowa pokryta została malowidłem – na pierwszym i drugim piętrze, między kolumnami umieszczono portrety cesarza Leopolda i siedmiu elektorów, a pomiędzy kolumnami na trzecim piętrze w niszach ustawiono antyczne popiersia. Równie podobna pałacowa fasada powstała w 1727 roku na kamienicy nr 6. „Pod Złotym Słońcem”. Kolejne poważniejsze przebudowy miały miejsce w latach 1804 (fasada kamienicy nr 1) i w 1805 (kamienica nr 7). W 1837 roku wyburzono kamienice nr 10 i 11, a w ich miejsce wzniesiono nowy czterokondygnacyjny budynek o klasycyzujących formach. Na przełomie XIX i XX wieku zaczęto stosować konstrukcje stalowe, co pozwoliło na wznoszenie budynków o cienkich stropach i wielkich otworach okiennych. W tym okresie wyburzono kamienicę nr 1 wznosząc w jej miejsce dom handlowy "Geschäftshaus Ludwig Wittemberg" w stylu akademickiego modernizmu. Ostatnie poważne zmiany w pierzei zachodniej miały miejsce w 1929 roku, kiedy to wyburzono renesansową kamienicę nr 9 i budynek 10/11, a na ich miejsce wzniesiono dziesięciokondygnacyjny budynek bankowo-biurowy (obecnie oddział Santander Bank Polska). W 1935 roku, za sprawą Rudolfa Steina, przeprowadzono prace konserwatorskie przy kamienicy nr 2 „Pod Gryfami”. Pierwsze prace rozpoczęto w 1933 po pożarze kamienicy. Zgodnie z ówczesnym trendem przywracania kamienicom ich oryginalnego wyglądu, na fasadzie budynku, zgodnie z rysunkami H. Mützla z 1824 roku, przywrócono stare gzymsy, nad portal przeniesiono z podwórza stare herby, a na szczycie odnowiono i uzupełniono płaskorzeźby zwierząt. Ich autorem był rzeźbiarz Johannes Kiunka, który wykonał prace restauratorskie również w kamienicy nr 6, odnawiając sztukaterię w malowidłach na plafonach na pierwszym piętrze. Pod koniec lat trzydziestych prace konserwatorskie podjęto również w kamienicach stojących w północnej części tretu.
Podczas działań wojennych w 1945 roku, pierzeja zachodnia uległa najmniejszym zniszczeniom. Zupełnemu wypaleniu uległa kamienica nr 4 i uszkodzeniu uległa kamienica nr 3, a nieznacznym uszkodzeniom uległ budynek nr 8 – głównie polichromia na fasadzie. Odbudowa uszkodzonych kamienic miała miejsce w 1953 roku. Ich autorami byli architekci Maria Mirosława Czyżewska, Edmund Małachowicz i Józef Rachwalski (kamienica nr 4) oraz Emil Kaliski – kamienica nr 3. W tym też okresie wyburzono zabytkową oficynę przylegająca do kamienicy nr 2 z powodu braku środków na jej odrestaurowanie i inne potrzeby mieszkaniowe.
Kamienice:
Pierzeja południowa.
Pierzeja południowa nosiła nazwę „Strona Złotego Pucharu” (niem. "Goldene-Becher-Seite"), a wcześniej „Przy Starej Szubienicy” ("Beim Alten Galgen"). Jej zabudowa stanowi w znacznym stopniu swobodną rekonstrukcję z okresu powojennego (z lat 1952–1960). Duża część budynków to dawne secesyjne lub modernistyczne domy towarowe, ukryte za pseudohistoryczną elewacją.
Najstarszymi budynkami w pierzei południowej są kamienica nr 12 oraz kamienica nr 17 i nr 24. Murowana kamienica narożna nr 12 została wzniesiona w XIII wieku w miejsce budynku drewnianego. Dwie pozostałe kamienice zostały wzniesione na planie czworoboku, zwróconym krótszym bokiem do pierzei Rynku. Dom nr 17 datowany jest prawdopodobnie na drugą ćwierć XIII wieku. Był to budynek z jednoprzestrzennym pomieszczeniem wspartym na dwóch późnoromańskich kolumnach i przykrytym sześcioma krzyżowymi sklepieniami. Kamienica nr 24 była wzniesiona z cegły w układzie wendyjskim. Pod koniec XIII wieku wzniesiono również kamienicę nr 21, nr 23 „Pod Zieloną Dynią” oraz nr 26 „Pod Złotym Pucharem”. Pozostałe kamienice wzniesiono w XIV wieku. Jednym z największych budynków była kamienica nr 19. W jego części piwnicznej znajdowały się dwa kamienne, kwadratowe filary podtrzymujące sześć półsklepień krzyżowych, a całe pomieszczenie miało wymiary 13 × 12,4 metra. Równie przestronne były pomieszczenia na parterze. Pod koniec XVI wieku przebudowano fasady dwóch kamienic nr 27 i 28 o szerokości czterech osi okiennych. Nadano im późnorenesansowe, a w części szczytowej manierystyczne formy. Z tego samego okresu pochodził portal umieszczony w kamienicy nr 12 (obecnie przy ulicy Biskupiej 11) mający cechy manieryzmu niderlandzkiego. W okresie baroku kilka kamienic z pierzei południowej poddano przebudowaniu, m.in. fasadę kamienicy nr 20, nadając jej formy barokowe. Śladem po tej przebudowie jest data „1689” umieszczona na zachowanym portalu obok łacińskiej sentencji i dacie pierwszej przebudowy „1542”. Po roku 1737 przebudowana została kamienica nr 18. Jej fasada była najbardziej bogatą i barokową w całym Wrocławiu. W trzeciej ćwierci XIX wieku, w wyniku coraz zamożniejszej części właścicieli kamienic budujących swoje majątki na rozwijającym się przemyśle i handlu, wiele kamienic uległo przebudowie lub znacznym zmianom wyglądu elewacji. W pierzei południowej takim zmianom uległa kamienica nr 14, a w kamienicach nr 16 i 26 zmieniono elewację. W kolejnych latach 1876–1895 wyburzono kamienice nr 15, 24, 25 i 28, a w ich miejsce postawiono nowe budynki, niektóre utrzymane w formach neorenesansowych, np. kamienica nr 24. Na przełomie XIX i XX wieku zaczęto stosować konstrukcje stalowe, co pozwoliło na wznoszenie budynków o cienkich stropach i wielkich otworach okiennych. W tym okresie wyburzeniu uległy kamienice nr 12, 13, 15 (ponownie), 20, 22, 23, 26, 27 i ponownie 28. Niektóre nowe budynki podczas wznoszenia były łączone razem z sąsiednimi dla uzyskania większej przestrzeni handlowej: kamienica 27–28 inne powstały na bazie konstrukcji stalowej (nr 12, 13, 20 i 22). Nowa kamienica nr 22 została wybudowana w formie eklektycznej, kamienicy nr 12 i 25 nadano formy neobarokowe, kamienicy nr 23 akademickiego modernizmu, a kamienicy nr 13 i 20 secesyjne. W 1927 roku wyburzono najwęższą kamienicę w tej części pierzei Rynku – kamienicę nr 21, a w jej miejsce wzniesiono pięciokondygnacyjny modernistyczny budynek z szerokimi czterodzielnymi oknami.
Podczas działań wojennych w 1945 roku, fasada południowa uległa znacznym uszkodzeniom. Zupełnemu zniszczeniu uległy kamienice nr 16, 17, 18, 19 i 24, a wypaleniu uległy kamienice nr 20, 22 i 26. Po roku 1956 przeprowadzono kapitalny remont kamienicy nr 15 według projektu Emila Kaliskiego
Kamienice:
Pierzeja wschodnia.
Pierzeja obejmuje numery od 29 do 41, niegdyś była określana jako „Strona Zielonej Trzciny” (niem. "Grüne-Rohr-Seite") bądź „Strona Zielonej Rury”. Jej nazwa pochodzi prawdopodobnie od studni zwanej Studnią Zielonej Rury stojącej naprzeciwko kamienicy nr 35.
Pierzeję przecina ulica Kurzy Targ łącząca Rynek z ulicą Szewską; powstała jako łącznik Rynku z kościołem św. Marii Magdaleny. Roland Mruczek w najnowszych badaniach archeologicznych dowodzi, że ulica, wbrew temu co zakładali wcześniejsi badacze (Czerner, Eysmont), nie powstała w tym samym okresie co lokacja Rynku, ale została przebita kilkadziesiąt lat później (połowa XIII wieku). Na początku XIII wieku, pomiędzy kamienicami nr 32 i 33 (nieco przed linią pierzei), znajdowała się budowla o nieokreślonym przeznaczeniu, jak i kształcie. Niemal na jej miejscu został następnie wzniesiony drewniany w konstrukcji ryglowej, podpiwniczony budynek o długości 6 metrów, za którym znajdował się budynek gospodarczy wzniesiony również w konstrukcji ryglowej, o długości ok. 7–8 metrów i zagłębieniu 1,4 metrów. Budynek spłonął w krótkim czasie po wzniesieniu. Przed budynkiem głównym, stojącym między działkami 32 i 33, usytuowany był ok. 6,5 metra na zachód od linii zabudowy pierzei budynek o funkcji handlowej, o długości ok. 4,35 metra i zagłębieniu 0,3 metra. Za budynkiem gospodarczym znajdowały się dwie inne konstrukcje drewniane. Wszystkie budynki spłonęły w tym samym czasie. Po roku 1223 u wylotu dzisiejszej ulicy Kurzy Targ, wzniesiono kolejny budynek mający przedproże o szerokości 2,8 metra. W połowie XIII wieku zaczął kształtować się drewniany trakt łączący Rynek z ulicą Szewską.
Do najstarszych kamienic w pierzei należą narożne kamienica nr 33 i nr 41 „Pod Złotym Psem”, a ich powstanie datuje się na koniec XIII wieku. Pozostałe kamienice zostały wzniesione w XIV i XV wieku. W okresie renesansu, w 1523 roku, poddano gruntownej przebudowie kamienicę nr 29 „Pod Złotą Koroną”. Budynek, za sprawą prawdopodobnie włoskiego budowniczego Vincenzia da Parmataro zyskał cechy architektury lombardzkiego "quattrocenta". Powstał wówczas budynek dwuczłonowy na planie wydłużonego prostokąta z dziedzińcem wewnętrznym. Rynkowe skrzydło narożne miało cztery kondygnacje o dwóch traktach z sienią przelotową pośrodku oraz sześcioosiową fasadę od strony Rynku i trzyosiową fasadę od strony południowej. W 1713 roku gruntowny remont przeprowadzono w najstarszej kamienicy w tej części pierzei Rynku, w kamienicy „Pod Złotym Psem” nadając jej barokowy wygląd z początkowo jedno, a następnie dwukondygnacyjnym wykuszem przykrytym cebulastym daszkiem w osi środkowej. Pod koniec XVIII wieku fasady niektórych kamienic zaczęto dostosowywać do nowego stylu klasycystycznego. Ten proces rozpoczęto od fasad kamienic nr 42 i 58, by w roku 1794 przebudować drugą najstarszą kamienicę w pierzei wschodniej – kamienicę nr 33. Jej projektantem był Carl Gotthard Langhans. Czterokondygnacyjny budynek otrzymał na wysokości parteru charakterystyczne szerokie boniowane pasy, a na kolejnych piętrach węższe. W trzeciej ćwierci XIX wieku wiele kamienic uległo przebudowie lub znacznym zmianom wyglądu elewacji w tym kamienice nr 32, 38 i 40. Fasadom nadano neorenesansowy wygląd; zwłaszcza wykusz zakończony wieżyczką w kamienicy nr 32 wyróżniał się swoją formą. Olgierd Czerner spośród kamienic przechodzących przemianę z tego okresu wyróżnia projekt elewacji kamienicy nr 34. Zaprojektowana w 1866 roku nowa fasada kamienicy nawiązywała do stylu neoromańsko-neogotyckiej, a swoją formą budynek miał nawiązywać do architektury XIII-wiecznej. Kamienica miała mieć trzy kondygnacje z czwartą należącą do strefy szczytowej. Boki szczytu miały nawiązywać do architektury romańsko-gotyckiej w Lombardii. Projekt ten nie został zrealizowany. W latach 1876–1895 wyburzono kamienice nr 31 i 35, a w ich miejsce wzniesiono kamienice o formach neobarokowych. W 1884 roku wykonano nadbudowę na wykuszu kamienicy nr 41. Na przełomie XIX i XX wieku, gdy zaczęto stosować konstrukcje stalowe wyburzono kolejne kamienice nr 29, 30, 31 (ponownie), 32, 34, 36, 37, 39 i 40. W miejsce m.in. kamienic 31 i 32, w 1904 roku wzniesiono największy wówczas dom handlowy we Wrocławiu Dom towarowy Gebrüder Barasch. Na potrzeby nowego domu handlowego „Gersona Fränkla” połączono wówczas posesje 36 i 37, a w miejsce kamienic 39 i 40 wzniesiono jeden dom handlowy „Louis Lewy”. W tym samym okresie kamienicom nr 30 i 34 przebudowano fasady i nadano im formy neobarokowe, a w roku 1896 na fasadę kamienicy nr 33 przeniesiono renesansowy portal dotychczas znajdujący się na dziedzińcu budynku.
Podczas działań wojennych w 1945 roku w fasadzie wschodniej uległo zniszczeniu kilka kamienic: 36/37, 35 i 41, a wypaleniu uległy domy nr 29, 39 i 40. W 1950 roku odbudowano kamienice 36/37 jako pierwsze ze wszystkich kamienic w Rynku. Kamienica nr 29 została odbudowana w latach 1957–1960. Jej projektantem był Zbigniew Politowski i Stanisław Zakrzewski. Budynek został odbudowany na wzór kamienicy sprzed 1906 roku, z attyką i z renesansowym portalem przeniesionym z kamienicy stojącej przy ul. Kazimierza Wielkiego 28. Po roku 1956 dokonano remontu kamienicy nr 38.
Kamienice:
Pierzeja północna.
Pierzeja północna obejmuje kamienice od numeru 42 do 60. Dawniej określana była jako „Strona Targu Łakoci” ("Naschmarkt-Seite"), a jej nazwa pochodziła od towarów sprzedawanych po tej stronie rynku (towary spożywcze, owoce, tłuszcze). Najstarszym budynkiem w pierzei północnej jest kamienica nr 52 „Pod Złotą Kotwicą” i kamienica nr 43 „Pod Złotym Pelikanem” z drugiej połowy XIII wieku. Z tego samego okresu pochodzą kamienice nr 48 i 49, które powstały z podziału jednego budynku.
Rozplanowanie pomieszczeń w kamienicy nr 52 było podobne do tych z kamienicy nr 8: jedno pomieszczenie było przykryte stropem, a obok znajdowało się drugie, o 1/3 mniejsze. Kamienica została wzniesiona prawdopodobnie w drugiej połowie XIII wieku. W połowie XIV wieku z dużego pomieszczenia wydzielono sień i dodano tylny węższy trakt. Z końca XIII wieku pochodzi również kamienica nr 48 „Pod Głową św. Jana”, kamienica nr 49, kamienica nr 58 „Pod Złotą Palmą”, kamienica nr 59 „Pod Czarnym Orłem” oraz kamienica nr 60. Pozostałe kamienice były wznoszone w XIV i XV wieku. Jednym z najwęższych domów w Rynku była kamienica nr 55; miała dwie osie okienne zakończone dwukondygnacyjnym szczytem. W 1672 roku fasada kamienicy nr 46 zyskała nowy, barokowy wygląd; również jej wnętrza zostały przebudowane na styl barokowo-klasycyzujący. Formy stylu klasycystycznego po raz pierwszy zastosowano w roku 1775 podczas przebudowy fasady kamienicy „Pod Złotą Trójcą Świętą”(nr 42). Nadano jej wówczas formę trzykondygnacyjnej kamienicy z dwukondygnacyjnym poddaszem pokryta mansardowym dachem. Kolejną kamienicą przebudowaną w tym stylu była kamienica „Pod Złotą Palmą” (w 1780 roku). W trzeciej ćwierci XIX wieku, w wyniku coraz zamożniejszej części właścicieli kamienic budujących swoje majątki na rozwijającym się przemyśle i handlu, wiele kamienic uległo przebudowie lub znacznym zmianom wyglądu elewacji. Wśród nich były kamienice nr 45, 47, 49, 51, 57 oraz 60 (zmiana elewacji). Przebudowy zmierzające do powiększenia w przyziemiu pomieszczeń handlowych były utrzymane w duchu spokojnego neorenesansu. W latach 1876–1895 całkowicie wyburzono kamienice nr 43, 48 i 52. W ich miejsce wzniesiono kamienice w formach neorenesansowych (nr 48) lub eklektycznych jak kamienice nr 43 i 52. Na przełomie XIX i XX wieku zaczęto stosować konstrukcje stalowe, co pozwoliło na wznoszenie budynków o cienkich stropach i wielkich otworach okiennych. W tym okresie wyburzeniu uległy kamienice nr 50, 56 i 57 oraz ponownie domy nr 48 i 49. Nowym budynkom mających funkcje domów handlowych, nadano już formy eklektyczne (z wyjątkiem kamienicy 50), a ich mury oparto na konstrukcjach stalowych. Fasada kamienicy nr 48 „Pod Głową św. Jana” została zmieniona w duchu akademickiego modernizmu. Jej projektantem, podobnie jak i kamienicy 48 i 49 było biuro Schlesinger &amp; Benedict.
Podczas działań wojennych w 1945 roku, w fasadzie północnej doszczętnie zniszczone zostały kamienice nr 51, 55, 56 i 57 oraz szczyty kamienic nr 44, 53 i 54; domy nr 42 i 43 uległy wypaleniu. W latach 1952–1953, pod okiem architekta Emila Kaliskiego, przygotowano projekt odbudowy kamienic 42 i 43, a w latach 1954–1955 zrealizowano ich odbudowę. W roku 1953 architekt Witold Skowronek przygotował projekt odbudowy kamienicy nr 44, a Edmund Małachowicz kamienicy nr 51. W 1955 roku, w warszawskim biurze Pracowni Konserwacji Zabytków, pod okiem architekta Jacka Cydzika przygotowano odbudowę kamienic 53-57. Po roku 1956 dokonano kolejnych kapitalnych remontów budynków (kamienica nr 45, 46, 47, 59) lub je rozebrano i ponownie odbudowano (kamienica nr 52).
Kamienice:
Domy altarystów.
Północno-zachodni narożnik Rynku wychodził niegdyś na cmentarz otaczający kościół św. Elżbiety wzniesiony przed 1254 rokiem. Na jego terenie, wzdłuż ulicy Odrzańskiej i św. Mikołaja, wzniesiono w średniowieczu jednotraktowe domy dla służby kościelnej (altarystów). Ich rozbudowa miała miejsce w okresie baroku i renesansu. Kamienice w narożniku połączono w 1728 roku barokowym portalem autorstwa architekta Christopha Hacknera. Do czasów obecnych zachowały się trzy narożne kamienice.
Handel w Rynku.
Targi i pomniejszy handel na Rynku.
Najstarsze kramy kupieckie, jakie zostały odnalezione w wyniku prac archeologicznych znajdowały się w południowej części pierzei zachodniej i stały równolegle do niej. Pochodziły one z końca XIII i początku XIV wieku. Ich ściany prawdopodobnie były wzniesione w konstrukcji międzysłupowej i szkieletowej. Podłoże stanowiła podsypka z piasku, a na niej była ułożona podłoga z dranic lub z otoczaków. Długość tych budynków sięgała czterech i pół metra.
W południowo-zachodnim narożniku linia zabudowy bloku śródrynkowego jest wycofana, znajdował się tam do połowy XVIII wieku targ rybny, na którym od przynajmniej 1417 stały budy śledziarzy i solarzy. W XVI wieku budy zostały przeniesione na plac Solny (solarzy) i na pl. Nowy Targ (śledziarzy), choć na samym placu budy handlowe nadal stały, co skwapliwie zaznaczano na planach Rynku do początku XIX wieku. Na ostatnich planach były to budy ustawione w cztery rzędy koryt, prostopadle do Ratusza. Od 1745 w tym miejscu wzniesiono odwach, w 1788 zastąpiony nowszym obiektem.
W zachodniej części Rynku znajdował się Targ Wełny. Składowano tam towary tranzytowe, m.in. śledzie, ołów, sól kamienną, ałun, miedź, siarkę, śliwki na wozach i w beczkach, a głównie bele z wełną. W jej północnym krańcu, w pobliżu kościoła św. Elżbiety, na tzw. „tendilmarkt” handlowano starociami.
W północnej części Rynku znajdował się Targ Łakoci, gdzie sprzedawano towary spożywcze, owoce, tłuszcze i noże oraz otręby (przy wylocie ulicy Więziennej), oraz budy z sadłem. Narożnik u wylotu ulic Wojciecha i Kuźniczej nazywano Narożnikiem Miodowym. W tej części Rynku odbywały się cotygodniowe targi i jarmarki, w tym najstarsze roczne jarmarki: świętojański datowany od XI wieku, jarmark w śródpościu odnotowany już w 1337 roku, na którym kupcy mogli sprzedawać towary bez opłat celnych; jarmark ustanowiony był przez Jana Luksemburskiego, jarmark na św. Elżbietę (od 1374 roku, przypadający na 19 listopada) ustanowiony przez Karola IV, jarmark na św. Bartłomieja (od 24 sierpnia 1412), na Podwyższenie Krzyża (od 14 września 1481) i czternaście innych jarmarków. U wylotu ulicy Więziennej znajdował się Targ Otrąb (w początku XVI wieku), a od XVII wieku, Mały Targ. W północno-wschodnim narożniku sprzedawano różne błyskotki i drobiazgi m.in. lusterka, spinki, kostki do gry.
We wschodniej części Rynku znajdowało się najwięcej kramów. Były to kramy partaczy, wzmiankowane już w 1309 roku, stojące równolegle, najbliżej do tretu w podwójnym rzędzie; kramy białoskórników stojące naprzeciwko kamienic nr 36, 37 i 38; kramy grzebieniarzy, tokarzy i pończoszników stojące naprzeciwko kamienic nr 29–32 i u wylotu ulicy Kurzy Targ; kramy rękawiczników przy wylotach z Sukiennic. W południowo-wschodnim narożniku placu znajdowały się kramy iglarzy, handlujących nićmi, kapeluszników, blacharzy i szczotkarzy. Mały placyk u wylotu ulic Oławskiej i Świdnickiej, zwany był Targiem Zbożowym (lub Narożnikiem Ziarna, Róg Ziarna).
Uliczka łącząca Rynek z kościołem Św. Marii Magdaleny wymieniana była w dokumentach pod nazwą Targ Ptasi (w XIII wieku) lub Kurzy Targ (od 1377 lub 1396) (obecnie jest to ulica Kurzy Targ); sprzedawano na niej mleko, warzywa, owoce, różne przysmaki, cebulę, dziczyznę, wszelkiego rodzaju drób oraz książki i kwiaty, od czego wzięła się kolejna nazwa Targ Wieńców i od której nazwano jedną z najstarszych aptek w Polsce: „Aptekę Pod Targiem Wieńców” (inne nazwy »Apteka Targu Wiankowego«, „Apteka Pod Podwójnym Złotym Orłem”) datowaną na drugą połowę XIII wieku.
W XVIII i XIX wieku handel po stronie zachodniej i północnej znacznie się zmniejszył. Stragany i kramy pojawiały się tu już tylko z okazji dni targowych. Stałe kramy w dużej ilości znajdowały się po stronie wschodniej, na południe od Ratusza i na Targu Rybnym. Na podstawie planu Rynku z 1894 roku sporządzonego przez H. Markgrafa, w sumie bud i straganów w tym okresie było 320. Z biegiem kolejnych lat budy były stopniowo wykupywane przez miasto i likwidowane. W 1934 było ich tylko trzydzieści trzy. W XX wieku handel na Rynku koncentrował się głównie w domach handlowych, nowoczesnych sklepach i w halach targowych.
Po 1945 roku znaczna część kamienic uległa zniszczeniu lub wypaleniu. W latach 1949–1952 rozpoczęto prace rekonstrukcyjne, a w ich założeniu było odbudowanie lub wyremontowanie starych budynków na potrzeby głównie mieszkaniowe, a w przyziemiu na cele usługowe z wyjątkiem trzech kamienic: nr 29, kamienic tretu nr 23–27 i domki tretu 7/8. W kamienicach powstawały lokale sklepowe, gastronomiczne i usługowe. Pomieszczenia piwniczne i pierwszego piętra w kamienicy nr 19 były zaprojektowane pod potrzeby antykwariatu, ale ostatecznie powstała tam herbaciarnia. W kamienicy nr 8 zachowano wiele elementów gotyckich, a w jej przyziemiu znajdowała się księgarnia.
Domy handlowe.
Na przełomie XIX i XX wieku w Rynku zaczęto wyburzać starsze kamienice, a w ich miejsce wznosić nowe kamienice pełniące funkcje domów handlowych. Powstało wówczas osiemnaście domów handlowych lub towarowych; największym z nich był Dom towarowy Braci Barasch (obecnie Dom Handlowy „Feniks”).
Instytucje bankowe.
Pierwsze instytucje bankowe zostały ulokowane we Wrocławiu w średniowieczu; były to najczęściej ekspozytury domów kupieckich oraz domy handlowe spółek kupiecko-bankierskich. We Wrocławiu znaczenia nabierała wrocławska giełda towarowa mieszcząca się w budynku Gildii Kupieckiej. Do końca XVII wieku większość instytucji bankowych swoje siedziby miały w prywatnych domach lub pałacach miejskich. W XIX wieku rozpoczęto wznoszenie osobnych budynków publicznych m.in. z przeznaczeniem na siedziby banków. Do lat 50. XIX wieku we Wrocławiu działały dwa banki publiczne – Bank Królewski (założony w 1765 roku) i Ziemstwo Śląskie oraz kilka firm bankowo-handlowych. Działalność banków ograniczała się wówczas na działaniach kantorowych (wymianie walut) i depozytowych. Większość banków koncentrowała się w Rynku oraz w jego sąsiednich ulicach: Karola Szajnochy, Pławskiej, Świdnickiej i Wita Stwosza. Do 1945 roku w kamienicach przyrynkowych swoje siedziby miało, w różnym okresie, dziesięć instytucji bankowych.
Po 1945 roku w Rynku swoje siedziby lub placówki miały lub mają: Bank Zachodni WBK, od 2018 Santander Bank Polska w kamienicy nr 9/11, Powszechna Kasa Oszczędności, a następnie PKO Bank Polski S.A. w kamienicy nr 33, w dawnym "Bankhaus Ernst Heimann" oraz Bank Polskiej Spółdzielczości S.A. (Rynek 34), Bank Pocztowy S.A.  – Kredyty i ubezpieczenia (Rynek 28) i Bank PKO S.A. (dawniej Hypo-Bank Polska SA.) w kamienicy Rynek 1.
Komunikacja na Rynku.
10 maja 1840 roku rynek wrocławski został połączony pierwszym omnibusem konnym z podwrocławskimi wówczas Popowicami i Szczytnikami. Linię obsługiwała firma Conrada Kisslinga ("Conrad Kißling"), właściciela również kilku piwiarni, m.in. znajdującej się w kamienicy nr 1 w Rynku i browaru we Wrocławiu. 17 listopada uruchomiona została regularna linia omnibusa na trasie od Bramy Mikołajskiej, przez Rynek, do Bramy Oławskiej i z powrotem. W tym samym roku w listopadzie uruchomiono dwie kolejne linie obsługiwane przez firmę Juliusa Langego: pierwsza łączyła dzisiejszy pl. Kościuszki przez Rynek z Zatumiem, druga łączyła Przedmieścia Mikołajskie, Rynek i Przedmieście Oławskie. W 1841 roku linie omnibusów zostały zlikwidowane, a ich ponowne pojawienie się datuje się na rok 1862, od kiedy kursowały na różnych liniach do I wojny światowej. Stałe połączenie Rynku z pozostałą częścią miasta miało miejsce w 1877 roku, kiedy to Wrocławskie Towarzystwo Kolei Ulicznej (Breslauer Straßen-Eisenbahn-Gesellschaft BSEG) uruchomiło konne tramwaje miejskie.
14 czerwca 1893 roku (Czerner podaje datę 1891) firma AEG uruchomiła pierwsze tramwaje elektryczne na trzech liniach, a jedna z nich łączyła Rynek z cmentarzem na Grabiszyńskiej. W XX wieku tory prowadziły wokół rynku otaczając wewnętrzny tret. W kolejnych latach, z powodu dużych wstrząsów, wymieniono nawierzchnię Rynku na amortyzujący bruk drewniany. Po I wojnie światowej, gdy transport kołowy nabierał coraz większego znaczenia, powstały różne projekty mające usprawnić komunikację w Rynku, jak i wokół niego. Jeden z projektów autorstwa H.L. Sierksa zakładał powstanie dwupoziomowych skrzyżowań ruchu kołowego w narożnikach Rynku i wzniesienie ramp w kierunkach wschód-zachód; sklepy w pierzejach północnej i południowej miały być powiększone i wypełniać dodatkowo przestrzeń pod estakadą. Inna koncepcja zakładała wybudowanie metra łączącego Rynek z trzema węzłami kolejowymi Wrocławia: Głównym, Świebodzkim i Nadodrzańskim.
Po roku 1945 przez Rynek nadal przechodziły linie tramwajowe. Pierwszą linię, nr 3, uruchomiono 22 listopada 1945 roku i łączyła ona Rynek z ulicą Legnicką. W 1946 roku uruchomiono kolejne połączenia Rynku z innymi częściami miasta: linia nr 4 łączyła Rynek z cmentarzem przy ul. Grabiszyńskiej, linia nr 5 Rynek z ul. Krakowską, a linia nr 7 miała trasę Rynek – Świdnicka – Powstańców Śl. – Krzyki. W 1947 roku uruchomiono linię nr 12 łączącą Rynek z Sępolnem, a w 1948 linię 14 łączącą Rynek z Grabiszynkiem. W 1978 roku linie tramwajowe przecinające Rynek zostały przeniesione na ul. Kazimierza.
Od chwili pojawienia się pojazdów samochodowych, mogły one wjeżdżać na Rynek. Wokół Ratusza przebiegały ulice. W części zachodniej znajdował się plac parkingowy dla wszelkich pojazdów, w tym autokarów. Na Rynku, w jego zachodniej części do 1973 roku znajdowała się stacja paliw. Po gruntownym remoncie nawierzchni w Rynku w latach 1995–1997 zamknięto w jego obrębie ruch kołowy.
Obiekty kulturalne na wrocławskim Rynku.
Biblioteki.
W kamienicy nr 58 „Pod Złotą Palmą” od 1948 roku znajduje się siedziba Dolnośląskiej Biblioteki Publicznej im. Tadeusza Mikulskiego.

</doc>
<doc id="208622" url="https://pl.wikipedia.org/wiki?curid=208622" title="Gmina Habo">
Gmina Habo

Gmina Habo (szw. "Habo kommun") – gmina w Szwecji, w regionie Jönköping, siedzibą jej władz jest Habo.
Pod względem zaludnienia Habo jest 223. gminą w Szwecji. Zamieszkuje ją 9758 osób, z czego 49,29% to kobiety (4810) i 50,71% to mężczyźni (4948). W gminie zameldowanych jest 211 cudzoziemców. Na każdy kilometr kwadratowy przypada 29,57 mieszkańca. Pod względem wielkości gmina zajmuje 221. miejsce.

</doc>
<doc id="208623" url="https://pl.wikipedia.org/wiki?curid=208623" title="Gmina Håbo">
Gmina Håbo

Gmina Håbo (szw. "Håbo kommun") – gmina w Szwecji, w regionie Uppsala, z siedzibą w Bålsta.
Pod względem zaludnienia Håbo jest 129. gminą w Szwecji. Zamieszkuje ją 18 378 osób, z czego 49,4% to kobiety (9078) i 50,6% to mężczyźni (9300). W gminie zameldowanych jest 1023 cudzoziemców. Na każdy kilometr kwadratowy przypada 129,42 mieszkańca. Pod względem wielkości gmina zajmuje 265. miejsce.
Miejscowości.
Miejscowości ("tätort") w gminie Håbo według liczby mieszkańców w 2010:
Bålsta 14 147 mieszkańców
Slottsskogen 1492 mieszkańców
Råby 885 mieszkańców
Söderskogen 378 mieszkańców
Krägga 331 mieszkańców
Häggeby och Vreta 224 mieszkańców

</doc>
<doc id="208624" url="https://pl.wikipedia.org/wiki?curid=208624" title="Gmina Hagfors">
Gmina Hagfors

Gmina Hagfors (szw. "Hagfors kommun") – gmina w Szwecji, w regionie Värmland, z siedzibą w Hagfors.
Pod względem zaludnienia Hagfors jest 164. gminą w Szwecji. Zamieszkuje ją 13 496 osób, z czego 49,66% to kobiety (6702) i 50,34% to mężczyźni (6794). W gminie zameldowanych jest 431 cudzoziemców. Na każdy kilometr kwadratowy przypada 7,36 mieszkańca. Pod względem wielkości gmina zajmuje 45. miejsce.

</doc>
<doc id="208625" url="https://pl.wikipedia.org/wiki?curid=208625" title="Gmina Halmstad">
Gmina Halmstad

Gmina Halmstad (szw. "Halmstads kommun") – gmina w Szwecji, w regionie administracyjnym ("län") Halland. Siedzibą władz gminy ("centralort") jest Halmstad.
Geografia.
Gmina Halmstad jest położona w południowej części prowincji historycznej ("landskap") Halland. Graniczy z gminami (w kolejności od kierunku północnego):
Powierzchnia.
Według danych pochodzących z 2016 r. całkowita powierzchnia gminy (bez obszaru morskiego) wynosi łącznie 1030,95 km² (119. pod względem powierzchni z 290 gmin Szwecji), z czego:
Do gminy Halmstad zalicza się także 668,94 km² obszaru morskiego.
Demografia.
31 grudnia 2015 r. gmina Halmstad liczyła 96 952 mieszkańców (19. pod względem zaludnienia), gęstość zaludnienia wynosiła 95,62 mieszkańca na km² (55. pod względem gęstości zaludnienia).
Struktura demograficzna (1 listopada 2015):
Miejscowości.
Miejscowości ("tätort") gminy Halmstad (2010):
Wybory.
Wyniki wyborów do rady gminy Halmstad ("kommunfullmäktige") 2014 r.:
Współpraca zagraniczna.
Miasta partnerskie gminy Halmstad:

</doc>
<doc id="208626" url="https://pl.wikipedia.org/wiki?curid=208626" title="Gmina Hammarö">
Gmina Hammarö

Gmina Hammarö (szw. "Hammarö kommun") – gmina w Szwecji, w regionie Värmland, z siedzibą w Skoghall.
Pod względem zaludnienia Hammarö jest 152. gminą w Szwecji. Zamieszkuje ją 14 390 osób, z czego 49,69% to kobiety (7151) i 50,31% to mężczyźni (7239). W gminie zameldowanych jest 313 cudzoziemców. Na każdy kilometr kwadratowy przypada 256,96 mieszkańca. Pod względem wielkości gmina zajmuje 279. miejsce.

</doc>
<doc id="208627" url="https://pl.wikipedia.org/wiki?curid=208627" title="Gmina Haninge">
Gmina Haninge

Gmina Haninge (szw. "Haninge kommun") – gmina w Szwecji, w regionie Sztokholm, z siedzibą w Handen.
Pod względem zaludnienia Haninge jest 27. gminą w Szwecji. Zamieszkuje ją 71 355 osób, z czego 50,07% to kobiety (35 724) i 49,93% to mężczyźni (35 631). W gminie zameldowanych jest 6125 cudzoziemców. Na każdy kilometr kwadratowy przypada 157,17 mieszkańca. Pod względem wielkości gmina zajmuje 183. miejsce.

</doc>
<doc id="208628" url="https://pl.wikipedia.org/wiki?curid=208628" title="Gmina Haparanda">
Gmina Haparanda

Gmina Haparanda (szw. "Haparanda kommun") – gmina w Szwecji położona w regionie Norrbotten. Siedzibą jej władz jest Haparanda.
Pod względem zaludnienia Haparanda jest 213. gminą w Szwecji. Zamieszkuje ją 10 208 osób, z czego 48,71% to kobiety (4972) i 51,29% to mężczyźni (5236). W gminie zameldowanych jest 2987 cudzoziemców. Na każdy kilometr kwadratowy przypada 11,12 mieszkańca. Pod względem wielkości gmina zajmuje 115. miejsce.

</doc>
<doc id="208629" url="https://pl.wikipedia.org/wiki?curid=208629" title="Gmina Härjedalen">
Gmina Härjedalen

Gmina Härjedalen (szw. "Härjedalens kommun") – gmina w Szwecji, w regionie Jämtland, siedzibą jej władz jest Sveg.
Pod względem zaludnienia Härjedalen jest 198. gminą w Szwecji. Zamieszkuje ją 10 951 osób, z czego 49,15% to kobiety (5382) i 50,85% to mężczyźni (5569). W gminie zameldowanych jest 277 cudzoziemców. Na każdy kilometr kwadratowy przypada 0,96 mieszkańca. Pod względem wielkości gmina zajmuje 5. miejsce.

</doc>
<doc id="208630" url="https://pl.wikipedia.org/wiki?curid=208630" title="Gmina Hässleholm">
Gmina Hässleholm

Gmina Hässleholm (szw. "Hässleholms kommun") – gmina w Szwecji, w regionie Skania, z siedzibą w Hässleholm.
Pod względem zaludnienia Hässleholm jest 46. gminą w Szwecji. Zamieszkuje ją 48 945 osób, z czego 50,23% to kobiety (24 587) i 49,77% to mężczyźni (24 358). W gminie zameldowanych jest 1797 cudzoziemców. Na każdy kilometr kwadratowy przypada 37,24 mieszkańca. Pod względem wielkości gmina zajmuje 75. miejsce.

</doc>
<doc id="208631" url="https://pl.wikipedia.org/wiki?curid=208631" title="Gmina Hedemora">
Gmina Hedemora

Gmina Hedemora (szw. "Hedemora kommun") – gmina w Szwecji, w regionie Dalarna, siedzibą jej władz jest Hedemora.
Pod względem zaludnienia Hedemora jest 141. gminą w Szwecji. Zamieszkuje ją 15 506 osób, z czego 50,4% to kobiety (7815) i 49,6% to mężczyźni (7691). W gminie zameldowanych jest 519 cudzoziemców. Na każdy kilometr kwadratowy przypada 18,5 mieszkańca. Pod względem wielkości gmina zajmuje 122. miejsce.

</doc>
<doc id="208632" url="https://pl.wikipedia.org/wiki?curid=208632" title="Gmina Helsingborg">
Gmina Helsingborg

Gmina miejska Helsingborg (lub "miasto Helsingborg"; szw. "Helsingborgs kommun" alt. "Helsingborgs stad") – gmina w Szwecji, w regionie Skania, z siedzibą w Helsingborgu.
Pod względem zaludnienia Helsingborg jest 9. gminą w Szwecji. Zamieszkuje ją 121 179 osób, z czego 51,46% to kobiety (62 353) i 48,54% to mężczyźni (58 826). W gminie zameldowanych jest 7373 cudzoziemców. Na każdy kilometr kwadratowy przypada 284,63 mieszkańca. Pod względem wielkości gmina zajmuje 218. miejsce.

</doc>
<doc id="208633" url="https://pl.wikipedia.org/wiki?curid=208633" title="Gmina Hofors">
Gmina Hofors

Gmina Hofors (szw. "Hofors kommun") – gmina w Szwecji, w regionie Gävleborg, siedzibą jej władz jest Hofors.
Pod względem zaludnienia Hofors jest 212. gminą w Szwecji. Zamieszkuje ją 10 237 osób, z czego 49,39% to kobiety (5056) i 50,61% to mężczyźni (5181). W gminie zameldowanych jest 478 cudzoziemców. Na każdy kilometr kwadratowy przypada 24,97 mieszkańca. Pod względem wielkości gmina zajmuje 198. miejsce.

</doc>
<doc id="208634" url="https://pl.wikipedia.org/wiki?curid=208634" title="Gmina Höganäs">
Gmina Höganäs

Gmina Höganäs (szw. "Höganäs kommun") – gmina w Szwecji, w regionie Skania, z siedzibą w Höganäs.
Gminę zamieszkuje 23 135 osób, z czego 50,94% to kobiety (11 785) i 49,06% to mężczyźni (11 350). W gminie zameldowanych jest 775 cudzoziemców. Na każdy kilometr kwadratowy przypada 160,66 mieszkańca. Pod względem wielkości gmina zajmuje 262. miejsce.

</doc>
<doc id="208635" url="https://pl.wikipedia.org/wiki?curid=208635" title="Gmina Högsby">
Gmina Högsby

Gmina Högsby (szw. "Högsby kommun") – gmina w Szwecji, w regionie Kalmar, siedzibą jej władz jest Högsby.
Pod względem zaludnienia Högsby jest 265. gminą w Szwecji. Zamieszkuje ją 6244 osób, z czego 49,2% to kobiety (3072) i 50,8% to mężczyźni (3172). W gminie zameldowanych jest 417 cudzoziemców. Na każdy kilometr kwadratowy przypada 8,28 mieszkańca. Pod względem wielkości gmina zajmuje 130. miejsce.

</doc>
<doc id="208636" url="https://pl.wikipedia.org/wiki?curid=208636" title="Gmina Höör">
Gmina Höör

Gmina Höör (szw. "Höörs kommun") – gmina w Szwecji, w regionie Skania, z siedzibą w Höör.
Pod względem zaludnienia Höör jest 152. gminą w Szwecji. Zamieszkuje ją 14 520 osób, z czego 50,21% to kobiety (7290) i 49,79% to mężczyźni (7230). W gminie zameldowanych jest 594 cudzoziemców. Na każdy kilometr kwadratowy przypada 45,14 mieszkańca. Pod względem wielkości gmina zajmuje 230. miejsce.

</doc>
<doc id="208637" url="https://pl.wikipedia.org/wiki?curid=208637" title="Gmina Hörby">
Gmina Hörby

Gmina Hörby (szw. "Hörby kommun") – gmina w Szwecji, w regionie Skania, z siedzibą w Hörby.
Pod względem zaludnienia Hörby jest 158. gminą w Szwecji. Zamieszkuje ją 14 216 osób, z czego 50,09% to kobiety (7121) i 49,91% to mężczyźni (7095). W gminie zameldowanych jest 568 cudzoziemców. Na każdy kilometr kwadratowy przypada 32,67 mieszkańca. Pod względem wielkości gmina zajmuje 193. miejsce.

</doc>
<doc id="208638" url="https://pl.wikipedia.org/wiki?curid=208638" title="Gmina Huddinge">
Gmina Huddinge

Gmina Huddinge (szw. "Huddinge kommun") – gmina w Szwecji, w regionie Sztokholm, z siedzibą w Huddinge.
Pod względem zaludnienia Huddinge jest 18. gminą w Szwecji. Zamieszkuje ją 87 681 osób, z czego 50,33% to kobiety (44 134) i 49,67% to mężczyźni (43 547). W gminie zameldowanych jest 9218 cudzoziemców. Na każdy kilometr kwadratowy przypada 759,63 mieszkańca. Pod względem wielkości gmina zajmuje 269. miejsce.

</doc>
<doc id="208639" url="https://pl.wikipedia.org/wiki?curid=208639" title="Gmina Hudiksvall">
Gmina Hudiksvall

Gmina Hudiksvall (szw. "Hudiksvalls kommun") – gmina w Szwecji, w regionie Gävleborg, siedzibą jej władz jest Hudiksvall.
Pod względem zaludnienia Hudiksvall jest 61. gminą w Szwecji. Zamieszkuje ją 36 970 osób, z czego 50,62% to kobiety (18 713) i 49,38% to mężczyźni (18 257). W gminie zameldowanych jest 820 cudzoziemców. Na każdy kilometr kwadratowy przypada 14,81 mieszkańca. Pod względem wielkości gmina zajmuje 35. miejsce.

</doc>
<doc id="208640" url="https://pl.wikipedia.org/wiki?curid=208640" title="Gmina Hultsfred">
Gmina Hultsfred

Gmina Hultsfred (szw. "Hultsfreds kommun") – gmina w Szwecji, w regionie Kalmar, siedzibą jej władz jest Hultsfred.
Pod względem zaludnienia Hultsfred jest 150. gminą w Szwecji. Zamieszkuje ją 14 591 osób, z czego 49,52% to kobiety (7225) i 50,48% to mężczyźni (7366). W gminie zameldowanych jest 606 cudzoziemców. Na każdy kilometr kwadratowy przypada 12,97 mieszkańca. Pod względem wielkości gmina zajmuje 91. miejsce.

</doc>
<doc id="208641" url="https://pl.wikipedia.org/wiki?curid=208641" title="Gmina Hylte">
Gmina Hylte

Gmina Hylte (szw. "Hylte kommun") – gmina w Szwecji, w regionie Halland, siedzibą jej władz jest Hyltebruk.
Pod względem zaludnienia Hylte jest 208. gminą w Szwecji. Zamieszkuje ją 10 432 osób, z czego 48,93% to kobiety (5104) i 51,07% to mężczyźni (5328). W gminie zameldowanych jest 599 cudzoziemców. Na każdy kilometr kwadratowy przypada 10,98 mieszkańca. Pod względem wielkości gmina zajmuje 111. miejsce.

</doc>
<doc id="208643" url="https://pl.wikipedia.org/wiki?curid=208643" title="Gmina Järfälla">
Gmina Järfälla

Gmina Järfälla (szw. "Järfälla kommun") – gmina w Szwecji, w regionie Sztokholm, z siedzibą w Jakobsberg. Inne miejscowości w Järfälla to Barkarby, Kallhäll, Skälby, Stäket i Viksjö.
Pod względem zaludnienia Järfälla jest 29. gminą w Szwecji. Zamieszkuje ją 61 564 osób, z czego 50,48% to kobiety (31 079) i 49,52% to mężczyźni (30 485). W gminie zameldowanych jest 4529 cudzoziemców. Na każdy kilometr kwadratowy przypada 1161,58 mieszkańca. Pod względem wielkości gmina zajmuje 282. miejsce.

</doc>
<doc id="208644" url="https://pl.wikipedia.org/wiki?curid=208644" title="Gmina Jokkmokk">
Gmina Jokkmokk

Gmina Jokkmokk (szw. "Jokkmokks kommun") – gmina w Szwecji, w regionie Norrbotten, siedzibą jej władz jest Jokkmokk.
Pod względem zaludnienia Jokkmokk jest 273. gminą w Szwecji. Zamieszkuje ją 5599 osób, z czego 49,37% to kobiety (2764) i 50,63% to mężczyźni (2835). W gminie zameldowanych jest 129 cudzoziemców. Na każdy kilometr kwadratowy przypada 0,31 mieszkańca. Pod względem wielkości gmina zajmuje 2. miejsce.

</doc>
<doc id="208645" url="https://pl.wikipedia.org/wiki?curid=208645" title="Gmina Jönköping">
Gmina Jönköping

Gmina Jönköping (szw. "Jönköpings kommun") – gmina w Szwecji, w regionie Jönköping, siedzibą jej władz jest Jönköping.
Pod względem zaludnienia Jönköping jest 10. gminą w Szwecji. Zamieszkuje ją 119 927 osób, z czego 51,04% to kobiety (61 205) i 48,96% to mężczyźni (58 722). W gminie zameldowanych jest 4327 cudzoziemców. Na każdy kilometr kwadratowy przypada 80,76 mieszkańca. Pod względem wielkości gmina zajmuje 64. miejsce.

</doc>
<doc id="208647" url="https://pl.wikipedia.org/wiki?curid=208647" title="Migowy">
Migowy



</doc>
<doc id="208651" url="https://pl.wikipedia.org/wiki?curid=208651" title="Modlitwa powszechna">
Modlitwa powszechna

Modlitwa powszechna (łac. "Oratio universalis") lub Modlitwa Wiernych (łac. "Oratio fidelium") jest w Kościele katolickim obrządku rzymskiego częścią Liturgii Słowa i stanowi jej zakończenie jako odpowiedź zgromadzenia na usłyszane Boże Słowo. Podczas tej modlitwy przedstawia się Bogu w sposób uroczysty prośby ludu Bożego w różnych potrzebach.
Pochodzi od modlitw zanoszonych przez uczestników Eucharystii już w czasach wczesnego chrześcijaństwa. W wielu obrządkach wschodnich zwyczaj modlitwy w różnych intencjach przekształcił się w bardziej lub mniej liczne litanie (zwane często "ekteniami") wygłaszane przez diakona w różnych momentach liturgii. W obrządku rzymskim tradycja ta zaniknęła. Powrót modlitwy powszechnej nastąpił za sprawą reformy liturgicznej zleconej przez Sobór watykański II. Przyjęła ona formę bardzo podobną jak ta zachowana na Wschodzie - najczęściej ma właśnie litanijną formę. Cechą charakterystyczną modlitwy powszechnej w obrządku rzymskim jest jej duża zmienność, zwykle na różne dni przewiduje się różne formularze tej modlitwy, podczas gdy w większości tradycji wschodnich ektenie pozostają niezmienne albo wprowadza się do nich tylko niewielkie zmiany zależne od okoliczności.
Przebieg modlitwy wiernych jest następujący:
Przewodniczący celebracji z miejsca przewodniczenia rozpoczyna i kończy modlitwę powszechną. Odczytywanie wezwań tej modlitwy nie należy do kapłana. Wezwania wygłasza diakon, a gdy jest nieobecny w jego zastępstwie kantor lub lektor, ewentualnie inny wierny świecki. Czyni się to z ambony lub innego odpowiedniego miejsca. Wezwań nie powinno być więcej niż sześć. Wezwania te winny być zwięzłe i wyrażające błagania całej wspólnoty. Nie należy nadawać im charakteru dydaktycznego, ani wprowadzać dodatkowych treści. Wezwania tej modlitwy mają krótko i jasno określać za kogo, za co lub o co należy się modlić. W modlitwie powszechnej należy uwzględnić następujące intencje:
Na każde wezwanie lud odpowiada wspólną aklamacją, np. "Kyrie eleison" lub "Wysłuchaj nas, Panie".
Zamiast wspólnej aklamacji można zachować chwilę ciszy, albo aklamację poprzedzoną dodatkowym wezwaniem wygłaszać po chwili ciszy.
W modlitwę powszechną wplata się również intencje okolicznościowe – odnoszące się do okoliczności sprawowania mszy. Podczas ślubu zgromadzenie modli się za nowożeńców, w mszy za zmarłych znajdujemy intencję modlitewną za zmarłych itp.
Zasadniczo modlitwa ta winna być śpiewana, o czym w codziennej praktyce często się zapomina. O tym fakcie świadczą zarówno przepisy liturgiczne zawarte we wprowadzeniu do księgi zawierającej formularze modlitwy powszechnej, jak i wymieniona powyżej kolejność osób: gdy nie ma diakona, zastępuje go w pierwszej kolejności kantor.
Błędem jest powierzanie odczytywania wezwań modlitwy powszechnej osobom świeckim niepełniącym żadnych szczególnych funkcji, gdy obecny jest diakon, kantor albo lektor.

</doc>
<doc id="208652" url="https://pl.wikipedia.org/wiki?curid=208652" title="Trójkąt masoński">
Trójkąt masoński

Trójkąt – w masonerii najmniejsza jednostka organizacyjna, nie podstawowa, lecz swoiście ułomna. Gdyby to porównać do prawa handlowego, byłby to odpowiednik tzw. spółki w organizacji. Trójkąt można powołać wówczas, kiedy nie ma możliwości powołania loży, zwłaszcza w pewnym oddaleniu od najbliższych lóż. Trójkąt umożliwia masonom, którzy nie mają blisko swego zamieszkania funkcjonującej loży, utrzymywania stosunków, rozwijanie więzi solidarności i pomocy wzajemnej. Trójkąt jest jednostką przejściową i jest powoływany z myślą o założeniu loży, na co jest określony czas (3 lata). Do jego powołania potrzeba przynajmniej 3 wolnomularzy, w tym przynajmniej jednego w stopniu mistrza. Trójkąt powinien działać na rzecz powołania loży, lecz nie ma prawa wtajemniczać do zakonu wolnomularskiego.

</doc>
<doc id="208653" url="https://pl.wikipedia.org/wiki?curid=208653" title="Torrens (rzeka)">
Torrens (rzeka)

Rzeka Torrens (ang. "River Torrens") – rzeka w południowej Australii. Jej długość wynosi 85 km.
Rozpoczyna swój bieg z obszaru Adelaide Hills w pobliżu Mount Pleasant i płynie na zachód przez Birdwood i Gumeracha, wkracza na teren Adelaide w dzielnicy Athelstone i dalej płynie w kierunku centrum miasta, wzdłuż jej brzegów biegnie tor O-bahn.
Torrens przepływa pomiędzy centrum Adelaide a dzielnicą North Adelaide. Na wysokości centrum miasta znajduje się jaz tworzący małe jezioro. Od tego miejsca rzeka biegnie przez 8 km w kierunku zachodnim, jej ujście znajduje się w Zatoce św. Wincentego.
Warto zwrócić uwagę na to, że w języku angielskim zwyczajowo już nazwa tej rzeki brzmi zawsze "River Torrens", a nie "Torrens River".

</doc>
<doc id="208654" url="https://pl.wikipedia.org/wiki?curid=208654" title="Don Dunstan">
Don Dunstan

Donald Allan Dunstan (ur. 2 września 1926 w Suvie na Fidżi, zm. 6 lutego 1999 w Adelaide w Australii) – australijski polityk Partii Laburzystowskiej, premier Australii Południowej w latach 1967-1968 i 1970-1979.
Życiorys.
Urodził się w australijskiej rodzinie mieszkającej na Fidżi, ale z powodu problemów zdrowotnych przeniósł się do Australii; początkowo mieszkał w Murray Bridge. Studiował prawo na Uniwersytecie Adelajdzkim, gdzie także poznał swoją przyszłą żonę Gretel (z którą miał troje dzieci). Także w czasie studiów został członkiem Australijskiej Partii Pracy. Po ukończeniu studiów powrócił na Fidżi, ale w 1951 już na stałe przeniósł się do Adelajdy.
Karierę polityczną rozpoczął w 1953, kiedy został posłem parlamentu stanowego. W 1965 otrzymał funkcję Prokuratora Generalnego i ministra ds. Aborygenów. Po raz pierwszy został premierem w 1967, ale utracił tę pozycję po przegranych przez laburzystów wyborach w 1968. Po wygranych przez Partię Pracy wyborach w 1970 powtórnie został mianowany na premiera Australii Południowej.
Pod przewodnictwem Dunstana przeprowadzono wiele reform we wtedy bardzo konserwatywnej Australii Południowej. Wprowadzono zakazy przeciwko dyskryminacji kobiet, gejów, a także aborygenów. Dunstan był także bardzo znanym mecenasem sztuki, za jego rządów Adelajda stała się kulturalną stolicą Australii. Był także znakomitym kucharzem, jest jak do tej pory jedynym premierem stanowym w Australii, który wydał książkę kucharską.
W 1974 rozwiódł się ze swoją pierwszą żoną Gretel, a dwa lata później poślubił Adele Koch. Po śmierci jego drugiej żony w 1979, a także z powodu złego stanu zdrowia zrezygnował z funkcji premiera i złożył swój mandat poselski.
W 1986 roku poznał Stepha Chenga, który zamieszkał wraz z nim i z którym w 1994 otworzył restaurację "Don's Table". Spekulowano, że Dunstan był gejem lub biseksualistą, ale sam Dunstan nigdy publicznie nie wypowiadał się na ten temat. Zmarł na raka 6 lutego 1999.

</doc>
<doc id="208658" url="https://pl.wikipedia.org/wiki?curid=208658" title="Specialized Mobile Radio">
Specialized Mobile Radio

SMR (Specialized Mobile Radio) - amerykańska usługa komunikacyjna używana przez policję, karetki pogotowia, taksówki i inne pojazdy służb publicznych. W USA oferuje tę usługę ok. 3 tys. niezależnych operatorów, którzy zapewniają zawsze czynną komunikację podobną do walkie-talkie, ale na znacznie większym obszarze. Najwięcej operatorów SMR jest zgrupowanych w ramach Nextel Communications, który oferuje system na skalę ogólnokrajową.

</doc>
<doc id="208659" url="https://pl.wikipedia.org/wiki?curid=208659" title="Nextel Communications">
Nextel Communications



</doc>
<doc id="208660" url="https://pl.wikipedia.org/wiki?curid=208660" title="Sprint Corporation">
Sprint Corporation

Sprint Nextel – amerykańska firma telekomunikacyjna specjalizująca się w komunikacji bezprzewodowej, powstała w 2005 roku z połączenia dwóch operatorów telefonii komórkowej – Sprinta i Nextela.
Sprint.
Historia firmy zaczęła się w 1899 roku od założenia przez Cleysona Leroya Browna „Brown Telephone Company” w Abilene, niewielkiej miejscowości w Kansas. Spółka była niewielkim operatorem telefonii stacjonarnej konkurującym z Bell System.
W 1938 roku, po wyjściu z bankructwa, spółka zmieniła nazwę na "United Utilities". Rozwijała się prędko dzięki akwizycjom, by w 1972 roku przyjąć nazwę "United Telecommunication". W 1991 przyjęła nazwę "Sprint", a w 1995 weszła na rynek telefonii komórkowej.
Nextel.
Firma powstała w 1987 r. jako "Fleet Call", z siedzibą w miejscowości Reston w stanie Wirginia, oferując początkowo dwukierunkową usługę radiową. W latach 80. i 90. firma nabyła znaczną liczbę operatorów SMR ("Specialized Mobile Radio"), tworząc z nich system ogólnokrajowy. W 1996 wprowadziła technikę "Motorola iDEN" i połączyła przekaz radiowy, komórkowy, wiadomości tekstowe i przesyłanie danych w system Direct Connect – zawsze czynny system połączeń podobny do walkie-talkie. Już jako "Nextel Communications" firma była jednym z pierwszych operatorów komórkowych, który wprowadził ogólnokrajowy mechanizm opłat bez roamingu. W grudniu 2004 r. ogłoszono plan połączenia konkurentów: Nextela i Sprinta. Spółki sfinalizowały połączenie w sierpniu 2005, tworząc "Sprint Nextel".
Połączona spółka notowana jest na giełdzie New York Stock Exchange.

</doc>
<doc id="208664" url="https://pl.wikipedia.org/wiki?curid=208664" title="SMR">
SMR



</doc>
<doc id="208665" url="https://pl.wikipedia.org/wiki?curid=208665" title="SMPTE">
SMPTE



</doc>
<doc id="208666" url="https://pl.wikipedia.org/wiki?curid=208666" title="Society of Motion Picture and Television Engineers">
Society of Motion Picture and Television Engineers

Society of Motion Picture and Television Engineers (SMPTE) – organizacja z siedzibą w White Plains, w stanie Nowy Jork, zajmująca się zagadnieniami filmu i telewizji, skupiająca ok. 9 tys. członków z całego świata. Organizacja przygotowuje standardy i dokumentację związane z produkcją telewizyjną.
Stowarzyszenie, pod pierwotnym skrótem SMPE, zostało założone w 1916 r. przez wynalazcę C. Francisa Jenkinsa, który jeszcze w 1895 r. opracował pierwszy projektor i był posiadaczem patentów dla kamer podwodnych i kamery panoramicznej. Litera T w nazwie została dodana w 1950 r., aby uwzględnić telewizję.
Kod czasowy SMPTE zawiera godziny, minuty, sekundy i ramki na taśmie audio lub wideo, stosowane dla synchronizacji danych.

</doc>
<doc id="208668" url="https://pl.wikipedia.org/wiki?curid=208668" title="Hard core metal">
Hard core metal



</doc>
<doc id="208669" url="https://pl.wikipedia.org/wiki?curid=208669" title="Hardcore (muzyka rockowa)">
Hardcore (muzyka rockowa)



</doc>
<doc id="208672" url="https://pl.wikipedia.org/wiki?curid=208672" title="Interferometr dwuwiązkowy">
Interferometr dwuwiązkowy



</doc>
<doc id="208674" url="https://pl.wikipedia.org/wiki?curid=208674" title="Interferometr jednowiązkowy">
Interferometr jednowiązkowy



</doc>
<doc id="208675" url="https://pl.wikipedia.org/wiki?curid=208675" title="Grupa galaktyk">
Grupa galaktyk

Grupa galaktyk – układ niewielkiej liczby galaktyk (zwykle nie więcej niż 50) rozmieszczonych w obszarze o rozmiarach około 2 Mpc i masie rzędu 1013 . Na ogół w grupie galaktyk dominuje jedna lub kilka jasnych galaktyk otoczonych przez obiekty dużo słabsze, satelity i słabiej związane galaktyki. Droga Mleczna i Wielka Mgławica Andromedy są dominującymi galaktykami Grupy Lokalnej, zawierającymi ponad 90% jej masy. Określenia "gromada" używa się natomiast do zbiorowisk liczących od kilku do kilkudziesięciu tysięcy galaktyk.

</doc>
<doc id="208676" url="https://pl.wikipedia.org/wiki?curid=208676" title="Interferometr wielowiązkowy">
Interferometr wielowiązkowy



</doc>
<doc id="208681" url="https://pl.wikipedia.org/wiki?curid=208681" title="Włókno (astronomia)">
Włókno (astronomia)

Włókno – jedna z największych struktur Wszechświata. Włókna wyglądają jak ogromne nici, ciągnące się na przestrzeni od 70 do 150 megaparseków, tworząc granice pomiędzy ogromnymi pustkami. Są skupiskiem gromad i supergromad galaktyk.

</doc>
<doc id="208683" url="https://pl.wikipedia.org/wiki?curid=208683" title="Corinto">
Corinto

Corinto – miasto w północno-zachodniej Nikaragui, w departamencie Chinandega zamieszkany przez 22 tys. mieszkańców (2005). Położone nad Oceanem Spokojnym, kilkanaście kilometrów na południe od miasta Chinandega, stanowi główny port morski kraju.
Miasto zostało założone w 1863 roku.
Corinto posiada bezpośrednie połączenie kolejowe z gospodarczym i politycznym centrum kraju. Linia kolejowa o długości 348 km bierze swój początek na wybrzeżu pacyficznym i łączy Corinto z głównym ośrodkami miejskimi kraju: Chinandega, León, Managua, Masaya i Granada. Port morski w Corinto może obsługiwać różnorodne towary, posiada m.in. terminal kontenerowy. Jest on największym środkowoamerykańskim portem na wybrzeżu pacyficznym.

</doc>
<doc id="208684" url="https://pl.wikipedia.org/wiki?curid=208684" title="Formuła 1 Sezon 1956">
Formuła 1 Sezon 1956

Sezon 1956 Formuły 1 – siódmy sezon Mistrzostw Świata Formuły 1.
Wyniki.
Klasyfikacja kierowców.
Punktacja:
Wyścig: 8-6-4-3-2 (pięć pierwszych pozycji)
Najszybsze okrążenie: 1 punkt
Do klasyfikacji zaliczano 5 najlepszych wyników
† – samochód dzielony między kierowców.
‡ – niedopuszczony do zdobywania punktów z powodu zbyt małej ilości przejechanych okrążeń.
Statystyki.
Konstruktorzy.
Klasyfikację konstruktorów wprowadzono w 1958 r.

</doc>
<doc id="208687" url="https://pl.wikipedia.org/wiki?curid=208687" title="Formuła 1 Sezon 1957">
Formuła 1 Sezon 1957

Sezon 1957 Formuły 1 – ósmy sezon Mistrzostw Świata Formuły 1.
Wyniki.
Klasyfikacja kierowców.
Punktacja:
Wyścig: 8-6-4-3-2 (pięć pierwszych pozycji)
Najszybsze okrążenie: 1 punkt
Do klasyfikacji zaliczano 5 najlepszych wyników
† – samochód dzielony między kierowców.
‡ – niedopuszczony do zdobywania punktów z powodu zbyt małej ilości przejechanych okrążeń.
Statystyki.
Konstruktorzy.
Klasyfikację konstruktorów wprowadzono w 1958 r.

</doc>
<doc id="208688" url="https://pl.wikipedia.org/wiki?curid=208688" title="Biohazard">
Biohazard

Biohazard – amerykańska grupa muzyczna z Nowego Jorku, Brooklyn, wykonująca muzykę z pogranicza hardcore punk i rapcore z wyraźnymi wpływami metalu.
Historia.
Grupa powstała w 1988 roku. Wpływ na ich muzykę wywierają takie nurty jak hip-hop, hardcore, muzyka Black Sabbath (przedstawili m.in. własną wersję utworu "After Forever"). "Biohazard" jest jednym z najważniejszych przedstawicieli muzyki hardcore pierwszej połowy lat 90. Mieli również duży wpływ na tworzący się w tamtym czasie groove metal. Biohazard uchodzi również za jeden z pierwszych zespołów metalcore, który w dodatku stał się sławny dekadę wcześniej od zespołów z fali lat 00.
Zespół rozwiązał się pod koniec 2005 roku, po wydaniu albumu "Means to an End".
W 2008 roku grupa wznowiła działalność w oryginalnym składzie aktywnym do 1994. W 2010 grupa podpisała kontrakt z wytwórnią Nuclear Blast (w zakresie dystrybucji poza Stany Zjednoczone). W pierwotnym składzie grupa nagrała nowy album, którego producentem płyty był Toby Wright. Już po rejestracji długo oczekiwanej płyty, w czerwcu 2011 z zespołu odszedł Evan Seinfeld. Jego miejsce na trasie koncertowej zajął tymczasowo Scott Roberts, który uczestniczył w nagrywaniu albumu "Means to an End". W sierpniu 2011 grupa ogłosiła poszukiwanie stałego wokalisty i zapowiedziała otwarte przesłuchania celem znalezienia nowego członka zespołu.
Nowe wydawnictwo zatytułowane "Reborn In Defiance" miało premierę 20 stycznia 2012. W tym czasie Biohazard odbywał trasę koncertową „Persistence Tour 2012” w Europie z zespołami Suicidal Tendencies, Terror, Walls of Jericho.

</doc>
<doc id="208690" url="https://pl.wikipedia.org/wiki?curid=208690" title="Hymn Liechtensteinu">
Hymn Liechtensteinu

Oben am jungen Rhein ("Nad młodym Renem") – hymn narodowy Liechtensteinu.
Melodia hymnu została zaczerpnięta z hymnu Wielkiej Brytanii, "God Save the Queen", i jest z nią identyczna. Słowa zostały napisane w 1850 przez Jakoba Josefa Jaucha. Do roku 1963 pierwsza linijka brzmiała: „Oben am deutschen Rhein” („Nad tym niemieckim Renem”), natomiast piąta „Im deutschen Vaterland” („W niemieckiej ojczyznie”). Druga zwrotka kończyła się tekstem „Auf Deutschlands Wacht” („Na straży Niemiec”).
Do 1963.
&lt;poem&gt;
Oben am deutschen Rhein
Lehnet sich Liechtenstein
An Alpenhöh’n.
Dies liebe Heimatland
Im deutschen Vaterland
Hat Gottes weise Hand
Für uns erseh’n.
Wo einst St. Lucien
Frieden nach Rhätien
Hineingebracht.
Dort an dem Grenzenstein
Und längs dem jungen Rhein
Steht furchtlos Liechtenstein
Auf Deutschlands Wacht.
Lieblich zur Sommerzeit
Auf hoher Alpen Weid
Schwebt Himmelsruh’.
Wo frei die Gemse springt,
Kühn sich der Adler schwingt,
Der Senn das Ave singt
Der Heimat zu.
Von grünen Felsenhöh’n
Freundlich ist es zu seh’n
Mit einem Blick:
Wie des Rheins Silberband
Säumet das schöne Land
Ein kleines Vaterland
Vom stillen Glück.
Hoch lebe Liechtenstein,
Blühend am deutschen Rhein,
Glücklich und treu.
Hoch leb’ der Fürst vom Land,
Hoch unser Vaterland,
Durch Bruderliebe Band
Vereint und frei.
&lt;/poem&gt;

</doc>
<doc id="208692" url="https://pl.wikipedia.org/wiki?curid=208692" title="Noddy">
Noddy

Noddy – brytyjski serial animowany dla dzieci z 2002 roku, wykonany techniką cyfrową 3D, stylizowaną na tradycyjny film lalkowy. Film jest oparty na pomyśle brytyjskiej autorki książek dla dzieci Enid Blyton. Właścicielem praw autorskich do Noddy’ego jest firma Chorion PLC.
Serial ten opowiada o drewnianej lalce, która ma głowę na sprężynce (od czego pochodzi jego nazwa), która żyje w krainie zabawek, przypominającej nieco, małe, prowincjonalne miasteczko w Anglii. Noddy pojawił się po raz pierwszy na kartach ilustrowanych książeczek o Golliwogsach – małych, szmacianych laleczkach o czarnych twarzach, gdzie jednak był postacią drugoplanową.
Wersja polska.
Opracowanie i udźwiękowienie wersji polskiej: Studio Eurocom
Reżyseria:
Dialogi:
Dźwięk i montaż:
Kierownictwo muzyczne: Piotr Gogol
Teksty piosenek: Andrzej Gmitrzuk
Kierownictwo produkcji: Marzena Wiśniewska
Udział wzięli:
i inni

</doc>
<doc id="208693" url="https://pl.wikipedia.org/wiki?curid=208693" title="Lucyna Malec">
Lucyna Malec

Lucyna Malec, również Lucyna Malec-Mayer (ur. 27 lipca 1966 w Stalowej Woli) – polska aktorka teatralna, filmowa, telewizyjna i dubbingowa, piosenkarka.
Życiorys.
Skończyła IV LO im. Komisji Edukacji Narodowej w Bielsku-Białej. Ukończyła Akademię Teatralną w Warszawie w 1989.
Debiutowała drobnymi rolami w serialach telewizyjnych "W labiryncie" i "Czterdziestolatek. 20 lat później" (1993). W latach 90. grała niewiele, najczęściej w pojedynczych odcinkach sitcomów lub telenowel. W tym czasie dała się zapamiętać z komediowego epizodu nierozgarniętej aktorki w filmie Jacka Bromskiego "Dzieci i ryby" (1996).
Dużą popularność przyniósł jej udział w telewizyjnym widowisku kabaretowym "Komiczny Odcinek Cykliczny" ("KOC"), w którym partnerowała Grzegorzowi Wasowskiemu i Sławomirowi Szczęśniakowi. Jest również członkinią zespołu T-raperzy znad Wisły.
W latach 2004–2008 występowała w sitcomie "Bulionerzy", w którym wcielała się w postać Grażyny Nowikowej – zapracowanej matki, żony i gospodyni domowej. W tym samym roku zagrała zupełnie inną rolę – zazdrosnej żony Mariana Włosińskiego – w wielokrotnie nagradzanym na międzynarodowych festiwalach filmie "Mój Nikifor" Krzysztofa Krauzego. To była jej pierwsza duża rola filmowa. W 2006 dołączyła do obsady serialu "Na Wspólnej", gdzie do dziś wciela się w rolę Danuty Zimińskiej. W latach 2010–2013 grała szefową pokojówek w serialu obyczajowym "Hotel 52".
Od 1989 jest związana z warszawskim Teatrem Kwadrat. W 2013 na Ogólnopolskim Festiwalu Teatrów Prywatnych spektaklem „Grace i Gloria” razem ze Stanisławą Celińską zdobyła Nagrodę Publiczności i Nagrodę Jury w kategorii najlepszy spektakl.
Lucyna Malec jest również jedną z najpopularniejszych aktorek dubbingowych w Polsce. Jej głos na stałe zapisał się w pamięci widzów, dzięki dubbingowaniu takich ról, jak: Betty Ruble z kreskówki "Flintstonowie", Zyzio z animowanych opowieści o Kaczorze Donaldzie, Noddy w bajce o tym samym tytule i Kanarek Tweety w "Zwariowanych melodiach".
Ma córkę Zofię (ur. 1998), chorującą na dziecięce porażenie mózgowe.

</doc>
<doc id="208694" url="https://pl.wikipedia.org/wiki?curid=208694" title="Gmina Kalix">
Gmina Kalix

Gmina Kalix (szw. "Kalix kommun") – gmina w Szwecji, w regionie Norrbotten, siedzibą jej władz jest Kalix.
Pod względem zaludnienia Kalix jest 132. gminą w Szwecji. Zamieszkuje ją 17 653 osób, z czego 49,14% to kobiety (8675) i 50,86% to mężczyźni (8978). W gminie zameldowanych jest 753 cudzoziemców. Na każdy kilometr kwadratowy przypada 9,81 mieszkańca. Pod względem wielkości gmina zajmuje 48. miejsce.

</doc>
<doc id="208695" url="https://pl.wikipedia.org/wiki?curid=208695" title="Gmina Kalmar">
Gmina Kalmar

Gmina Kalmar (szw. "Kalmar kommun") – szwedzka gmina położona w regionie Kalmar, siedzibą jej władz jest miasto Kalmar.
Pod względem zaludnienia Kalmar jest 31. gminą w Szwecji. Zamieszkuje ją 60 649 osób, z czego 51,13% to kobiety (31 007) i 48,87% to mężczyźni (29 642). W gminie zameldowanych jest 1802 cudzoziemców. Na każdy kilometr kwadratowy przypada 63,44 mieszkańca. Pod względem wielkości gmina zajmuje 109. miejsce.

</doc>
<doc id="208696" url="https://pl.wikipedia.org/wiki?curid=208696" title="Gmina Karlshamn">
Gmina Karlshamn

Gmina Karlshamn (szw. "Karlshamns kommun") – gmina w Szwecji, w regionie Blekinge, siedzibą jej władz jest Karlshamn.
Pod względem zaludnienia Karlshamn jest 77. gminą w Szwecji. Zamieszkuje ją 30 847 osób, z czego 49,8% to kobiety (15 362) i 50,2% to mężczyźni (15 485). W gminie zameldowanych jest 852 cudzoziemców. Na każdy kilometr kwadratowy przypada 62,82 mieszkańca. Pod względem wielkości gmina zajmuje 175 miejsce.

</doc>
<doc id="208697" url="https://pl.wikipedia.org/wiki?curid=208697" title="Gmina Karlskrona">
Gmina Karlskrona

Gmina Karlskrona (szw. "Karlskrona kommun") – gmina w Szwecji, w regionie Blekinge, siedzibą jej władz jest Karlskrona.
Pod względem zaludnienia Karlskrona jest 30. gminą w Szwecji. Zamieszkuje ją 61 137 osób, z czego 50,15% to kobiety (30 659) i 49,85% to mężczyźni (30 478). W gminie zameldowanych jest 2057 cudzoziemców. Na każdy kilometr kwadratowy przypada 58,62 mieszkańca. Pod względem wielkości gmina zajmuje 102. miejsce.

</doc>
<doc id="208698" url="https://pl.wikipedia.org/wiki?curid=208698" title="Gmina Karlstad">
Gmina Karlstad

Gmina Karlstad (szw. "Karlstads kommun") – gmina w Szwecji, w regionie Värmland, z siedzibą w Karlstad.
Pod względem zaludnienia Karlstad jest 19. gminą w Szwecji. Zamieszkuje ją 81 768 osób, z czego 51,2% to kobiety (41 869) i 48,8% to mężczyźni (39 899). W gminie zameldowanych jest 3035 cudzoziemców. Na każdy kilometr kwadratowy przypada 70,07 mieszkańca. Pod względem wielkości gmina zajmuje 86. miejsce.

</doc>
<doc id="208699" url="https://pl.wikipedia.org/wiki?curid=208699" title="Gmina Katrineholm">
Gmina Katrineholm

Gmina Katrineholm (szw. "Katrineholms kommun") – gmina w Szwecji, położona w regionie administracyjnym ("län") Södermanland. Siedzibą władz gminy ("centralort") jest Katrineholm.
Geografia.
Gmina Katrineholm położona jest w zachodniej części prowincji historycznej ("landskap") Södermanland i graniczy z gminami (w kolejności od kierunku północnego):
oraz przez jezioro Hjälmaren z gminami Örebro i Arboga.
Powierzchnia.
Gmina Katrineholm jest 98. pod względem powierzchni z 290 gmin Szwecji. Według danych pochodzących z 2013 r. całkowita powierzchnia gminy wynosi łącznie 1189,54 km², z czego:
Demografia.
31 grudnia 2013 r. gmina Katrineholm liczyła 32 930 mieszkańców (76. pod względem zaludnienia z 290 gmin Szwecji), gęstość zaludnienia wynosiła 32,28 mieszkańców na km² lądu (130. pod względem gęstości zaludnienia z 290 gmin Szwecji).
Struktura demograficzna (31 grudnia 2013):
Miejscowości.
Miejscowości ("tätort, -er") gminy Katrineholm (2010):
Wybory.
Wyniki wyborów do rady gminy Katrineholm ("kommunfullmäktige") 2014 r.:

</doc>
<doc id="208700" url="https://pl.wikipedia.org/wiki?curid=208700" title="Gmina Kävlinge">
Gmina Kävlinge

Gmina Kävlinge (szw. "Kävlinge kommun") – gmina w Szwecji, w regionie Skania, z siedzibą w Kävlinge.
Gminę zamieszkuje 26 024 osób, z czego 49,88% to kobiety (12 980) i 50,12% to mężczyźni (13 044). W gminie zameldowanych jest 801 cudzoziemców. Na każdy kilometr kwadratowy przypada 88,61 mieszkańca. Pod względem wielkości gmina zajmuje 259. miejsce.

</doc>
<doc id="208701" url="https://pl.wikipedia.org/wiki?curid=208701" title="Gmina Kil">
Gmina Kil

Gmina Kil (szw. "Kils kommun") – gmina w Szwecji, w regionie Värmland, z siedzibą w Kil.
Pod względem zaludnienia Kil jest 188. gminą w Szwecji. Zamieszkuje ją 11 844 osób, z czego 49,85% to kobiety (5904) i 50,15% to mężczyźni (5940). W gminie zameldowanych jest 292 cudzoziemców. Na każdy kilometr kwadratowy przypada 32,99 mieszkańca. Pod względem wielkości gmina zajmuje 214. miejsce.

</doc>
<doc id="208702" url="https://pl.wikipedia.org/wiki?curid=208702" title="Gmina Kiruna">
Gmina Kiruna

Gmina Kiruna (szw. "Kiruna kommun") – gmina w Szwecji, w regionie Norrbotten, siedzibą jej władz jest Kiruna. Inne większe wsie to Vittangi, Jukkasjärvi, Svappavaara, Karesuando i Övre Soppero.
Pod względem zaludnienia Kiruna jest 105. gminą w Szwecji. Zamieszkuje ją 23 254 osób, z czego 48,59% to kobiety (11 298) i 51,41% to mężczyźni (11 956). W gminie zameldowanych jest 860 cudzoziemców. Na każdy kilometr kwadratowy przypada 1,2 mieszkańca. Pod względem powierzchni gmina zajmuje 1. miejsce w Szwecji i .

</doc>
<doc id="208703" url="https://pl.wikipedia.org/wiki?curid=208703" title="Gmina Klippan">
Gmina Klippan

Gmina Klippan (szw. "Klippans kommun") – gmina w Szwecji, w regionie Skania, z siedzibą w Klippan.
Pod względem zaludnienia Klippan jest 139. gminą w Szwecji. Zamieszkuje ją 15 998 osób, z czego 49,69% to kobiety (7949) i 50,31% to mężczyźni (8049). W gminie zameldowanych jest 849 cudzoziemców. Na każdy kilometr kwadratowy przypada 42,55 mieszkańca. Pod względem wielkości gmina zajmuje 210. miejsce.

</doc>
<doc id="208704" url="https://pl.wikipedia.org/wiki?curid=208704" title="Gmina Knivsta">
Gmina Knivsta

Gmina Knivsta (szw. "Knivsta kommun") – gmina w Szwecji, w regionie Uppsala, z siedzibą w Knivsta.
Pod względem zaludnienia Knivsta jest 171. gminą w Szwecji. Zamieszkuje ją 13 059 osób, z czego 50,01% to kobiety (6531) i 49,99% to mężczyźni (6528). W gminie zameldowanych jest 534 cudzoziemców. Na każdy kilometr kwadratowy przypada 46,14 mieszkańca. Pod względem wielkości gmina zajmuje 231. miejsce.
Miejscowości.
Miejscowości (szw. "tätort") w gminie Knivsta według liczby mieszkańców w 2010:
Knivsta 7081 mieszkańców
Alsike 2681 mieszkańców

</doc>
<doc id="208705" url="https://pl.wikipedia.org/wiki?curid=208705" title="Gmina Kristianstad">
Gmina Kristianstad

Gmina Kristianstad (szw. "Kristianstads kommun") – gmina w Szwecji, w regionie Skania, z siedzibą w Kristianstad.
Kristianstad zamieszkuje 75 592 osób, z czego 51,15% to kobiety (38 666) i 48,85% to mężczyźni (36 926). W gminie zameldowanych jest 2867 cudzoziemców. Na każdy kilometr kwadratowy przypada 41,34 mieszkańca.

</doc>
<doc id="208706" url="https://pl.wikipedia.org/wiki?curid=208706" title="Gmina Kristinehamn">
Gmina Kristinehamn

Gmina Kristinehamn (szw. "Kristinehamns kommun") – gmina w Szwecji, w regionie Värmland, z siedzibą w Kristinehamn.
Pod względem zaludnienia Kristinehamn jest 101. gminą w Szwecji. Zamieszkuje ją 23 990 osób, z czego 50,22% to kobiety (12 047) i 49,78% to mężczyźni (11 943). W gminie zameldowanych jest 817 cudzoziemców. Na każdy kilometr kwadratowy przypada 32,16 mieszkańca. Pod względem wielkości gmina zajmuje 131. miejsce.

</doc>
<doc id="208707" url="https://pl.wikipedia.org/wiki?curid=208707" title="Gmina Kungsbacka">
Gmina Kungsbacka

Gmina Kungsbacka (szw. "Kungsbacka kommun") – gmina w Szwecji, w regionie Halland, siedzibą jej władz jest Kungsbacka.
Pod względem zaludnienia Kungsbacka jest 28. gminą w Szwecji. Zamieszkuje ją 68 696 osób, z czego 50,24% to kobiety (34 512) i 49,76% to mężczyźni (34 184). W gminie zameldowanych jest 1662 cudzoziemców. Na każdy kilometr kwadratowy przypada 112,62 mieszkańca. Pod względem wielkości gmina zajmuje 154. miejsce.

</doc>
<doc id="208708" url="https://pl.wikipedia.org/wiki?curid=208708" title="Rincewind">
Rincewind

Rincewind – fikcyjny antybohater książek z cyklu "Świat Dysku" Terry'ego Pratchetta. Tchórzliwy i nieudolny mag, który nie ukończył Niewidocznego Uniwersytetu, choć formalnie pełni w nim funkcję nieopłacanego profesora Okrutnej i Niezwykłej Geografii.
Dzieje.
Rincewind debiutuje w "Kolorze magii". Poznaje tam (dzięki talentowi do języków) pierwszego turystę na Świecie Dysku, pochodzącego z odległego od Ankh-Morpork Kontynentu Przeciwwagi Dwukwiata. Szybko okazuje się, że duże ilości złota, które Dwukwiat przewozi w swoim Bagażu – magicznej skrzyni – stają się źródłem kłopotów zarówno dla Rincewinda, jak i turysty. Po licznych perypetiach, w których poznaje m.in. Cohena Barbarzyńcę, kończy walcząc z opętanym przez Istoty Z Piekielnych Wymiarów magiem, którego, dzięki pomocy Dwukwiata, udaje się mu pokonać ("Blask fantastyczny"). Po tym zdarzeniu Dwukwiat udaje się do domu, zostawiając swój Bagaż Rincewindowi.
Rincewind na chwilę pojawia się w "Morcie".
W "Czarodzicielstwie" zaczyna pracę na Niewidocznym Uniwersytecie jako asystent Bibliotekarza. Spokój zostaje zakłócony przez pewnego młodego Czarodziciela, przybycie którego rezultatem jest magiczna wojna. Wreszcie Rincewindowi, z pomocą przyjaciół: Coneny – córki Cohena Barbarzyńcy, szeryfa Klatchu, Nijela Niszczyciela – nieudanego barbarzyńcy, oraz Bagażu, udaje się zażegnać konflikt, jednakże Rincewind zostaje przeniesiony do Piekielnych Wymiarów – obszaru pomiędzy rzeczywistościami.
Z Piekielnych Wymiarów ratuje go Eryk ("&lt;del&gt;Faust&lt;/del&gt; Eryk") – nastoletni demonolog, który bierze go za demona mającego spełnić trzy życzenia. Po wielu kolejnych przygodach i podróżach w czasie (trafiają m.in. na pola antycznej Bitwy o Tsort), obaj lądują w Piekle – za życia. Udaje im się przeżyć i wydostać z Piekła.
Po tej ucieczce Rincewind ląduje samotnie na bezludnej wyspie. Stamtąd zostaje magicznie przetransportowany na Niewidoczny Uniwersytet tylko po to, by zostać z kolei wysłanym na Kontynent Przeciwwagi ("Ciekawe czasy"), gdzie zostaje rozpoznany jako opisywany w zakazanej książce (pt. "Co robiłem na wakacjach") Wielki Magg, człowiek, który ma pomóc Czerwonej Armii (organizacji antycesarskiej złożonej głównie z dzieci) obalić rząd. Szybko okazuje się, iż "Co robiłem na wakacjach" zostało napisane przez Dwukwiata. Spotyka także Cohena Barbarzyńcę, który ma dość podobny plan – chce obalić cesarza i przejąć władzę. Rincewind pomaga mu w tym z odkrytą przypadkowo terakotową armią, po czym zostaje przeniesiony wskutek pomyłki na Iksiksiksiks – tajemniczy, jeszcze nieskończony kontynent – przez magów pragnących sprowadzić go z powrotem.
Następnie Rincewind ("Ostatni kontynent") zostaje uwikłany w budowę kontynentu przez kangura Skoczka. Po (kolejnych) wielu przygodach, poznaniu wielu nowych ludzi i krasnoluda Mada, a także członków lokalnego Magicznego Uniwersytetu, udaje mu się wywołać deszcz na Czteriksach i wreszcie wrócić do Ankh-Morpork. Później zostaje profesorem nadzwyczajnym okrutnej i niezwykłej geografii ("Nauka Świata Dysku").
Rincewind jest także jednym z głównych bohaterów powieści "Ostatni bohater" w której wspólnie z Marchewą Żelaznywładssonem ze Straży Miejskiej i Leonardem da Quirm ratuje świat przed próbującym zniszczyć bogów Cohenem.
Bagaż.
Kufer wykonany z drewna myślącej gruszy. Ma mnóstwo małych nóżek, dzięki którym się przemieszcza, oraz zęby i język – jego wnętrze staje się paszczą, gdy tego zechce.
Jego pierwszym posiadaczem był Dwukwiat, kupił go w jednym z Wędrujących sklepów. Pod koniec przygód w "Blasku Fantastycznym", Dwukwiat oddał go Rincewindowi w podzięce za opiekę w czasie podróży po Świecie Dysku. Bagaż przywiązał się do nowego właściciela i podróżuje za nim niemal wszędzie. 
Wielokrotnie wykazywał specyficzny charakter – z jednej strony poczucie humoru, z drugiej strony – upór i złośliwość. W "Ciekawych czasach" Bagaż poznaje inny Bagaż (płci żeńskiej). Owocami tej znajomości są cztery małe kuferki.
Temu, że jest wykonany z tego niezwykle rzadkiego i cennego gatunku drzewa (wyjątkowego ze względu na dużą zawartość pierwiastka magicznego) zawdzięcza szereg niezwykłych możliwości. Jest w stanie m.in. poruszać się za swoim właścicielem (którego w razie zgubienia znajdzie zawsze i wszędzie – nawet w zaświatach czy własnym umyśle) czy myśleć, poza tym jest zupełnie odporny na magię (bądź jej brak – może funkcjonować nawet w rejonach, gdzie magia nie występuje). Jego głównym zadaniem jest transport świeżej bielizny, ale w razie potrzeby można z niego wyciągnąć wszystko, co kiedykolwiek się do niego włożyło. Przy poruszaniu się z punktu A do punktu B korzysta z zasady ignorowania wszystkiego, co spotka po drodze. Bagaż jest także w stanie bronić właściciela, przy czym wykazuje się zdumiewającą taktyką połykania i tratowania (bądź tratowania i połykania) przeciwników. Nie jest przy tym pozbawiony instynktu samozachowawczego.
Rincewind w grach komputerowych.
Rincewind to również bohater dwóch pierwszych części gry komputerowej umiejscowionej w realiach Świata Dysku – "Discworld" i "Discworld 2 – Death: Missing Presumed". W obu z nich głosu użyczył mu Eric Idle – znany brytyjski aktor, członek grupy Monty Pythona. Gry te luźno nawiązują do tematyki Świata Dysku, łącząc wiele odrębnych wątków; Rincewind przeżywa w nich nawet te przygody, które w cyklu książkowym były przypisane innym bohaterom.

</doc>
<doc id="208709" url="https://pl.wikipedia.org/wiki?curid=208709" title="Złoty gol">
Złoty gol

Złoty gol, złota bramka – nieużywana obecnie zasada w piłce nożnej dotycząca dogrywek, wprowadzona przez FIFA po raz pierwszy w mistrzostwach świata juniorów w 1993. Polegała na zakończeniu dogrywki w momencie zdobycia bramki przez którąś z drużyn. W rozgrywkach o Puchar Polski stosowana była już w latach pięćdziesiątych i sześćdziesiątych.
Przy obowiązywaniu tej zasady obserwowało się w dogrywkach nudną, asekuracyjną i defensywną grę, mającą na celu umożliwienie przetrwania do serii rzutów karnych (decydujących o zwycięstwie). FIFA wyciągnęła wnioski z przeprowadzonych obserwacji i w 2002 podjęła decyzję o wycofaniu tego przepisu i wprowadzeniu na jego miejsce reguły srebrnego gola. Z końcem czerwca 2004 przywrócono tradycyjną formę przeprowadzenia dogrywki: dwa razy po 15 minut, grane bez względu na aktualny rezultat do końca.
Przykładowego złotego gola, dzięki któremu Niemcy zostały mistrzami Europy, zdobył Oliver Bierhoff w meczu Niemcy–Czechy w finale Mistrzostw Europy w 1996. Cztery lata później Francja wygrała mistrzostwa dzięki bramce Davida Trezegueta, zdobytej w 103 minucie finałowego spotkania z Włochami.
Współcześnie zasada złotego gola obowiązuje w hokeju na lodzie, gdzie – podobnie jak wcześniej w piłce nożnej – dogrywka (i jednocześnie cały mecz) kończy się po strzeleniu bramki przez którąś z drużyn.
W innych sportach, na przykład rugby i futbolu amerykańskim, odpowiednikiem złotego gola jest zasada nagłej śmierci.

</doc>
<doc id="208710" url="https://pl.wikipedia.org/wiki?curid=208710" title="Nakładka programowa">
Nakładka programowa

Nakładka – program komputerowy zwiększający możliwości systemu operacyjnego lub programu.
Najpopularniejsze typy nakładek to:
Przykładami nakładek są:

</doc>
<doc id="208711" url="https://pl.wikipedia.org/wiki?curid=208711" title="Nakładka polonizująca">
Nakładka polonizująca



</doc>
<doc id="208712" url="https://pl.wikipedia.org/wiki?curid=208712" title="Nakładka graficzna">
Nakładka graficzna



</doc>
<doc id="208713" url="https://pl.wikipedia.org/wiki?curid=208713" title="Opole-Świerczyna">
Opole-Świerczyna

Opole-Świerczyna – wieś we wschodniej Polsce, położona w województwie mazowieckim, w powiecie siedleckim, w gminie Siedlce. Leży 6,5 km od Siedlec. 
W latach 1975–1998 miejscowość administracyjnie należała do województwa siedleckiego.
Do 31 grudnia 2011 miejscowość stanowiła kolonię, od 1 stycznia 2012 stanowi wieś.
Przez wieś, przebiega droga powiatowa Nowe Iganie - Strzała
Wierni Kościoła rzymskokatolickiego należą do parafii Matki Bożej Nieustającej Pomocy w Starym Opolu.

</doc>
<doc id="208714" url="https://pl.wikipedia.org/wiki?curid=208714" title="Bulionerzy">
Bulionerzy

Bulionerzy – polski komediowo-obyczajowy serial telewizyjny, produkowany przez TVP w latach 2004–2006 i wyświetlany premierowo w TVP1 od 17 września 2004 do 31 sierpnia 2008.
Fabuła.
Serial przedstawia perypetie niezamożnej rodziny Nowików, którzy przeprowadzają się – poprzez wygraną w loterii producenta bulionów – z bloku mieszkalnego do luksusowego apartamentowca, zamieszkiwanego głównie przez ludzi znanych i zamożnych. Skutecznie ukrywają swoją niską pozycję społeczną, a nieświadomi niczego sąsiedzi w większości darzą ich sympatią oraz liczą się z ich zdaniem. Z powodzenia Nowików niezadowoleni są rodzice Grażyny, bardzo niechętni Piotrowi.
Poszczególne odcinki są niezależne i rozwijają się wokół sugerowanego przez tytuł tematu.
Lokalizacje.
Serialowa "Rezydencja Wschodnio-Zachodnia" to znajdujący się na warszawskim Mokotowie, przy ul. Zbyszka Cybulskiego apartamentowiec "Villa Monaco". Blok, w którym mieszkali wcześniej Nowikowie to "Pekin" na Przyczółku Grochowskim w dzielnicy Praga-Południe.

</doc>
<doc id="208715" url="https://pl.wikipedia.org/wiki?curid=208715" title="Chalecki (herb szlachecki)">
Chalecki (herb szlachecki)

Chalecki – polski herb szlachecki, odmiana herbu Abdank.
Opis herbu.
Opis zgodnie z klasycznymi regułami blazonowania:
W polu czerwonym dwie krokwie srebrne w kształcie litery W, z której środka wychodzi strzała srebrna bez opierzenia, ostrzem do góry. W szczycie hełmu czarne skrzydło orła, strzałą srebrną przeszyte.
W polu czerwonym łękawica srebrna, z takąż zaćwieczoną rogaciną, żeleźcem do góry. Klejnot: skrzydło sępie czarne, przeszyte strzałą srebrną w prawo.
Herbowni.
Chalecki, Nawra, Nawro.

</doc>
<doc id="208716" url="https://pl.wikipedia.org/wiki?curid=208716" title="Gmina Laholm">
Gmina Laholm

Gmina Laholm (szw. "Laholms kommun") – gmina w Szwecji, w regionie Halland, siedzibą jej władz jest Laholm.
Pod względem zaludnienia Laholm jest 107. gminą w Szwecji. Zamieszkuje ją 22 955 osób, z czego 49,51% to kobiety (11 364) i 50,49% to mężczyźni (11 591). W gminie zameldowanych jest 745 cudzoziemców. Na każdy kilometr kwadratowy przypada 25,91 mieszkańca. Pod względem wielkości gmina zajmuje 120. miejsce.

</doc>
<doc id="208717" url="https://pl.wikipedia.org/wiki?curid=208717" title="Gmina Landskrona">
Gmina Landskrona

Gmina Landskrona (szw. "Landskrona kommun") – gmina w Szwecji, w regionie Skania, z siedzibą w Landskrona.
Gminę zamieszkuje 39 039 osób, z czego 50,81% to kobiety (19 836) i 49,19% to mężczyźni (19 203). W gminie zameldowanych jest 3601 cudzoziemców. Na każdy kilometr kwadratowy przypada 129,06 mieszkańca. Pod względem wielkości gmina zajmuje 266. miejsce.

</doc>
<doc id="208718" url="https://pl.wikipedia.org/wiki?curid=208718" title="Gmina Leksand">
Gmina Leksand

Gmina Leksand (szw. "Leksands kommun") – gmina w Szwecji, w regionie Dalarna, siedzibą jej władz jest Leksand.
Pod względem zaludnienia Leksand jest 142. gminą w Szwecji. Zamieszkuje ją 15 504 osób, z czego 50,55% to kobiety (7838) i 49,45% to mężczyźni (7666). W gminie zameldowanych jest 256 cudzoziemców. Na każdy kilometr kwadratowy przypada 12,64 mieszkańca. Pod względem wielkości gmina zajmuje 78. miejsce.

</doc>
<doc id="208719" url="https://pl.wikipedia.org/wiki?curid=208719" title="Gmina Lerum">
Gmina Lerum

Gmina Lerum (szw. "Lerums kommun") – gmina w Szwecji, w regionie Västra Götaland, z siedzibą w Lerum.
Pod względem zaludnienia Lerum jest 66. gminą w Szwecji. Zamieszkuje ją 36 224 osób, z czego 50,28% to kobiety (18 215) i 49,72% to mężczyźni (18 009). W gminie zameldowanych jest 1220 cudzoziemców. Na każdy kilometr kwadratowy przypada 140,4 mieszkańca. Pod względem wielkości gmina zajmuje 235. miejsce.

</doc>
<doc id="208720" url="https://pl.wikipedia.org/wiki?curid=208720" title="Gmina Lessebo">
Gmina Lessebo

Gmina Lessebo (szw. "Lessebo kommun") – gmina w Szwecji, w regionie Kronoberg, siedzibą jej władz jest Lessebo.
Pod względem zaludnienia Lessebo jest 241. gminą w Szwecji. Zamieszkuje ją 8198 osób, z czego 50,16% to kobiety (4112) i 49,84% to mężczyźni (4086). W gminie zameldowanych jest 443 cudzoziemców. Na każdy kilometr kwadratowy przypada 20,04 mieszkańca. Pod względem wielkości gmina zajmuje 199. miejsce.

</doc>
<doc id="208721" url="https://pl.wikipedia.org/wiki?curid=208721" title="Gmina Lidingö">
Gmina Lidingö

Gmina miejska Lidingö (także "miasto Lidingö"; szw. "Lidingö kommun" lub "Lidingö stad") – gmina w Szwecji, w regionie Sztokholm, z siedzibą w Lidingö.
Pod względem zaludnienia Lidingö jest 49. gminą w Szwecji. Zamieszkuje ją 41 407 osób, z czego 52,17% to kobiety (21 600) i 47,83% to mężczyźni (19 807). W gminie zameldowanych jest 2551 cudzoziemców. Na każdy kilometr kwadratowy przypada 1380,23 mieszkańca. Pod względem wielkości gmina zajmuje 285. miejsce.

</doc>
<doc id="208722" url="https://pl.wikipedia.org/wiki?curid=208722" title="Gmina Linköping">
Gmina Linköping

Gmina Linköping (szw. "Linköpings kommun") – gmina w Szwecji, w regionie Östergötland, z siedzibą w Linköping.
Pod względem zaludnienia Linköping jest 5. gminą w Szwecji. Zamieszkuje ją 136 912 osób, z czego 49,73% to kobiety (68 080) i 50,27% to mężczyźni (68 832). W gminie zameldowanych jest 5675 cudzoziemców. Na każdy kilometr kwadratowy przypada 95,74 mieszkańca. Pod względem wielkości gmina zajmuje 66. miejsce.

</doc>
<doc id="208723" url="https://pl.wikipedia.org/wiki?curid=208723" title="Gmina Ljungby">
Gmina Ljungby

Gmina Ljungby (szw. "Ljungby kommun") – gmina w Szwecji, w regionie Kronoberg, siedzibą jej władz jest Ljungby.
Pod względem zaludnienia Ljungby jest 86. gminą w Szwecji. Zamieszkuje ją 27 004 osób, z czego 49,71% to kobiety (13 424) i 50,29% to mężczyźni (13 580). W gminie zameldowanych jest 1009 cudzoziemców. Na każdy kilometr kwadratowy przypada 15,4 mieszkańca. Pod względem wielkości gmina zajmuje 49. miejsce.

</doc>
<doc id="208724" url="https://pl.wikipedia.org/wiki?curid=208724" title="Gmina Ljusdal">
Gmina Ljusdal

Gmina Ljusdal (szw. "Ljusdals kommun") – gmina w Szwecji, w regionie Gävleborg, siedzibą jej władz jest Ljusdal.
Pod względem zaludnienia Ljusdal jest 121. gminą w Szwecji. Zamieszkuje ją 19 592 osób, z czego 49,74% to kobiety (9745) i 50,26% to mężczyźni (9847). W gminie zameldowanych jest 564 cudzoziemców. Na każdy kilometr kwadratowy przypada 3,7 mieszkańca. Pod względem wielkości gmina zajmuje 20. miejsce.

</doc>
<doc id="208725" url="https://pl.wikipedia.org/wiki?curid=208725" title="Rajd Niemiec 2005">
Rajd Niemiec 2005

Rezultaty Rajdu Niemiec w 2005 roku, który odbył się w dniach 26-28 sierpnia:
Klasyfikacja po 11 rundach.
Tabele przedstawiają tylko pięć pierwszych miejsc.

</doc>
<doc id="208726" url="https://pl.wikipedia.org/wiki?curid=208726" title="Gmina Lomma">
Gmina Lomma

Gmina Lomma (szw. "Lomma kommun") – gmina w Szwecji, w regionie Skania, z siedzibą w Lommie.
Gminę zamieszkuje 18 595 osób, z czego 50,58% to kobiety (9405) i 49,42% to mężczyźni (9190). W gminie zameldowanych jest 449 cudzoziemców. Na każdy kilometr kwadratowy przypada 205,06 mieszkańca. Pod względem wielkości gmina zajmuje 279. miejsce.

</doc>
<doc id="208727" url="https://pl.wikipedia.org/wiki?curid=208727" title="Gmina Ludvika">
Gmina Ludvika

Gmina Ludvika (szw. "Ludvika kommun") – gmina w Szwecji, w regionie Dalarna, siedzibą jej władz jest Ludvika.
Pod względem zaludnienia Ludvika jest 96. gminą w Szwecji. Zamieszkuje ją 25 782 osób, z czego 50,23% to kobiety (12 950) i 49,77% to mężczyźni (12 832). W gminie zameldowanych jest 809 cudzoziemców. Na każdy kilometr kwadratowy przypada 17,19 mieszkańca. Pod względem wielkości gmina zajmuje 62. miejsce.

</doc>
<doc id="208728" url="https://pl.wikipedia.org/wiki?curid=208728" title="Gmina Luleå">
Gmina Luleå

Gmina Luleå (szw. "Luleå kommun") – gmina w Szwecji, w regionie Norrbotten, siedzibą jej władz jest Luleå.
Pod względem zaludnienia Luleå jest 25. gminą w Szwecji. Zamieszkuje ją 72 565 osób, z czego 49,49% to kobiety (35 913) i 50,51% to mężczyźni (36 652). W gminie zameldowanych jest 3128 cudzoziemców. Na każdy kilometr kwadratowy przypada 40,16 mieszkańca. Pod względem wielkości gmina zajmuje 47. miejsce.

</doc>
<doc id="208729" url="https://pl.wikipedia.org/wiki?curid=208729" title="Gmina Lund (Szwecja)">
Gmina Lund (Szwecja)

Gmina Lund (szw. "Lunds kommun") – gmina w Szwecji, w regionie Skania, z siedzibą w Lund.
Lund jest miastem uniwersyteckim. Co cztery lata studenci urządzają karnawał w maju.
Znajduje się tutaj również katedra (szw. "Lunds domkyrka") z XII wieku z zegarem z 1425. W mieście jest też szpital uniwersytecki i katolicki kościół.
Pod względem zaludnienia Lund jest 12. gminą w Szwecji. Zamieszkuje ją 101 423 osób, z czego 50,64% to kobiety (51 365) i 49,36% to mężczyźni (50 058). W gminie zameldowanych jest 6953 cudzoziemców. Na każdy kilometr kwadratowy przypada 229 mieszkańców. Pod względem wielkości gmina zajmuje 190. miejsce.

</doc>
<doc id="208730" url="https://pl.wikipedia.org/wiki?curid=208730" title="Grace Murray Hopper">
Grace Murray Hopper



</doc>
<doc id="208731" url="https://pl.wikipedia.org/wiki?curid=208731" title="Anna Przemyślidka">
Anna Przemyślidka

Anna Przemyślidka (ur. ok. 1201, zm. 23 czerwca 1265) – królewna czeska z rodu Przemyślidów, księżna krakowska i śląska, żona Henryka II Pobożnego.
Życiorys.
Była córką króla Czech Przemysła Otokara I i jego drugiej żony, Konstancji węgierskiej. W latach 1214–1218 została żoną księcia Henryka II Pobożnego, syna Henryka I Brodatego. Przez długi czas pozostawała w cieniu swojej ascetycznej teściowej, Jadwigi Śląskiej, ogłoszonej później świętą.
Po śmierci swojego męża, Henryka II Pobożnego w 1241 w bitwie pod Legnicą, Anna rozpoznała zmasakrowane na polu bitwy i pozbawione głowy ciało swego małżonka po nietypowym szczególe anatomicznym – szóstym palcu u nogi. Jako wdowa zyskała pewną władzę. Niektórzy historycy uważają nawet, że po zamieszaniu wojennym wywołanym najazdem mongolskim, Anna sprawowała władzę regencyjną nad swoimi synami. Nie jest to jednak do końca pewne, ponieważ Henryk II Pobożny pozostawił w chwili śmierci aż dwóch synów, którzy zapewne już byli pełnoletni – byli nimi Bolesław II Rogatka i Mieszko lubuski, który zmarł wkrótce po śmierci ojca. Prawdopodobnie Anna posiadała jednak duży wpływ na swoich synów, opiekowała się też młodszymi, niepełnoletnimi synami (byli to Henryk III Biały, Konrad I głogowski i Władysław). Zapewne sprawowała regencję w księstwie legnickim w imieniu niepełnoletniego Henryka III, który odziedziczył Legnicę w spadku po ojcu. Znana jest pochodząca z 1242 roku owalna pieczęć księżnej Anny z napisem „ANNA DEI GRACIA ZLESIE DVCISSA IVNIOR”.
Anna zasłynęła jako fundatorka klasztorów i dobrodziejka zakonów. Razem ze swoim mężem współfundowała budowę wrocławskiego klasztoru franciszkanów. Budowę rozpoczęto w latach 1234–1236. Niestety klasztor został zniszczony podczas najazdu mongolskiego w 1241. Odbudową zajęła się Anna – prace budowlane trwały 14 lat (1242–1256). Rok po śmierci męża, w 1242 ufundowała w Krzeszowie klasztor benedyktynów sprowadzonych z czeskich Opatovic. Również już jako wdowa sprowadziła zakon Zakon Krzyżowców (Szpitalników) z Czerwoną Gwiazdą, opiekujący się chorymi. W 1253 za sprawą Anny zakonnicy otrzymali pierwsze budynki szpitalne, a po swojej śmierci księżna przekazała im swój pałac na szpital.
W 1257 mając poparcie papieża i akceptację swojego syna Henryka (wtedy już rządzącego we Wrocławiu), Anna sprowadziła z Pragi do Wrocławia Zakon Świętej Klary. Pomocy w tym przedsięwzięciu udzieliła Annie jej siostra Agnieszka, która była przeoryszą konwentu klarysek w Pradze. Trzy lata później konsekrowano niewielki, trójprzęsłowy, prostokątny kościół klasztorny św. Klary. Wkrótce, zapewne już kilka lat później, do świątyni tej dobudowano od południa tej samej długości kaplicę pw. św. Jadwigi Śląskiej, przeznaczoną na miejsce pochówku członków rodu książęcego. Po swej śmierci w 1265 została tam pochowana Anna jako księżna-fundatorka. Później znaleźli tam pochówek także inni książęta śląscy, m.in. jej syn, książę Henryk III Biały.
W diecezji legnickiej rozpatruje się możliwość jej beatyfikacji.

</doc>
<doc id="208732" url="https://pl.wikipedia.org/wiki?curid=208732" title="Gmina Malmö">
Gmina Malmö

Gmina Malmö (nieformalnie miasto Malmö; szw. "Malmö kommun" lub "Malmö stad") – gmina w Szwecji, w regionie administracyjnym ("län") Skania. Siedzibą władz gminy ("centralort") jest Malmö.
Geografia.
Gmina Malmö jest położona nad cieśniną Öresund w południowo-zachodniej części prowincji historycznej ("landskap") Skania. Graniczy z gminami (w kolejności od kierunku północnego):
oraz przez cieśninę Öresund z Regionem Stołecznym na Zelandii w Danii.
Według definicji "Statistiska centralbyrån" (SCB) gmina zaliczana jest do obszaru metropolitalnego Malmö ("Stor-Malmö"; pol. „Wielkie Malmö”).
Powierzchnia.
Według danych pochodzących z 2016 r. całkowita powierzchnia gminy Malmö wynosi łącznie 158,36 km² (262. pod względem powierzchni ze wszystkich gmin Szwecji), z czego:
Do gminy Malmö zalicza się także 173,93 km² obszaru morskiego.
Demografia.
31 grudnia 2015 r. gmina Malmö liczyła 322 574 mieszkańców (3. pod względem zaludnienia), gęstość zaludnienia wynosiła 2059,86 mieszkańców na km² (4. pod względem gęstości zaludnienia).
Struktura demograficzna (1 listopada 2015):
W 2015 roku imigranci zameldowani na terenie gminy Malmö reprezentowali 177 państw świata, stanowiąc 44% (102 047) ogółu mieszkańców. 32% było urodzonych poza granicami Szwecji, zaś pozostałe 12% urodziło się w Szwecji, lecz oboje rodziców urodziło się poza jej granicami. W 2015 roku liczba mieszkańców gminy urodzonych poza granicami Szwecji wzrosła o około 2300 osób.
Liczba mieszkańców gminy według kraju pochodzenia (2015):
Podział administracyjny gminy Malmö.
Gmina Malmö w okresie od 1 stycznia 1996 r. do 30 czerwca 2013 r. była podzielona na 10 dzielnic, które z kolei dzieliły się na 134 mniejsze jednostki, tzw. "delområde".
Dzielnice ("stadsdelar") Malmö (lipiec 2012):
Od 1 lipca 2013 r. gmina Malmö podzielona jest na pięć terytorialnych jednostek administracyjnych ("stadsområde"). Nowe jednostki zastąpiły dotychczasowy podział na 10 dzielnic ("stadsdel"):
"Stadsområde" Malmö (31 grudnia 2013):
Miejscowości.
Miejscowości ("tätort") gminy Malmö (2010):
Współpraca zagraniczna.
Miasta partnerskie gminy Malmö w 2013 r. (w nawiasie data zawarcia umowy):

</doc>
<doc id="208733" url="https://pl.wikipedia.org/wiki?curid=208733" title="Gmina Malung-Sälen">
Gmina Malung-Sälen

Gmina Malung-Sälen (szw. "Malung-Sälens kommun"; do końca 2007 "gmina Malung", szw. "Malungs kommun") – gmina w Szwecji, w regionie Dalarna, siedzibą jej władz jest Malung.
Pod względem zaludnienia Malung jest 205. gminą w Szwecji. Zamieszkuje ją 10 557 osób, z czego 49,05% to kobiety (5178) i 50,95% to mężczyźni (5379). W gminie zameldowanych jest 310 cudzoziemców. Na każdy kilometr kwadratowy przypada 2,57 mieszkańca. Pod względem wielkości gmina zajmuje 24. miejsce.
Miejscowości:

</doc>
<doc id="208734" url="https://pl.wikipedia.org/wiki?curid=208734" title="Gmina Markaryd">
Gmina Markaryd

Gmina Markaryd (szw. "Markaryds kommun") – gmina w Szwecji, w regionie Kronoberg, siedzibą jej władz jest Markaryd.
Pod względem zaludnienia Markaryd jest 226. gminą w Szwecji. Zamieszkuje ją 9636 osób, z czego 50,02% to kobiety (4820) i 49,98% to mężczyźni (4816). W gminie zameldowanych jest 632 cudzoziemców. Na każdy kilometr kwadratowy przypada 18,57 mieszkańca. Pod względem wielkości gmina zajmuje 170. miejsce.

</doc>
<doc id="208735" url="https://pl.wikipedia.org/wiki?curid=208735" title="Gmina Mönsterås">
Gmina Mönsterås

Gmina Mönsterås (szw. "Mönsterås kommun") – gmina w Szwecji, w regionie Kalmar, siedzibą jej władz jest Mönsterås.
Pod względem zaludnienia Mönsterås jest 168. gminą w Szwecji. Zamieszkuje ją 12 979 osób, z czego 49,81% to kobiety (6588) i 50,19% to mężczyźni (6638). W gminie zameldowanych jest 290 cudzoziemców. Na każdy kilometr kwadratowy przypada 22,19 mieszkańca. Pod względem wielkości gmina zajmuje 157. miejsce.
Geografia.
Powierzchnia: 598 km² z czego:

</doc>
<doc id="208736" url="https://pl.wikipedia.org/wiki?curid=208736" title="Formuła 1 Sezon 1958">
Formuła 1 Sezon 1958

Sezon 1958 Formuły 1 – dziewiąty sezon Mistrzostw Świata Formuły 1, który rozpoczął się 19 stycznia od Grand Prix Argentyny, a zakończył po dziewięciu miesiącach, Grand Prix Maroka. Mistrzem Świata Kierowców został po raz pierwszy w karierze Brytyjczyk Mike Hawthorn, natomiast Mistrzem Świata Konstruktorów – Vanwall. Tytuł mistrzowski dla Konstruktorów został przyznany po raz pierwszy.
Wyniki.
Klasyfikacja kierowców.
Punktacja:
Wyścig: 8-6-4-3-2 (pięć pierwszych pozycji)
Najszybsze okrążenie: 1 punkt
Do klasyfikacji zaliczano 6 najlepszych wyników
Klasyfikacja konstruktorów.
Punktacja:
Wyścig: 8-6-4-3-2 (pięć pierwszych pozycji)
Do klasyfikacji zaliczano 6 najlepszych wyników
Tylko jeden, najwyżej uplasowany kierowca danego konstruktora, zdobywał dla niego punkty
Wyścig Indianapolis 500 nie był zaliczany do klasyfikacji

</doc>
<doc id="208737" url="https://pl.wikipedia.org/wiki?curid=208737" title="Gmina Mora">
Gmina Mora

Gmina Mora (szw. "Mora kommun") – gmina w Szwecji, w regionie Dalarna, siedzibą jej władz jest Mora.
Pod względem zaludnienia Mora jest 118. gminą w Szwecji. Zamieszkuje ją 20 083 osób, z czego 49,97% to kobiety (10 035) i 50,03% to mężczyźni (10 048). W gminie zameldowanych jest 397 cudzoziemców. Na każdy kilometr kwadratowy przypada 7,1 mieszkańca. Pod względem wielkości gmina zajmuje 30. miejsce.

</doc>
<doc id="208738" url="https://pl.wikipedia.org/wiki?curid=208738" title="Gmina Mörbylånga">
Gmina Mörbylånga

Gmina Mörbylånga (szw. "Mörbylånga kommun") – gmina w Szwecji, w regionie Kalmar, na wyspie Olandia. Siedzibą jej władz jest Mörbylånga.
Gminę zamieszkuje 13 403 osób, z czego 51,14% to kobiety (6854) i 48,86% to mężczyźni (6549). W gminie zameldowanych jest 202 cudzoziemców. Na każdy kilometr kwadratowy przypada 20,09 mieszkańca. Pod względem wielkości gmina zajmuje 146. miejsce.

</doc>
<doc id="208739" url="https://pl.wikipedia.org/wiki?curid=208739" title="Gmina Mullsjö">
Gmina Mullsjö

Gmina Mullsjö (szw. "Mullsjö kommun") – gmina w Szwecji, w regionie Jönköping, siedzibą jej władz jest Mullsjö.
Pod względem zaludnienia Mullsjö jest 254. gminą w Szwecji. Zamieszkuje ją 7101 osób, z czego 49,98% to kobiety (3549) i 50,02% to mężczyźni (3552). W gminie zameldowanych jest 198 cudzoziemców. Na każdy kilometr kwadratowy przypada 35,33 mieszkańca. Pod względem wielkości gmina zajmuje 249. miejsce.

</doc>
<doc id="208740" url="https://pl.wikipedia.org/wiki?curid=208740" title="Gmina Munkfors">
Gmina Munkfors

Gmina Munkfors (szw. "Munkfors kommun") – gmina w Szwecji, w regionie Värmland, z siedzibą w Munkfors.
Pod względem zaludnienia Munkfors jest 282. gminą w Szwecji. Zamieszkuje ją 4039 osób, z czego 49,96% to kobiety (2018) i 50,04% to mężczyźni (2021). W gminie zameldowanych jest 124 cudzoziemców. Na każdy kilometr kwadratowy przypada 28,65 mieszkańca. Pod względem wielkości gmina zajmuje 266. miejsce.

</doc>
<doc id="208741" url="https://pl.wikipedia.org/wiki?curid=208741" title="Nikt mnie nie zna">
Nikt mnie nie zna

Nikt mnie nie zna – jednoaktowa komedia Aleksandra Fredry, po raz pierwszy wystawiona w 1826 roku. Fabuła sztuki opiera się na motywie sprawdzenia wierności żony przez przebranego męża. Otoczenie akceptuje tę mistyfikację, a nawet utrudnia powrót do prawdziwego wcielenia bohaterowi, co potęguje komizm utworu.
W 1994 roku powstał spektakl Teatru Telewizji na motywach tejże sztuki w reżyserii Andrzeja Łapickiego.

</doc>
<doc id="208743" url="https://pl.wikipedia.org/wiki?curid=208743" title="Program rezydentny">
Program rezydentny

Program rezydentny, program TSR (od ang. "terminate-and-stay-resident program") – program załadowany do pamięci operacyjnej komputera w dowolnej chwili jako proces w tle i pozostający w stałej gotowości do wykonania. Program rezydentny obsługuje w czasie rzeczywistym właściwe sobie wywołania lub przerwania.
Podstawowym programem rezydentnym DOS-u (komputery architektury x86) jest interpreter poleceń (COMMAND.COM); inne to na przykład sterowniki urządzeń, w tym klawiatury i drukarki. W innych systemach komputerowych oraz DOS-ach TSR-y funkcjonują podobnie i pełnią tę samą rolę.
Każdy program rezydentny może być immanentnym składnikiem systemu operacyjnego, ładowanym w trakcie jego startu lub doładowanym przez użytkownika według jego potrzeb w dowolnej chwili.

</doc>
<doc id="208744" url="https://pl.wikipedia.org/wiki?curid=208744" title="TSR">
TSR



</doc>
<doc id="208746" url="https://pl.wikipedia.org/wiki?curid=208746" title="Gmina Nacka">
Gmina Nacka

Gmina Nacka (szw. "Nacka kommun") – gmina w Szwecji, w regionie Sztokholm, z siedzibą w Nacka.
Pod względem zaludnienia Nacka jest 21. gminą w Szwecji. Zamieszkuje ją 78 715 osób, z czego 50,93% to kobiety (40 090) i 49,07% to mężczyźni (38 625). W gminie zameldowanych jest 5932 cudzoziemców. Na każdy kilometr kwadratowy przypada 828,58 mieszkańca. Pod względem wielkości gmina zajmuje 272. miejsce.

</doc>
<doc id="208747" url="https://pl.wikipedia.org/wiki?curid=208747" title="Gmina Nässjö">
Gmina Nässjö

Gmina Nässjö (szw. "Nässjö kommun") – gmina w Szwecji, w regionie Jönköping, siedzibą jej władz jest Nässjö.
Pod względem zaludnienia Nässjö jest 83. gminą w Szwecji. Zamieszkuje ją 29 377 osób, z czego 50,19% to kobiety (14 743) i 49,81% to mężczyźni (14 634). W gminie zameldowanych jest 1053 cudzoziemców. Na każdy kilometr kwadratowy przypada 31,45 mieszkańca. Pod względem wielkości gmina zajmuje 113. miejsce.

</doc>
<doc id="208748" url="https://pl.wikipedia.org/wiki?curid=208748" title="Gmina Norrköping">
Gmina Norrköping

Gmina Norrköping (szw. "Norrköpings kommun") – gmina w Szwecji, w regionie Östergötland, z siedzibą w Norrköping.
Pod względem zaludnienia Norrköping jest 8. gminą w Szwecji. Zamieszkuje ją 124 410 osób, z czego 50,68% to kobiety (63 053) i 49,32% to mężczyźni (61 357). W gminie zameldowanych jest 5936 cudzoziemców. Na każdy kilometr kwadratowy przypada 83,5 mieszkańca. Pod względem wielkości gmina zajmuje 63. miejsce.

</doc>
<doc id="208749" url="https://pl.wikipedia.org/wiki?curid=208749" title="Gmina Norrtälje">
Gmina Norrtälje

Gmina Norrtälje (szw. "Norrtälje kommun") – gmina w Szwecji, w regionie Sztokholm, z siedzibą w Norrtälje.
Pod względem zaludnienia Norrtälje jest 40. gminą w Szwecji. Zamieszkuje ją 54 366 osób, z czego 49,88% to kobiety (27 118) i 50,12% to mężczyźni (27 248). W gminie zameldowanych jest 2102 cudzoziemców. Na każdy kilometr kwadratowy przypada 27,2 mieszkańca. Pod względem wielkości gmina zajmuje 41. miejsce.

</doc>
<doc id="208751" url="https://pl.wikipedia.org/wiki?curid=208751" title="Gmina Norsjö">
Gmina Norsjö

Gmina Norsjö (szw. "Norsjö kommun") – gmina w Szwecji, w regionie Västerbotten, z siedzibą w Norsjö.
Pod względem zaludnienia Norsjö jest 281. gminą w Szwecji. Zamieszkuje ją 4483 osób, z czego 49,45% to kobiety (2217) i 50,55% to mężczyźni (2266). W gminie zameldowanych jest 35 cudzoziemców. Na każdy kilometr kwadratowy przypada 2,56 mieszkańca. Pod względem wielkości gmina zajmuje 50. miejsce.

</doc>
<doc id="208752" url="https://pl.wikipedia.org/wiki?curid=208752" title="Gmina Nybro">
Gmina Nybro

Gmina Nybro (szw. "Nybro kommun") – gmina w Szwecji, w regionie Kalmar, siedzibą jej władz jest Nybro.
Pod względem zaludnienia Nybro jest 120. gminą w Szwecji. Zamieszkuje ją 19 882 osób, z czego 49,77% to kobiety (9895) i 50,23% to mężczyźni (9987). W gminie zameldowanych jest 593 cudzoziemców. Na każdy kilometr kwadratowy przypada 16,83 mieszkańca. Pod względem wielkości gmina zajmuje 82. miejsce.

</doc>
<doc id="208753" url="https://pl.wikipedia.org/wiki?curid=208753" title="Gmina Nyköping">
Gmina Nyköping

Gmina Nyköping (szw. "Nyköpings kommun") – gmina w Szwecji, położona w regionie administracyjnym ("län") Södermanland. Siedzibą władz gminy ("centralort") jest Nyköping.
Geografia.
Gmina Nyköping położona jest w południowej części prowincji historycznej ("landskap") Södermanland, na wybrzeżu Morza Bałtyckiego i graniczy z gminami (w kolejności od kierunku północnego):
Na terenie gminy położony jest międzynarodowy port lotniczy Sztokholm-Skavsta.
Powierzchnia.
Gmina Nyköping jest 69. pod względem powierzchni z 290 gmin Szwecji. Według danych pochodzących z 2013 r. całkowita powierzchnia gminy (bez obszaru morskiego) wynosi łącznie 1554,26 km², z czego:
Do gminy Nyköping zalicza się także 512,15 km² obszaru morskiego.
Demografia.
31 grudnia 2014 r. gmina Nyköping liczyła 53 508 mieszkańców (44. pod względem zaludnienia z 290 gmin Szwecji), gęstość zaludnienia wynosiła 37,66 mieszkańców na km² lądu (114. pod względem gęstości zaludnienia z 290 gmin Szwecji).
Struktura demograficzna (31 grudnia 2014):
Miejscowości.
Miejscowości ("tätort, -er") gminy Nyköping (2010):
Wybory.
Wyniki wyborów do rady gminy Nyköping ("kommunfullmäktige") 2014 r.:
Współpraca zagraniczna.
Miasta partnerskie gminy Nyköping (2013):

</doc>
<doc id="208754" url="https://pl.wikipedia.org/wiki?curid=208754" title="Gmina Nykvarn">
Gmina Nykvarn

Gmina Nykvarn (szw. "Nykvarns kommun") – gmina w Szwecji, położona w regionie administracyjnym ("län") Sztokholm. Siedzibą władz gminy ("centralort") jest Nykvarn.
Geografia.
Gmina Nykvarn położona jest w prowincji historycznej ("landskap") Södermanland. Graniczy z gminami (w kolejności od kierunku północno-wschodniego):
Według definicji "Statistiska centralbyrån" (SCB) gmina zaliczana jest do obszaru metropolitalnego "Stor-Stockholm".
Powierzchnia.
Według danych pochodzących z 2013 r. całkowita powierzchnia gminy wynosi łącznie 176,99 km², z czego:
Demografia.
31 grudnia 2013 r. gmina Nykvarn liczyła 9523 mieszkańców (220. pod względem zaludnienia z 290 gmin Szwecji), gęstość zaludnienia wynosiła 62,38 mieszkańców na km² lądu (84. pod względem gęstości zaludnienia z 290 gmin Szwecji).
Struktura demograficzna (31 grudnia 2013):
Miejscowości.
Miejscowości ("tätort, -er") gminy Nykvarn (2010):
Wybory.
Wyniki wyborów do rady gminy Nykvarn ("kommunfullmäktige") 2010 r.:

</doc>
<doc id="208755" url="https://pl.wikipedia.org/wiki?curid=208755" title="Gmina Nynäshamn">
Gmina Nynäshamn

Gmina Nynäshamn (szw. "Nynäshamns kommun") – gmina w Szwecji, w regionie Sztokholm, z siedzibą w Nynäshamn.
Pod względem zaludnienia Nynäshamn jest 100. gminą w Szwecji. Zamieszkuje ją 24 670 osób, z czego 49,75% to kobiety (12 274) i 50,25% to mężczyźni (12 396). W gminie zameldowanych jest 1065 cudzoziemców. Na każdy kilometr kwadratowy przypada 69,3 mieszkańca. Pod względem wielkości gmina zajmuje 215. miejsce.

</doc>
<doc id="208758" url="https://pl.wikipedia.org/wiki?curid=208758" title="Gmina Olofström">
Gmina Olofström

Gmina Olofström (szw. "Olofströms kommun") – gmina w Szwecji, w regionie Blekinge, siedzibą jej władz jest Olofström.
Pod względem zaludnienia Olofström jest 163. gminą w Szwecji. Zamieszkuje ją 13 524 osób, z czego 49,47% to kobiety (6690) i 50,53% to mężczyźni (6834). W gminie zameldowanych jest 865 cudzoziemców. Na każdy kilometr kwadratowy przypada 34,59 mieszkańca. Pod względem wielkości gmina zajmuje 205. miejsce.

</doc>
<doc id="208759" url="https://pl.wikipedia.org/wiki?curid=208759" title="Gmina Orsa">
Gmina Orsa

Gmina Orsa (szw. "Orsa kommun") – gmina w Szwecji, w regionie Dalarna, siedzibą jej władz jest Orsa.
Pod względem zaludnienia Orsa jest 256. gminą w Szwecji. Zamieszkuje ją 7031 osób, z czego 50,39% to kobiety (3543) i 49,61% to mężczyźni (3488). W gminie zameldowanych jest 207 cudzoziemców. Na każdy kilometr kwadratowy przypada 4,03 mieszkańca. Pod względem wielkości gmina zajmuje 51. miejsce.

</doc>
<doc id="208760" url="https://pl.wikipedia.org/wiki?curid=208760" title="Gmina Osby">
Gmina Osby

Gmina Osby (szw. "Osby kommun") – gmina w Szwecji, w regionie Skania, z siedzibą w Osby.
Gminę zamieszkuje 12 625 osób, z czego 49,7% to kobiety (6275) i 50,3% to mężczyźni (6350). W gminie zameldowanych jest 501 cudzoziemców. Na każdy kilometr kwadratowy przypada 20,97 mieszkańca. Pod względem wielkości gmina zajmuje 161. miejsce.

</doc>
<doc id="208761" url="https://pl.wikipedia.org/wiki?curid=208761" title="Gmina Oskarshamn">
Gmina Oskarshamn

Gmina Oskarshamn (szw. "Oskarshamns kommun") – gmina w Szwecji, w regionie Kalmar, siedzibą jej władz jest Oskarshamn.
Pod względem zaludnienia Oskarshamn jest 91. gminą w Szwecji. Zamieszkuje ją 26 300 osób, z czego 50,12% to kobiety (13 182) i 49,88% to mężczyźni (13 118). W gminie zameldowanych jest 734 cudzoziemców. Na każdy kilometr kwadratowy przypada 25,12 mieszkańca. Pod względem wielkości gmina zajmuje 100. miejsce.

</doc>
<doc id="208762" url="https://pl.wikipedia.org/wiki?curid=208762" title="Gmina Oxelösund">
Gmina Oxelösund

Gmina Oxelösund (szw. "Oxelösunds kommun") – gmina w Szwecji, położona w regionie administracyjnym ("län") Södermanland. Siedzibą władz gminy ("centralort") jest Oxelösund.
Geografia.
Gmina Oxelösund położona jest we południowej części prowincji historycznej ("landskap") Södermanland, na wybrzeżu Morza Bałtyckiego i graniczy na lądzie od strony zachodniej z gminą Nyköping.
Powierzchnia.
Gmina Oxelösund jest 284. pod względem powierzchni z 290 gmin Szwecji. Według danych pochodzących z 2013 r. całkowita powierzchnia gminy (bez obszaru morskiego) wynosi łącznie 35,54 km², z czego:
Do gminy Oxelösund zalicza się także 711,00 km² obszaru morskiego.
Demografia.
31 grudnia 2013 r. gmina Oxelösund liczyła 11 403 mieszkańców (191. pod względem zaludnienia z 290 gmin Szwecji), gęstość zaludnienia wynosiła 322,21 mieszkańców na km² lądu (23. pod względem gęstości zaludnienia z 290 gmin Szwecji).
Struktura demograficzna (31 grudnia 2013):
Miejscowości.
Oxelösund jest jedynym tätortem w granicach gminy (2010):
Wybory.
Wyniki wyborów do rady gminy Oxelösund ("kommunfullmäktige") 2010 r.:
Współpraca zagraniczna.
Oxelösund jest członkiem Douzelage, organizacji skupiającej gminy partnerskie w ramach Unii Europejskiej (27 gmin w 2014 r.):

</doc>
<doc id="208764" url="https://pl.wikipedia.org/wiki?curid=208764" title="Gmina Pajala">
Gmina Pajala

Gmina Pajala (szw. "Pajala kommun") – gmina w Szwecji, w regionie Norrbotten, siedzibą jej władz jest Pajala.
Pod względem zaludnienia Pajala jest 257. gminą w Szwecji. Zamieszkuje ją 6925 osób, z czego 47,62% to kobiety (3298) i 52,38% to mężczyźni (3627). W gminie zameldowanych jest 290 cudzoziemców. Na każdy kilometr kwadratowy przypada 0,88 mieszkańca. Pod względem wielkości gmina zajmuje 8. miejsce.

</doc>
<doc id="208765" url="https://pl.wikipedia.org/wiki?curid=208765" title="Gmina Perstorp">
Gmina Perstorp

Gmina Perstorp (szw. "Perstorps kommun") – gmina w Szwecji, w regionie Skania, z siedzibą w Perstorpie.
Pod względem zaludnienia Perstorp jest 260. gminą w Szwecji. Zamieszkuje ją 6893 osób, z czego 49,82% to kobiety (3434) i 50,18% to mężczyźni (3459). W gminie zameldowanych jest 357 cudzoziemców. Na każdy kilometr kwadratowy przypada 43,35 mieszkańca. Pod względem wielkości gmina zajmuje 257. miejsce.

</doc>
<doc id="208766" url="https://pl.wikipedia.org/wiki?curid=208766" title="Gmina Piteå">
Gmina Piteå

Gmina Piteå (szw. "Piteå kommun") – gmina w Szwecji, w regionie Norrbotten, siedzibą jej władz jest Piteå.
Pod względem zaludnienia Piteå jest 50. gminą w Szwecji. Zamieszkuje ją 40 830 osób, z czego 49,88% to kobiety (20 364) i 50,12% to mężczyźni (20 466). W gminie zameldowanych jest 559 cudzoziemców. Na każdy kilometr kwadratowy przypada 13,24 mieszkańca. Pod względem wielkości gmina zajmuje 28. miejsce.

</doc>
<doc id="208768" url="https://pl.wikipedia.org/wiki?curid=208768" title="Gmina Ragunda">
Gmina Ragunda

Gmina Ragunda (szw. "Ragunda kommun") – gmina w Szwecji, w regionie Jämtland, siedzibą jej władz jest Hammarstrand.
Pod względem zaludnienia Ragunda jest 268. gminą w Szwecji. Zamieszkuje ją 5894 osób, z czego 49,49% to kobiety (2917) i 50,51% to mężczyźni (2977). W gminie zameldowanych jest 110 cudzoziemców. Na każdy kilometr kwadratowy przypada 2,33 mieszkańca. Pod względem wielkości gmina zajmuje 34. miejsce.

</doc>
<doc id="208769" url="https://pl.wikipedia.org/wiki?curid=208769" title="Gmina Ronneby">
Gmina Ronneby

Gmina Ronneby (szw. "Ronneby kommun") – gmina w Szwecji, w regionie Blekinge, siedzibą jej władz jest Ronneby.
Pod względem zaludnienia Ronneby jest 84. gminą w Szwecji. Zamieszkuje ją 28 283 osób, z czego 49,16% to kobiety (13 904) i 50,84% to mężczyźni (14 379). W gminie zameldowanych jest 832 cudzoziemców. Na każdy kilometr kwadratowy przypada 34,16 mieszkańca. Pod względem wielkości gmina zajmuje 124. miejsce.

</doc>
<doc id="208770" url="https://pl.wikipedia.org/wiki?curid=208770" title="CONFIG.SYS">
CONFIG.SYS

CONFIG.SYS – podstawowy plik konfiguracyjny systemów operacyjnych MS-DOS, OS/2 oraz systemów Windows z serii 9x.
Składnia przypomina tę używaną w plikach .ini systemu Windows; w przypadku stosowania menu posiada sekcje. Standardowym zapisem są pary postaci "parametr=wartość", które wyglądają jak zmienne. W rzeczywistości służą one do definiowania parametrów zajętości pamięci albo ładują programy rezydentne i sterowniki urządzeń (device=, devicehigh= i inne).
Kolejność zapisu w pliku nie zawsze jest zachowywana podczas jego przetwarzania – niektóre polecenia wykonywane są przed innymi. Dlatego dokonując zapisu w tym pliku użytkownik może się skupić wyłącznie na kolejności ładowania sterowników nie martwiąc się o pozostałe parametry.
Sekcje i menu.
Plik CONFIG.SYS może posiadać sekcje podobnie jak pliki .ini. Istnieją przy tym sekcje o znaczeniu specjalnym:
[menu] – przy pomocy tej sekcji możliwe jest stworzenie menu wyboru, które będzie wyświetlane podczas startu systemu. Dzięki niemu możliwe jest wskazanie konfiguracji, która ma zostać użyta podczas ładowania systemu. Wybór może mieć także wpływ na działanie pliku AUTOEXEC.BAT, gdyż wybór przekazywany jest w postaci zmiennej systemowej "%config%".
[common] – polecenia z tej sekcji wykonywane są zawsze niezależnie od wyboru wskazanym w menu. Warto nadmienić, że sekcji tych może istnieć więcej niż jedna.
Pozostałe sekcje odpowiadają nazwom wybranej pozycji w menu, o ile takie zostało utworzone.
Wykorzystanie pliku w systemie.
Po odczytaniu pliku CONFIG.SYS MS-DOS przechodzi do ładowania COMMAND.COM, który następnie uruchamia program wsadowy AUTOEXEC.BAT.
Pliki CONFIG.SYS i AUTOEXEC.BAT można także znaleźć w późniejszych wersjach systemu Microsoft Windows. Najczęściej są to puste pliki, bez jakichkolwiek wpisów. OS/2 nie korzysta z pliku AUTOEXEC.BAT.
Przykładowy plik CONFIG.SYS.
 device = c:\dos\himem.sys
 device = c:\dos\emm386.exe umb
 dos = high,umb
 devicehigh = c:\windows\mouse.sys
 devicehigh = c:\dos\setver.exe
 devicehigh = c:\dos\smartdrv.exe
 country = 048,852,c:\dos\country.sys
Windows NT.
Odpowiednikiem CONFIG.SYS w systemach rodziny Windows NT, począwszy od Windows 2000 jest plik config.nt znajdujący się w katalogu &lt;główny katalog Windows&gt;\system32\ (np. C:\Windows\system32).

</doc>
<doc id="208771" url="https://pl.wikipedia.org/wiki?curid=208771" title="Formuła 1 Sezon 1959">
Formuła 1 Sezon 1959

Sezon 1959 Formuły 1 – dziesiąty sezon Mistrzostw Świata Formuły 1.
Wyniki.
Klasyfikacja kierowców.
Punktacja:
Wyścig: 8-6-4-3-2 (pięć pierwszych pozycji)
Do klasyfikacji zaliczano 5 najlepszych wyników
Klasyfikacja konstruktorów.
Punktacja:
Wyścig: 8-6-4-3-2 (pięć pierwszych pozycji)
Do klasyfikacji zaliczano 5 najlepszych wyników
Tylko jeden, najwyżej uplasowany kierowca danego konstruktora, zdobywał dla niego punkty
Wyścig Indianapolis 500 nie był zaliczany do klasyfikacji

</doc>
<doc id="208776" url="https://pl.wikipedia.org/wiki?curid=208776" title="Program wsadowy">
Program wsadowy

Program wsadowy, plik wsadowy () – program komputerowy wykonywany w trybie wsadowym, tj. bez wpływu użytkownika na przebieg programu. Plik wsadowy to plik, w którym zapisany został program wsadowy. Programy wsadowe mogą być wykonywane w różnych systemach operacyjnych, w szczególności w systemach Unix, Linux, DOS, Windows i innych.
Programem wsadowym może być kompilowany program komputerowy lub skrypt, czyli zapisany w pliku ciąg poleceń interpretowanych bez kompilacji przez powłokę systemu operacyjnego.
Program wsadowy z założenia nie oczekuje współpracy (interakcji) z użytkownikiem w trakcie wykonywania. Po uruchomieniu użytkownik nie ma wpływu na przebieg programu wsadowego, może jedynie oczekiwać na jego zakończenie lub ewentualnie przerwać jego działanie. Jednak, jeśli program wsadowy wymaga podania parametrów potrzebnych do działania, np. opcji, nazwy pliku, katalogu czy nazwy użytkownika, należy podać je w chwili uruchamiania programu w wierszu poleceń jako argumenty wywołania programu. Często z programami wsadowymi utożsamiane są skrypty, ale nie wszystkie skrypty wykonywane są w trybie wsadowym, wiele skryptów działa bowiem w trybie interakcyjnym, tj. oczekując współdziałania użytkownika.
Programy wsadowe na ogół nie wymagają interfejsu graficznego, często uruchamiane są w trybie tekstowym, czyli z wiersza poleceń. W systemie Windows mogą być także uruchamiane z wiersza poleceń zredukowanego do okna "Uruchom" w menu "Start" lub eksploratora Windows przez uruchomienie pliku. Wynik działania programu wsadowego może być zapisany do pliku, wyprowadzony (wyświetlony) na ekran, może być wprowadzony jako zmiana w rejestrze systemu Windows lub przekazany do innego programu przy przetwarzaniu potokowym.
Programy wsadowe mogą wykonywać zadania pozwalające na ich zautomatyzowanie. Takimi zadaniami jest przetwarzanie tekstu lub powtarzające się zadania administratora systemu.
Programy wsadowe w systemach MS-DOS i MS Windows.
W systemach MS-DOS i Windows typowym programem wsadowym jest plik tekstowy zawierający ciąg poleceń interpretera komend, z angielskiego nazywany "batchem" lub "plikiem batchowym" (od ang. "batch file"); w środowisku uniksowym taki plik zawierający ciąg poleceń powłoki systemowej nazywany jest "skryptem". Po uruchomieniu programu wsadowego interpreter odczytuje z pliku i wykonuje kolejne zapisane w nim polecenia.
Programy wsadowe systemu MS-DOS posiadają rozszerzenie codice_1, a systemu Windows rozszerzenie codice_1 lub codice_3. AUTOEXEC.BAT to specjalny program wsadowy uruchamiany podczas startu systemu MS-DOS i Windows z rodziny 9x.
Interpreterem komend (powłoką systemową) w systemach MS-DOS i Windows z rodziny 9x jest program command.com, a w systemach Windows z linii NT (Windows NT, 2000, XP, 2003, Vista itd.) – program conhost.exe
Cmd.exe pełni jedynie funkcje wiersza poleceń i trybu tekstowego. Wszystkie programy wsadowe są interpretowane przez host konsoli w systemach Microsoft Windows.
Przykładowe komendy wsadowe, będące poleceniami powłoki systemowej (interpretera komend) systemu MS-DOS i Microsoft Windows:
Na stronie internetowej Microsoftu można znaleźć dokumentację wszystkich poleceń w systemach Windows Server. 
Przykładowy program wsadowy systemu MS-DOS lub Windows, w tym przykładzie wyświetlający napis "Hello World", wygląda następująco:
@echo off
echo Hello World
pause
Przykładowy skrypt proszący o podanie imienia i wypisujący stosowny komunikat:
@echo off
set /p imie=Jak masz na imię?
echo Witaj %imie%
pause
i wynik jego działania:
 Jak masz na imię? Michał
 Witaj Michał
 Aby kontynuować, naciśnij dowolny klawisz . . .
Przykład ten demonstruje możliwość pobierania danych od użytkownika nie tylko poprzez parametry, ale także w czasie trwania wykonywania skryptu. Możliwość taka istnieje w Windows NT.
Przykładowy skrypt tworzący folder o nazwie "test", a następnie usuwający go.
@echo off
mkdir test
rmdir test
exit

</doc>
<doc id="208777" url="https://pl.wikipedia.org/wiki?curid=208777" title="Katherine Heigl">
Katherine Heigl

Katherine Marie Heigl (ur. 24 listopada 1978 w Waszyngtonie) – amerykańska aktorka i producentka, która wystąpiła m.in. w serialu "Chirurdzy".
Życiorys.
Urodziła się w Waszyngtonie jako córka Nancy, dyrektor personalnej i Paula Heigla, księgowego. Heigl ma niemieckie i irlandzkie pochodzenie, jest członkiem Kościoła Jezusa Chrystusa Świętych w Dniach Ostatnich. Heigl jest najmłodsza z czwórki rodzeństwa (ma siostrę Meg oraz braci Jasona i Holta). W 1986 roku jej starszy brat Jason zmarł w wyniku obrażeń odniesionych w wypadku samochodowym.
Debiutowała w 1992 roku rolą w filmie "Dramat letniej nocy" u boku Juliette Lewis. Dwa lata później osiągnęła sukces w komedii "Tata i małolata", gdzie grała główną rolę u boku Gerarda Depardieu i Emmy Thompson. Rola nastoletniej Nicole, która podczas wakacji z ojcem okłamuje wszystkich dookoła przyniosła jej sympatię widzów, popularność i nominację do Young Artist Awards. W 1995 wystąpiła w jednej z głównych ról obok Stevena Seagala w "Liberator 2". Następnie Heigl zaczęła występować w filmach klasy B i kolejnych sequelach dawnych przebojów.
W 1999 roku przyjęła rolę w serialu telewizyjnym "". Rola kosmitki Isabel Evans, przywróciła jej utraconą popularność. W 2003 roku wystąpiła w roli Isabel w młodzieżowej wersji "Wichrowych Wzgórz". Po zakończeniu emisji serialu "Roswell" Heigl znów zaczęła grywać w filmach klasy B, takich jak "Zyzzyx Rd", który zarobił w amerykańskich kinach 30 dolarów.
W 2005 roku Heigl przyjęła rolę młodej stażystki szpitala Seattle Grace Hospital, dr Izzie Stevens, w serialu "Chirurdzy". Rola ta przyniosła jej dwie nominacje do Złotych Globów oraz nagrodę Emmy dla najlepszej aktorki drugoplanowej.
W 2007 roku Heigl wystąpiła w niezależnej komedii "Wpadka". Film odniósł sukces finansowy, zarabiając ponad 220 000 000 dolarów. Heigl otrzymała nominację do nagrody MTV Movie Awards. Rok później Katherine zagrała w kolejnej komedii "27 sukienek" w reżyserii Anne Fletcher. Film zarobił na całym świecie ponad 160 000 000, a sama Heigl została jedną z najlepiej zarabiających aktorek w Hollywood.
W tym samym roku, 23 grudnia, aktorka poślubiła muzyka Josha Kelleya. 9 września 2009 roku para postanowiła adoptować dziewczynkę z Korei Południowej imieniem Nayleigh (oficjalne imiona dziecka to Nancy Leigh). W 2012 roku aktorka adoptowała kolejną dziewczynkę, którą nazwała Adalaide Marie Hope Kelley.
W 2009 roku komedia romantyczna z udziałem Heigl – "Brzydka prawda" przyniosła jej nominację do nagrody Satelity dla najlepszej aktorki w filmie komediowym lub musicalu. 
Nagrody i nominacje.
Hollywoodzkie Stowarzyszenie Prasy Zagranicznej – Złoty Glob
Amerykańska Akademia Telewizyjna – Nagroda Emmy
Akademia Science Fiction, Fantasy i Horroru – Nagroda Saturn
Gildia Aktorów Filmowych – Nagroda Gildii Aktorów Filmowych – Aktor
MTV Movie Awards – Złoty Popcorn
Międzynarodowa Akademia Prasy – Nagroda Satelita

</doc>
<doc id="208778" url="https://pl.wikipedia.org/wiki?curid=208778" title="Jadwiga Bolesławówna">
Jadwiga Bolesławówna

Jadwiga kaliska (Jadwiga Łokietkowa) (ur. ok. 1266–1270/1275 w Kaliszu, zm. 10 grudnia 1339 w Starym Sączu) – księżna kaliska, córka księcia kaliskiego Bolesława Pobożnego i księżnej Jolenty Heleny, żona króla Władysława I Łokietka, w latach 1320–1333 królowa Polski.
Dzieciństwo i małżeństwo z Władysławem Łokietkiem.
O dzieciństwie i wczesnej młodości przyszłej królowej nic nie wiadomo. Miała dwie siostry: starszą Elżbietę, która między 1277 a 1279 rokiem poślubiła księcia legnickiego Henryka Brzuchatego oraz młodszą Annę, oddaną do klasztoru klarysek w Gnieźnie. Jak przypuszcza część historyków, Jadwiga jeszcze za życia ojca, a więc przed 14 kwietnia 1279 r., została zaręczona z księciem brzeskim Władysławem Łokietkiem, który jako posag otrzymał być może kasztelanię radziejowską.
Nie mam również pewności, kiedy ostatecznie Jadwiga została żoną Łokietka. Można jednak przypuszczać, że stało się to najprawdopodobniej 6 stycznia 1293 r., kiedy małżeństwo księżnej z księciem brzeskim stało się gwarancją ścisłego sojuszu i współpracy Władysława Łokietka z opiekunem Jadwigi – Przemysłem II Wielkopolskim. Jadwiga razem z mężem uczestniczyła też być może w koronacji królewskiej Przemysła II w Gnieźnie 26 czerwca 1295 r.
Śmierć Przemysła II w wyniku zamachu w Rogoźnie 8 lutego 1296 r. utorowała Jadwidze i jej małżonkowi drogę do objęcia jego dziedzictwa w postaci Wielkopolski i Pomorza Gdańskiego.
Ucieczka Łokietka i ukrywanie się Jadwigi w kraju.
Pierwszy okres rządów w Wielkopolsce skończył się dla Władysława Łokietka tragicznie i w 1300 r. musiał on ratować się ucieczką z Polski. Nowym królem Polski i suwerenem wszystkich dotychczasowych dzierżaw Łokietka został czeski monarcha z dynastii Przemyślidów – Wacław II. Jadwiga z nieznanych bliżej przyczyn nie towarzyszyła mężowi w jego tułaczce i ryzykując, że dostanie się w ręce Wacława, przez cały okres czeskich rządów ukrywała się wraz z trójką dzieci w przebraniu zwykłej mieszczki u mieszczanina radziejowskiego Gierka, któremu z wdzięczności w 1310 r. Łokietek nadał wójtostwo.
Powrót Władysława Łokietka – działalność polityczna Jadwigi do koronacji królewskiej.
Śmierć Wacława II w 1305 r. i odzyskanie przez męża Jadwigi władzy nad Małopolską, Kujawami i częścią Wielkopolski na nowo ustabilizowały życie rodzinne książęcej pary i już około 1305 r. urodziła się im kolejna córka, Elżbieta. W 1306 r. zmarł ich najstarszy syn Stefan, a sześć lat później kolejny, Władysław. Obaj wcześnie zmarli synowie zostali pochowani w klasztorze franciszkańskim w Krakowie. W międzyczasie miały miejsce narodziny dwójki najmłodszych dzieci: Jadwigi i Kazimierza.
Około 1310 r. Łokietek i Jadwiga wydali swoją najstarszą córkę Kunegundę za księcia świdnickiego Bernarda. Małżeństwo to związało tamtejszą linię Piastów z polityką księcia krakowskiego, co w związku z rosnącymi tam wpływami czeskimi miało niebagatelne znaczenie.
Rok później wobec wybuchu rewolty niemieckojęzycznych mieszczan krakowskich pod przewodnictwem wójta Alberta Jadwiga okazała niemałą odwagę, zostając na zamku krakowskim i nominalnie dowodząc obroną Wawelu w czasie kiedy jej mąż podążył na Węgry po pomoc.
Przez cały okres rządów szczególną opieką pary książęcej cieszyli się franciszkanie – świadczy o tym nie tylko fakt pochowania w ich klasztorze wcześnie zmarłych synów, ale również liczne darowizny. Poza tym para książęca patronowała spisaniu w tym środowisku żywota bliskiej krewnej Władysława i Jadwigi, Kingi, żony Bolesława Wstydliwego, którą chcieli wynieść na ołtarze.
Jadwiga skutecznie pomagała Władysławowi w sprawowaniu władzy i zdobyciu korony. Osobiście spotkała się np. z zagorzałym przeciwnikiem męża – biskupem krakowskim Janem Muskatą. Brała też razem z Władysławem udział w objazdach państwa.
Koronacja królewska i działalność Jadwigi do śmierci męża.
20 stycznia 1320 r. w Krakowie nastąpiła upragniona koronacja królewska Władysława i Jadwigi. Koronę królewską córka Bolesława Pobożnego otrzymała z rąk arcybiskupa gnieźnieńskiego Janisława oraz biskupów krakowskiego i poznańskiego. Jadwiga odtąd przyjęła tytuł „totius Poloniae regina” (królowa całej Polski). Dodatkowym wyróżnieniem dla władczyni było otrzymanie z dniem 7 marca 1320 r. od papieża Jana XXII uprawnienie przekraczania klauzury klarysek krakowskich.
W tym samym roku królewska para wydała za mąż swoją drugą córkę – Elżbietę. Małżeństwo jakkolwiek na wskroś polityczne – Elżbieta poślubiła długoletniego sojusznika Władysława Łokietka, Karola Roberta – okazało się nad wyraz szczęśliwe i obopólnie korzystne, gdyż dla Polaków szachowało ono pretensje Luksemburgów do tronu Piastów, podczas gdy dla Andegawenów nie bez znaczenia miał fakt, że Elżbieta była prawnuczką króla węgierskiego z dynastii Arpadów Beli IV.
W 1327 r. Jadwiga przeżyła chwile grozy w związku z ciężką chorobą jedynego, pozostałego przy życiu syna Kazimierza. Stan królewicza był na tyle poważny, że Jadwiga zdecydowała się oddać syna pod opiekę papieża Jana XXII oraz świętego Ludwika patrona dynastii andegaweńskiej. Ostatecznie powrót Kazimierza do zdrowia uznano za cud związany ze wstawiennictwem świętego.
Śmierć Władysława Łokietka. Jadwiga panią włości oprawnych na Sądecczyźnie.
2 marca 1333 r. zmarł mąż Jadwigi Władysław Łokietek. Pomimo tego królowa w dalszym ciągu staral się aktywnie wpływać na bieżącą politykę królestwa, oponując m.in. przeciwko koronacji królewskiej swojej synowej Aldony Anny, uważając, że monarchini w państwie może być tylko jedna. Ze swoich żądań Jadwiga ostatecznie zrezygnowała dopiero pod wpływem nalegań syna.
Po śmierci męża Jadwiga otrzymała ziemię sądecką jako oprawę wdowią, wraz z pełnią władzy namiestniczej. Po ostatecznym udzielaniu zgody na koronację synowej, Jadwiga zdecydowała się wyjechać z Krakowa i zamieszkać w klasztorze klarysek w Starym Sączu. Pomimo jednak nacisków otoczenia (zwłaszcza syna, który pragnął przejąć dochody z oprawy wdowiej matki) Jadwiga nie zdecydowała się wstąpić do klasztoru, zachowując nie tylko władzę nad powierzonym jej terytorium, ale również swój dawny dwór. Po dawnemu prowadziła także politykę finansową, aktywnie wspierając kolonizację na prawie niemieckim (lokowała m.in. kilka wsi) czy fundując kościół parafialny w Jakubkowicach (dziś Łososina Dolna).
Jadwiga mniszką w klasztorze klarysek w Starym Sączu.
Habit zakonny królowa w klasztorze w Starym Sączu nałożyła ostatecznie w 1337 lub 1338 r., jednak nie oznaczało to w jej przypadku rezygnacji ze świeckiej władzy w oprawie wdowiej.
Na krótko przed śmiercią Jadwiga prawdopodobnie zamierzała odwiedzić na Węgrzech swoją córkę Elżbietę, gdyż tym można tłumaczyć fakt otrzymania od papieża prawa do noclegu królowej w klasztorach klarysek na całym obszarze władztwa Karola Roberta. Nie wiadomo jednak czy ostatecznie doszło do tego spotkania.
Jadwiga zmarła 10 grudnia 1339 w Starym Sączu i została pochowana w tamtejszym klasztorze klarysek.
W kulturze.
Królowa Jadwiga grana przez Halinę Łabonarską jest jedną z głównych postaci pierwszego sezonu serialu historycznego "Korona królów".

</doc>
<doc id="208781" url="https://pl.wikipedia.org/wiki?curid=208781" title="Formuła 1 Sezon 1960">
Formuła 1 Sezon 1960

Sezon 1960 Formuły 1 – jedenasty sezon Mistrzostw Świata Formuły 1.
Wyniki.
Klasyfikacja kierowców.
Punktacja:
Wyścig: 8-6-4-3-2-1 (sześć pierwszych pozycji)
Do klasyfikacji zaliczano 6 najlepszych wyników
Klasyfikacja konstruktorów.
Punktacja:
Wyścig: 8-6-4-3-2-1 (sześć pierwszych pozycji)
Do klasyfikacji zaliczano 6 najlepszych wyników
Tylko jeden, najwyżej uplasowany kierowca danego konstruktora, zdobywał dla niego punkty
Wyścig Indianapolis 500 nie był zaliczany do klasyfikacji

</doc>
<doc id="208786" url="https://pl.wikipedia.org/wiki?curid=208786" title="Herbert Bednorz">
Herbert Bednorz

Herbert Bednorz (ur. 22 września 1908 w Gliwicach, zm. 12 kwietnia 1989 w Katowicach) – polski duchowny rzymskokatolicki, doktor nauk społecznych i prawa, biskup koadiutor katowicki w latach 1950–1967, biskup diecezjalny katowicki w latach 1967–1985.
Życiorys.
Urodził się 22 września 1908 w Gliwicach jako drugie dziecko spośród siedmiorga rodzeństwa w rodzinie Józefa i Anny z d. Ruda. Szkołę powszechną ukończył w Gliwicach, tam też wstąpił do gimnazjum klasycznego. W 1922 wraz rodziną przeniósł się na polską stronę Górnego Śląska i zamieszkał w Katowicach na terenie parafii mariackiej. W Katowicach kontynuował naukę w Gimnazjum im. Adama Mickiewicza.
Po złożeniu egzaminu maturalnego w 1927 wstąpił na Wydział Teologiczny Uniwersytetu Jagiellońskiego i do Śląskiego Seminarium Duchownego w Krakowie. Święcenia kapłańskie przyjął 26 czerwca 1932 z rąk biskupa Stanisława Adamskiego.
Pierwszą placówką duszpasterską była parafia św. Barbary w Chorzowie u boku przyszłego biskupa polowego ks. Józefa Gawliny. Po roku pracy duszpasterskiej został skierowany na specjalistyczne studia do Leuven.
Podjął studia na Wydziale Nauk Społecznych Katolickiego Uniwersytetu w Leuven, niebawem jednak przeniósł się do Instytutu Nauk Ekonomicznych na Uniwersytecie Paryskim. Tam 10 stycznia 1936 zdał egzamin doktorski z zakresu nauk społecznych i obronił pracę doktorską poświęconą doktrynie społecznej Marcina Lutra i Jana Kalwina. Promotorem drugiej pracy doktorskiej z dziedziny prawa został prof. Villien, dziekan Wydziału Prawa na Uniwersytecie Paryskim. Dodatkowe studia uwieńczył drugim doktoratem poświęconym konkordatowi polskiemu z 1925.
W październiku 1937 po powrocie do kraju objął funkcję wikariusza w Brzezinach Śląskich. Okres okupacji przeżył na placówce duszpasterskiej w Brzezinach. Po zakończeniu wojny od 1946 kierował referatem duszpasterskim w kurii. Na prośbę ks. prof. Aleksego Klawka w roku akademickim 1949/1950 prowadził na Wydziale Teologicznym Uniwersytetu Jagiellońskiego wykłady z teologii pastoralnej.
4 maja 1950 został wyniesiony do godności biskupiej i przydzielony ciężko choremu biskupowi Stanisławowi Adamskiemu w charakterze koadiutora z prawem następstwa. Jako stolica tytularna została mu przydzielona Bulla Regia. Sakrę biskupią otrzymał 24 grudnia 1950 z rąk biskupa Stanisława Adamskiego, współkonsekratorami byli biskupi Teodor Kubina i Juliusz Bieniek.
W listopadzie 1952 został uwięziony przez UB za przygotowanie akcji podpisów pod petycją rodziców śląskich o przywrócenie katechizacji w szkole. Wraz z pozostałymi biskupami katowickimi został wydalony z diecezji. W latach 1952–1956 po krótkim pobycie w Krakowie mieszkał w Poznaniu, w domu prowincjalnym Sióstr Maryi. Po powrocie do Katowic w listopadzie 1956 przejął faktycznie rządy w diecezji.
Po śmierci biskupa Stanisława Adamskiego 12 listopada 1967 objął rządy w diecezji katowickiej jako jej czwarty biskup. Doprowadził do zwołania i pomyślnego zakończenia synodu diecezjalnego (1972–1976). Podczas swojej posługi położył szczególny nacisk na duszpasterstwo robotników, co zostało uwidocznione pielgrzymkami robotników do Piekar Śląskich. 3 listopada 1980 przeniósł ówczesne Śląskie Seminarium Duchowne z Krakowa do Katowic. Został mianowany Honorowym Górnikiem kopalni „Ziemowit”. W latach 1981–1985 był współprzewodniczącym Zespołu Roboczego ds. Wydawnictw i Czasopism Rządu PRL i Episkopatu Polski. 23 kwietnia 1983 po ukończeniu 75 roku życia złożył rezygnację z biskupstwa katowickiego. 3 czerwca 1985 papież Jan Paweł II mianował jego następcę w osobie biskupa Damiana Zimonia.
Po ogłoszeniu przygotowań do soboru watykańskiego II został wybrany na konsultora w Komisji ds. Laikatu i Środków Masowego Przekazu. Brał udział we wszystkich sesjach soborowych. Zasiadał w soborowej w Komisji do Spraw Apostolstwa Świeckich. Po zakończeniu soboru pełnił funkcję członka Posoborowej Komisji ds. Laikatu. Został wybrany członkiem Komisji Episkopatu Polski ds. Duszpasterstwa Ludzi Pracy. W 1958 jego staraniem powołano do życia Ogólnopolski Sekretariat Duszpasterstwa Głuchoniemych z siedzibą w Katowicach.
Zmarł 12 kwietnia 1989. Został pochowany w krypcie archikatedry Chrystusa Króla w Katowicach.
Jego imieniem nazwano ulice w Katowicach-Szopienicach (ulica Herberta Bednorza w Katowicach), Piekarach Śląskich-Brzezinach Śląskich, Pszczynie i Jastrzębiu-Zdroju.

</doc>
<doc id="208788" url="https://pl.wikipedia.org/wiki?curid=208788" title="Makak królewski">
Makak królewski

Makak królewski, rezus, makak rezus ("Macaca mulatta") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae). Nie jest gatunkiem zagrożonym.
Zasięg występowania.
Makak królewski występuje w południowej i południowo-wschodniej Azji od około 36°N (Afganistan, Pakistan, Indie i Chińska Republika Ludowa) na południe do około 15°N (Indie, Tajlandia, Laos i Wietnam), także w Nepalu, Bhutanie, Bangladeszu, Mjanmie i na wyspie Hajnan. Izolowana populacja w północno-wschodniej Chińskiej Republice Ludowej została wytępiona w 1987 roku.
Taksonomia.
Gatunek po raz pierwszy naukowo opisał w 1780 roku niemiecki zoolog Eberhard August Wilhelm von Zimmermann nadając mu nazwę "Cercopithecus mulatta". Jako miejsce typowe odłowu holotypu Zimmermann wskazał Indie, uściślone do nepalskiego Teraju. 
"M. mulatta" należy do grupy gatunkowej "fascicularis". Badania oparte o dane molekularne różnicują trzy populacje; indyjską, chińską i indochińską, przy czym ta ostatnia jest najwyraźniej wynikiem introgresji z "M. fascicularis". We wcześniejszych opracowaniach wyróżniano dziesięć podgatunków: "mulatta", "sanctijohannis", "lasiotus", "tcheliensis", "vestitus", "villosus", "littoralis", "brevicaudatus", "siamica" i "mcmahoni". Rozróżnienie lokalnych i regionalnych populacji, oparte na opisach tradycyjnych cech, takich jak rozmiar całkowity, długość ogona, kolor i długość okrywy włosowej oraz różnorodność molekularna, jest uważane przez niektóre autorytety za niewystarczające do formalnego uznania podgatunków . Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 37–58 cm, samców 41–66 cm, długość ogona samic 12,5–28 cm, samców 12,5–31 cm; masa ciała samic 3–10 kg, samców 4–14,1 kg. Dymorfizm płciowy przejawia się w rozmiarach ciała, samice są znacznie mniejsze.
Ekologia.
Makaki królewskie są zwierzętami socjalnymi, ale nie wykazują terytorializmu, ich stada mogą liczyć do dwustu osobników, jednak na ogół są mniejsze. Stadu przewodzą samice. Makaki królewskie są małpami bardzo głośnymi. Potrafią pływać i lubią przebywać w wodzie. W miocie rodzi się najczęściej jedno małpię o masie urodzeniowej 400–500 g. Młode pozostaje przy matce do czasu osiągnięcia samodzielności.
Znaczenie.
Ze względu na genetyczne i fizjologiczne podobieństwo do człowieka makak królewski jest wykorzystywany w badaniach z zakresu biologii, medycyny i psychologii jako zwierzę doświadczalne, między innymi w neurobiologii i badaniach nad infekcjami wirusowymi (np. HIV). U makaków królewskich po raz pierwszy wykryto istnienie białka Rh. W 2000 przeprowadzono udane całkowite klonowanie przedstawiciela naczelnych – była to właśnie samiczka rezusa nazwana Tetra. Tetra była pierwszym klonem naczelnych, identycznym z organizmem-matrycą nie tylko pod względem DNA jądrowego, ale także pod względem genów mitochondrialnych. Użyto rozszczepiania zarodków jako techniki klonowania. Jednak już w 1997 sklonowano z powodzeniem dwa rezusy z użyciem metody transferu jąder komórkowych, tej samej którą użyto klonując owcę Dolly. W 2001 urodził się pierwszy transgeniczny przedstawiciel naczelnych, zwany ANDi – rezus niosący gen GFP pochodzący z meduzy. W 2007 poznano jego genom (jako trzeciego po ludziach i szympansach przedstawiciela naczelnych).
Makak królewski, jako jeden z niewielu gatunków naczelnych, rozpoznaje swoje odbicie w lustrze, co może świadczyć o posiadaniu przez nie samoświadomości.
Makaki królewskie były pierwszymi małpami wykorzystywanymi do badania możliwości przeżycia w czasie lotu kosmicznego. Od 1948 roku w amerykańskich programach kosmicznych zginęło z tego powodu niespełna 20 rezusów. W 1951 pierwszy osobnik (Yorick) powrócił żywy z odbytego lotu rakietą, lecz zmarł wkrótce po lądowaniu. Podróże kosmiczne odbyły jeszcze Able, Sam i Miss Sam.
Gatunek ten jest chętnie hodowany w ogrodach zoologicznych. W niewoli żyje około 25 lat, na wolności zwykle nie więcej niż 15.
W niektórych regionach Indii makaki królewskie są czczone i chronione, natomiast w innych traktowane są jako szkodniki w sadach i ogrodach.

</doc>
<doc id="208791" url="https://pl.wikipedia.org/wiki?curid=208791" title="Iznogud (komiks)">
Iznogud (komiks)

Iznogud (fr. "Iznogoud"), po polsku również: Przygody wielkiego wezyra Iznoguda – francuska seria komiksowa stworzona przez René Goscinnego (scenariusz) i Jeana Tabary'ego (rysunki), ukazująca się od 1962, najpierw na łamach czasopisma "Record", a później w formie niezależnych tomów. Po śmierci Goscinnego w 1977 nowe odcinki samodzielnie tworzył Tabary, a od jego śmierci w 2008 jego syn Nicolas Tabary rysuje serię do scenariuszy różnych autorów. W Polsce komiksy o Iznogudzie ukazują się nakładem wydawnictwa Egmont Polska.
Fabuła.
Komiks jest humorystyczną opowieścią o przygodach wezyra Iznogouda. Jest on z natury podły, niegodziwy, chciwy i dwulicowy (stąd jego imię: Iznogud jest fonetycznym zapisem angielskiego zwrotu "is no good", czyli "jest niedobry"). Razem ze swoim wiernym sługą Pali Bebechem dokonuje serii spisków w celu przejęcia władzy nad Kalifatem i zdetronizowania dobrodusznego, lecz safandułowatego kalifa Haruna Arachida. Na końcu każdej opowieści spisek obraca się przeciw wezyrowi, który sam pada jego ofiarą. Każde opowiadanie jest pełne żartów słownych. Komiks jest także po części parodią "Księgi tysiąca i jednej nocy" i wykorzystuje ich sztafaż i estetykę. Pełno w nim dżinnów, latających dywanów i czarodziejów.
Adaptacje.
Na podstawie serii komiksowej w 1995 powstał 52-odcinkowy serial animowany (emitowany w Polsce pod tytułem "Wezyr Nic-po-nim") oraz film fabularny z 2005, w którym rolę Iznoguda zagrał Michaël Youn. Pierwotnie sam Goscinny chciał stworzyć ekranizację z Louisem de Funèsem w roli głównej, lecz jego plan nie powiódł się.

</doc>
<doc id="208793" url="https://pl.wikipedia.org/wiki?curid=208793" title="AUTOEXEC.BAT">
AUTOEXEC.BAT

AUTOEXEC.BAT – nazwa specjalnego pliku wsadowego, np. systemu MS-DOS. Znajduje się on w katalogu głównym systemu plików. Nazwa pliku jest skróceniem wyrażenia "automatic execution" (automatyczne wykonywanie), które opisuje przeznaczenie pliku – automatyczne uruchamianie poleceń w trakcie startu systemu. Zastosowana nazwa wynika również z ograniczenia długości nazw plików w systemie FAT do postaci 8.3.
Użycie.
AUTOEXEC.BAT odczytywany jest przez wszystkie wersje systemu DOS, włącznie z wersją MS-DOS 7.x występującą w Windows 95 i Windows 98. System Windows Me korzysta jedynie ze zmiennych środowiskowych w celu ograniczenia zależności od systemu MS-DOS, jednak może to być ominięte. W systemie DOS plik uruchamiany jest jednorazowo przy starcie, po przetworzeniu pliku CONFIG.SYS, natomiast w Windows 95 i Windows 98 przed załadowaniem interfejsu graficznego. Systemy Windows NT, Windows XP oraz Windows Vista odczytują zawartość pliku w trakcie logowania się użytkownika. Począwszy od Windows Me, zawartość niebędąca zmienną środowiskową jest ignorowana. W przeciwieństwie do CONFIG.SYS, polecenia zapisane w pliku wsadowym mogą być wprowadzone do interaktywnego interpretera poleceń.
Program AUTOEXEC.BAT służy przede wszystkim do ustawiania zmiennych systemowych, ładowania sterowników i uruchamiania programów działających w tle, ewentualnie do uruchamiania nakładki systemowej. Może być także wykorzystywany do ładowania narzędzi systemowych niskiego poziomu, takich jak:
Przykłady pliku autoexec.bat.
We wczesnych wersjach systemu DOS zawartość pliku była bardzo prosta – polecenia DATE i TIME były niezbędne, ponieważ pierwsze komputery klasy XT nie posiadały baterii utrzymującej zegar czasu rzeczywistego.
ECHO OFF
CLS
DATE
TIME
VER
Znaczenie poleceń:
W wersjach międzynarodowych dodawany był także sterownik klawiatury dopasowany do układu znaków danego kraju (np. KEYBR.SYS dla francuskiego układu). Późniejsze wersje często zawierały sterowniki firm trzecich. Poniżej znajduje się zawartość pliku AUTOEXEC.BAT z wersji DOS 5.x (po instalacji systemu Windows) zawierająca jedynie najważniejsze polecenia:
@ECHO OFF
PROMPT $P$G
PATH C:\DOS;C:\WINDOWS
SET TEMP=C:\TEMP
SET BLASTER=A220 I7 D1 T2
LH SMARTDRV.EXE
LH DOSKEY
LH MOUSE.COM /Y
WIN
Znaczenie poleceń:
Takie zdefiniowanie pliku konfiguruje zmienne środowiskowe, wczytuje funkcje SmartDrive oraz ładuje do pamięci sterowniki myszy przed uruchomieniem systemu Windows. Polecenie PROMPT z parametrem $P$G ustawia znak zachęty do postaci C:\&gt; zamiast C&gt;.
Ogółem sterowniki.SYS wczytywane były przez plik CONFIG.SYS, a pliki wykonywalne (.EXE) np. SmartDrive przez AUTOEXEC.BAT Niektóre urządzenia, np. myszy mogły mieć ładowane sterowniki zarówno w postaci plików.SYS przez plik CONFIG, jak i plików COM przez AUTOEXEC, w zależności od producenta.
Linie rozpoczynające się od polecenia REM są traktowane jako "komentarze" i ignorowane w trakcie przetwarzania pliku. Polecenie REM często stosowane jest do tymczasowego pominięcia sterownika urządzenia (np. CD-ROM). Jako alternatywa istnieje mniej używany zapis składający się z podwójnego dwukropka (::).
W systemie MS-DOS 6 i nowszych można utworzyć menu rozruchowe. Funkcja ta jest używana przez użytkowników chcących mieć różne konfiguracje startowe dla różnych aplikacji, np. gier dla systemów DOS lub dla systemu Windows. Poniżej przykład takiego menu:
@ECHO OFF
PROMPT $P$G
PATH C:\DOS;C:\WINDOWS
SET TEMP=C:\TEMP
SET BLASTER=A220 I7 D1 T2
GOTO %CONFIG%
 LH SMARTDRV.EXE
 LH MOUSE.COM /Y
 WIN
GOTO END
 LH SMARTDRV.EXE
 LH DOSKEY
 GOTO END
Znaczenie niektórych poleceń:
Podwójny rozruch systemu DOS oraz Windows 9x.
W trakcie instalacji Windows 95 w istniejące już środowisko DOS/Windows, pliki CONFIG.SYS i AUTOEXEC.BAT otrzymują nazwy CONFIG.DOS i AUTOEXEC.DOS. Jest to celowy mechanizm, mający ułatwić podwójny rozruch między systemem Windows 9x a DOS. W trakcie ładowania tekstowego systemu pliki.DOS tymczasowo zmieniane są do CONFIG.SYS i AUTOEXEC.BAT, natomiast pliki Windows 9x mają zmieniane rozszerzenie do .W40.
Windows 9x w trakcie instalacji umieszcza również fałszywy plik MSDOS.SYS. Plik ten zawiera pewne instrukcje sterujące rozruchem systemu, np. czy automatycznie ma się załadować interfejs graficzny. Odpowiada za to opcja „BootGUI”, której wartość „0” uruchamia system w trybie tekstowym, wtedy włączenie interfejsu graficznego możliwe jest poleceniem WIN.
Przy instalacji systemu Caldera DR-DOS w wersji 7.02 lub nowszej, plik rozruchowy systemu Windows zachowuje swoją nazwę a plik z DR-DOS ma wtedy nazwę AUTODOS7.BAT. Różnicy podlega także CONFIG.SYS występujący w DR-DOS pod nazwą DCONFIG.SYS.
OS/2 / NT.
W systemie Windows NT i jego pochodnych (Windows 2000, Windows XP, Windows Vista, Windows 7, Windows 8) odpowiednikiem jest AUTOEXEC.NT umieszczony w folderze %SystemRoot%\system32. Plik nie jest jednak uruchamiany przy starcie systemu, ale podczas ładowania emulowanego środowiska MS-DOS.
AUTOEXEC.BAT w systemie Windows NT często może być odnaleziony w głównym katalogu partycji systemowej. Windows odczytuje jedynie polecenia SET i PATH w celu zdefiniowania zmiennych środowiskowych dla wszystkich użytkowników. Konfigurowanie zmiennych poprzez ten plik może być przydatne w sytuacjach gdy z tej samej partycji (musi być w systemie FAT) odbywa się rozruch MS-DOS. Jest to jednak rzadko wykorzystywane, dlatego też plik zwykle jest pusty. Aplet TweakUI opracowany przez Microsoft umożliwia kontrolę przetwarzania AUTOEXEC przy logowaniu.
OS/2 nie wykorzystywał AUTOEXEC.BAT, korzystając w zamian z pliku wsadowego startup.cmd.

</doc>
<doc id="208794" url="https://pl.wikipedia.org/wiki?curid=208794" title="List do R. na 12 głosów">
List do R. na 12 głosów

List do R. na 12 głosów – 3-płytowy album polskiej grupy rockowo-bluesowej Dżem wydany w 1995 roku nakładem wydawnictwa Ania Box Music (później Box Music).
Pierwszy album koncertowy wydany po śmierci dotychczasowego wokalisty zespołu Ryszarda Riedla. Stanowi zapis koncertu, będącego upamiętnieniem muzyka, który odbył się w Spodku w Katowicach 29 lipca 1995 roku. W koncercie wzięli udział przedstawiciele polskiej muzyki rockowej (patrz niżej). 
Realizacja dźwięku – Jacek Mastykarz, Piotr Brzeziński i Wojciech Siwiecki, Alek Galas.

</doc>
<doc id="208795" url="https://pl.wikipedia.org/wiki?curid=208795" title="Ludovic Obraniak">
Ludovic Obraniak

Ludovic Joseph Obraniak (ur. 10 listopada 1984 w Longeville-lès-Metz) – francusko-polski piłkarz, który występował na pozycji pomocnika. W latach 2009–2014 reprezentant Polski w piłce nożnej.
Kariera klubowa.
Ludovic Obraniak był przez cztery lata zawodnikiem klubu FC Metz, grającego w Ligue 1 – najwyższej klasie rozgrywkowej we Francji. Pewne miejsce w składzie drużyny znalazł w sezonie 2004/2005, podczas którego rozegrał 30 spotkań ligowych, strzelając w nich 2 bramki. W 2007 przeszedł do Lille OSC za kwotę około 1,2 mln € oraz za Daniela Gygaxa w rozliczeniu. W czasie niespełna pięciu lat występów w Lille, zdobył z zespołem mistrzostwo Francji w sezonie 2010/2011 oraz Puchar Francji w 2011.
11 stycznia 2012 podpisał 3,5-letni kontrakt z innym francuskim klubem Girondins Bordeaux. Zadebiutował 21 stycznia w meczu 1/16 Pucharu Francji przeciwko trzecioligowemu US Créteil, gdzie grał do 83. minuty i zaliczył asystę. Swojego premierowego gola dla Girondins Bordeaux zaliczył 4 lutego 2012 roku w meczu ligowym przeciwko Toulouse FC. 12 lutego 2012 wystąpił w wyjazdowym meczu przeciwko swojemu niedawnemu klubowi Lille OSC, zdobył dwa gole i zaliczył asystę (druga bramka zdobyta w ostatniej minucie meczu była decydująca o zwycięstwie 4:5). Jedyne trofeum z zespołem, Puchar Francji (po raz drugi w swojej karierze), zdobył 31 maja 2013.
31 stycznia 2014 roku został zawodnikiem niemieckiego Werderu Brema, z którym związał się 2,5-letnią umową ważną do 30 czerwca 2016. W nowym klubie otrzymał numer 7 na koszulce meczowej. 15 lutego 2014, w swoim drugim meczu w barwach Werderu, zdobył swojego pierwszego gola dla zespołu, wyrównującego w 88. minucie spotkania z Borussią Mönchengladbach (1:1).
Funkcję menedżera Obraniaka pełni Daniel Neuber. 20 stycznia 2015 Obraniak został zawodnikiem tureckiego klubu Çaykur Rizespor na zasadzie wypożyczenia do końca sezonu 2014/2015. 1 lutego 2014 w swoim trzecim meczu w barwach drużyny zdobył pierwszego gola wygrywając w 34. minucie spotkania z Genclerbirligen (2:0).
Latem 2015 został zawodnikiem izraelskiego klubu Maccabi Hajfa. Po roku gry w Izraelu wrócił do Francji i związał się z AJ Auxerre. Po dwóch latach gry zdecydował się na zakończenie kariery. 
Kariera reprezentacyjna.
W kwietniu 2002 roku Obraniak został powołany do reprezentacji Francji U-19 na dwumecz z Jugosławią. W kadrze U-21 zagrał jeden raz, w meczu z Hiszpanią, rozegranym 17 kwietnia 2004. Zmienił wówczas Anthony’ego Le Talleca. Od momentu wejścia nowych przepisów FIFA piłkarz był jednak uprawniony do gry w polskiej reprezentacji. Zawodnik wystąpił o polskie obywatelstwo i zadeklarował chęć gry w reprezentacji Polski.
Po uzyskaniu polskiego obywatelstwa w 2009 Obraniak został powołany przez Leo Beenhakkera do reprezentacji na mecz towarzyski z Grecją 12 sierpnia 2009. Zagrał w tym meczu od początku drugiej połowy, zmieniając Euzebiusza Smolarka. W tym spotkaniu strzelił 2 bramki w 47. i 79. minucie .
W 2012 został powołany przez selekcjonera kadry Franciszka Smudę na Euro 2012. Podczas turnieju wystąpił we wszystkich trzech meczach grupowych.
16 maja 2013 ogłosił, że rezygnuje z gry w kadrze, dopóki Waldemar Fornalik będzie selekcjonerem kadry narodowej Polski. W październiku 2013 wyjaśniając swoją decyzję stwierdził, iż w kadrze nie był traktowany z należytym szacunkiem. 8 grudnia tego samego roku rozmawiał z trenerem Adamem Nawałką o swojej grze w reprezentacji. Nazajutrz w wywiadzie dla telewizji powiedział, że wyjaśnił z trenerem kilka spraw związanych z jego przeszłością i wykazał chęć ponownego grania w drużynie. Odnośnie do jego odmowy gry w kadrze, a następnie deklaracji powrotu do niej zaistniała dyskusja w polskim środowisku piłkarskim; na ten temat wypowiadali się byli reprezentanci, trenerzy, prezes PZPN Zbigniew Boniek, którzy poparli bądź skrytykowali postępowanie Obraniaka.
Sukcesy.
Klubowe.
Lille
Girondins Bordeaux
Życie prywatne.
Dziadek zawodnika, Zygmunt (1933-1986), pochodził z Pobiedzisk niedaleko Poznania. W 1937 z rodziną wyemigrował do Francji (przyjął obywatelstwo francuskie w 1964 roku, lecz nie zrzekł się obywatelstwa polskiego). Przywiózł ze sobą koszulkę reprezentacji Polski, którą rodzina Obraniaków traktowała jak relikwię. Zmarł, gdy Ludovic miał dwa lata.
20 lutego 2008 wystąpił z odpowiednim wnioskiem do konsulatu w Lille. 5 czerwca 2009 uzyskał urzędowe potwierdzenie posiadania obywatelstwa polskiego. 7 czerwca wojewoda mazowiecki wydał decyzję potwierdzającą posiadanie polskiego obywatelstwa przez Ludovica Josepha Obraniaka. Pomocy w jego staraniach udzielał mu polski korespondent prasowy i menedżer piłkarski Tadeusz Fogiel. Tak wypowiedział się o tym Ludovic Obraniak:
5 czerwca 2012 otrzymał tytuł honorowego obywatelstwa Pobiedzisk "„w uznaniu wybitnych zasług dla rozsławienia imienia miasta Pobiedziska”". Jego żoną jest pochodząca z Francji Laura Sieger (ich ślub odbył się 1 czerwca w bazylice Saint-Seurin w Bordeaux, był na nim obecny mer miasta Alain Juppé). Mają dwoje dzieci: córkę (ur. 2011), drugie dziecko urodziło się w listopadzie 2013. W styczniu 2014 Ludovic Obraniak przyznał, że czuje się Francuzem, zaś dzięki pochodzeniu i polskiej krwi ma zaszczyt występować w reprezentacji Polski.

</doc>
<doc id="208797" url="https://pl.wikipedia.org/wiki?curid=208797" title="Lubiatowo (województwo pomorskie)">
Lubiatowo (województwo pomorskie)

Lubiatowo () – wieś w północnej Polsce, położona w województwie pomorskim, w powiecie wejherowskim, w gminie Choczewo, na obszarze Pobrzeża Kaszubskiego, w odległości około 2,5 km od linii brzegowej Bałtyku. Wieś jest częścią składową sołectwa Kopalino.
Dawniej typowa osada rolnicza, dzisiaj miejscowość spełnia rolę letniska. Znajduje się tu pole namiotowe i caravaningowe. Turyści mogą również zamieszkać w gospodarstwach agroturystycznych i domkach letniskowych.
Lubiatowo znajduje się w całości w Nadmorskim Obszarze Chronionego Krajobrazu. Przez miejscowość przepływa struga Lubiatówka, która uchodzi do Bałtyku.
Lubiatowo jest siedzibą Obwodu Ochrony Wybrzeża Urzędu Morskiego w Gdyni.
Historia Lubiatowa.
W 1948 r. wprowadzono urzędowo nazwę "Lubiatowo". Poprzednią niemiecką nazwę było "Lübtow".
Budowa elektrowni jądrowej.
W 2012 rząd przedstawił Lubiatowo jako jedną, obok Żarnowca i Gąsek, z możliwych lokalizacji elektrowni jądrowej w Polsce. W Lubiatowie powstał Komitet Obywatelski "Nie dla atomu w Lubiatowie", który zrzesza mieszkańców gminy Choczewo, którzy nie zgadzają się na lokalizację elektrowni jądrowej w odległości mniejszej niż 15 km od zabudowań mieszkalnych w Lubiatowie oraz w obszarze krajobrazu chronionego. W 2021 lokalizacja w Lubiatowie została ustalona jako ostateczna.

</doc>
<doc id="208798" url="https://pl.wikipedia.org/wiki?curid=208798" title="Klapki">
Klapki

Klapki – rodzaj lekkiego obuwia wykorzystywany do noszenia po mieszkaniu (kapcie), jak i na dworze.
Klapek charakteryzuje się odkrytą piętą i (często) palcami stóp. Często klapki trzymają się stóp jedynie za pomocą paska (o różnej szerokości) umiejscowionego pomiędzy palcami a śródstopiem. Nazwa klapki pochodzi od charakterystycznego odgłosu powstającego przy chodzeniu w niektórych rodzajach tych butów. Zasadniczą cechą wszystkich rodzajów klapek jest to, że nie trzymają pięty za pomocą cholewki, ani paska.
Na rynku popularne są klapki z wodoodpornych tworzyw sztucznych, używane np. na basenach, poza nimi spotykane są też klapki skórzane i z innych tworzyw naturalnych. 
Ze względu na sposób wykonania, popularną odmianą klapków stają się tzw. japonki, w których dwa paski przechodzą pomiędzy palcem dużym a następnym.

</doc>
<doc id="208803" url="https://pl.wikipedia.org/wiki?curid=208803" title="Lubogoszcz (jezioro)">
Lubogoszcz (jezioro)

Lubogoszcz (Lubygość, kaszb. "Jezoro Lëbògòszcz") – dystroficzne jezioro rynnowe w Polsce o powierzchni całkowitej 17,8 ha, położone na północny zachód od Mirachowa w gminie Kartuzy, w powiecie kartuskim (województwo pomorskie), na Pojezierzu Kaszubskim w zespole jezior Potęgowskich. Leży w obrębie Kaszubskiego Parku Krajobrazowego. Jest otoczone utworzonym w 1962 rezerwatem krajobrazowym „Lubygość” o powierzchni 69,37 ha.
Cechą charakterystyczną akwenu jest woda o krwistobrunatnym zabarwieniu, zarówno w jeziorze, jak i dopływającym strumieniu. Mimo tej nietypowej barwy, w jeziorze można się kąpać, choć niedostępne brzegi i spora odległość od najbliższego parkingu powodują, że nie jest to często odwiedzane miejsce. Nieopodal brzegu jeziora znajdują się jaskinie, podobne z wyglądu do Grot Mechowskich.
Po prawej stronie jeziora, w odległości ok. 3 km od brzegu znajduje się bunkier „Ptasia Wola” i pomnik upamiętniający bohaterskich obrońców nad jeziorem Lubogoszcz.
Pod koniec lata 1943 roku Gestapo nasiliło działania skierowane na rozbicie Tajnej Organizacji Wojskowej Gryf Pomorski. Grupa gestapowców z Janem Kaszubowskim na czele i Janem Biangą we wrześniu 1943 roku otoczyła część Lasów Mirachowskich w celu likwidacji oddziału Gryfa Pomorskiego, działającego w tych okolicach. Udało im się otoczyć bunkier „Ptasia Wola”, w którym kwaterowało wraz z sąsiednim bunkrem (już nieistniejącym) ok. 20 żołnierzy.
W pobliżu jeziora przebiega turystyczny Szlak Kaszubski.
Na południe od jeziora, naprzeciwko leśniczówki, znajduje się pomnik przyrody – świerk o wysokości około 27 m, obwodzie 3,5 m i wieku około 200 lat.

</doc>
<doc id="208804" url="https://pl.wikipedia.org/wiki?curid=208804" title="Skeczu z papugą nie będzie">
Skeczu z papugą nie będzie

Skeczu z papugą nie będzie – 20 lat Monty Pythona ("Parrot Sketch Not Included – 20 Years of Monty Python") – pełnometrażowy film telewizyjny z 1989 roku w reżyserii Steve’a Martina nakręcony w dwudziestą rocznicę powstania grupy Monty Pythona. Film składa się z odpowiednio zmontowanych skeczów "Latającego cyrku Monty Pythona" i "Monty Python’s Fliegender Zirkus".
W Polsce film emitowany był w TVP (w tłumaczeniu Magdaleny Balcerek) oraz wydany na kasecie VHS jako "Bez martwej papugi" (w tłumaczeniu Tomasza Beksińskiego). Skecz z papugą w tym filmie faktycznie się nie pojawia.

</doc>
<doc id="208807" url="https://pl.wikipedia.org/wiki?curid=208807" title="Podział administracyjny Salwadoru">
Podział administracyjny Salwadoru

Podział administracyjny Salwadoru obejmuje 14 departamentów ("departamento(s)") i 252 gminy ("municipio(s)").
Poniższa tabela przedstawia departamenty Salwadoru z ich stolicami oraz z danymi o liczbie ludności (spis ludności z 1992 i oficjalne szacunki z 2000) i powierzchni. Numery w pierwszej kolumnie umożliwiają zlokalizowanie departamentów na mapie zamieszczonej obok tabeli.

</doc>
<doc id="208809" url="https://pl.wikipedia.org/wiki?curid=208809" title="Departament (Salwador)">
Departament (Salwador)



</doc>
<doc id="208810" url="https://pl.wikipedia.org/wiki?curid=208810" title="Paczółtowice">
Paczółtowice

Paczółtowice – wieś w Polsce, położona w województwie małopolskim, w powiecie krakowskim, w gminie Krzeszowice.
Historia i zabytki.
Początki wsi datuje się na 1335 rok, jako najwcześniej poświadczoną datę, pod którą w źródłach występuje "villa Paczoldi" – "wieś Paczolda". W tym okresie wieś posiadała kościół na miejscu którego istnieje obecny z pocz. XVI w. Początkowo była własnością szlachecką, a następnie duchowną. W 1512 r. dział szlachecki wsi został skonfiskowany po tym, jak Andrzej i Stanisław z Paczółtowic nie zgłosili się na wyprawę wojenną. Dlatego też cała wieś przypadła norbertankom, które w 1512 r. skupiły tam sołectwo i założyły folwark. W 1528 r. była w posiadaniu Seweryna Bonera, później Katarzyny Tęczyńskiej-Bonerowej i jej drugiego męża Stanisława Barziego. Potem przeszła w ręce krakowskiego rajcy – pochodzącego z Austrii – Erazma Eichlera, a w 1578 r. właścicielem został Feliks Czerski. Kontrowersje pomiędzy proboszczami o przynależność parafialną wsi ciągnęły się latami, podczas wizytacji z 1598 zanotowano, że o zwierzchnictwo nad Pisarami spierali się plebani z Rudawy i Paczółtowic. Potem wieś była w posiadaniu rodziny Łaszczów, a od 1627 r. krakowskiego kupca Melchiora Gerstmana. W 1630 r. Agnieszka Tęczyńska-Firlejowa przekazała wieś klasztorowi w Czernej. Miejscowa parafia miała w swym okręgu parafialnym również wsie Dębnik – ta osada kamieniarska powstała na paczółtowickich polach, oraz Pisary. Z testamentu dębnickiego kamieniarza Adama Negowicza z 1680 r. wynika, że duży majątek podarował plebanowi paczółtowickiemu, czemu ostro sprzeciwił się przeor klasztoru w Czernej o. Kryzus. Wtargnął on do domu zmarłego, pozabierał dobytek i efekcie doszło do gorszącego wieloletniego procesu.
W XVII w. we wsi stał młyn, a pokłady gliny wykorzystywali do produkcji miejscowi garncarze. W 1791 r. we wsi było 516 osób, a w 1900 ok. 850.
W latach 1815–1846 wieś położona była na terenie Wolnego Miasta Krakowa, potem w zaborze austriackim. W 1828 r. znaleziono kilkaset denarów z lat 98–180 w skórzanym woreczku, w sąsiedztwie kości ludzkich. W czasie II Rzeczypospolitej wieś należała do powiatu chrzanowskiego w województwie krakowskim.
W nocy z 6 na 7 sierpnia 1914 r. oddział strzelców dowodzonych przez Józefa Piłsudskiego, przenocował na placu koło szkoły, a następnie przekroczył ówczesną pobliską granicę zaboru rosyjskiego.
Od 26 października 1939 do 18 stycznia 1945 wieś należała do gminy Kressendorf w Landkreis Krakau, dystryktu krakowskiego w Generalnym Gubernatorstwie.
Po II wojnie światowej folwark został upaństwowiony, w latach 70. XX w. postawiono niewielki blok mieszkalny, a w dawnym folwarku mieściła się filia "Krakowskiego Ośrodka Postępu Rolniczego".
Do roku 1954 wieś należała do ówczesnej gminy Krzeszowice. Od 6 października 1954 do 31 lipca 1961 r. wieś była siedzibą gromady Paczółtowice w ówczesnym powiecie chrzanowskim w woj. krakowskim, potem włączono jej obszar do nowo utworzonej gromady Krzeszowice. Od 1 stycznia 1973 r. znajduje się reaktywowanej gminie Krzeszowice. W latach 1975–1998 miejscowość administracyjnie należała do województwa krakowskiego.
Miejscowość leży na Szlaku Architektury Drewnianej województwa małopolskiego (Trasa nr I – Region Jurajsko-Oświęcimski).
Turystyka i rekreacja.
Miejscowość położona jest na Wyżynie Olkuskiej wchodzącej w skład Jury Krakowsko-Częstochowskiej. Ze względu na piękno krajobrazu i walory przyrodnicze tereny te włączone zostały do obszaru chronionego Parku Krajobrazowego Dolinki Krakowskie. Na zachodnich obrzeżach miejscowości znajduje się duży kompleks leśny – Las Żarski i malowniczy rezerwat przyrody Dolina Racławki, będący największym rezerwatem Małopolski a na wschodnim krańcu Dolina Eliaszówki. Przez miejscowość przebiega Jurajski Rowerowy Szlak Orlich Gniazd.
W Paczółtowicach od 2003 r. działa 18-dołkowe pole golfowe klasy mistrzowskiej "Krakow Valley Golf &amp; Country Club", zaprojektowane przez Ronalda Freama z USA. Przy polu golfowym działa hotel, restauracja i bar, zlokalizowane w starych zabytkowych budynkach, strzelnica, stadnina koni oraz szkółka golfowa. Wokół kompleksu przeprowadzone są trasy dla narciarstwa biegowego o różnicy poziomów do 40 m.
W styczniu 2006 r. w Paczółtowicach w bezpośrednim sąsiedztwie pola golfowego otwarto sztucznie naśnieżany, ratrakowany i oświetlony stok narciarski z wyciągiem orczykowym.
Wychodzące z miejscowości szlaki turystyki pieszej i rowerowej umożliwiają zwiedzenie popularnych, pociętych głębokimi wąwozami wapiennymi i obfitujących w liczne skały, jaskinie i wywierzyska Dolinek Krakowskich.

</doc>
<doc id="208811" url="https://pl.wikipedia.org/wiki?curid=208811" title="Gmina Säffle">
Gmina Säffle

Gmina Säffle (szw. "Säffle kommun") – gmina w Szwecji, w regionie Värmland, z siedzibą w Säffle.
Pod względem zaludnienia Säffle jest 137. gminą w Szwecji. Zamieszkuje ją 16 077 osób, z czego 49,87% to kobiety (8017) i 50,13% to mężczyźni (8060). W gminie zameldowanych jest 498 cudzoziemców. Na każdy kilometr kwadratowy przypada 13,19 mieszkańca. Pod względem wielkości gmina zajmuje 80. miejsce.

</doc>
<doc id="208812" url="https://pl.wikipedia.org/wiki?curid=208812" title="Gmina Salem">
Gmina Salem

Gmina Salem (szw. "Salems kommun") – gmina w Szwecji, w regionie Sztokholm, z siedzibą w Salem.
Pod względem zaludnienia Salem jest 155. gminą w Szwecji. Zamieszkuje ją 14 127 osób, z czego 50,82% to kobiety (7180) i 49,18% to mężczyźni (6947). W gminie zameldowanych jest 869 cudzoziemców. Na każdy kilometr kwadratowy przypada 261,61 mieszkańca. Pod względem wielkości gmina zajmuje 281. miejsce.

</doc>
<doc id="208813" url="https://pl.wikipedia.org/wiki?curid=208813" title="Gmina Säter">
Gmina Säter

Gmina Säter (szw. "Säters kommun") – gmina w Szwecji, w regionie Dalarna, siedzibą jej władz jest Säter.
Pod względem zaludnienia Säter jest 196. gminą w Szwecji. Zamieszkuje ją 10 980 osób, z czego 49,22% to kobiety (5404) i 50,78% to mężczyźni (5576). W gminie zameldowanych jest 172 cudzoziemców. Na każdy kilometr kwadratowy przypada 19,13 mieszkańca. Pod względem wielkości gmina zajmuje 162. miejsce.

</doc>
<doc id="208814" url="https://pl.wikipedia.org/wiki?curid=208814" title="Gmina Sävsjö">
Gmina Sävsjö

Gmina Sävsjö (szw. "Sävsjö kommun") – gmina w Szwecji, w regionie Jönköping, siedzibą jej władz jest Sävsjö.
Pod względem zaludnienia Sävsjö jest 197. gminą w Szwecji. Zamieszkuje ją 10 973 osoby, z czego 49,5% to kobiety (5432) i 50,5% to mężczyźni (5541). W gminie zameldowanych jest 397 cudzoziemców. Na każdy kilometr kwadratowy przypada 16,16 mieszkańca. Pod względem wielkości gmina zajmuje 141. miejsce.

</doc>
<doc id="208815" url="https://pl.wikipedia.org/wiki?curid=208815" title="Gmina Sigtuna">
Gmina Sigtuna

Gmina Sigtuna (szw. "Sigtuna kommun") – gmina w Szwecji, w regionie Sztokholm, z siedzibą w Märsta.
Pod względem zaludnienia Sigtuna jest 65. gminą w Szwecji. Zamieszkuje ją 36 322 osób, z czego 50,14% to kobiety (18 212) i 49,86% to mężczyźni (18 110). W gminie zameldowanych jest 3225 cudzoziemców. Na każdy kilometr kwadratowy przypada 111,08 mieszkańca. Pod względem wielkości gmina zajmuje 222. miejsce.

</doc>
<doc id="208816" url="https://pl.wikipedia.org/wiki?curid=208816" title="Gmina Simrishamn">
Gmina Simrishamn

Gmina Simrishamn (szw. "Simrishamns kommun") – gmina w Szwecji, w regionie Skania, z siedzibą w Simrishamn.
Gminę zamieszkuje 19 470 osób, z czego 51,15% to kobiety (9958) i 48,85% to mężczyźni (9512). W gminie zameldowanych jest 509 cudzoziemców. Na każdy kilometr kwadratowy przypada 49,49 mieszkańca. Pod względem wielkości gmina zajmuje 204. miejsce.

</doc>
<doc id="208817" url="https://pl.wikipedia.org/wiki?curid=208817" title="Gmina Sjöbo">
Gmina Sjöbo

Gmina Sjöbo (szw. "Sjöbo kommun") – gmina w Szwecji, w regionie Skania, z siedzibą w Sjöbo.
Pod względem zaludnienia Sjöbo jest 133. gminą w Szwecji. Zamieszkuje ją 17 404 osób, z czego 49,44% to kobiety (8604) i 50,56% to mężczyźni (8800). W gminie zameldowanych jest 633 cudzoziemców. Na każdy kilometr kwadratowy przypada 34,18 mieszkańca. Pod względem wielkości gmina zajmuje 174. miejsce.

</doc>
<doc id="208818" url="https://pl.wikipedia.org/wiki?curid=208818" title="Miasta w Salwadorze">
Miasta w Salwadorze

Salwador należy do najgęściej zaludnionych państw Ameryki Łacińskiej (308 mieszk./km²) i, chociaż ludność miejska stanowi tylko 44% ludności kraju, to znajduje się tutaj najwięcej w całej kontynentalnej Ameryce Środkowej (bez Meksyku) miast powyżej 100 tysięcy mieszkańców. Najwięcej ludności koncentruje się w środkowej części kraju w aglomeracji San Salvador, gdzie obok stolicy kraju znajdują się takie duże miasta jak Soyapango, Mejicanos, Apopa, Delgado czy San Marcos. Inne dwa duże ośrodki miejskie Santa Ana i San Miguel stanowią główne centra gospodarcze odpowiednio zachodniej i wschodniej części Salwadoru.
Według danych oficjalnych pochodzących z 2007 roku Salwador posiadał ponad 60 miast o ludności przekraczającej 10 tys. mieszkańców. Stolica kraju San Salvador jako jedyne miasto liczyło ponad 300 tys. mieszkańców; 8 miast z ludnością 100–300 tys.; 7 miast z ludnością 50–100 tys.; 14 miast z ludnością 25–50 tys. oraz reszta miast poniżej 25 tys. mieszkańców.
Największe miasta w Salwadorze.
Największe miasta w Salwadorze według liczebności mieszkańców (stan na 12.05.2007):
Alfabetyczna lista miast w Salwadorze.
Spis miast Salwadoru powyżej 10 tys. mieszkańców według danych szacunkowych z 2007 roku:

</doc>
<doc id="208819" url="https://pl.wikipedia.org/wiki?curid=208819" title="Gmina Skurup">
Gmina Skurup

Gmina Skurup (szw. "Skurups kommun") – gmina w Szwecji, w regionie Skania, z siedzibą w Skurup.
Pod względem zaludnienia Skurup jest 153. gminą w Szwecji. Zamieszkuje ją 14 243 osób, z czego 50,02% to kobiety (7124) i 49,98% to mężczyźni (7119). W gminie zameldowanych jest 579 cudzoziemców. Na każdy kilometr kwadratowy przypada 73,04 mieszkańca. Pod względem wielkości gmina zajmuje 250. miejsce.

</doc>
<doc id="208820" url="https://pl.wikipedia.org/wiki?curid=208820" title="Gmina Smedjebacken">
Gmina Smedjebacken

Gmina Smedjebacken (szw. "Smedjebackens kommun") – gmina w Szwecji, w regionie Dalarna, siedzibą jej władz jest Smedjebacken.
Pod względem zaludnienia Smedjebacken jest 199. gminą w Szwecji. Zamieszkuje ją 10 923 osoby, z czego 49,42% to kobiety (5398) i 50,58% to mężczyźni (5525). W gminie zameldowanych jest 250 cudzoziemców. Na każdy kilometr kwadratowy przypada 11,46 mieszkańca. Pod względem wielkości gmina zajmuje 110. miejsce.

</doc>
<doc id="208821" url="https://pl.wikipedia.org/wiki?curid=208821" title="Gmina Södertälje">
Gmina Södertälje

Gmina Södertälje (szw. "Södertälje kommun") – gmina w Szwecji, położona w regionie administracyjnym ("län") Sztokholm. Siedzibą władz gminy ("centralort") jest Södertälje.
Geografia.
Gmina Södertälje położona jest w północno-wschodniej części prowincji historycznej ("landskap") Södermanland. Graniczy z gminami (w kolejności od kierunku wschodniego):
oraz przez jezioro Melar z gminami Strängnäs i Ekerö.
Według definicji "Statistiska centralbyrån" (SCB) gmina zaliczana jest do obszaru metropolitalnego Sztokholmu ("Stor-Stockholm"; pol. „Wielki Sztokholm”).
Powierzchnia.
Gmina Södertälje jest 167. pod względem powierzchni z 290 gmin Szwecji. Według danych pochodzących z 2013 r. całkowita powierzchnia gminy (bez obszaru morskiego) wynosi łącznie 610,23 km², z czego:
Do gminy Södertälje zalicza się także 84,01 km² obszaru morskiego.
Demografia.
31 grudnia 2013 r. gmina Södertälje liczyła 91 072 mieszkańców (20. pod względem zaludnienia z 290 gmin Szwecji), gęstość zaludnienia wynosiła 173,42 mieszkańców na km² lądu (32. pod względem gęstości zaludnienia z 290 gmin Szwecji).
Struktura demograficzna (31 grudnia 2013):
Miejscowości.
Miejscowości ("tätort, -er") gminy Södertälje (2010):
Wybory.
Wyniki wyborów do rady gminy Södertälje ("kommunfullmäktige") 2010 r.:
Współpraca zagraniczna.
Miasta partnerskie gminy Södertälje:

</doc>
<doc id="208822" url="https://pl.wikipedia.org/wiki?curid=208822" title="Gmina Sollentuna">
Gmina Sollentuna

Gmina Sollentuna (szw. "Sollentuna kommun") – gmina w Szwecji, w regionie Sztokholm.
Pod względem zaludnienia Sollentuna jest 34. gminą w Szwecji. Zamieszkuje ją 58 897 osób, z czego 50,53% to kobiety (29 761) i 49,47% to mężczyźni (29 136). W gminie zameldowanych jest 4129 cudzoziemców. Na każdy kilometr kwadratowy przypada 1111,26 mieszkańca. Pod względem wielkości gmina zajmuje 283. miejsce.

</doc>
<doc id="208823" url="https://pl.wikipedia.org/wiki?curid=208823" title="Gmina Solna">
Gmina Solna

Gmina Solna (szw. "Solna kommun" lub "Solna stad") – gmina w Szwecji, w regionie Sztokholm posiadająca status miasta. Leży bezpośrednio na północ od ścisłego centrum Sztokholmu. W całości należy do "tätortu" Sztokholm i pomimo odrębnego statusu prawnego stanowi integralną część tegoż zespołu miejskiego.
Pod względem zaludnienia Solna jest 33. gminą w Szwecji. Zamieszkuje ją 67 957 osób, z czego 50,68% to kobiety (34 441) i 49,32% to mężczyźni (33 516). Na każdy kilometr kwadratowy przypada 3576,68 mieszkańca (stan na 1 listopada 2010 r.). Pod względem wielkości gmina zajmuje 288. miejsce.
Wschodnia część gminy należy do "nationalstadsparken", zespołu parków i obszarów ważnych z kulturalnego i historycznego punktu widzenia (m.in. pałac Ulriksdal czy Hagaparken).
Gmina jest dobrze skomunikowana, przez jej teren przebiegają obie odnogi niebieskiej linii sztokholmskiego metra, dwie ważne linie kolejowe (Ostkustbanan i Mälarbanan) obsługiwane przez podmiejski "pendeltåg" oraz linia szybkiego tramwaju łącząca gminę ze wschodnią i południową częścią aglomeracji ("tvärbanan"). Ponadto w niedalekiej przyszłości w okolice stacji kolejowej Solna dotrze żółta linia metra łącząca gminę z centrum Sztokholmu i południowymi przedmieściami miasta. Całością transportu publicznego na terenie gminy zarządza Storstockholms Lokaltrafik AB (w skrócie SL).

</doc>
<doc id="208824" url="https://pl.wikipedia.org/wiki?curid=208824" title="Gmina Sölvesborg">
Gmina Sölvesborg

Gmina Sölvesborg (szw. "Sölvesborgs kommun") – gmina w Szwecji, w regionie Blekinge, siedzibą jej władz jest Sölvesborg.
Pod względem zaludnienia Sölvesborg jest 135. gminą w Szwecji. Zamieszkuje ją 16 544 osób, z czego 50,14% to kobiety (8295) i 49,86% to mężczyźni (8249). W gminie zameldowanych jest 481 cudzoziemców. Na każdy kilometr kwadratowy przypada 88,72 mieszkańca. Pod względem wielkości gmina zajmuje 253. miejsce.

</doc>
<doc id="208825" url="https://pl.wikipedia.org/wiki?curid=208825" title="Gmina Sorsele">
Gmina Sorsele

Gmina Sorsele (szw. "Sorsele kommun") – gmina w Szwecji, w regionie Västerbotten, z siedzibą w Sorsele.
Pod względem zaludnienia Sorsele jest 289. gminą w Szwecji. Zamieszkuje ją 2957 osób, z czego 48,77% to kobiety (1442) i 51,23% to mężczyźni (1515). W gminie zameldowanych jest 89 cudzoziemców. Na każdy kilometr kwadratowy przypada 0,39 mieszkańca. Pod względem wielkości gmina zajmuje 9. miejsce.

</doc>
<doc id="208826" url="https://pl.wikipedia.org/wiki?curid=208826" title="Gmina Staffanstorp">
Gmina Staffanstorp

Gmina Staffanstorp (szw. "Staffanstorps kommun") – gmina w Szwecji, w regionie Skania, z siedzibą w Staffanstorp.
Pod względem zaludnienia Staffanstorp jest 116. gminą w Szwecji. Zamieszkuje ją 20 394 osób, z czego 50,19% to kobiety (10 235) i 49,81% to mężczyźni (10 159). W gminie zameldowanych jest 716 cudzoziemców. Na każdy kilometr kwadratowy przypada 189,03 mieszkańca. Pod względem wielkości gmina zajmuje 270. miejsce.

</doc>
<doc id="208827" url="https://pl.wikipedia.org/wiki?curid=208827" title="Gmina Stockholm">
Gmina Stockholm



</doc>
<doc id="208828" url="https://pl.wikipedia.org/wiki?curid=208828" title="Gmina Storfors">
Gmina Storfors

Gmina Storfors (szw. "Storfors kommun") – gmina w Szwecji, w regionie Värmland, z siedzibą w Storfors.
Pod względem zaludnienia Storfors jest 280. gminą w Szwecji. Zamieszkuje ją 4569 osób, z czego 49,33% to kobiety (2254) i 50,67% to mężczyźni (2315). W gminie zameldowanych jest 204 cudzoziemców. Na każdy kilometr kwadratowy przypada 11,6 mieszkańca. Pod względem wielkości gmina zajmuje 203. miejsce.

</doc>
<doc id="208829" url="https://pl.wikipedia.org/wiki?curid=208829" title="Gmina Storuman">
Gmina Storuman

Gmina Storuman (szw. "Storumans kommun") – gmina w Szwecji, w regionie Västerbotten, z siedzibą w Storuman.
Gminę zamieszkuje 6554 osób, z czego 48,9% to kobiety (3205) i 51,1% to mężczyźni (3349). W gminie zameldowanych jest 129 cudzoziemców. Na każdy kilometr kwadratowy przypada 0,83 mieszkańca. Pod względem wielkości gmina zajmuje 10. miejsce.

</doc>
<doc id="208830" url="https://pl.wikipedia.org/wiki?curid=208830" title="Gmina Strängnäs">
Gmina Strängnäs

Gmina Strängnäs (szw. "Strängnäs kommun") – gmina w Szwecji, położona w regionie administracyjnym ("län") Södermanland. Siedzibą władz gminy ("centralort") jest Strängnäs.
Geografia.
Gmina Strängnäs położona jest w prowincji historycznej Södermanland, na południe od jeziora Melar. Gmina Strängnäs graniczy z gminami (w kolejności od kierunku wschodniego):
oraz od północy i północnego wschodu przez jezioro Melar z gminami:
Powierzchnia.
Gmina Strängnäs jest 120. pod względem powierzchni z 290 gmin Szwecji. Według danych pochodzących z 2013 r. całkowita powierzchnia gminy wynosi łącznie 975,08 km², z czego:
Demografia.
31 grudnia 2013 r. gmina Strängnäs liczyła 33 389 mieszkańców (74. pod względem zaludnienia z 290 gmin Szwecji), gęstość zaludnienia wynosiła 45,14 mieszkańców na km² lądu (99. pod względem gęstości zaludnienia z 290 gmin Szwecji).
Struktura demograficzna (31 grudnia 2013):
Miejscowości.
Miejscowości ("tätort, -er") gminy Strängnäs (2010):
Wybory.
Wyniki wyborów do rady gminy Strängnäs ("kommunfullmäktige") 2010 r.:
Współpraca zagraniczna.
Miasta partnerskie gminy Strängnäs:

</doc>
<doc id="208831" url="https://pl.wikipedia.org/wiki?curid=208831" title="Gmina Strömsund">
Gmina Strömsund

Gmina Strömsund (szw. "Strömsunds kommun") – gmina w Szwecji, w regionie Jämtland, siedzibą jej władz jest Strömsund.
Pod względem zaludnienia Strömsund jest 169. gminą w Szwecji. Zamieszkuje ją 13 112 osób, z czego 48,72% to kobiety (6388) i 51,28% to mężczyźni (6724). W gminie zameldowanych jest 353 cudzoziemców. Na każdy kilometr kwadratowy przypada 1,24 mieszkańca. Pod względem wielkości gmina zajmuje 6. miejsce.

</doc>
<doc id="208832" url="https://pl.wikipedia.org/wiki?curid=208832" title="Sundbyberg">
Sundbyberg

Gmina miejska Sundbyberg (szw. "Sundbybergs kommun") – szwedzka gmina położona w regionie Sztokholm. Jest gminą posiadającą zarazem status miasta.
Pod względem zaludnienia Sundbyberg jest 69. gminą w Szwecji. Zamieszkuje ją 38 460 osób, z czego 50,3% to kobiety (19 344) i 49,7% to mężczyźni (19 116). Na każdy kilometr kwadratowy przypada 4273 mieszkańców. Pod względem wielkości gmina zajmuje 290. miejsce (stan na 1 listopada 2010).

</doc>
<doc id="208833" url="https://pl.wikipedia.org/wiki?curid=208833" title="Gmina Sunne">
Gmina Sunne

Gmina Sunne (szw. "Sunne kommun") – gmina w Szwecji, w regionie Värmland, z siedzibą w Sunne.
Pod względem zaludnienia Sunne jest 162. gminą w Szwecji. Zamieszkuje ją 13 604 osób, z czego 49,88% to kobiety (6786) i 50,12% to mężczyźni (6818). W gminie zameldowanych jest 326 cudzoziemców. Na każdy kilometr kwadratowy przypada 10,49 mieszkańca. Pod względem wielkości gmina zajmuje 74. miejsce.

</doc>
<doc id="208834" url="https://pl.wikipedia.org/wiki?curid=208834" title="Gmina Svalöv">
Gmina Svalöv

Gmina Svalöv (szw. "Svalövs kommun") – gmina w Szwecji, w regionie Skania, z siedzibą w Svalöv.
Gminę zamieszkuje 12 973 osób, z czego 48,95% to kobiety (6350) i 51,05% to mężczyźni (6623). W gminie zameldowanych jest 686 cudzoziemców. Na każdy kilometr kwadratowy przypada 33,17 mieszkańca. Pod względem wielkości gmina zajmuje 206. miejsce.

</doc>
<doc id="208835" url="https://pl.wikipedia.org/wiki?curid=208835" title="Gmina Svedala">
Gmina Svedala

Gmina Svedala (szw. "Svedala kommun") – gmina w Szwecji, w regionie Skania, z siedzibą w Svedali.
Gminę zamieszkuje 18 541 osób, z czego 49,68% to kobiety (9212) i 50,32% to mężczyźni (9329). W gminie zameldowanych jest 506 cudzoziemców. Na każdy kilometr kwadratowy przypada 81,47 mieszkańca. Pod względem wielkości gmina zajmuje 240. miejsce.

</doc>
<doc id="208836" url="https://pl.wikipedia.org/wiki?curid=208836" title="Gmina Sztokholm">
Gmina Sztokholm

Gmina Sztokholm (nieformalnie miasto Sztokholm; szw. "Stockholms kommun" lub "Stockholms stad") – jedna z 290 gmin Szwecji. Siedzibą władz gminy ("centralort") jest Sztokholm. 
Geografia.
Gmina Sztokholm jest położona w prowincjach historycznych ("landskap") Uppland (część północna) i Södermanland (część południowa). W ujęciu statystycznym, według definicji "Statistiska centralbyrån" (SCB), większość zabudowy leży w obrębie "tätortu" Sztokholm. Na terenie gminy znajduje się także jeden "småort" – Geber, położony w granicach dzielnicy ("stadsdel") Orhem. Sztokholm graniczy z gminami (w kolejności od kierunku północno-zachodniego):
oraz od zachodu przez jezioro Melar z Ekerö.
Według definicji "Statistiska centralbyrån" (SCB) gmina zaliczana jest do obszaru metropolitalnego Sztokholmu ("Stor-Stockholm"; pol. „Wielki Sztokholm”).
Powierzchnia.
Gmina Sztokholm jest 252. pod względem powierzchni z 290 gmin Szwecji. Według danych pochodzących z 2015 r. całkowita powierzchnia gminy wynosi łącznie 207,33 km², z czego:
Do gminy Sztokholm zalicza się także 7,27 km² obszaru morskiego.
Demografia.
31 grudnia 2014 r. gmina Sztokholm liczyła 911 989 mieszkańców (1. pod względem zaludnienia z 290 gmin Szwecji), gęstość zaludnienia wynosiła 4872,78 mieszkańców na km² lądu (2. pod względem gęstości zaludnienia z 290 gmin Szwecji).
Struktura demograficzna (31 grudnia 2014 ):
Podział administracyjny Sztokholmu.
Gmina Sztokholm ("Stockholms kommun"; pojęcie tożsame z miastem Sztokholm – "Stockholms stad") podzielone jest na szereg jednostek terytorialnych, pełniących funkcję administracyjne lub statystyczne.
Niezależnie od istniejącego podziału administracyjnego, m.in. w celach statystycznych, używa się pojęć Inre staden (lub Innerstaden; pol. „Śródmieście”) oraz Yttre staden (lub Ytterstaden), który dzieli się na dwa tzw. "stadsområde" (pol. „obszar miasta”): Västerort oraz Söderort. Obszary te podzielone są na dzielnice ("stadsdel"). Innerstaden obejmuje 21 dzielnic, Västerort 44 dzielnice i Söderort 52 dzielnice.
Wszystkie 117 dzielnic ("stadsdel"), które nie pełnią obecnie żadnych funkcji administracyjnych, dzieli się na łącznie 408 tzw. "basområde", używanych m.in. w statystyce ludności. "Basområde" stanowią jednostkę pośrednią pomiędzy dzielnicą ("stadsdel"), a najmniejszą jednostką – kwartałem miasta ("kvarter"), obejmującą zazwyczaj kilka sąsiadujących ze sobą nieruchomości ("fastighet").
Dzielnice administracyjne ("stadsdelsområde").
W wyniku reformy w 1997 r. utworzono 24 dzielnice administracyjne, nazwane "stadsdelsområde" i stanowiące pomocnicze jednostki administracyjne w ramach gminy Sztokholm. Grupują one po kilka mniejszych dzielnic ("stadsdel") lub ich części i stanowią wobec nich jednostkę nadrzędną. W kolejnych latach ich liczba ulegała redukcji i od 1 stycznia 2007 r. gmina Sztokholm podzielona jest na 14 "stadsdelsområde".
Każda dzielnica administracyjna ("stadsdelsområde") zarządzana jest w ramach gminy Sztokholm przez radę dzielnicy ("stadsdelsnämnd"), w której zasiada 11 lub 13 stałych członków. Do zadań administracji poszczególnych dzielnic ("stadsdelsförvaltning") należy obecnie m.in. nadzór nad przedszkolami i domami opieki, utrzymanie czystości w parkach, sprawy socjalne.
Dzielnice administracyjne ("stadsdelsområde") Sztokholmu (31 grudnia 2014 r.):

</doc>
<doc id="208838" url="https://pl.wikipedia.org/wiki?curid=208838" title="Rytmika okresowa">
Rytmika okresowa

Rytmika okresowa - element regulujący przebieg dzieła muzycznego w czasie, będący stałym schematem rytmicznym powtarzającym się w równych odstępach (okresowo).
Przykładem występowania rytmiki okresowej jest Preludium op. 28 nr 7 i 9 Fryderyka Chopina.
Określone specyficzne cechy utworów o rytmice okresowej pozwalają na wyróżnienie rytmów marszowych czy tanecznych.

</doc>
<doc id="208839" url="https://pl.wikipedia.org/wiki?curid=208839" title="Marek Emiliusz Lepidus (konsul 6)">
Marek Emiliusz Lepidus (konsul 6)

Marek Emiliusz Lepidus ("Marcus Aemilius Lepidus") – polityk rzymski pochodzący z jednej z najstarszych rodzin patrycjuszowskich Emiliuszy, związany rodzinnie z dynastią julijsko-klaudyjską. Syn Kornelii – przyrodniej siostry Julii, córki cesarza Augusta, poprzez brata Lucjusza, szwagier wnuczki cesarza Augusta – Julii Agrypiny, teść Druzusa III, syna Germanika. W przeciwieństwie do brata nie brał udziału w kosnspiracjach przeciw cesarzowi, ale pozostawał cały czas z nim w bliskich i żywych stosunkach.
Sprawował urząd konsula w 6 r.n.e. W latach 6-9 r. wziął udział w wojnie iliryjskiej pod dowództwem przyszłego cesarza Tyberiusza w Panonii i Dalmacji. Tyberiusz powierzył mu dowództwo armii odprowadzonej na leże zimowe do Siscji (dzisiejszy Sisak). Z początkiem lata 9 roku przyprowadził z powrotem wojska gromiąc po drodze nieprzyjaciół. Za te sukcesy został nagrodzony odznakami triumfalnymi ("ornamenta triumphalia").
Wykazał się też lojalnością i skutecznością w utrzymywaniu ładu w czasie zarządzania prowincją Hiszpanią.
Powszechny szacunek i wpływy zachował również w czasie panowania podejrzliwego cesarza Tyberiusza. Bronił w czasie procesu Pizona oskarżonego o otrucie Germanika. W 21 r. cesarz Tyberiusz oferował mu namiestnictwo prowincji Afryka, lecz odmówił ze względu na stan zdrowia. W 22 r. dokonał renowacji Bazyliki Aemilii
W 26 r. został wyznaczony namiestnikiem prowincji Azja. Zmarł w 33 r. Tacyt określił go jako mądrego i szanowanego senatora, potrafiącego zachować niezależność.

</doc>
<doc id="208840" url="https://pl.wikipedia.org/wiki?curid=208840" title="San Miguel (miasto w Salwadorze)">
San Miguel (miasto w Salwadorze)

San Miguel (dawniej San Miguel de la Frontera) – miasto we wschodnim Salwadorze, położone na wysokości 107 m n.p.m. u podnóży wulkanu San Miguel, nad rzeką Río Grande de San Miguel, w odległości 140 km na wschód od stolicy kraju San Salvadoru.Ludność (2007): 158,1 tys. (miasto), 218,4 tys. (gmina). - czwarte co do wielkości miasto kraju. Ośrodek administracyjny departamentu San Miguel.
Miasto zostało założone 8 maja 1530 przez hiszpańskiego zdobywcę Luisa de Moscoso na miejscu indiańskiej osady Chaparrastique (nazwa ta oznaczała „miejsce z cudownym ogrodem”). Zachowało się tutaj wiele zabytków epoki kolonialnej: barokowe kościoły, budynki ratusza i sądu oraz domy mieszkalne. Miasto znane też jest z festiwalu ulicznego, który odbywa się co roku w listopadzie. W mieście znajduje się ponadto port lotniczy El Papalon.
San Miguel jest ważnym ośrodkiem handlowym tej części kraju. Rozwinął się tutaj przemysł spożywczy i włókienniczy. W pobliżu znajdują się kopalnie srebra i złota.

</doc>
<doc id="208842" url="https://pl.wikipedia.org/wiki?curid=208842" title="Zbigniew Suszyński">
Zbigniew Suszyński

Zbigniew Suszyński (ur. 26 lipca 1961 w Rypinie) – polski aktor filmowy, telewizyjny, dubbingowy i teatralny. Występuje też jako lektor w reklamach oraz programach telewizyjnych.
Wystąpił w ponad stu filmach i serialach telewizyjnych. Popularność i uznanie widzów zdobył dzięki rolom w takich produkcjach jak: "Ostatni dzwonek", "Samowolka", "Młode wilki," "Młode wilki 1/2", "Wyrok na Franciszka Kłosa", "E=mc²", oraz serialach: "Jest jak jest," "Samo życie", "Pierwsza miłość," "Biuro kryminalne," "Na Wspólnej", "Leśniczówka", "Ślepnąc od świateł" czy "Korona królów." Do innych szczególnie znanych filmów z jego udziałem to: "Sam pośród swoich," "Prywatne śledztwo" "Korczak", "Wielka wsypa", "Kraj świata", "Pożegnanie z Marią", oraz "Zenek". Z dubbingu został zapamiętany jako Tom w "Tom i Jerry" (1940-1967), Kleszcz z "Kleszcza" (1994–1996), Skalmar Obłynos ze "SpongeBob Kanciastoporty" (od 1999), Szop RJ ze "Skok przez płot" (2006) oraz jako Książę z bajki ze (2004) "Shrek 2" i "Shrek Trzeci" (2007).
Życiorys.
W wieku 20 lat pojawił się po raz pierwszy na srebrnym ekranie w serialu telewizyjnym "Jan Serce" (1981). Jeszcze podczas studiów aktorskich, 15 listopada 1986 roku debiutował rolą Orlando w spektaklu szekspirowskim "Jak wam się podoba" ("As You Like It") na scenie Teatru Studyjnego’83 im. Juliana Tuwima w Łodzi. W 1987 roku ukończył studia na Wydziale Aktorskim Państwowej Wyższej Szkoły Teatralnej i Filmowej w Łodzi. W latach 1987–1990 związany był z łódzkim Teatrem im. Stefana Jaracza. Następnie występował w teatrach warszawskich: Nowym (1990–1992), Scena Prezentacje (1991–1992, 2001, od 2005), Na Woli im. Tadeusza Łomnickiego (1997–1998) i Współczesnym (od roku 1992).
Jest żonaty z nauczycielką Małgorzatą. Mają córkę Milenę Suszyńską, absolwentkę Akademii Teatralnej w Warszawie.
Kariera.
W Polsce debiutował w wojennym filmie w reż. Wojciecha Wójcika "Sam pośród swoich." W latach osiemdziesiątych można go było dostrzec w "Cudownym dziecku" (1986), "Prywatnym śledztwie" (1987), oraz w dramacie telewizyjnym "Pusta klatka" (1987), gdzie wcielił się w postać Ireneusza Kuca W 1989 wcielił się w główną rolę Krzysztofa Buka w filmie "Ostatni dzwonek." Następnie wziął udział w biograficznym filmie "Korczak" w reż. Andrzeja Wajdy. W latach dziewięćdziesiątych występował w filmach "Wielka wsypa" (1992), "Kraj świata" (1993), "Pożegnanie z Marią" (1993), "Autoportret z kochanką" (1997), ale największy rozgłos zapewniły mu role w filmach "Samowolka" (1993), oraz "Młode wilki" (1995), i "Młode wilki 1/2" (1997).
Nowe tysiąclecie rozpoczął od gościnnych udziałów w serialach "13 posterunek 2" (2000), "M jak miłość" (2000), "Dom" (2000). Popularność wśród telewidzów zdobył wtedy dzięki roli mecenasa Bogdana Wernera w serialu "Adam i Ewa" (2000) oraz dzięki roli komendanta Korszuna w dramacie telewizyjnym "Wyrok na Franciszka Kłosa" w reż. Andrzeja Wajdy. W 2002 roku wystąpił jako gangster Arnold w filmie Olafa Lubaszenki "E=mc²." W tym samym czasie grał w serialach TV-Polsat "Rodzina zastępcza" (2000), "Miodowe lata" (2001), "Samo życie" (2002–2010), "Fala zbrodni" (2003), "Dziki" (2004), "Daleko od noszy" (2004), "Pensjonat pod Różą" (2004), "Glina" (2004), "Pierwsza miłość" (2004–2005, 2012−2013), oraz "Całkiem nowe lata miodowe" (2004). W serialu "Biuro kryminalne" (2005) odtwarzał główną rolę Marka Orlickiego, szefa wydziału zabójstw, a serialu "Magda M." (2005–2007) odtwarzał postać mecenasa Strzelczyka.
W następnych latach pojawiał się w filmach telewizyjnych takich jak "Śmierć rotmistrza Pileckiego" (2006) i "Willa szczęścia" (2007).
W 2009 grał drugoplanowe role w serialach "Plebania" oraz "Czas honoru". W 2011 grał jedną z głównych ról w serialu "Linia życia". W tym samym roku dołączył do obsady serialu "Klan" gdzie do dziś gra rolę Igora Rutki.
W późniejszych latach grał różne epizodyczne role w serialach "Hotel 52" (2013), "Ojciec Mateusz" (2013-2021), "Komisarz Alex" (2014-2020), "O mnie się nie martw" (2015), "Barwy szczęścia " (2015, od 2022) oraz "Na dobre i na złe" (2016). W 2018 występował jako Smiersz w "Leśniczówce", szef w "W rytmie serca", poseł w "Ślepnąc od świateł", Abel w "Drogi wolności" oraz jako książę Władysław Opolczyk w 3 sezonie historycznego serialu "Korona królów".
Rok później powrócił na duży ekran w "Polityce" w reż. "Patryka Vegi".
W 2020 wziął specjalny udział w biograficznym filmie "Zenek".
Użyczył głosu głównemu bohaterowi gry „Flojd”.

</doc>
<doc id="208843" url="https://pl.wikipedia.org/wiki?curid=208843" title="Gmina Täby">
Gmina Täby

Gmina Täby (szw. "Täby kommun") – gmina w Szwecji, w regionie Sztokholm z siedzibą w Täby.
Pod względem zaludnienia Täby jest 32. gminą w Szwecji. Zamieszkuje ją 60 422 osoby, z czego 50,83% to kobiety (30 710) i 49,17% to mężczyźni (29 712). W gminie zameldowanych jest 3414 cudzoziemców. Na każdy kilometr kwadratowy przypada 1007,03 mieszkańca. Pod względem wielkości gmina zajmuje 276. miejsce.

</doc>
<doc id="208844" url="https://pl.wikipedia.org/wiki?curid=208844" title="Gmina Tierp">
Gmina Tierp

Gmina Tierp (szw. "Tierps kommun") – gmina w Szwecji, w regionie Uppsala, z siedzibą w Tierp.
Pod względem zaludnienia Tierp jest 119. gminą w Szwecji. Zamieszkuje ją 20 061 osób, z czego 49,69% to kobiety (9968) i 50,31% to mężczyźni (10 093). W gminie zameldowanych jest 515 cudzoziemców. Na każdy kilometr kwadratowy przypada 13 mieszkańców. Pod względem wielkości gmina zajmuje 60. miejsce.
Miejscowości.
Miejscowości (szw. "tätort") w gminie Tierp według liczby mieszkańców w 2010:
Tierp 5587 mieszkańców
Örbyhus 1984 mieszkańców
Söderfors 1572 mieszkańców
Karlholmsbruk 1150 mieszkańców
Skärplinge 673 mieszkańców
Månkarbo 666 mieszkańców
Tobo 607 mieszkańców
Mehedeby 463 mieszkańców
Upplanda 364 mieszkańców

</doc>
<doc id="208845" url="https://pl.wikipedia.org/wiki?curid=208845" title="Gmina Timrå">
Gmina Timrå

Gmina Timrå (szw. "Timrå kommun") – gmina w Szwecji, w regionie Västernorrland, z siedzibą w Timrå.
Gminę zamieszkuje 17 859 osób, z czego 49,44% to kobiety (8829) i 50,56% to mężczyźni (9030). W gminie zameldowanych jest 460 cudzoziemców. Na każdy kilometr kwadratowy przypada 22,66 mieszkańca. Pod względem wielkości gmina zajmuje 128. miejsce.

</doc>
<doc id="208846" url="https://pl.wikipedia.org/wiki?curid=208846" title="Rytmika zmienna">
Rytmika zmienna

Rytmika zmienna - to taki rodzaj przebiegu rytmicznego utworu muzycznego, w którym nie ma regularności.
Pojęcie rytmiki zmiennej wiąże się z urozmaiconym przebiegiem rytmicznym jak również ze zmianami metrum w obrębie utworu.

</doc>
<doc id="208847" url="https://pl.wikipedia.org/wiki?curid=208847" title="Gmina Tingsryd">
Gmina Tingsryd

Gmina Tingsryd (szw. "Tingsryds kommun") – gmina w Szwecji, w regionie Kronoberg, siedzibą jej władz jest Tingsryd.
Pod względem zaludnienia Tingsryd jest 175. gminą w Szwecji. Zamieszkuje ją 12 892 osób, z czego 48,82% to kobiety (6294) i 51,18% to mężczyźni (6598). W gminie zameldowanych jest 468 cudzoziemców. Na każdy kilometr kwadratowy przypada 12,31 mieszkańca. Pod względem wielkości gmina zajmuje 101. miejsce.

</doc>
<doc id="208848" url="https://pl.wikipedia.org/wiki?curid=208848" title="Gmina Tomelilla">
Gmina Tomelilla

Gmina Tomelilla (szw. "Tomelilla kommun") – gmina w Szwecji, w regionie Skania, z siedzibą w Tomelilla.
Pod względem zaludnienia Tomelilla jest 180. gminą w Szwecji. Zamieszkuje ją 12 561 osób, z czego 50,08% to kobiety (6290) i 49,92% to mężczyźni (6271). W gminie zameldowanych jest 375 cudzoziemców. Na każdy kilometr kwadratowy przypada 31,45 mieszkańca. Pod względem wielkości gmina zajmuje 202. miejsce.

</doc>
<doc id="208849" url="https://pl.wikipedia.org/wiki?curid=208849" title="Gmina Torsås">
Gmina Torsås

Gmina Torsås (szw. "Torsås kommun") – gmina w Szwecji, w regionie Kalmar. Siedzibą jej władz jest Torsås.
Pod względem zaludnienia Torsås jest 251. gminą w Szwecji. Zamieszkuje ją 7263 osób, z czego 48,99% to kobiety (3558) i 51,01% to mężczyźni (3705). W gminie zameldowanych jest 173 cudzoziemców. Na każdy kilometr kwadratowy przypada 15,49 mieszkańca. Pod względem wielkości gmina zajmuje 180. miejsce.
Historia gminy.
Historia parafii Torsås rozpoczyna się w roku 1870, kiedy na terenie Gullabo powstały pierwsze zabudowania. W roku 1916 powstała pierwsza w parafii, w Torsås, miejska społeczność. Następnie w roku 1921 takie społeczności powstały w Bergkvarze i w Söderåkra. W roku 1952 po reformie miejskiej w Szwecji doszło do połączenia Gullabo z Torsås. W 1955 dołączyła się do społeczności Bergkvara, a w roku 1971 Söderåkra wchodziła już w skład gminy.
Herb miejski.
Blazonowanie: tarcza złożona z kolorów czerwieni i żółci, a na niej stojący, czerwony młot Thora na żółtym tle. Herb ten został zarejestrowany w urzędzie patentowym w roku 1974.

</doc>
<doc id="208850" url="https://pl.wikipedia.org/wiki?curid=208850" title="Gmina Torsby">
Gmina Torsby

Gmina Torsby (szw. "Torsby kommun") – gmina w Szwecji, w regionie Värmland, z siedzibą w Torsby.
Pod względem zaludnienia Torsby jest 170. gminą w Szwecji. Zamieszkuje ją 13 086 osób, z czego 49,48% to kobiety (6475) i 50,52% to mężczyźni (6611). W gminie zameldowanych jest 532 cudzoziemców. Na każdy kilometr kwadratowy przypada 3,13 mieszkańca. Pod względem wielkości gmina zajmuje 23. miejsce.

</doc>
<doc id="208851" url="https://pl.wikipedia.org/wiki?curid=208851" title="Gmina Tranås">
Gmina Tranås

Gmina Tranås (szw. "Tranås kommun") – gmina w Szwecji, w regionie Jönköping, siedzibą jej władz jest Tranås.
Pod względem zaludnienia Tranås jest 131. gminą w Szwecji. Zamieszkuje ją 17 751 osób, z czego 50,53% to kobiety (8970) i 49,47% to mężczyźni (8781). W gminie zameldowanych jest 420 cudzoziemców. Na każdy kilometr kwadratowy przypada 44,05 mieszkańca. Pod względem wielkości gmina zajmuje 201. miejsce.

</doc>
<doc id="208852" url="https://pl.wikipedia.org/wiki?curid=208852" title="Gmina Trelleborg">
Gmina Trelleborg

Gmina Trelleborg (szw. "Trelleborgs kommun") – gmina w Szwecji, w regionie Skania, z siedzibą w Trelleborg.
Pod względem zaludnienia Trelleborg jest 52. gminą w Szwecji. Zamieszkuje ją 39 477 osób, z czego 50,5% to kobiety (19 935) i 49,5% to mężczyźni (19 542). W gminie zameldowanych jest 1801 cudzoziemców. Na każdy kilometr kwadratowy przypada 115,77 mieszkańca. Pod względem wielkości gmina zajmuje 220. miejsce.

</doc>
<doc id="208853" url="https://pl.wikipedia.org/wiki?curid=208853" title="Gmina Trosa">
Gmina Trosa

Gmina Trosa (szw. "Trosa kommun") – gmina w Szwecji, położona w regionie administracyjnym ("län") Södermanland. Siedzibą władz gminy ("centralort") jest Trosa.
Geografia.
Gmina Trosa położona jest we wschodniej części prowincji historycznej ("landskap") Södermanland, na wybrzeżu Morza Bałtyckiego i graniczy na lądzie z gminami (w kolejności od kierunku północnego):
Powierzchnia.
Gmina Trosa jest 247. pod względem powierzchni z 290 gmin Szwecji. Według danych pochodzących z 2013 r. całkowita powierzchnia gminy (bez obszaru morskiego) wynosi łącznie 217,5 km², z czego:
Do gminy Trosa zalicza się także 447,26 km² obszaru morskiego.
Demografia.
31 grudnia 2013 r. gmina Trosa liczyła 11 680 mieszkańców (188. pod względem zaludnienia z 290 gmin Szwecji), gęstość zaludnienia wynosiła 55,69 mieszkańców na km² lądu (88. pod względem gęstości zaludnienia z 290 gmin Szwecji).
Struktura demograficzna (31 grudnia 2013):
Miejscowości.
Miejscowości ("tätort, -er") gminy Trosa (2010):
Wybory.
Wyniki wyborów do rady gminy Trosa ("kommunfullmäktige") 2014 r.:

</doc>
<doc id="208854" url="https://pl.wikipedia.org/wiki?curid=208854" title="Gmina Tyresö">
Gmina Tyresö

Gmina Tyresö (szw. "Tyresö kommun") – gmina w Szwecji, w regionie Sztokholm, z siedzibą w Bollmora. Gminę zamieszkuje 42 947 osób (2010), co czyni ją 50. gminą pod względem liczby ludności w kraju. Pod względem wielkości zajmuje 276. miejsce, powierzchnia wynosi 101 km², z czego 32 km² stanowi woda.
Znani ludzie.
W Tyresö urodzili się m.in. szwedzka piosenkarka Lisa Nilsson i hokeista Richard Gynge.

</doc>
<doc id="208855" url="https://pl.wikipedia.org/wiki?curid=208855" title="Emisja pieniądza">
Emisja pieniądza

Emisja pieniądza – polega na wprowadzaniu do obiegu pieniądza gotówkowego, a także na zasilaniu banków w fundusze poprzez np. operacje otwartego rynku. Zazwyczaj emisja pieniądza realizowana jest przez bank centralny.
Koncepcje dotyczące emisji pieniądza.
W rozważaniach teoretycznych na temat optymalnej ilości pieniędzy w gospodarce funkcjonuje teza, że całkowita wartość nominalna pieniędzy w obiegu powinna równać się całkowitej wartości obrotu towarów i usług na rynku w jakimś okresie (czyli sumy wartości wszystkich dokonanych transakcji okresu), dzielonej przez obrót jednostki monetarnej generowany w tym okresie (nazywany szybkością obiegu pieniądza). Wyraża to "równanie tożsamościowe" Ilościowej teorii pieniądza.
Rozwiązania alternatywne emisji pieniądza (w różnym stopniu sprawdzone w praktyce):
Emisja pieniądza w Polsce.
W Polsce wyłączne prawo emisji pieniądza ma Narodowy Bank Polski (NBP). Jest to konstytucyjny przywilej NBP określony w Art. 227 Konstytucji Rzeczypospolitej Polskiej:
Narodowy Bank Polski oprócz banknotów i monet powszechnego obiegu, emituje również złote i srebrne monety kolekcjonerskie przeznaczone do sprzedaży w kraju i za granicą. Celem emisji monet kolekcjonerskich jest upamiętnienie ważniejszych wydarzeń, rocznic, postaci itp. oraz zaspakajanie potrzeb kolekcjonerów. Emisję monet kolekcjonerskich zapoczątkowano w połowie lat sześćdziesiątych.

</doc>
<doc id="208856" url="https://pl.wikipedia.org/wiki?curid=208856" title="Gmina Ulricehamn">
Gmina Ulricehamn

Gmina Ulricehamn (szw. "Ulricehamns kommun") – gmina w Szwecji, w regionie Västra Götaland, z siedzibą w Ulricehamn.
Pod względem zaludnienia Ulricehamn jest 109. gminą w Szwecji. Zamieszkuje ją 22 342 osób, z czego 49,74% to kobiety (11 113) i 50,26% to mężczyźni (11 229). W gminie zameldowanych jest 660 cudzoziemców. Na każdy kilometr kwadratowy przypada 19,91 mieszkańca. Pod względem wielkości gmina zajmuje 98. miejsce.

</doc>
<doc id="208857" url="https://pl.wikipedia.org/wiki?curid=208857" title="Gmina Upplands-Bro">
Gmina Upplands-Bro

Gmina Upplands-Bro (szw. "Upplands-Bro kommun") – gmina w Szwecji, w regionie Sztokholm, z siedzibą w Kungsängen.
Pod względem zaludnienia Upplands-Bro jest 113. gminą w Szwecji. Zamieszkuje ją 21 348 osób, z czego 50,13% to kobiety (10 701) i 49,87% to mężczyźni (10 647). W gminie zameldowanych jest 1894 cudzoziemców. Na każdy kilometr kwadratowy przypada 90,46 mieszkańca. Pod względem wielkości gmina zajmuje 238. miejsce.

</doc>
<doc id="208858" url="https://pl.wikipedia.org/wiki?curid=208858" title="Gmina Upplands Väsby">
Gmina Upplands Väsby

Gmina Upplands Väsby (szw. "Upplands Väsby kommun") – gmina w Szwecji, w regionie Sztokholm, z siedzibą w Upplands Väsby.
Pod względem zaludnienia Upplands Väsby jest 58. gminą w Szwecji. Zamieszkuje ją 37 517 osób, z czego 50,46% to kobiety (18 931) i 49,54% to mężczyźni (18 586). W gminie zameldowanych jest 3613 cudzoziemców. Na każdy kilometr kwadratowy przypada 500,23 mieszkańca. Pod względem wielkości gmina zajmuje 274. miejsce.

</doc>
<doc id="208859" url="https://pl.wikipedia.org/wiki?curid=208859" title="Gmina Uppsala">
Gmina Uppsala

Gmina Uppsala (szw. "Uppsala kommun") – gmina w Szwecji, w regionie Uppsala, z siedzibą w Uppsali.
Pod względem zaludnienia Uppsala jest 4. gminą w Szwecji. Zamieszkuje ją 182 076 osób, z czego 51,3% to kobiety (93 404) i 48,7% to mężczyźni (88 672). W gminie zameldowanych jest 10 828 cudzoziemców. Na każdy kilometr kwadratowy przypada 73,89 mieszkańca. Pod względem wielkości gmina zajmuje 36. miejsce.
Na terenie gminy, w miejscowości Krogsta, znajduje się zabytkowy kamień runiczny.
Miejscowości.
Miejscowości (szw. "tätort") w gminie Uppsala powyżej 1000 mieszkańców w 2010 według liczby mieszkańców:
Uppsala 140454 mieszkańców
Sävja 9684 mieszkańców
Storvreta 6347 mieszkańców
Björklinge 3269 mieszkańców
Bälinge 2437 mieszkańców
Vattholma 1427 mieszkańców
Vänge 1331 mieszkańców
Lövstalöt 1046 mieszkańców
Mniejsze miejscowości (szw. "tätort") w kolejności alfabetycznej: Almunge, Blackstalund, Bärby, Gunsta, Gåvsta, Håga, Järlåsa, Knutby, Läby, Länna, Ramstalund, Skyttorp, Skölsta, Vårdsätra, Ytternäs och Vreta.
Miasta partnerskie.
Stan na 27.11.2016.

</doc>
<doc id="208860" url="https://pl.wikipedia.org/wiki?curid=208860" title="Elmer Swenson">
Elmer Swenson

Elmer Swenson (ur. 1913, zm. 24 grudnia 2004) - amerykański producent wina, zwany w USA "Patronem północnego winiarstwa".
Dzięki 60-letniej wytrwałej pracy na rodzinnej farmie w Osceola w stanie Wisconsin w USA wyhodował wiele odpornych szczepów winorośli, które są podstawą upraw w chłodnym klimacie w wielu krajach, nie posiadających tradycji winiarskich.
Do najbardziej znanych odmian Elmera Swensona należą: 'Edelweiss', 'Esprit', 'LaCrosse', 'Swenson Red', 'St.Croix', 'St.Pepin'.

</doc>
<doc id="208861" url="https://pl.wikipedia.org/wiki?curid=208861" title="Gmina Ystad">
Gmina Ystad

Gmina Ystad (szw. "Ystads kommun") – gmina w Szwecji, w regionie Skania, z siedzibą w Ystad.
Pod względem zaludnienia Ystad jest 87. gminą w Szwecji. Zamieszkuje ją 26 898 osób, z czego 51,66% to kobiety (13 895) i 48,34% to mężczyźni (13 003). W gminie zameldowanych jest 753 cudzoziemców. Na każdy kilometr kwadratowy przypada 76,41 mieszkańca. Pod względem wielkości gmina zajmuje 216. miejsce.
Z Ystad jest połączenie promowe do Świnoujścia.

</doc>
<doc id="208862" url="https://pl.wikipedia.org/wiki?curid=208862" title="Barquisimeto">
Barquisimeto

Barquisimeto – miasto w Wenezueli, położone w północno-wschodniej części kraju, w górach Cordillera de Merida w dolinie rzeki Cojedes. Stolica stanu Lara.
Czwarte pod względem liczby ludności miasto kraju, zamieszkuje je 1 172 799 osób (2013).
Miasto zostało założone w 1552 jako Nueva Segovia. W 1912 zostało poważnie zniszczone w wyniku trzęsienia ziemi. W 1929 r. Miasto przeszło program modernizacji przeprowadzony przez generała Juana Vicente Gomeza. Naprawił ulice, alejki i budynki m.in. Pałac Rządowy.
Obecnie stanowi ważny ośrodek przemysłowy (włókienniczy, cementowy, cukrowniczy, garbarski, ceramiczny) i handlowy (kawa, cukier, kakao i rum) tej części kraju. Miasto to także ważny ośrodek religijny i pielgrzymkowy. Znajduje się w nim nowoczesna katedra, jest ona siedzibą biskupią rzymskokatolickiej archidiecezji Barquisimeto.
Gospodarka.
Na terenie miasta działa kilka szpitali i klinik, fabryk, galerii handlowych oraz budynków komunikacji miejskiej. W Barquisimeto funkcjonuje wiele lokali gastronomicznych i handlowych przez co napędzany jest sektor usług. Dochody z turystyki przynoszą tutejsze muzea, zabytki i atrakcje.

</doc>
<doc id="208867" url="https://pl.wikipedia.org/wiki?curid=208867" title="Von Treskow">
Von Treskow

Von Treskow – niemiecka rodzina osiadła w Wielkopolsce w końcu XVIII w., wywodząca się od berlińskiego bankiera, Zygmunta Ottona von Treskowa. 
Treskow czy Tresckow?
Istnieją dwie linie rodziny, które z prawnego punktu widzenia są odrębne. Wynika to z nobilitacji Zygmunta Ottona Treskow w 1797 r., będącego nieślubnym synem Alberta Zygmunta Fryderyka von Treskow. W 1879 roku urząd heraldyczny uznał, że obie rodziny pomimo pokrewieństwa nie są jedną rodziną. Starsza linia, dla odróżnienia od „"młodszej"” linii, dodała do swego nazwiska „c”.
Dzieje rodu.
Von Treskowowie mieszkali w Polsce do roku 1945 i byli jednymi z największych posiadaczy ziemskich w okolicach Poznania. Początki ich wielkopolskiego bogactwa datują się na koniec XVIII w., kiedy to 24 stycznia 1797 rząd pruski, po kasacie majątku cysterskiego w Owińskach, "w charakterze pasera sprzedał dobra innemu paserowi, świeżo nobilitowanemu berlińczykowi, byłemu galanteryjnikowi, Zygmuntowi Otto von Treskowowi". Przeglądając dzieje majątków ziemskich w Wielkopolsce na nazwisko to natrafia się bardzo często. W różnych okresach do von Treskowów należały: Annowo, Biedrusko, Bolechowo, Chludowo, Karłowice, Morasko, Nieszawa, Owińska, Radojewo, Strykowo, Węgorzewo, Wierzonka i inne.
Legenda.
Tadeusz Piszczek zapisał w latach 60. XX wieku legendę dotyczącą Ottona von Treskowa. Mówi ona, że pewnego dnia, szlachcic, jadąc na ćwiczenia wojskowe do Obornik, zarządził postój w Ocieszynie. Zakochał się tam w córce lokalnego owczarza - Józefinie Koperskiej. Wieś należała do hrabiego Skrzydlewskiego, z którym von Treskow dogadał się, co do uwolnienia dziewczyny z poddaństwa pańszczyźnianego, a sam nadał jej szlachectwo i pojął za żonę. Wykształcił ją na dworze cesarskim w Berlinie. Od tego czasu Polakom w majątkach von Treskowów, żyło się znacznie lżej, za wstawiennictwem Józefinki. Nie zmieniło to jednak faktu, że von Treskow był okrutny w traktowaniu powstańców okresu Wiosny Ludów (1848). Znęcał się np. nad pojmanymi żołnierzami w okolicach Kcyni.
Legenda opiera się na faktach, jak można przeczytać w księdze ślubów z Owińsk, Otto Siegismund von Treskow ożenił się 17.10.1836 w kościele parafialnym w Owińskach z Józefą Koperską, prostą dziewczyną z jednej z okolicznych wsi. 

</doc>
<doc id="208870" url="https://pl.wikipedia.org/wiki?curid=208870" title="Hugh Johnson">
Hugh Johnson

Hugh Johnson (ur. 1939 w Londynie) – brytyjski popularyzator, smakosz i znawca win.
Autor popularnych "Przewodników po Świecie Win". Pierwsze wydanie w Wielkiej Brytanii z 1977 zostało przetłumaczone na ponad 20 języków. Co roku ukazuje się nowe, zaktualizowane i poprawione wydanie "Przewodnika", a jego ogólny nakład wyniósł do 2005 7,5 mln egzemplarzy.

</doc>
<doc id="208871" url="https://pl.wikipedia.org/wiki?curid=208871" title="Barcelona (Wenezuela)">
Barcelona (Wenezuela)

Barcelona – miasto w Wenezueli, położone przy ujściu rzeki Neveri do Morza Karaibskiego, około 200 km na wschód od stolicy kraju Caracas. Stolica stanu Anzoátegui.
Opis.
Miasto zostało założone w 1671 roku. Barcelona stanowi ważny ośrodek handlowy i przemysłowy w tej części kraju, która wraz z Lechería, Puerto La Cruz i Guantą tworzy obszar metropolitalny. Z położonych na południe od miasta pól naftowych transportowana jest tutaj rurociągami ropa naftowa. Część przetwarzana jest na miejscu, reszta wywożona jest przez port w sąsiednim Puerto La Cruz. Poza przemysłem naftowym rozwinął się tu przemysł cementowy, spożywczy i skórzany. W mieście znajduje się międzynarodowy Port lotniczy General Jose Antonio Anzoategui.
Demografia.
Miasto według spisu powszechnego 21 października 2001 roku liczyło 327 888, 30 października 2011 ludność Barcelony wynosiła 382 881.

</doc>
<doc id="208872" url="https://pl.wikipedia.org/wiki?curid=208872" title="Brem">
Brem

Brem – lekko słodkawe ryżowe wino pochodzące z wyspy Bali. Brem jest to ogólna nazwa indonezyjskich produktów pochodzących z fermentacji. Rozpowszechniony na Bali napój brem bazuje na ciemnym lub jasnym winie ryżowym ("Ragi Tape - tapai"). Często jest wytwarzany przez fermentację tapioki i ananasa z aromatami cynamonu i tytoniu. Produkcja wina ryżowego przypomina warzenie piwa. Brem balijski charakteryzuje się słodkim i lekko kwaskowatym smakiem. Zawiera od 5 do 15 proc. alkoholu. Podawany z lodem jako napój orzeźwiający. Z wina ryżowego produkuje się ocet ryżowy, który może mieć różną barwę i smak w zależności od rodzaju i regionu, w którym jest produkowany. 

</doc>
<doc id="208875" url="https://pl.wikipedia.org/wiki?curid=208875" title="Amarula">
Amarula

Amarula – pochodzący z RPA likier wytwarzany z owoców maruli. Dojrzałe owoce są myte, macerowane, a następnie mieszane ze świeżą homogenizowaną śmietanką z cukrem i poddawane naturalnemu procesowi fermentacji. Likier zawiera 17% alkoholu.
Przygotowanie miąższu.
Produkcja tego napoju alkoholowego rozpoczęła się w 1989 roku. Proces produkcji likierów w sposób przemysłowy rozpoczyna od oddzielenia pestek maruli od miąższu w specjalnie do tego przygotowanych bębnach. Oddzielony miąższ przewożony jest w cysternach do piwnic Distell mieszczących się w mieście Stellenbosch. Transport miąższu musi obywać się w temperaturze 8 °C. Taka temperatura jest konieczna, by transportowany miąższ nie podlegał fermentacji. Po przybyciu do miasta Stellenbosch, miąższ przepompowany jest do specjalnie przystosowanych zbiorników. 
Wyrób likieru.
Proces tworzenia likieru rozpoczyna się w momencie dodania drożdży do umieszczonego w zbiorniku miąższu. Wcześniej do miąższu dodawana jest świeża homogenizowana śmietanka z cukrem. Fermentacja trwa od 7 do 10 dni. Aby proces fermentacji przebiegał sprawnie, utrzymywana jest temperatura od 18° do 20 °C. W czasie trwania fermentacji umieszczony w zbiorniku miąższ opada na dno, a znajdujący się w miąższu naturalny cukier w czasie procesu zamienia się w alkohol, który wypływa ku górze. Po upływie okresu fermentacji następuje zlewanie alkoholu. Dodatkowo alkohol, który pozostał bliżej dna, oddzielony jest od pozostałej części owoców poprzez przeprowadzenie destylacji. Proces destylacji, który odbywa się w miedzianych destylatorach, jest niezbędny do przywrócenia miąższowi maruli aromatu owoców, utraconego w czasie tworzenia likieru.
Sezonowanie.
Kolejnym etapem produkcji likieru jest sezonowanie uzyskanego płynu. Sezonowanie odbywa się przez dwa lata w przygotowanych do tego celu małych beczkach wykonanych z klepek dębowych. Po dwóch latach do likieru dodatkowo dodawany jest krem, aż zawartość alkoholu wyniesie 17%.

</doc>
<doc id="208876" url="https://pl.wikipedia.org/wiki?curid=208876" title="Gmina Vaggeryd">
Gmina Vaggeryd

Gmina Vaggeryd (szw. "Vaggeryds kommun") – gmina w Szwecji, w regionie Jönköping, siedzibami jej władz są Vaggeryd i Skillingaryd.
Pod względem zaludnienia Vaggeryd jest 178. gminą w Szwecji. Zamieszkuje ją 12 660 osób, z czego 49,98% to kobiety (6328) i 50,02% to mężczyźni (6332). W gminie zameldowanych jest 471 cudzoziemców. Na każdy kilometr kwadratowy przypada 15,25 mieszkańca. Pod względem wielkości gmina zajmuje 123. miejsce.

</doc>
<doc id="208877" url="https://pl.wikipedia.org/wiki?curid=208877" title="Gmina Vallentuna">
Gmina Vallentuna

Gmina Vallentuna (szw. "Vallentuna kommun") – gmina w Szwecji, w regionie Sztokholm, z siedzibą w Vallentuna.
Pod względem zaludnienia Vallentuna jest 88. gminą w Szwecji. Zamieszkuje ją 26 889 osób, z czego 50,08% to kobiety (13 466) i 49,92% to mężczyźni (13 423). W gminie zameldowanych jest 1358 cudzoziemców. Na każdy kilometr kwadratowy przypada 74,9 mieszkańca. Pod względem wielkości gmina zajmuje 213. miejsce.

</doc>
<doc id="208878" url="https://pl.wikipedia.org/wiki?curid=208878" title="Gmina Vansbro">
Gmina Vansbro

Gmina Vansbro (szw. "Vansbro kommun") – gmina w Szwecji, w regionie Dalarna, siedzibą jej władz jest Vansbro.
Pod względem zaludnienia Vansbro jest 252. gminą w Szwecji. Zamieszkuje ją 7122 osób, z czego 49,4% to kobiety (3518) i 50,6% to mężczyźni (3604). W gminie zameldowanych jest 144 cudzoziemców. Na każdy kilometr kwadratowy przypada 4,59 mieszkańca. Pod względem wielkości gmina zajmuje 58. miejsce.

</doc>
<doc id="208879" url="https://pl.wikipedia.org/wiki?curid=208879" title="Gmina Varberg">
Gmina Varberg

Gmina Varberg (szw. "Varbergs kommun") – gmina w Szwecji, w regionie Halland, siedzibą jej władz jest Varberg.
Pod względem zaludnienia Varberg jest 41. gminą w Szwecji. Zamieszkuje ją 54 338 osób, z czego 50,28% to kobiety (27 320) i 49,72% to mężczyźni (27 018). W gminie zameldowanych jest 1416 cudzoziemców. Na każdy kilometr kwadratowy przypada 62,31 mieszkańca. Pod względem wielkości gmina zajmuje 121. miejsce.

</doc>
<doc id="208880" url="https://pl.wikipedia.org/wiki?curid=208880" title="Gmina Värmdö">
Gmina Värmdö

Gmina Värmdö (szw. "Värmdö kommun") – gmina w Szwecji, w regionie Sztokholm, z siedzibą w Gustavsberg.
Pod względem zaludnienia Värmdö jest 68. gminą w Szwecji. Zamieszkuje ją 34 029 osób, z czego 49,54% to kobiety (16 858) i 50,46% to mężczyźni (17 171). W gminie zameldowanych jest 1831 cudzoziemców. Na każdy kilometr kwadratowy przypada 77,69 mieszkańca. Pod względem wielkości gmina zajmuje 186. miejsce.

</doc>
<doc id="208881" url="https://pl.wikipedia.org/wiki?curid=208881" title="Gmina Värnamo">
Gmina Värnamo

Gmina Värnamo (szw. "Värnamo kommun") – gmina w Szwecji, w regionie Jönköping, siedzibą jej władz jest Värnamo.
Pod względem zaludnienia Värnamo jest 72. gminą w Szwecji. Zamieszkuje ją 32 464 osób, z czego 50,56% to kobiety (16 413) i 49,44% to mężczyźni (16 051). W gminie zameldowanych jest 1492 cudzoziemców. Na każdy kilometr kwadratowy przypada 26,59 mieszkańca. Pod względem wielkości gmina zajmuje 79. miejsce.

</doc>
<doc id="208882" url="https://pl.wikipedia.org/wiki?curid=208882" title="Gmina Västerås">
Gmina Västerås

Gmina Västerås (alt. "miasto Västerås"; szw. "Västerås kommun", alt. "Västerås stad") – gmina w Szwecji, w regionie Västmanland, z siedzibą w Västerås.
Pod względem zaludnienia Västerås jest 6. gminą w Szwecji. Zamieszkuje ją 131 014 osób, z czego 50,6% to kobiety (66 289) i 49,4% to mężczyźni (64 725). W gminie zameldowanych jest 8234 cudzoziemców. Na każdy kilometr kwadratowy przypada 114,62 mieszkańca. Pod względem wielkości gmina zajmuje 108. miejsce.

</doc>
<doc id="208883" url="https://pl.wikipedia.org/wiki?curid=208883" title="Gmina Västervik">
Gmina Västervik

Gmina Västervik (szw. "Västerviks kommun") – gmina w Szwecji, w regionie Kalmar, siedzibą jej władz jest Västervik.
Pod względem zaludnienia Västervik jest 64. gminą w Szwecji. Zamieszkuje ją 36 566 osób, z czego 50,51% to kobiety (18 469) i 49,49% to mężczyźni (18 097). W gminie zameldowanych jest 954 cudzoziemców. Na każdy kilometr kwadratowy przypada 19,55 mieszkańca. Pod względem wielkości gmina zajmuje 44. miejsce.

</doc>
<doc id="208884" url="https://pl.wikipedia.org/wiki?curid=208884" title="Gmina Vaxholm">
Gmina Vaxholm

Gmina Vaxholm (szw. "Vaxholms kommun") – gmina w Szwecji, w regionie Sztokholm, z siedzibą w Vaxholm.
Pod względem zaludnienia Vaxholm jest 218. gminą w Szwecji. Zamieszkuje ją 9904 osób, z czego 50,48% to kobiety (5000) i 49,52% to mężczyźni (4904). W gminie zameldowanych jest 334 cudzoziemców. Na każdy kilometr kwadratowy przypada 173,75 mieszkańca. Pod względem wielkości gmina zajmuje 278. miejsce.

</doc>
<doc id="208885" url="https://pl.wikipedia.org/wiki?curid=208885" title="Gmina Växjö">
Gmina Växjö

Gmina Växjö (szw. "Växjö kommun") – gmina w Szwecji, położona w regionie administracyjnym ("län") Kronoberg. Siedzibą władz gminy ("centralort") jest Växjö.
Geografia.
Gmina Växjö jest położona w południowej części prowincji historycznej ("landskap") Smalandia i graniczy z gminami (w kolejności od kierunku północnego):
Powierzchnia.
Gmina Växjö jest 53. pod względem powierzchni z 290 gmin Szwecji. Według danych pochodzących z 2013 całkowita powierzchnia gminy wynosi łącznie 1914,25 km², z czego:
Demografia.
31 grudnia 2014 gmina Växjö liczyła 86 970 mieszkańców (23. pod względem zaludnienia z 290 gmin Szwecji), gęstość zaludnienia wynosiła 52,22 mieszkańców na km² lądu (92. pod względem gęstości zaludnienia z 290 gmin Szwecji).
Struktura demograficzna (31 grudnia 2014):
Miejscowości.
Miejscowości ("tätort, -er") gminy Växjö (2010):
Wybory.
Wyniki wyborów do rady gminy Växjö ("kommunfullmäktige") 2014:
Współpraca zagraniczna.
Miasta partnerskie gminy Växjö (2015):

</doc>
<doc id="208886" url="https://pl.wikipedia.org/wiki?curid=208886" title="Gmina Vellinge">
Gmina Vellinge

Gmina Vellinge (szw. "Vellinge kommun") – gmina w Szwecji, w regionie Skania, z siedzibą w Vellinge.
Pod względem zaludnienia Vellinge jest 75. gminą w Szwecji. Zamieszkuje ją 31 596 osób, z czego 50,53% to kobiety (15 967) i 49,47% to mężczyźni (15 629). W gminie zameldowanych jest 804 cudzoziemców. Na każdy kilometr kwadratowy przypada 222,51 mieszkańca. Pod względem wielkości gmina zajmuje 263. miejsce.

</doc>
<doc id="208887" url="https://pl.wikipedia.org/wiki?curid=208887" title="Gmina Vetlanda">
Gmina Vetlanda

Gmina Vetlanda (szw. "Vetlanda kommun") – gmina w Szwecji, w regionie Jönköping, siedzibą jej władz jest Vetlanda.
Pod względem zaludnienia Vetlanda jest 90. gminą w Szwecji. Zamieszkuje ją 26 531 osób, z czego 49,41% to kobiety (13 109) i 50,59% to mężczyźni (13 422). W gminie zameldowanych jest 827 cudzoziemców. Na każdy kilometr kwadratowy przypada 17,62 mieszkańca. Pod względem wielkości gmina zajmuje 61. miejsce.

</doc>
<doc id="208888" url="https://pl.wikipedia.org/wiki?curid=208888" title="Gmina Vilhelmina">
Gmina Vilhelmina

Gmina Vilhelmina (szw. "Vilhelmina kommun") – gmina w Szwecji, w regionie Västerbotten, z siedzibą w Vilhelmina.
Pod względem zaludnienia Vilhelmina jest 249. gminą w Szwecji. Zamieszkuje ją 7422 osób, z czego 48,8% to kobiety (3622) i 51,2% to mężczyźni (3800). W gminie zameldowanych jest 78 cudzoziemców. Na każdy kilometr kwadratowy przypada 0,84 mieszkańca. Pod względem wielkości gmina zajmuje 7. miejsce.

</doc>
<doc id="208889" url="https://pl.wikipedia.org/wiki?curid=208889" title="Gmina Vimmerby">
Gmina Vimmerby

Gmina Vimmerby (szw. "Vimmerby kommun") – gmina w Szwecji, w regionie Kalmar, siedzibą jej władz jest Vimmerby.
Pod względem zaludnienia Vimmerby jest 140. gminą w Szwecji. Zamieszkuje ją 15 596 osób, z czego 49,83% to kobiety (7772) i 50,17% to mężczyźni (7824). W gminie zameldowanych jest 477 cudzoziemców. Na każdy kilometr kwadratowy przypada 13,69 mieszkańca. Pod względem wielkości gmina zajmuje 89. miejsce.
W gminie Vimmerby znajduje się miejscowość Sevedstorp, która jest pierwowzorem osady opisanej w powieści "Dzieci z Bullerbyn" autorstwa Astrid Lindgren.

</doc>
<doc id="208890" url="https://pl.wikipedia.org/wiki?curid=208890" title="Gmina Vingåker">
Gmina Vingåker

Gmina Vingåker (szw. "Vingåkers kommun") – gmina w Szwecji, położona w regionie administracyjnym ("län") Södermanland. Siedzibą władz gminy ("centralort") jest Vingåker.
Geografia.
Gmina Vingåker położona jest w zachodniej części prowincji historycznej ("landskap") Södermanland. Jedynie zachodnia część miejscowości ("småort") Läppe nad jeziorem Hjälmaren leży w Närke. Gmina Vingåker graniczy z gminami (w kolejności od kierunku północnego):
Powierzchnia.
Gmina Vingåker jest 203. pod względem powierzchni z 290 gmin Szwecji. Według danych pochodzących z 2013 r. całkowita powierzchnia gminy wynosi łącznie 439,44 km², z czego:
Demografia.
31 grudnia 2013 r. gmina Vingåker liczyła 8835 mieszkańców (235. pod względem zaludnienia z 290 gmin Szwecji), gęstość zaludnienia wynosiła 23,86 mieszkańców na km² lądu (156. pod względem gęstości zaludnienia z 290 gmin Szwecji).
Struktura demograficzna (31 grudnia 2013):
Miejscowości.
Miejscowości ("tätort, -er") gminy Vingåker (2010):
Wybory.
Wyniki wyborów do rady gminy Vingåker ("kommunfullmäktige") 2010 r.:
Współpraca zagraniczna.
Miasta partnerskie gminy Vingåker:

</doc>
<doc id="208898" url="https://pl.wikipedia.org/wiki?curid=208898" title="Pałac w Strykowie">
Pałac w Strykowie

Pałac w Strykowie (zwany również „zamkiem von Treskow”) – zabytkowy pałac we wsi Strykowo w województwie wielkopolskim.
Oryginalny, „pałacozamek”, udający warowną rezydencję, neogotycki, jednak ze zdobieniami secesyjnymi. Powstał w 1900 dla ówczesnego właściciela wsi, Hansa von Treskowa, o czym świadczy herb umieszczony nad głównym wejściem. Złożony z wielu przylegających do siebie brył, nad którymi góruje umieszczona centralnie masywna wieża. Remontowany w 2004, leży nad brzegiem Jeziora Strykowskiego i jest otoczony parkiem. Obecnie w rękach prywatnych – restauracja i hotel. Zamek otacza 10-hektarowy park, w którym znajdują się 500-letnie dęby – pomniki przyrody.

</doc>
<doc id="208902" url="https://pl.wikipedia.org/wiki?curid=208902" title="Möbelwagen">
Möbelwagen

Möbelwagen (niem. "meblowóz") – niemieckie samobieżne działo przeciwlotnicze z okresu II wojny światowej zbudowane na podwoziu czołgu PzKpfw IV. Produkowane od marca 1944 do marca 1945 przez Deutsche-Eisenwerke i BMM.
Historia.
W roku 1943 pojawiła się propozycja, aby na podwoziu czołgu PzKpfw IV zbudować mobilne działo przeciwlotnicze, bardzo potrzebne jednostkom frontowym Wehrmachtu. Flakpanzer IV Möbelwagen został zaprojektowany przez firmę Krupp, uzbrojony był w cztery sprzężone działka Flak 38 kalibru 20 mm. Jednak 14 maja roku zapadła decyzja o niewdrażaniu Möbelwagena do produkcji. Pomimo tego powstał jeden prototypowy egzemplarz, który ukończono w październiku i zaprezentowano Hitlerowi 7 grudnia. 28 stycznia 1944 roku podjęto decyzję o produkcji tymczasowego modelu wyposażonego w pojedyncze działo Flak 43 kalibru 37 mm. 7 kwietnia w firmie Böhmisch-Mährisch z Pragi ukończono produkcję pierwszych 20 egzemplarzy, które przydzielono stacjonującym w Zachodniej Europie dywizjom pancernym 15 czerwca. Do zakończenia produkcji w marcu roku 1945 wyprodukowano 205 sztuk (inne źródła mówią o 240 lub 250 sztukach).
Konstrukcja.
Głównym uzbrojeniem pojazdu było działo 3,7 cm FlaK 43 L/60. Uzbrojeniem defensywnym był karabin maszynowy MG 42 Podstawą działa były wycofane z frontu podwozia czołgu PzKpfw IV. Na nich montowano działo osłonięte opuszczanymi płytami pancernymi o grubości 20 mm. Po opuszczeniu boczne osłony tworzyły platformę dla załogi. Szybko wyszła na jaw główna wada takiego rozwiązania: załoga były narażona na nieprzyjacielski ostrzał. Wszystkie krytyczne spostrzeżenia doprowadziły wkrótce do powstania nowych konstrukcji: dział Wirbelwind i Ostwind I.

</doc>
<doc id="208912" url="https://pl.wikipedia.org/wiki?curid=208912" title="Stanisław Jałowiecki">
Stanisław Jałowiecki

Stanisław Jałowiecki (ur. 26 grudnia 1946 w Tanvaldzie) – polski polityk i socjolog, marszałek województwa opolskiego I kadencji, poseł do Parlamentu Europejskiego VI kadencji.
Życiorys.
Ukończył studia socjologiczne na Uniwersytecie Jagiellońskim. W 1975 uzyskał stopień doktora nauk humanistycznych. Pracował m.in. w Instytucie Śląskim w Opolu oraz na Uniwersytecie Opolskim.
W 1981 był przewodniczącym zarządu Regionu Śląsk Opolski NSZZ „Solidarność”. Po wprowadzeniu stanu wojennego przez kilka miesięcy ukrywał się. Został tymczasowo aresztowany, a następnie skazany z przyczyn politycznych na karę 10 miesięcy pozbawienia wolności. Przebywał później na emigracji, pracował w Radiu Wolna Europa.
Z ramienia Akcji Wyborczej Solidarność sprawował mandat radnego sejmiku opolskiego I kadencji. Wybrany na marszałka województwa, funkcję tę pełnił od stycznia 1999 do czasu odwołania w kwietniu 2002.
W 2004 został jedynym eurodeputowanym z województwa opolskiego. Mandat uzyskał z listy Platformy Obywatelskiej. Zasiadał w Komisji Transportu i Turystyki, był członkiem Delegacji do Wspólnej Komisji Parlamentarnej UE-Turcja oraz zastępcą członka w Komisji Rozwoju Regionalnego.
1 lutego 2007 Sąd Najwyższy orzekł, że Stanisław Jałowiecki był konsultantem SB. W trakcie procesu lustracyjnego Stanisław Jałowiecki zrezygnował z członkostwa w PO.
W 2009 nie ubiegał się o ponowny wybór do PE. Wcześniej w tym samym roku Europejski Trybunał Praw Człowieka uznał, że Polska nie zagwarantowała Stanisławowi Jałowieckiemu wystarczającego prawa do obrony podczas jego procesu lustracyjnego.

</doc>
<doc id="208930" url="https://pl.wikipedia.org/wiki?curid=208930" title="Emilia Lepida (prawnuczka Augusta)">
Emilia Lepida (prawnuczka Augusta)

Emilia Lepida, "Aemilia Lepida" (ur. 4/3 p.n.e.; zm. 53 n.e.) - córka Julii Agrypiny, prawnuczka cesarza Oktawiana Augusta.
W młodych latach zaręczona z przyszłym cesarzem Klaudiuszem, ale narzeczeństwo zerwał cesarz August, gdy jej rodzice wypadli z jego łask. W 8 jej matka Julia została wygnana (podobnie jak jej matka), w 14 jej ojciec został stracony za udział w spisku przeciwko Augustowi. W 13 lub 14 poślubiła Marka Juniusza Sylana, członka starego rodu rzymskiego. Została stracona w 53 r. w wyniku intryg Agrypiny Młodszej.

</doc>
<doc id="208933" url="https://pl.wikipedia.org/wiki?curid=208933" title="Phoenix-RTOS">
Phoenix-RTOS

Phoenix-RTOS – system operacyjny czasu rzeczywistego przeznaczony dla urządzeń Internetu rzeczy (IoT). Podstawowym zadaniem systemu jest ułatwienie tworzenia urządzeń definiowanych programowo.
Historia.
Phoenix-RTOS został stworzony jako następca systemu operacyjnego Phoenix, opracowanego na Wydziale Elektroniki i Technik Informacyjnych Politechniki Warszawskiej przez Pawła Pisarczyka w ramach jego pracy magisterskiej w latach 1999-2001. System Phoenix został początkowo zaimplementowany dla mikroprocesorów IA-32, w roku 2003 dostosowany do procesorów ARM7TDMI, a w roku 2004 zrealizowano wersję dla PowerPC. System Phoenix dostępny jest na licencji GPL.
Phoenix-RTOS 2.0.
Decyzję o porzuceniu rozwoju Phoenix i napisaniu od podstaw Phoenix-RTOS została podjęta przez jego twórcę w roku 2004. W roku 2011 powołana została spółka Phoenix Systems sp. z o. o. w celu komercjalizacji systemu.
Wersja bazuje na jądrze monolitycznym. Początkowo rozwijano wersję dla IA-32 oraz dla procesora konfigurowalnego eSi-RISC. W związku z nawiązaniem współpracy z NXP Semiconductors, system dostosowano do platformy Vybrid (ARM Cortex-A5). Wersja została wyposażona w obsługę protokołów PRIME (Phoenix-PRIME) i G3-PLC (Phoenix-G3), wykorzystywanych w sieciach Smart Grid.
System pozwala na działanie aplikacji przeznaczonych dla systemów klasy Unix.
Phoenix-RTOS 3.0.
Wersja Phoenix RTOS 3.0 bazuje na mikrojądrze, ma zostać zakończona w 2017 Q2 i zastosowana masowo w nowych urządzeniach pomiarowych o bardzo niskim poborze mocy. Decyzja o pracy nad nową wersją została podjęta po doświadczeniach wyniesionych z pierwszych wdrożeń. Głównym problemem pierwszych wdrożeń była niska modularność jądra i utrudnione zarządzanie procesem wytwarzania oprogramowania (sterowników urządzeń, sterowników systemów plików). Dodana zostanie także obsługa protokołów bezprzewodowych typu MESH.
Moduły HaaS.
System Phoenix-RTOS wyposażony jest w tzw. moduły HaaS (Hardware as a Software), które implementują funkcje urządzeń np. modemów komunikacyjnych. Przykładowe moduły HaaS to:
Wdrożenia.
W 2016 r., w sieci polskiego dystrybutora energii Energa-Operator, wdrożono 6,6 tys. koncentratorów danych dla Smart Grid (ZKB) bazujących na Phoenix-RTOS oraz podpisano umowy licencyjne na masowe wykorzystanie systemu operacyjnego w inteligentnych licznikach energii. 

</doc>
<doc id="208940" url="https://pl.wikipedia.org/wiki?curid=208940" title="Annowo (województwo wielkopolskie)">
Annowo (województwo wielkopolskie)

Annowo (niem. "Annaberg") – wieś w Polsce położona w województwie wielkopolskim, powiecie poznańskim, gminie Czerwonak, sołectwie Miękowo, w pobliżu Owińsk. Liczy 62 mieszkańców (stan w dniu 1 sierpnia 2010).
Wieś stanowiła część majątku najpierw cysterek, a później rodziny von Treskow. Cysterki miały na obecnie podmokłych terenach drugą ze swoich siedzib, znajdującą się przy jednym z większych ówcześnie ciągów komunikacyjnych. Pozostałości zostały rozebrane przez Niemców w czasie II wojny światowej. Natomiast rodzina von Treskow wybudowała w połowie XIX w. dworek myśliwski.
Obecnie w dworku istnieje leśniczówka Annowo (niem. "Annaberg"; przejściowo gajówka), podlegająca Nadleśnictwu Łopuchówko. Otoczony jest przez 11 pomników przyrody. Z oryginalnego wyposażenia wnętrza zachowały się XIX-wieczne poroża – trofea myśliwskie. Tu swój początek ma szlak dydaktyczny „Dziewicza Góra”. Także „Leśna klasa” imienia A. Cieszkowskiego, znajduje się kilka metrów od budynku. Dojazd lokalną utwardzoną drogą z Owińsk, tzw. Traktem Annowskim.
Wieś stanowi skupisko zabudowań wokół dawnego PGR-u. Poza budynkami mieszkalnymi, we wsi znajdują się: sklep spożywczo-przemysłowy, hydrofornia, rozbudowany kompleks budynków pozostałych po zlikwidowanych Państwowych Gospodarstwach Rolnych oraz zbiornik przeciwpożarowy.

</doc>
<doc id="208942" url="https://pl.wikipedia.org/wiki?curid=208942" title="Ernst Fischer">
Ernst Fischer

Ernst Otto Fischer (ur. 10 listopada 1918 w Monachium, zm. 23 lipca 2007 tamże) – niemiecki chemik, laureat Nagrody Nobla w dziedzinie chemii w 1973 za pionierskie prace dotyczące chemii związków metaloorganicznych – jako pierwszy otrzymał sandwichowe kompleksy cyklopentadienylowe.
Od 1957 do 1964 profesor chemii Uniwersytetu w Monachium, od 1964 profesor Politechniki w Monachium, od 1969 członek Niemieckiej Akademii Przyrodników w Halle. W 1973 otrzymał Nagrodę Nobla (wspólnie z Geoffreyem Wilkinsonem) za badania związków metaloorganicznych, zwłaszcza nowych syntez związków sandwiczowych, nie tylko z żelazem, ale i z innymi metalami przejściowymi. Fischer wyjaśnił strukturę ferrocenu.

</doc>
<doc id="208943" url="https://pl.wikipedia.org/wiki?curid=208943" title="Ernst Otto Fisher">
Ernst Otto Fisher



</doc>
<doc id="208945" url="https://pl.wikipedia.org/wiki?curid=208945" title="Ernst Otto Fischer">
Ernst Otto Fischer



</doc>
<doc id="208950" url="https://pl.wikipedia.org/wiki?curid=208950" title="Jan V Wielkoduszny">
Jan V Wielkoduszny

Jan V Wielkoduszny, port. "Joāo V o Magnânimo" (ur. 22 października 1689, zm. 31 lipca 1750) – król Portugalii z dynastii Bragança. Objął tron po ojcu Piotrze II w grudniu 1706. Jego matką była Maria Zofia von Pfalz-Neuburg.
W październiku 1708 poślubił swoją siostrę cioteczną – Marię Annę, córkę cesarza Leopolda I, aby wzmocnić sojusz z Habsburgami. Para miała razem 6 dzieci: 5 synów i córkę – Marię Barbarę, przyszłą królową Hiszpanii. W 1709 chcąc powstrzymać wyludniającą metropolię emigrację do Brazylii, wprowadził zakaz wyjazdów.
Portugalia była członkiem wymierzonej przeciwko Francji Ludwika XIV Ligi Augsburskiej, co pociągnęło za sobą niefortunne zaangażowanie w wojnę o sukcesję hiszpańską, zakończone pokojem w Utrechcie z Francją w 1713, później Hiszpanią w 1715. Kraj uzyskał jedynie drobne korekty granic.
W czasie jego panowania pogłębiał się upadek rodzimego przemysłu włókienniczego, spowodowany podpisanym przez jego ojca w 1703 angielsko-portugalskim traktatem Methuena. W państwie znacznie wzrosły wpływy Kościoła, bowiem król sprzyjał klerowi, obsadzając urzędy państwowe jego członkami.
Z rosnących wpływów do skarbu (eksploatacja bogatych złóż srebra w Brazylii) finansował wiele barokowych budowli, m.in. klasztor w Mafrze, pozbawiając jednak w ten sposób państwo ogromnych sum pieniędzy.
W 1742 doznał paraliżu, który do śmierci uniemożliwiał mu realne sprawowanie rządów. W 1748 papież Benedykt XIV nadał choremu królowi i jego następcom tytuł "Najwierniejszego Króla". Zmarł w 1750, przekazując tron najstarszemu synowi, Józefowi.

</doc>
<doc id="208951" url="https://pl.wikipedia.org/wiki?curid=208951" title="Dziewcza Góra (ścieżka dydaktyczna)">
Dziewcza Góra (ścieżka dydaktyczna)

Dziewcza Góra – ścieżka dydaktyczna w gminie Czerwonak, pow. poznański, woj. wielkopolskie.
Charakterystyka.
Nazwa ścieżki jest staropolskim odpowiednikiem dzisiejszej nazwy drugiego pod względem wysokości w okolicach Poznania wzniesienia – Dziewiczej Góry. Ścieżka rozpoczyna się przy parkingu samochodowym pod Dziewiczą Górą (143 m n.p.m.) w Czerwonaku i prowadzi lasami do leśniczówki Annowo tworząc dwa warianty szlaku. Przy leśniczówce umieszczono „leśną klasę” im. Augusta Cieszkowskiego. 
Przystanki.
Ścieżka ma 15 przystanków:

</doc>
<doc id="208955" url="https://pl.wikipedia.org/wiki?curid=208955" title="Powstanie tkaczy śląskich">
Powstanie tkaczy śląskich

Powstanie tkaczy śląskich – zbrojny zryw tkaczy z Bielawy (niem. "Langenbielau") i Pieszyc (niem. "Peterswaldau") na Dolnym Śląsku, domagających się podniesienia płac oraz poprawy warunków bytowych, mający miejsce w 1844 roku.
Doprowadził do wystąpień w innych okręgach przemysłowych Przedgórza Sudeckiego. Bunt został krwawo stłumiony przez wojska pruskie. Śląskie powstanie tkaczy z 1844 r. wpisywało się w ówczesne nastroje społeczne regionu sowiogórskiego. W latach 1785/86, 1793 i 1798 miały miejsce wystąpienia na dużo większą skalę. Na ich tle bunt z 1844 r. nie był ani największy, ani najbardziej burzliwy, mimo to jego znaczenie było szczególne. Po raz pierwszy bowiem zjawisko lokalne stało się istotnym wydarzeniem o znaczeniu ponadregionalnym – w tym kontekście wpisując się w rewolucję 1848 roku.
Sytuacja polityczno-społeczna na Dolnym Śląsku w przededniu powstania.
Rewolucja przemysłowa w Europie wpłynęła na dynamiczny rozwój gospodarczy Śląska, który stał się najbardziej uprzemysłowionym regionem Prus. Zwiększenie produkcji spowodowało wzrost liczby ludności Dolnego Śląska. Od wieków tkactwo było tradycyjnym zajęciem wielu mieszkańców Przedgórza Sudeckiego, a możliwość zatrudnienia w fabrykach przyciągała wielu biednych mieszkańców terenów wiejskich. W konsekwencji w regionie było zbyt wielu chętnych do pracy. Rozwój przemysłu włókienniczego w żaden sposób nie przełożył się na poprawę warunków pracy i życia osób w nim zatrudnionych. W połowie XIX w. sytuacja uciśnionej klasy robotniczej, wyzyskiwanej przez właścicieli manufaktur i fabrykantów, stała się dramatyczna. Dwunastogodzinny dzień pracy wprowadzany przez właścicieli fabryk, m.in. Zwanzigera z Pieszyc, zmuszał robotników do pracy za głodową pensję.
Fatalne warunki zatrudnienia, niedożywienie i przemęczenie przyczyniało się do wielu wypadków. Nieludzki wyzysk, pozbywanie się pracowników chorych i niewydajnych oraz zastępowanie ich nowymi, jeszcze gorzej opłacanymi, doprowadziły do katastrofalnego położenia tkaczy i ich rodzin. Czynniki te doprowadziły do wzrostu niezadowolenia społecznego i wybuchu zamieszek.
Przebieg powstania.
W 1844 r. w wyniku kryzysu sprzedaży wyrobów tekstylnych w zakładach włókienniczych na Dolnym Śląsku rozpoczęły się masowe zwolnienia, a także drastycznie obniżono pensje. Sytuacja była bardzo napięta, a pogłoska jakoby fabrykant Zwanziger z Pieszyc miał zatrudnić 300 osób do pracy za najniższą stawkę doprowadziła do eskalacji niepokojów. Zamieszki rozpoczęły się w Pieszycach 4 czerwca, kiedy to aresztowano jednego z demonstrantów zgromadzonych pod wytwórnią należącą do Zwanzigera. Niezadowolenie narastało, a zdesperowany tłum zdewastował kilka domów okolicznych fabrykantów i ruszył na fabryki. 5 czerwca zajścia miały miejsce również w Bielawie, spalono dom bielawskiego prominenta Friedricha Dieriga, ucierpiały także zakłady Hillberta i Andretzkiego. W tym samym dniu do miasta dotarły pierwsze oddziały wojska pruskiego, które przystąpiły do tłumienia buntu. Opór tkaczy został brutalnie stłumiony 6 czerwca. Bilans powstania to 12 zabitych i ok. 100 rannych.
Znaczenie buntu tkaczy.
Powstanie tkaczy odbiło się szerokim echem wśród robotników europejskich. Szczególnie widoczne było to na przykładzie Wrocławia, gdzie w związku z buntem w Bielawie i Pieszycach doszło do poważnych zaburzeń. W czasie zamieszek wznoszono okrzyki wspierające zbuntowanych tkaczy. 50 uczestników tych wydarzeń zostało aresztowanych, a 18 spotkało kara więzienia i chłosty.
Wilhelm Wolff, wrocławski publicysta, nauczyciel i polityk, bliski znajomy Karola Marksa i Fryderyka Engelsa, o wydarzeniach z 1844 r. powiedział: "Wierzcie mi, jeśliby powstanie tkaczy przeciągnęło się nieco dłużej, poważne zaburzenia zaczęłyby się i wśród nas". "Sprawa tkaczy jest także i naszą sprawą". Sam Engels stwierdził, że sowiogórskie powstanie wpłynęło na wybudzenie proletariatu z "letargicznego snu". Zainteresowanie zrywem dolnośląskich tkaczy nie malało z biegiem lat, obrastając z czasem w legendę wolnościowego buntu, którego przyczyn należałoby szukać w braku poszanowania dla godności pracy ludzkich rąk.
Echa buntu tkaczy sowiogórskich we współczesnej kulturze.
Niemiecki dramaturg Gerhart Hauptmann poświęcił zdarzeniom z 1844 r. utwór pt. "Tkacze", który wywarł wpływ na innych twórców, takich Käthe Kollwitz – niemiecka rzeźbiarka i graficzka, i Friedrich Zelnik – niemiecki reżyser. W Bielawie sztuka "Tkacze" została pierwszy raz wystawiona na deskach Teatru Robotniczego w 1954 r.

</doc>
<doc id="208956" url="https://pl.wikipedia.org/wiki?curid=208956" title="Roland Freisler">
Roland Freisler

Roland Freisler (ur. 30 października 1893 w Celle, zm. 3 lutego 1945 w Berlinie) – prawnik niemiecki, członek NSDAP, przewodniczący Trybunału Ludowego, zbrodniarz odpowiedzialny za mordy sądowe w III Rzeszy.
Życiorys.
Od sierpnia 1914 brał udział w I wojnie światowej jako podporucznik. W październiku 1915 roku trafił do niewoli rosyjskiej. Po zwolnieniu z syberyjskiego obozu jenieckiego podjął współpracę z bolszewikami, dochodząc do funkcji komisarza. Do Niemiec powrócił w 1920.
Freisler otrzymał tytuł doktora nauk prawniczych w 1922. Od 1924 był adwokatem w Kassel i radnym miejskim Bloku Narodowo-Socjalnego. Do NSDAP wstąpił w 1925. Stale brał udział w politycznych sprawach karnych. W marcu 1933 brał udział w szturmie na ratusz oraz budynek sądu w Kassel.
Jego pierwszą funkcją było stanowisko dyrektora ministerialnego w Pruskim Ministerstwie Sprawiedliwości. Od czerwca 1933 był sekretarzem stanu w tym ministerstwie. Rok później został sekretarzem stanu w połączonym Pruskim Ministerstwie Sprawiedliwości i Ministerstwie Sprawiedliwości Rzeszy. Był odpowiedzialny za kwestie personalne, ustawodawstwo karne i wykonywanie kar.
W 1939 roku Freisler naciskał na obostrzenie ustaw oraz zwiększenie roli sądów specjalnych jako „sądów doraźnych frontu wewnętrznego”. Wziął udział w konferencji w Wannsee, w zastępstwie sekretarza stanu Franza Schlegelbergera, któremu powierzono kierowanie Ministerstwem Sprawiedliwości Rzeszy.
W sierpniu 1942 został mianowany przewodniczącym Trybunału Ludowego (Volksgerichtshof; zastąpił Ottona Thieracka). Przewodniczył w ponad 1200 procesach przeciwników politycznych, które kończyły się niemal wyłącznie wyrokami śmierci, stąd nazywano go „wieszającym sędzią”. Wśród skazanych przez niego osób byli Hans i Sophie Schollowie.
Rozprawy prowadzone pod przewodnictwem Freislera, zwłaszcza gdy podsądnymi stali się uczestnicy spisku związanego z zamachem na Hitlera, charakteryzowały się grubiaństwem i brutalnością. Wyzwiska i groźby pod adresem oskarżonych były w Trybunale Ludowym na porządku dziennym. Elementarne zasady sprawiedliwego procesu sądowego – domniemanie niewinności, prawo do obrony – były fikcją.
Zginął trafiony odłamkiem podczas nalotu lotniczego na dziedzińcu Trybunału Ludowego w Berlinie 3 lutego 1945, nie stanął więc przed sądem w tak zwanym procesie prawników (jednym z 12 procesów norymberskich przeprowadzonych przed amerykańskimi trybunałami wojskowymi).

</doc>
<doc id="208960" url="https://pl.wikipedia.org/wiki?curid=208960" title="Tongye">
Tongye

Tongye (przed III wiek p.n.e. - III wiek) było państwem zajmującym część południowo-zachodniego fragmentu Półwyspu Koreańskiego we wczesnych wiekach naszej ery. Zajmowany obszar odpowiadał mniej więcej dzisiejszych prowincji Hamgyŏng Południowy oraz Kangwŏn w Korei Północnej oraz Gangwon w Korei Południowej. Ludność państwa dzieliła językowe i etniczne pochodzenie z mieszkańcami Goguryeo oraz Okjeo. To może wskazywać na wspólne pochodzenie z mandżurskim królestwem Buyeo (부여). Pierwszy raz w zapiskach państwo to zaistniało jako wasal królestwa Wiman Joseon.
Nie ma zbyt wielu informacji o Tongye. Festiwal Mucheon (무천, 舞天), wspominany jest w niektórych zapiskach z tamtego okresu. Wydaje się on być blisko spokrewniony z festiwalem Dongmaeng (동맹, 東盟), który odbywa się mniej więcej w tym samym czasie.
Podstawą gospodarki kraju było rolnictwo, włączając w to produkcję jedwabiu. Głównym celem festiwalu Mucheon było zapewnienie sobie przychylności bóstw dotyczącej przyszłorocznych zbiorów. Prawo przewidywało ciężkie kary za wkraczanie na ziemie gminne.
W trakcie rządów króla Goguryeo Gwanggaeto, Tongye zostało wchłonięte do królestwa, które zaczęło dominować w całej północnej części Półwyspu Koreańskiego.

</doc>
<doc id="208962" url="https://pl.wikipedia.org/wiki?curid=208962" title="Lista gatunków gier komputerowych i wideo">
Lista gatunków gier komputerowych i wideo



</doc>
<doc id="208975" url="https://pl.wikipedia.org/wiki?curid=208975" title="Dongye">
Dongye



</doc>
<doc id="208978" url="https://pl.wikipedia.org/wiki?curid=208978" title="Maria Radziwiłłowa">
Maria Radziwiłłowa

Maria Ewa Radziwiłłowa, z Kieżgajłów-Zawiszów (ur. 16 czerwca 1860, zm. 6 czerwca 1930 w Warszawie) – polska działaczka filantropijna, fundatorka kościołów.
Życiorys.
Była córką Jana Kieżgajły Zawiszy (ziemianina, archeologa, etnografa) i Marii z Kiwileckich. 17 maja 1879 poślubiła Michała Radziwiłła, ziemianina, właściciela Nieborowa. Od lat 80. aktywnie uczestniczyła w działalności filantropijnej, fundowała szkółki i schroniska dla ubogiej młodzieży na warszawskiej Pradze (m.in. przytułek „Nazaret”). Szkołę dla młodych rzemieślników oraz kościół ufundowała także w swoich dobrach rodzinnych (Dworzec na pograniczu ziemi białostockiej i nowogródzkiej). Należała do Warszawskiego Towarzystwa Dobroczynności.
Po śmierci męża (1903) przeniosła się do Warszawy na stałe, gdzie mimo dużego majątku żyła skromnie, fundując kolejne katolickie obiekty sakralne, m.in. bazylikę Najświętszego Serca Jezusowego przy ul. Kawęczyńskiej.
Zmarła wskutek potrącenia przez rowerzystę. Została pochowana w podziemiach (dolnym kościele) kościoła św. Krzyża w Warszawie.
Rodzina.
Jej siostra Maria Magdalena (używała imienia Magdalena), żona najpierw Ludwika Krasińskiego (ziemianina i przemysłowca), potem Mikołaja Radziwiłła (kapitana wojsk rosyjskich, folklorysty białoruskiego), była również działaczką filantropijną, aktywną w białoruskim ruchu narodowym.
Z małżeństwa z Michałem Radziwiłłem nie miała dzieci.
Upamiętnienie.
Marię Radziwiłłową i jej męża upamiętnia jedna z tablic Praskiej Galerii Sław wmurowanych w chodnik ul. Stalowej w Warszawie w 2017 roku.

</doc>
<doc id="208979" url="https://pl.wikipedia.org/wiki?curid=208979" title="1892 w literaturze">
1892 w literaturze



</doc>
<doc id="208983" url="https://pl.wikipedia.org/wiki?curid=208983" title="Wełna (rzeka)">
Wełna (rzeka)

Wełna – rzeka w zachodniej Polsce, prawy dopływ Warty o długości 118 km i powierzchni dorzecza 2621 km². Płynie przez Pojezierze Gnieźnieńskie, Pojezierze Chodzieskie i Kotlinę Gorzowską, w woj. wielkopolskim i kujawsko-pomorskim.
Opis i przebieg.
Rzeka wypływa we wsi Osiniec koło Gniezna, w górnym i środkowym biegu przepływa przez wiele jezior (m.in. Wierzbiczańskie, Jankowskie, Strzyżewskie, Piotrowskie, Ławiczno, Biskupiec, Zioło, Rogowskie, Tonowskie), do Warty uchodzi w Obornikach. W Wągrowcu Wełna krzyżuje się z Nielbą.
W dolinie Wełny znajduje się kilka rezerwatów: Promenada (florystyczny), Wełna (wodny) i Słonawy (wodny).
W czerwcu 2011 roku na rzece ukończono budowę Małej Elektrowni Wodnej zlokalizowanej w Obornikach. Elektrownia posiada moc 330 kW. Zamontowano w niej dwa hydrozespoły. Rocznie może wyprodukować 1440 MWh energii elektrycznej.
Przyroda.
Szczególne warunki morfologiczne (górski częściowo charakter) powodują, że w Wełnie żyją charakterystyczne gatunki flory i fauny, często zagrożone rozwojem cywilizacyjnym (zwłaszcza pracami melioracyjnymi i hydrotechnicznymi od początku XX wieku). Są to m.in. głowacz białopłetwy (prawdopodobnie jedyne stanowisko w Wielkopolsce), różanka, koza (ryba), śliz, czy minóg strumieniowy. Od początku XXI wieku naukowcy z Zakładu Rybactwa Śródlądowego i Akwakultury Uniwersytetu Przyrodniczego w Poznaniu zarybiają rzekę narybkiem troci wędrownej, celem wzmocnienia istniejącej populacji. Pierwsze działania w tym zakresie podjęto w 2008, a w 2009 wpuszczono do Wełny pierwsze okazy troci ze stawów hodowlanych Zakładu Doświadczalnego w Muchocinie. Rozważana jest obecnie możliwość dodatkowego zarybienia łososiem szlachetnym i pstrągiem potokowym (tego drugiego gatunku nigdy tu nie notowano – celem jest zwiększenie bioróżnorodności ekosystemu). Wymienionym wyżej rybom sprzyja chłodna, bystra woda i kamieniste dno, co jest konieczne do odbywania tarła.
Dopływy.
W kolejności od źródeł do ujścia.
Ważniejsze miejscowości nad Wełną: Jankowo Dolne, Strzyżewo Kościelne, Rogowo, Janowiec Wielkopolski, Mieścisko, Wągrowiec, Pruśce, Rogoźno, Dziewcza Struga, Wełna, Kowanówko, Oborniki, Jaracz.
Szlak kajakowy.
Wełna jest dość popularnym szlakiem kajakowym, dostępnym na odcinku 113,5 km (od jeziora Jankowskiego do ujścia do Warty). Najbardziej urozmaicony jest dolny bieg, począwszy od Rogoźna. Skala trudności oceniana jest na ZWB-ZWC (łatwy, miejscami nieco trudny), uciążliwość na U2-3 (nieco lub dość uciążliwy), a malowniczość na ** (malowniczy).

</doc>
<doc id="208985" url="https://pl.wikipedia.org/wiki?curid=208985" title="Komputerowa gra muzyczna">
Komputerowa gra muzyczna

Komputerowa gra muzyczna – typ gry komputerowej lub gry wideo, polegającej na wykonywaniu określonych czynności zgodnie z rytmem lub melodią odtwarzanego utworu muzycznego. Do czynności tych należeć mogą – wciskanie klawiszy na klawiaturze, uderzanie w panele imitujące perkusję, naciskanie stopami paneli na specjalnych platformach, wykonywanie ruchów ciałem, śpiewanie, klaskanie, itp. Niektóre gry muzyczne wymagają od graczy dużej sprawności fizycznej i kondycji, a zatem mogą pełnić funkcję urządzenia treningowego.
Zazwyczaj gry tego typu posiadają podobny schemat działania. Wyraźne miejsce na ekranie zajmuje „meta” – oznaczona linią prostą lub zestawem symboli, umieszczona zwykle przy brzegu ekranu – do której prowadzi wyznaczony podłużny tor. Na torze tym wyświetlane są symbole, płynnie przesuwające się w stronę „mety”. Zadaniem gracza jest wykonanie odpowiedniej czynności w chwili, gdy symbol dociera do „mety”. Układy symboli pojawiających się w trakcie trwania utworu zaprojektowane są tak, by symbole trafiały pod linię końcową zgodnie z rytmem lub melodią utworu. Skojarzeniem dobrze ilustrującym ten mechanizm jest zasada działania pozytywki, w której regularnie rozmieszczone nacięcia na wałku przesuwają się w stronę grzebienia emitującego dźwięki. Czynności poprawne (odpowiednie w odpowiednich momentach) powodują zwiększanie licznika punktów, zaś za niepoprawne (analogicznie) naliczane są punkty karne. Przekroczenie dozwolonego limitu błędów kończy się przerwaniem gry.
Pierwsze gry muzyczne produkowane były w postaci wolno stojących automatów salonowych. Obecnie wiele gier dostępnych jest również na konsole do gier oraz komputery.
W produkcji gier muzycznych wiodącymi firmami są Konami (Japonia) i Andamiro (Korea).
Do najbardziej znanych gier muzycznych należą:

</doc>
<doc id="208991" url="https://pl.wikipedia.org/wiki?curid=208991" title="Kula plazmowa">
Kula plazmowa

Kula plazmowa – urządzenie z charakterystyczną szklaną kulą wypełnioną neonem, ksenonem bądź odpowiednią mieszanką gazów szlachetnych, wewnątrz której wiją się wstęgi wyładowań elektrycznych pierścieniowych. Urządzenie to nie ma żadnego praktycznego zastosowania. Służy ono do celów edukacyjnych, jako widowiskowy sposób prezentacji tworzenia się wyładowań elektrycznych oraz pełni rolę atrakcyjnej ozdoby wnętrz. Kulę plazmową wynalazł Nikola Tesla.
Działanie.
Kula plazmowa (zwana niekiedy lampą plazmową) jest zasilana napięciem przemiennym rzędu 2-5 kV i dużej częstotliwości (rzędu 30–100 kHz).
„Wstążki” zawsze powstają parami i skręcają się podobnie jak prądy Birkelanda. Do lampy plazmowej nie powinny zbliżać się osoby z wszczepionym rozrusznikiem serca, gdyż silne pole elektryczne zakłóca jego pracę.
Kula plazmowa składa się ze sferycznej szklanej bańki wypełnionej rozrzedzonym gazem (od 1 do 10 mm Hg) oraz centralnej elektrody. Cokół lampy w miejscu, gdzie osadzona jest kula zawiera elektryczny obwód oscylacyjny, który zasila wewnętrzną elektrodę wysokim napięciem ok. 10 kV ze zmienną polaryzacją o częstotliwości ok. 35 kHz. Pole elektryczne rozchodzi się radialnie, a włókienka plazmy mniej więcej za nim podążają.
Po podłączeniu urządzenia do sieci elektrycznej, ze środka kuli wyłania się wiele „świecących włókienek”. Dzięki kuli plazmowej możemy zaobserwować cały szereg interesujących zjawisk, np.:
Nazwa "kula plazmowa" bierze się stąd, iż w bańce powstaje plazma. Plazma to silnie zjonizowany gaz; jony, które w normalnych warunkach obecne są we wszystkich gazach za sprawą zjawisk naturalnej promieniotwórczości, we wnętrzu sferycznej bańki wprawiane są w przepływ przez pole elektryczne. Jeśli średnia odległość (średnia droga swobodna) pomiędzy cząsteczkami nie jest zbyt mała, cząsteczki zyskują wystarczającą ilość energii, aby zjonizować i wzbudzić inne poprzez zderzenia. Wzbudzone molekuły tracą energię wypromieniowując ją w formie fal elektromagnetycznych, również w ich widzialnym zakresie.
Włókienka zdążają ku górze, ponieważ ich temperatura jest dość wysoka, a ich gęstość mniejsza niż pozostałego gazu wewnątrz kuli. Włókienka zagęszczają się w kierunku palca, ponieważ posiada on potencjał ziemi równy 0 V: różnica potencjałów pomiędzy centralną elektrodą i palcem jest dużo większa niż między centralną elektrodą a jakimkolwiek punktem w kuli. Zagęszczenie włókienek ma miejsce w punkcie przyłożenia palca, gdyż pole elektryczne ma tam większe natężenie, co w konsekwencji daje większą liczbę aktów jonizacji. Wokół kuli wytwarzane jest zmienne pole elektromagnetyczne, które powoduje wzbudzenie cząsteczek gazu w świetlówce i jej świecenie.
W „normalnej” lampie neonowej ciśnienie gazu jest niskie, tak więc plazma zajmuje cały przekrój rury. Ciśnienie w kuli plazmowej jest nieco wyższe (dziesiąta część ciśnienia atmosferycznego), a pole elektryczne nie ma dostatecznej mocy (gęstości na jednostkę objętości), aby wytworzyć plazmę w całym przekroju. Plazma tworzy więc pasemka, podobnie jak wyładowanie atmosferyczne.
Kulę plazmową można wykonać z żarówki, przykładając do niej wysokie napięcie prądu zmiennego o dużej częstotliwości. Sprzyja temu niskie ciśnienie panujące wewnątrz bańki żarówki.

</doc>
<doc id="208995" url="https://pl.wikipedia.org/wiki?curid=208995" title="Aleksandra Kiełb-Szawuła">
Aleksandra Kiełb-Szawuła

Aleksandra Kiełb-Szawuła, znana jako Ola Kiełb (ur. 1962 w Koszalinie) – polska wokalistka, autorka tekstów, poetka.
Życiorys.
Absolwentka Wydziału Filologii Polskiej i Klasycznej UAM (1986). W latach 1984–1989 była wokalistką w zespole Stare Dobre Małżeństwo. Wydała cztery płyty solowe: "Lepsze widoki" (1991), "Niedojrzałe czereśnie" (1994), "Na rozstajach słów" (2004) oraz "W Nanibowie" (2011). W 1994 zamieszkała w Ostrowie Wielkopolskim, gdzie śpiewa w zespole Wyspa i zajmuje się działalnością kulturalną. W 1999 wydała wspomnienia z okresu śpiewania w SDM zatytułowane "Stare Dobre Małżeństwo, czyli Jak to się robi". Udziela się gościnnie w zespole Do Góry Dnem. Od 2012 występuje w zespole U Studni.

</doc>
<doc id="208996" url="https://pl.wikipedia.org/wiki?curid=208996" title="Barbara Markiewicz">
Barbara Markiewicz

Barbara Anna Markiewicz (ur. 1947) – polska uczona, filozof. specjalizuje się w filozofii politycznej.
Życiorys.
Jest absolwentką polonistyki Uniwersytetu Jagiellońskiego i filozofii Uniwersytetu Warszawskiego. Doktoryzowała się na UW, habilitowała w 1989, a nominację na profesora zwyczajnego otrzymała 16 grudnia 1997.
Opublikowała ok. 200 prac naukowych. Jej teksty ukazały się również przetłumaczone na języki: angielski, niemiecki i hebrajski. Wykładała i wygłaszała odczyty m.in. w Turynie, Bochum, Zurychu, Paryżu, Oksfordzie, Londynie, Jerozolimie i Barcelonie.
Od 1974 roku jest pracownikiem Instytutu Filozofii Uniwersytetu Warszawskiego. Jest wiceprzewodniczącą Polskiego Towarzystwa Filozoficznego, przewodniczącą i sekretarzem naukowym Komitetu Głównego Olimpiady Filozoficznej. Jest również członkiem "Association Internationale des Professeurs de Philosophie".

</doc>
<doc id="208999" url="https://pl.wikipedia.org/wiki?curid=208999" title="First Demo">
First Demo



</doc>
<doc id="209003" url="https://pl.wikipedia.org/wiki?curid=209003" title="Węgle kopalne">
Węgle kopalne

Węgle kopalne – skały osadowe powstałe w wyniku gromadzenia się i późniejszego przeobrażenia szczątków roślinnych. Złożone są z szeregu związków organicznych oraz mineralnych składników nieorganicznych i wody. Zawierają pierwiastki: węgiel, tlen, wodór, azot i siarkę. Mogą w nich występować także pewne ilości pierwiastków rzadkich, np. arsen, uran czy german.
Elementarny składnik węgla kopalnego to macerał. Powstaje on w wyniku uwęglenia materiału roślinnego. Przykłady macerałów to: kutynit, sporynit, telinit, witryn. Rodzaj macerału ma istotny wpływ na własności węgla.
Gatunki węgla kopalnego.
Wyróżnia się kilka gatunków węgli kopalnych, w zależności od zawartości węgla jako pierwiastka: 
Odmiany petrograficzne.
Węgiel kamienny może zawierać różne składniki (litotypy, czyli odmiany petrograficzne):
Podział węgla ze względu na pochodzenie.
Węgle kopalne dzieli się na 3 grupy, w zależności od rodzaju materii roślinnej, z której powstały:

</doc>
<doc id="209012" url="https://pl.wikipedia.org/wiki?curid=209012" title="Zdzisław Goliński">
Zdzisław Goliński

Zdzisław Goliński (ur. 27 grudnia 1908 w Urzędowie, zm. 6 lipca 1963 w Częstochowie) – polski duchowny rzymskokatolicki, biskup pomocniczy lubelski w latach 1947–1951, biskup diecezjalny częstochowski w latach 1951–1963.
Życiorys.
Świadectwo dojrzałości uzyskał w 1926 w Zamościu. Studiował w Lublinie i Rzymie. Święcenia kapłańskie przyjął 28 czerwca 1931 w katedrze lubelskiej z rąk biskupa lubelskiego Mariana Fulmana.
Pracował w Gimnazjum Biskupim w Lublinie, następnie wykładał na Katolickim Uniwersytecie Lubelskim. Po zajęciu Lublina przez Niemców został aresztowany w ramach tzw. Sonderaktion Lublin, do 1940 był więziony na zamku w Lublinie. Po uwolnieniu był prokuratorem w seminarium duchownym i duszpasterzem. Od 28 marca 1943 pełnił funkcję kanonika gremialnego kapituły lubelskiej, a od 1947 biskupa koadiutora diecezji lubelskiej jako biskup pomocniczy Stefana Wyszyńskiego. Sakrę biskupią otrzymał w katedrze w Lublinie z rąk biskupa lubelskiego Stefana Wyszyńskiego przy udziale biskupów Stanisława Czajki i Michała Klepacza. Jako dewizę biskupiej posługi przyjął słowa „"Crux victoria"” ("Krzyż zwycięży").
19 maja 1951 został nominowany biskupem diecezjalnym diecezji częstochowskiej. Ingres do katedry św. Rodziny odbył 17 czerwca 1951. Przeprowadził 335 wizytacji kanonicznych, wyświęcił na kapłanów ok. 280 kleryków, erygował 51 parafii, utworzył dwa nowe dekanaty: częstochowski i sosnowiecki, założył Niższe Seminarium Duchowne w Częstochowie. Corocznie prowadził z częstochowskiej katedry na Jasną Górę pielgrzymkę kapłanów diecezji. Prowadził prace nad wyposażeniem katedry. Dzięki jego staraniom papież Jan XXIII nadał jej tytuł bazyliki mniejszej. Podczas tzw. wysiedlenia biskupów katowickich 30 października 1955 konsekrował katedrę Chrystusa Króla w Katowicach.
Uczestniczył w I sesji soboru watykańskiego II.
Zmarł nagle na wylew krwi do mózgu. Został pochowany w bazylice katedralnej w Częstochowie.

</doc>
<doc id="209014" url="https://pl.wikipedia.org/wiki?curid=209014" title="Wieleń">
Wieleń

 (daw. "Wieleń nad Notecią"; niem. "Filehne", niemiecka część 1927–1939 "Deutsch Filehne") – miasto w woj. wielkopolskim, w powiecie czarnkowsko-trzcianeckim, położone nad Notecią, siedziba gminy miejsko-wiejskiej Wieleń. 
Prywatne miasto szlacheckie lokowane w 1448 roku, położone było w 1580 roku w powiecie poznańskim województwa poznańskiego. W latach 1975–1998 miasto administracyjnie należało do woj. pilskiego. Ośrodek usługowo-przemysłowy; zakłady konstrukcji stalowej, drzewne i materiałów budowlanych.
Według danych z 30 czerwca 2013 miasto liczyło 6022 mieszkańców.
Nazwa.
Etymologia ludowa wywodzi nazwę Wieleń od wielu jeleni żyjących w okolicznej puszczy. Druga hipoteza wywodzi najstarszą formę wyrazową od starosłowiańskiego imienia Wielisław. Najbardziej przekonujące wydaje się jednak stwierdzenie, że Wieleń jest nazwą topograficzną, oznaczającą kraj pagórkowaty albo gród na wzniesieniu. Miejscowość po raz pierwszy w zlatynizowanej formie "castrum Velun" notuje Gall Anonim w swojej Kronice polskiej spisanej w latach 1112–1116.
Historia.
Historycznie miejscowość związana jest z Pomorzem oraz Wielkopolską co znajduje potwierdzenie w średniowiecznych dokumentach zawartych w Kodeksie dyplomatycznym. W X–XII wieku ze względu na położenie przy przeprawie przez Noteć był ważnym grodem strategicznym broniącym pogranicza wielkopolsko-pomorskiego. Wzmiankowany przez Jana Długosza przy okazji omawiania walk Bolesława Krzywoustego nad Notecią w latach 1108–1109. W grodzie wieleńskim bronił się lokalny władca Gniewomir z Czarnkowa, który poniósł śmierć w czasie oblężenia wojsk Bolesława.
Gród wieleński, położony w niezaludnionych okolicach, miał przede wszystkim znaczenie strategiczne stając się ośrodkiem wymiany handlowej. W 1213 roku po raz pierwszy wzmiankowany w łacińskich dokumentach jako kasztelania w notatce "Thomas castell de Velem". W 1228 książę wielkopolski Władysław Odonic "Wlodzizlaus Odonis filius" nadaje klasztorowi w Lubiążu 3000 łanów w jednej z części na terytorium Welenia "in territorio Wellensi circa Lubzesko et Bytin". W następnym nadaniu sygnowanym przez tego księcia z 1233 miejscowość określona została jako forteca, zamek "castro nostro in Willehn nuncupato". 
W 1350 roku margrabia Ludwik po raz pierwszy określa Wieleń miastem. W 1458 roku w spisie miast wielkopolskich, które miały wystawić zbrojnych na wojnę pruską zaliczony został do najmniejszych miasteczek zobowiązanych do wystawienia jednego zbrojnego.
O życiu miasteczka w czasie pierwszych dziesięcioleci po lokalizacji nie można powiedzieć nic konkretnego, ponieważ nie zachowały się żadne źródła na ten temat. W 1510 w Wieleniu znajdowało się tylko 27 domów. Do roku 1515 Wieleń pozostawał lennem królewskim. Wówczas Łukasz II Górka dokonał zamiany z królem Zygmuntem I przekazując mu Pobiedziska oraz 8000 florenów zapisane na dzierżawie kościańskiej. Tym samym stał się pierwszym prywatnym właścicielem Wielenia. Właścicielem miasta był Andrzej Górka (zm. 1551). Górkowie herbu Łodzia władali miastem do 1592. W późniejszych latach miasto przechodziło w ręce Czarnkowskich, Kostków, Wejherów, Grudzińskich, Opalińskich oraz Sapiehów. Z rodu Kostków właścicielami Wielenia byli od 1591 roku Jan II Kostka (1574–1592) po nim jego syn Jan Kostka (1592–1624), po nim jego syn Mikołaj Aleksander Kostka (1622–1652).
W wyniku I rozbioru Polski Wieleń przechodzi pod panowanie Prus. W 1783 miasto nawiedza wielki pożar, w wyniku którego spaliła się połowa miasta z ratuszem i archiwaliami włącznie. Po zwycięskim dla Polaków powstaniu wielkopolskim 1806 roku na mocy traktatu w Tylży z 7 lipca 1807 roku Wieleń włączono do Księstwa Warszawskiego. We wrześniu 1894 roku otwarty zostaje pierwszy żelazny most nad Notecią. Mocą Traktatu Wersalskiego południowa część miasta wraca do Polski. Historyczna granica jest dziś granicą pomiędzy diecezjami, Parafia Wniebowzięcia Matki Bożej i Świętego Michała należy do archidiecezji poznańskiej, natomiast Parafia św. Rocha do diecezji koszalińsko-kołobrzeskiej. Po wojnie część niemiecka stanowiła przez pewien czas odrębną jednostkę administracyjną Wieleń Północny, połączenie nastąpiło w 1977.
W 2021 zrewitalizowany rynek wieleński zdobył nagrodę European Property Awards w kategorii Retail Architecture.
Transport.
W mieście krzyżują się drogi wojewódzkie:
Przez miasto przebiegają dwie linie kolejowe:
W mieście do 31.12.2012 roku kursowały autobusy komunikacji miejskiej Przedsiębiorstwa Komunikacyjnego „Noteć” na trasie z Wielenia Północnego przez dworzec PKP do nieczynnej stacji kolejowej Wieleń Południowy. Linia obsługiwana była autobusem Autosan H9-35, który kursował w godzinach szczytów przewozowych, a jego odjazdy skoordynowane były z rozkładem jazdy pociągów na linii Krzyż Wielkopolski – Piła.
Sport.
Od kilkudziesięciu lat Urząd Miejski w Wieleniu jest współorganizatorem masowego biegu Józefa Nojiego, którego imieniem nazwany jest także mogący pomieścić 2500 widzów stadion miejski. Tam swoje mecze piłkarskie rozgrywa występująca w klasie okręgowej MKS Fortuna Wieleń, którą założono w 1923 roku.

</doc>
<doc id="209015" url="https://pl.wikipedia.org/wiki?curid=209015" title="Choczewo (gmina)">
Choczewo (gmina)

Choczewo – gmina wiejska w Polsce położona w województwie pomorskim, w powiecie wejherowskim. W latach 1975–1998 gmina administracyjnie należała do województwa gdańskiego.
Siedzibą gminy jest wieś Choczewo.
Według danych z 31 grudnia 2012 gminę zamieszkiwało 5685 osób. Natomiast według danych z 31 grudnia 2019 roku gminę zamieszkiwało 5495 osób.
Struktura powierzchni.
Według danych z roku 2002 gmina Choczewo ma obszar 183,23 km², w tym:
Gmina stanowi 14,29% powierzchni powiatu.
Demografia.
Dane z 30 czerwca 2004:
Sąsiednie gminy.
Gniewino, Łeba, Łęczyce, Krokowa, Nowa Wieś Lęborska, Wicko.
Gmina Choczewo sąsiaduje z Morzem Bałtyckim.

</doc>
<doc id="209016" url="https://pl.wikipedia.org/wiki?curid=209016" title="Bazylika św. Szczepana i Matki Boskiej Boguckiej w Katowicach">
Bazylika św. Szczepana i Matki Boskiej Boguckiej w Katowicach

Bazylika św. Szczepana i Matki Boskiej Boguckiej w Katowicach – rzymskokatolicki kościół parafialny z 2. połowy XIX wieku w Katowicach, należący do parafii św. Szczepana, wpisany do rejestru zabytków nieruchomych województwa śląskiego.
Historia obecnej świątyni.
Twórcą projektu obecnej świątyni jest Paul Jackisch. Wśród odrzuconych propozycji znajduje się projekt wiedeńskiego architekta Hugona Heera, który zbyt monumentalny i zbyt drogi do realizacji. Jego projekt miał przenosić na Górny Śląsk eksperymenty w zakresie nowego kształtowania architektury świątyń, zainicjowane dyskusją nad wzorcowym modelem kościoła, prowadzoną w ramach Kościoła ewangelickiego. Projekt wykorzystano później przy wznoszeniu kościoła pod wezwaniem Świętych Apostołów Piotra i Pawła w Gliwicach.
Budowę nowego, współcześnie istniejącego kościoła w Bogucicach zainicjował ks. Ludwik Skowronek. Budowę kościoła zakończono w 1894 roku. 25 października 1894 nowa świątynia została konsekrowana przez biskupa wrocławskiego ks. kardynała Georga Koppa. W październiku 1994 roku odbyła się wielka uroczystość z okazji 100-lecia świątyni, na którą przybyli dawni kapłani związani z parafią. W dzień odpustu Matki Boskiej Boguckiej, 1 czerwca 2014 biskup senior archidiecezji katowickiej Damian Zimoń wprowadził do kościoła relikwie św. Jana Pawła II. 21 czerwca 2015 roku nuncjusz apostolski w Polsce, abp Celestino Migliore nadał świątyni tytuł bazyliki mniejszej. Tym samym kościół pw. św. Szczepana w Katowicach został 2. w Katowicach i 6. w archidiecezji katowickiej bazyliką.
Remonty i renowacje bazyliki.
W 1994 roku przeprowadzono malowanie kościoła. W lipcu 2006 roku poddano renowacji boczny ołtarz kalwaryjski, w grudniu 2007 oddano odrestaurowany ołtarz św. Barbary, a w marcu 2008 ołtarz św. Floriana. W czerwcu 2012 rozpoczęto malowanie wnętrza kościoła: od czerwca 2012 do grudnia 2012 trwało malowane prezbiterium Sanktuarium, zaś 8 marca 2013 roku rozpoczęło się malowanie lewej nawy kościoła. Na przełomie maja i czerwca 2013 roku rozpoczęto malowanie prawej nawy świątyni. Zarówno malowanie prawej, jak i lewej nawy zakończono w sierpniu tego samego roku. We wrześniu 2013 roku rozpoczęto malowanie nawy głównej oraz chóru i przedsionka. Przedsionek został otwarty jeszcze we wrześniu. W grudniu otwarto nawę główną oraz chór, w tym samym miesiącu w kościele montowano nowe nagłośnienie i oświetlenie ołtarzy bocznych. Na przełomie roku 2013/14 całkowicie zakończono remont. W czasie remontu w kościele namalowane zostały freski przedstawiające sceny z życia Jezusa Chrystusa (w prezbiterium) oraz wizerunki św. siostry Faustyny oraz św. Jana Pawła II (na chórze). W pierwszym i drugim w kwartale roku 2014 w świątyni wymieniono oświetlenie.
Historia parafii.
Początek parafii w Bogucicach przypada na lata 1374–1396. Pierwszy drewniany kościół pod wezwaniem św. Szczepana i św. Doroty istniał już w 1403 roku. Proboszczem był ks. Mikołaj. W 1551 roku parafia płaciła świętopietrze w kwocie 2 groszy. Fragment protokołu wizytacji parafii boguckiej z 1598:
Od 1773 roku patronem kościoła jest tylko św. Szczepan.
Architektura.
Kościół św. Szczepana w Katowicach jest neogotycką świątynią trójnawową. Został zbudowany z cegły. Świątynia posiada strzelistą wieżę z zegarem. W oknach transeptu znajdują się kolorowe witraże.
Cudowny obraz Matki Boskiej Bogucickiej.
Obraz Matki Boskiej Bogucickiej (Boguckiej Panienki) powstał w drugiej połowie XV wieku i był kilkukrotnie przemalowywany. Został namalowany na lipowej desce o grubości 12 mm przez nieznanego autora. 4 czerwca 2000 roku odbyła się uroczysta koronacja obrazu koronami papieskimi, poświęconymi w 1999 r. w Gliwicach przez Jana Pawła II.

</doc>
<doc id="209018" url="https://pl.wikipedia.org/wiki?curid=209018" title="Otto Hofmann">
Otto Hofmann

Otto Hofmann (ur. 16 marca 1896 w Innsbrucku, zm. 31 grudnia 1982 w Bad Mergentheim) – SS-Obergruppenführer Wyższy Dowódca SS i Policji, kierownik Urzędu ds. Genealogii w Głównym Urzędzie Rasy i Osadnictwa SS, odpowiedzialny za niemieckie osiedla w okupowanej Polsce. 
Życiorys.
Od sierpnia 1914 był artylerzystą w Królewskiej Armii Bawarskiej. 30 czerwca 1917 został ranny w Rumunii i wzięty do niewoli. Po wyleczeniu ran, uciekł z powrotem do Armii Bawarskiej. Odbył szkolenie pilota i do 1919 był obserwatorem lotniczym. W latach 1920-1925 pracował w hurtowni win, potem został samodzielnym agentem w tej branży. 
Do NSDAP wstąpił w kwietniu 1923. 17 grudnia 1931 wstąpił do SS, gdzie służył w jednostkach zmotoryzowanych. Od marca 1934 był dowódcą 21. pułku SS Allgemeine SS w Magdeburgu, a od maja 1935 był zwierzchnikiem XV Okręgu SS w Hamburgu. 
1 stycznia 1937 został przeniesiony do służby w Urzędzie ds. Genealogii w Głównym Urzędzie Rasy i Osadnictwa SS (SS-RuSHA). Najpierw stanął na czele Biura Czystości Rasowej, potem Biura Genealogii, a od 9 lipca 1940 był szefem całego urzędu. 20 stycznia 1942, uczestniczył w konferencji w Wannsee. Otto Hofmann odpowiedzialny był przede wszystkim za niemieckie osiedla w okupowanej Polsce, germanizację ("Eindeutschung") polskich dzieci i "opiekę nad rodowodem" ("SS-Sippenpflege"). Podczas podberlińskiej konferencji, żądał przede wszystkim sterylizacji "Niemców z określoną domieszką krwi żydowskiej" ("Mischling").
W kwietniu 1943, objął komendę nad jeńcami wojennymi w okręgu obronnym V (południowy wschód) i pełnił tę funkcję do końca wojny. W procesie przeciwko RuSHA, w marcu 1948, został skazany na 25 lat więzienia za zbrodnie przeciwko ludzkości i zbrodnie wojenne. W 1954 po ułaskawieniu zwolniony z zakładu karnego w Landsbergu. Po uwolnieniu pracował w handlu w Wirtembergii.

</doc>
<doc id="209021" url="https://pl.wikipedia.org/wiki?curid=209021" title="Józef Rażniewski">
Józef Rażniewski

Józef Leon Rażniewski, (Raźniewski) (ur. 16 lutego 1883 we Wrzesinach, powiat łaski, zm. 2 grudnia 1942 w Dachau) – polski działacz społeczny, inżynier górnik.
Życiorys.
Był synem Franciszka Ksawerego (ziemianina) i Julii Karoliny ze Stokowskich. Ukończył gimnazjum w Kaliszu, następnie studiował w Warszawskim Instytucie Politechnicznym i Akademii Górniczej w Leoben (ukończył studia w 1910). Był członkiem Ligi Narodowej. Pracował w kopalni "Flora" w Dąbrowie Górniczej, od 1920 w kopalni "Saturn" w Czeladzi; doszedł do stanowiska dyrektora technicznego Towarzystwa Górniczo-Przemysłowego "Saturn". Wprowadził w kopalni "Saturn" liczne unowocześnienia technologiczne, prowadził także aktywną działalność społeczną. W 1925 zainicjował przy kopalni działalność Zjednoczenia Zawodowego "Praca Polska"; organizacja ta, zwalczająca lewicowy ruch robotniczy, zyskała z czasem zasięg ogólnokrajowy. Rażniewski propagował zakładanie pracowniczych ogródków działkowych, sklepów spółdzielczych, ogródków jordanowskich, a także wczasy robotnicze. Był członkiem Ligi Narodowej.
Aresztowany w kwietniu 1940 przez gestapo, zmarł w obozie koncentracyjnym w Dachau. Był dwukrotnie żonaty (z Jadwigą z Gumińskich i Marią z Raykowskich, I voto Krodkiewską), miał dwie córki z pierwszego małżeństwa (Bożennę, zmarłą w czasie powstania warszawskiego i Hannę, po mężu Sławińską). Inżynierem górnikiem był również jego stryjeczny brat Stanisław Rażniewski.

</doc>
<doc id="209023" url="https://pl.wikipedia.org/wiki?curid=209023" title="Stefan Elmgren">
Stefan Elmgren

Stefan Elmgren (ur. 1975) – szwedzki muzyk, gitarzysta zespołu powermetalowego HammerFall. Początkowo grał w zespole Highlander. Do Hammerfalla został przyjęty w styczniu 1997 roku. Odszedł z grupy 2 kwietnia 2008 roku, by skupić się na karierze pilota, jednak ze względu na brak obecności jednego z muzyków zespołu HammerFall Fredrika Larssona, który opuścił zespół zaraz po wydaniu dziesiątego albumu o nazwie "(r)evolution" Stefan zdecydował się ponownie dołączyć do składu w październiku 2014 roku.
Stefan Elmgren wystąpił także na albumie "Beyond The Gates", solowym przedsięwzięciu Joacima Cansa. Sam także, występując pod nazwą "Full Strike" nagrał jeden album solowy o tytule "We Will Rise".

</doc>
<doc id="209026" url="https://pl.wikipedia.org/wiki?curid=209026" title="Magnus Rosén">
Magnus Rosén

Magnus Rosén (ur. 10 czerwca 1963, Göteborg) - szwedzki muzyk, basista. Zaczął grać na gitarze basowej w wieku 15 lat, a w pierwszą trasę koncertową pojechał w wieku 18 lat z zespołem Kung Sune. Po tej trasie przeprowadził się do Los Angeles, gdzie grał w wielu zespołach. Między innymi w Billionaires Boys Club, razem z Andersem Johanssonem. W maju 1997 roku przyłączył się do power metalowego zespołu Hammerfall. Po dziesięciu latach wspólnej działalności odszedł z tej grupy 7 marca 2007 roku, gdyż chciał skupić się na swoich własnych projektach.
Magnus Rosén jest także basistą jazzowym. Nagrał trzy albumy solowe. Często koncertuje w Ameryce Południowej.
Przypisy.
 

</doc>
<doc id="209028" url="https://pl.wikipedia.org/wiki?curid=209028" title="Magnus Rosen">
Magnus Rosen



</doc>
<doc id="209031" url="https://pl.wikipedia.org/wiki?curid=209031" title="Momotombo">
Momotombo

Volcán Momotombo – wulkan w zachodniej Nikaragui, wznoszący się na północnym wybrzeżu jeziora Managua, kilkanaście kilometrów na wschód od miasta León. Momotombo, który jest stratowulkanem, wznosi się na wysokość 1297 m n.p.m. Jego symetryczna sylwetka stała się symbolem Nikaragui.
Wulkan zaczął się formować około 4,5 tys. lat temu. Najstarsza erupcja tego wulkanu odnotowana w czasach historycznych pochodzi z 1610. Zniszczone zostało wówczas pobliska hiszpańska osada, której ruiny zachowały się do dzisiaj jako León Viejo. Od tego czasu zanotowano wiele spokojnych erupcji typu stromboliańskiego, ale od czasu do czasu jego erupcje były bardziej gwałtowne. Ostatnie erupcje miały miejsce w 2015 i 2016 roku.

</doc>
<doc id="209033" url="https://pl.wikipedia.org/wiki?curid=209033" title="Hans Krebs">
Hans Krebs

Hans Krebs (ur. 4 marca 1898 w Helmstedt, zm. 1 maja 1945 w Berlinie) – generał piechoty Wehrmachtu, ostatni szef Sztabu Naczelnego Dowództwa Wojsk Lądowych (OKH) w czasie II wojny światowej.
Życiorys.
Urodził się w Helmstedt. W 1914 zgłosił się na ochotnika do służby w Armii Cesarstwa Niemieckiego i awansował do stopnia podporucznika w 1915. Po 1919 wstąpił do Reichswehry i w 1925 został porucznikiem. Od 1931 pracował w ministerstwie. W 1933 został asystentem attaché wojskowego w Moskwie. Od października 1934 pełnił funkcje sztabowe między innymi w sztabie generalnym wojsk lądowych. W 1938 otrzymał stopień podpułkownika i został szefem szkolenia oddziału szkoleniowego wojsk lądowych. W 1939 został szefem sztabu VII Korpusu Armijnego. W 1942 został szefem sztabu 9 Armii, od 1 lutego tego roku generał major. W 1943 szef sztabu Grupy Armii „Środek”. W 1944 objął dowództwo w Grupie Armii B. W tym samym roku został generałem piechoty. 1 kwietnia został mianowany szefem sztabu Naczelnego Dowództwa Wojsk Lądowych. W nocy z 30 kwietnia na 1 maja 1945 negocjował poddanie się garnizonu berlińskiego z generałem Wasilijem Czujkowem. W dniu 1 maja, po wcześniejszych samobójstwach Hitlera i Goebbelsa, około godziny 21:30 razem z generałem Wilhelmem Burgdorfem popełnił samobójstwo.

</doc>
<doc id="209034" url="https://pl.wikipedia.org/wiki?curid=209034" title="Owińska">
Owińska

Owińska – wieś w Polsce położona w województwie wielkopolskim, w powiecie poznańskim, w gminie Czerwonak, położona około 8 km na północ od granic Poznania.
Wieś duchowna "Owieńska", własność Klasztoru Cysterek w Owińskach pod koniec XVI wieku leżała w powiecie poznańskim województwa poznańskiego. W latach 1975–1998 miejscowość położona była w województwie poznańskim.
Owińska leżą na trasie szlaku cysterskiego. W XIX w. funkcjonowała cegielnia, która zaopatrywała Twierdzę Poznań oraz inne obiekty w materiały budowlane.
W Owińskach powstał pierwszy w Polsce i w Europie Park Orientacji Przestrzennej i Ogród Zabaw dla niewidomych (autorski projekt architektów Macieja Jakubowskiego i Szymona Wytykowskiego oraz architektki krajobrazu Renaty Gilmore). Jest on usytuowany w Specjalnym Ośrodku Szkolno-Wychowawczym dla Dzieci Niewidomych. Park pomaga niewidomym i niedowidzącym dzieciom przystosować się do poruszania się samodzielnie w mieście. Został otwarty 3 września 2012 r. W maju 2013 r. Park Orientacji zwyciężył w konkursie „Polska Pięknieje – 7 Cudów Funduszy Europejskich”, w kategorii „Miejsce przyjazne dzieciom”. W Ośrodku powstała także pierwsza w Polsce Biblioteka Zapachów (autorski projekt pedagoga, Marka Jakubowskiego). 
Na wschód od wsi dawne żwirownie przekształcono w miejsce rekreacji wodnej dla mieszkańców - Akwen Tropicana, ujęcie wody oraz akwen dla wędkarzy. Pomiędzy zbiornikami wodnymi znajduje się dawna żużlowa droga, która od stacji kolejowej w Owińskach przez ulicę Plażową pomiędzy stawami wiedzie do leśniczówki Potasze.
Historia.
Pierwsza wzmianka w źródłach pisanych pochodzi z roku 1249 z dokumentu sygnowanego przez Przemysła I i po łacinie wymienia nazwę "Ovensko", jednak znaleziono w pobliżu ślady osadnictwa datowane na IV tysiąclecie p.n.e.
Miejscowość pod zlatynizowaną nazwą "Ovensko" oraz "Owensk" wymieniona jest w łacińskim dokumencie wydanym w Poznaniu w 1280 roku sygnowanym przez Przemysła II. Kolejny dokument tego księcia wymienia miejscowość pod nazwą "Owensko". Nazwę miejscowości w zlatynizowanej staropolskiiej formie "„Ouenzko”" wymienia spisany ok. 1300 roku średniowieczny łaciński utwór opisujący żywot świętej Jadwigi "Vita Sanctae Hedwigis". Od założenia w połowie XIII wieku do kasaty zakonu w 1797 roku własność klasztoru cysterek, później rodziny von Treskow.
Własność cysterek.
Klasztor został ufundowany w latach 1242–1252 przez księcia Przemysła I oraz jego brata księcia Bolesława Pobożnego dla sióstr pochodzących z Trzebnicy. W ciągu wieków dzięki licznym darowiznom majątek klasztorny bardzo się powiększył i obejmował wiele okolicznych wsi (m.in. Barcinek, Biedrusko, Bolechowo, Chludowo, Czerwonak (?), Dębogóra, Miękowo, Radojewo, Radzim, Skorzęcin, Trzuskotowo, Wierzonka). Na terenie klasztoru siostry prowadziły szkołę żeńską.
Od 1797 do 1939.
Po II rozbiorze Polski w 1793 Owińska znalazły się pod panowaniem Prus. Nastąpiło odebranie własności ziem klasztorowi i sprzedanie ich w 1797 berlińskiemu bankierowi Zygmuntowi Ottonowi von Treskow. Okoliczne tereny pozostały własnością rodziny von Treskow do zakończenia II wojny światowej w 1945. Zakonnice przebywały w klasztorze do 1835, kiedy nastąpiła ostateczna kasata klasztoru (po ówczesnym przesiedleniu pozostałych zakonnic do innych miejscowości). W 1838 w budynkach poklasztornych otwarto zakład dla psychicznie chorych, który w latach 1870–1873 powiększono o zespół zabudowań w innej części Owińsk. W 1938 r., z okazji 100-lecia istnienia szpitala, odbył się w Poznaniu i Owińskach zjazd psychiatrów z całej Polski.
Okupacja niemiecka.
W 1939 Niemcy w ramach akcji T4 zamordowali wszystkich pacjentów szpitala (część w lasach na północ od Obornik, część zagazowano w Forcie VII).
Owińska były połączone przeprawą promową na rzece Warcie z Radojewem. Została ona zerwana w styczniu 1945 r. w czasie ucieczki Niemców przed Sowietami.
Filia Groß-Rosen.
W Owińskach działał niemiecki obóz koncentracyjny będący filią obozu Groß-Rosen. W budynkach po byłym ośrodku wychowawczym, a jeszcze wcześniej po nowym ośrodku eutanazji dla dorosłych przy ul. Kolejowej, mieściła się szkoła SS im. Adolfa Hitlera. Pomieszczenia przyklasztorne zajął natomiast Wehrmacht. W pomieszczeniach piwnicznych kompleksu pocysterskiego do dnia dzisiejszego (2007) widoczne są napisy na ścianie. Sam kościół był natomiast magazynem. W lasach mieścił się poligon dla niemieckich żołnierzy i tak zwany "panzergrab", czyli rów przeciwczołgowy. Pozostałości po transzejach i sam rów widoczne są do dziś.
Lata powojenne.
Po wojnie w budynkach poklasztornych, od 1946 roku, otwarto Zakład Wychowawczy, przeniesiony w 1952 r. na ul. Kolejową do zabudowań dawnego szpitala psychiatrycznego. W miejsce Zakładu Wychowawczego w budynkach poklasztornych umieszczono ośrodek dla dzieci niewidomych, przeniesiony z zabudowań przy ul. Kolejowej, przekształcony później w Specjalny Ośrodek Szkolno-Wychowawczy dla Dzieci Niewidomych. W latach powojennych we wsi funkcjonował Dom Pracy Przymusowej przeznaczony dla żebraków, w którym osadzano przede wszystkim tych, którzy cyklicznie wracali do tego procederu. Lokalne Państwowe Gospodarstwo Rolne wybudowało w 1970 w południowej części wsi wielkie zakłady szklarniowe, gdzie hodowane były głównie kwiaty ozdobne.
Zabytki.
Zespół pocysterski.
Owińska znane są przede wszystkim z barokowego zespołu pocysterskiego, na który składają się: kościół pw. św. Jana Chrzciciela, obecnie parafialny – wybudowany w latach 1720–1728 według projektu Pompeo Ferrariego, klasztor – wybudowany według projektu Jana Catenazziego w 1700 r. i odbudowany po pożarze w 1720 r. przez Pompeo Ferrariego, a następnie przebudowany w latach 1873–1875 dla potrzeb znajdującego się wówczas w nim Szpitala Psychiatrycznego, oraz plebania klasztorna. W budynkach poklasztornych znajduje się od 1952 r. Specjalny Ośrodek Szkolno-Wychowawczy dla Dzieci Niewidomych, w którym pracował m.in. Tadeusz Piszczek, regionalista.
Kościół pw. św. Mikołaja.
W latach 1574–1835 kościołem parafialnym był renesansowy kościół pw. św. Mikołaja. 
Jego budowę rozpoczęto w pierwszej ćwierci XV wieku a ukończono w 1574 r. W pierwotnym kształcie byłbudowany w stylu renesansowym. Przebudowany na przełomie XVII i XVIII wieku w stylu baroku, widocznym w szczycie wschodnim budowli. 
Kościół jest murowany z cegły w układzie polskim, nawa i kruchta otynkowane. Posiada jedną nawę z prostokątnym prezbiterium z ostrołukowym łukiem tęczowym; od północy znajduje się dwuprzęsłowa zakrystia, a od południa kruchta.
Nowy strop w prezbiterium zastąpił dawny renesansowy pseudokasetonowy. W nawie zachowane są trzy stare belki profilowane zdobione malowanymi rozetami. 
Kościół od 1939 roku nie był użytkowany i popadał powoli w ruinę. W latach 90. XX wieku położono dachówkę ceramiczną.
W maju 2018 roku świeżo odnowiony 500-letni kościół poświęcił arcybiskup Gądecki. Dzięki wsparciu dzięki powiatu i starosty poznańskiego odnowiono wnętrze, m.in. posadzki i ściany. We wnętrzu prócz uroczystości sakralnych mają odbywać się wystawy, koncerty i inne wydarzenia.
Obok znajduje się niewielki cmentarz, na którym w latach 70. XX wieku wydzielono kwaterę dla zmarłych pensjonariuszy zakładu opiekuńczo-leczniczego znajdującego się w jednym z budynków dawnego szpitala psychiatrycznego przy ul. Cysterek.
Pałac w Owińskach.
Piękny późnoklasycystycznym obiektem jest pałac pochodzący z lat 1804–1806, wybudowany dla Ottona von Treskowa, ówczesnego właściciela Owińsk. Projektantem budowli był jeden z architektów berlińskich, być może Karol Fryderyk Schinkel lub Franciszek Catella. 
Wewnątrz szczególnie ciekawa jest trójnawowa sień z kolumnami oraz nakryty parasolowatym sklepieniem westybul. W ścianie frontowej centralny ryzalit poprzedzony portykiem z czterema doryckimi kolumnami podtrzymującymi balkon. Na piętrze obszerna sala przez całą szerokość budynku. Pałac położony jest w sporym XIX-wiecznym parku, obecnie zaniedbanym. Na podjazd przed pałacem prowadzą dwie bramy – kordegardy.
Właścicielami do II wojny byli spadkobiercy von Treskow. W czasie wojny w piwnicach tego pałacu urządzono katownie. Po wojnie w pałacu mieściła się m.in. szkoła i przedszkole – wówczas stan budynku był jeszcze dobry. Sprzedany prywatnemu nabywcy za 500 tys. zł w latach 90. XX wieku został pozbawiony większości elementów wyposażenia. Obecnie jest ponownie własnością gminy i - zabezpieczony - został ponownie w 2012 roku wystawiony na sprzedaż za 2,7 mln zł z zastrzeżeniem dostępu do kilkuhektarowego parku dla mieszkańców.
Szpital psychiatryczny.
W parku przy ul. Kolejowej znajdują się budynki tzw. nowego zakładu psychiatrycznego, zbudowanego w latach 60. XIX w. W latach 1952–1993 mieścił się w nim Młodzieżowy Zakład Wychowawczy, a od czasu jego zamknięcia systematycznie popada w ruinę.
Przyroda.
W miejscowości rośnie potężny dąb – pomnik przyrody. To okaz o obwodzie pnia 796 cm, o wysokości 28 m (w 2011). Wiek drzewa to około 480 lat.
Transport.
Wieś położona jest przy drodze wojewódzkiej nr 196 z Poznania do Wągrowca. Znajduje się tu również stacja kolejowa Owińska linii kolejowej nr 356 Poznań Wschód – Bydgoszcz Główna.
Droga świętego Jakuba.
Przez wieś przebiega Wielkopolska Droga św. Jakuba odcinek szlaku pielgrzymkowego do grobu św. Jakuba w Santiago de Compostela w Hiszpanii.
Sport.
W roku 2012 we wsi powstał wyciąg do nart wodnych i wakeboardu WakeSpot będąc jedynym tego rodzaju obiektem w okolicy.
We wsi działa piłkarski klub sportowy Błękitni Owińska. Wiosną 2011 klub wywalczył awans do IV Ligi.

</doc>
<doc id="209035" url="https://pl.wikipedia.org/wiki?curid=209035" title="Camerimage">
Camerimage

Międzynarodowy Festiwal Sztuki Autorów Zdjęć Filmowych Camerimage – jeden z największych na świecie festiwali filmowych poświęcony sztuce operatorów filmowych. Trzy polskie miasta były gospodarzami tego wydarzenia – Toruń (1993–1999), Łódź (2000–2009), Bydgoszcz (2010–2018) i ponownie Toruń (od 2019). Podczas Camerimage odbywają się spotkania z operatorami filmowymi, projekcje filmowe, a także warsztaty i seminaria prowadzone przez wybitnych operatorów i reżyserów. Od początku organizacją festiwalu zajmuje się Fundacja Tumult z siedzibą w Toruniu. Twórcą i dyrektorem festiwalu jest Marek Żydowicz.
Głównymi nagrodami przyznawanymi na festiwalu są Złota, Srebrna i Brązowa Żaba – przyznawane operatorom w konkursie filmów fabularnych (tzw. konkurs główny).
Nazwa.
Początkowo festiwal występował pod nazwą „Camerimage”. W latach 2007–2013 brzmiała ona, od nazwy głównego sponsora, „Plus Camerimage”. W latach 2014–2017 festiwal powrócił do oryginalnej nazwy „Camerimage" a od 2018 nosi nazwę „EnergaCamerimage”.
Historia.
Camerimage w Toruniu (1993–1999).
Pomysł narodził się w Toruniu. Tutaj też odbyło się siedem pierwszych jego edycji – od 1993 do 1999. Toruń użyczył festiwalowi też „żabki” (ze swojej legendy o flisaku) – do głównej nagrody nazwanej "Złota Żaba". W 2000 w związku z problemami lokalowymi i logistycznymi, oraz na skutek konfliktu z Urzędem Miasta Torunia wokół planów budowy nowego centrum festiwalowego, Camerimage został przeniesiony do Łodzi.
Camerimage w Łodzi.
Od 2000, przez kolejne dziesięć edycji, festiwal odbywał się w Łodzi. Miejscem głównych wydarzeń festiwalu był Teatr Wielki. Dodatkowo odbywały się pokazy filmów w wybranych łódzkich kinach. W godzinach nocnych działał klub festiwalowy organizowany w Hotelu Centrum.
22 października 2009, Fundacja Tumult została uhonorowana certyfikatem Polskiej Organizacji Turystycznej „Turystyczny produkt roku 2009” (w województwie łódzkim) za festiwal Plus Camerimage.
W styczniu 2006 David Lynch, Marek Żydowicz i Andrzej Walczak (współwłaściciel Grupy Atlas), założyli Fundację Sztuki Świata, która na terenie łódzkiej zabytkowej elektrowni EC1 miała stworzyć centrum sztuki. W tym samym roku fundacja ta kupiła od miasta część tej nieruchomości (EC1 Wschód) za niecałe 4 tys. zł, czyli 0,1 proc. jej wartości. Według zawartej umowy gmina miała sfinansować remont elektrowni (z budżetu miasta i unijnych funduszy), a fundacja ją wyposażyć. Po pewnym czasie wytworzył się konflikt między trzema wymienionymi wyżej założycielami Fundacji Sztuki Świata. Fundacja poinformowała miasto, że nie ma pieniędzy na wyposażenie EC1. Łódzcy radni nie wyrazili zgody na sfinansowanie z publicznych funduszy zarówno remontu jak i urządzenia EC1. Sprawa trafiła do sądu rejonowego, który w grudniu 2011 przyznał rację magistratowi i zobowiązał fundację do zwrotu nieruchomości miastu. 25 lipca 2012 sąd drugiej instancji oddalił apelację fundacji i utrzymał w mocy wcześniejszy wyrok.
Miasto miało współfinansować również budowę centrum kongresowo-festiwalowego Camerimage Łódź Center według projektu Franka Gehry’ego. Właścicielem miała być spółka o tej samej nazwie, w której większościowe udziały miała Fundacja Sztuki Świata. Centrum miało powstać na terenie Nowego Centrum Łodzi. Tam też miało zostać zbudowane studio filmowe Davida Lyncha. W styczniu 2010 łódzcy radni nie wyrazili zgody na sfinansowanie z budżetu miasta budowy Camerimage Łódź Center – żądając zapewnienia współfinansowania z innych niż miejskie funduszy.
Wybuchła afera, David Lynch zwrócił się do premiera RP Donalda Tuska, który jednak bronił nowej prezydent miasta Łodzi. W sprawie zabrał głos też były prezydent RP Lech Wałęsa, który wysłał list do rady i władz miasta, apelując, by ci „nie niszczyli tak wspaniałej inicjatywy społecznej” i aby „dali szansę polskiej kulturze”.
W marcu 2010 organizatorzy Camerimage ogłosili swoją decyzję o przeniesieniu festiwalu z Łodzi. 18 czerwca 2010 Marek Żydowicz jednostronnie zerwał umowę z Łodzią na tegoroczną organizację festiwalu, a spółka Camerimage Łódź Center została wykreślona z KRS w lipcu 2019.
Camerimage w Bydgoszczy.
W 2010 Camerimage odbył się w Bydgoszczy, w kompleksie budynków teatru muzycznego Opera Nova. W maju 2012 Fundacja podpisała umowę z miastem, z której wynikało, że festiwal miał odbywać się w Bydgoszczy do 2014.
Na XX edycji festiwalu pojawili się tacy specjalni goście jak Keanu Reeves (z jego filmem "Side by side"), David Lynch (Złota Żaba za całokształt twórczości dla reżysera), Alan Parker (jako przewodniczący jury etiud studenckich) oraz Joel Schumacher (jako przewodniczący jury konkursu głównego).
17 listopada 2018, na zakończenie 26. edycji festiwalu, Marek Żydowicz poinformował, że była to ostatnia edycja zorganizowana w tym mieście.
Camerimage w Toruniu.
W późniejszych latach, w ramach festiwalu Camerimage w Bydgoszczy odbywały się także imprezy towarzyszące w Toruniu, m.in. od 16 listopada 2015 do 31 stycznia 2016 można było zobaczyć w Centrum Sztuki Współczesnej wystawę prac fotograficznych kanadyjskiego muzyka Bryana Adamsa, którą artysta otworzył osobiście. Była to pierwsza prezentacja jego fotografii w Europie Środkowo-Wschodniej, zaś na przełomie 2018 i 2019, także w CSW odbyła się wystawa sztuki XX i XXI wieku pt. „Malarstwo wciąż żywe … w poszukiwaniu nowoczesności”.
20 grudnia 2017 w Warszawie minister kultury i dziedzictwa narodowego Piotr Gliński, prezydent Torunia Michał Zaleski oraz prezes fundacji Tumult Marek Żydowicz podpisali list intencyjny w sprawie utworzenia Europejskiego Centrum Filmowego Camerimage w Toruniu, które będzie miało za zadanie współtworzyć festiwal Camerimage. Dwa lata później, 7 marca 2019, podczas 5. sesji Rady Miasta Torunia, Marek Żydowicz poinformował, że 27. edycja tego festiwalu odbędzie się w Toruniu, a miejscem jego głównych wydarzeń będzie Centrum Kulturalno-Kongresowe Jordanki. We wrześniu tego samego roku, tym razem w Toruniu, wyżej wymienieni podpisali umowę ws. utworzenia i współprowadzenia ECFC. Działalność Centrum ma się rozpocząć 1 stycznia 2020, zaś sam festiwal, po powrocie do Torunia, odbył się w dniach 9–16 listopada 2019. Podczas gali inauguracyjnej festiwalu specjalne Złote Żaby odebrali m.in.: Danny DeVito, Peter Greenaway i Ewa Dałkowska. Natomiast podczas gali zamknięcia gościli w Toruniu m.in.: Quentin Tarantino, który wraz z Robertem Richardsonem odebrał nagrodę dla duetu reżyser i operator. Edward Norton uhonorowany został Nagrodą im. Krzysztofa Kieślowskiego, a Richard Gere odebrał nagrodę specjalną. Częścią festiwalu były także liczne seminaria i warsztaty na temat sztuki filmowej oraz autorska wystawa pt.: "Artuum Mobile: Świat Saskii Boddeke i Petera Greenawaya" przygotowana przez Petera Greenawaya i jego żonę Saskię Boddeke w Centrum Sztuki Współczesnej, która trwała do 1 marca 2020.
Laureaci konkursów.
Konkurs Filmów Fabularnych / Konkurs Główny.
skład jury: Lech Majewski (przewodniczący), Fred Berger, Markus Förderer, Jan Roelfs, Arthur Reinhart
First Look – Konkurs Pilotów Seriali / Konkurs Seriali Telewizyjnych.
First Look – Konkurs Pilotów Seriali:
Konkurs Seriali Telewizyjnych:
Konkurs Filmów Polskich / Przegląd Kina Polskiego.
Przegląd Kina Polskiego:
Konkurs Filmów Polskich:

</doc>
<doc id="209036" url="https://pl.wikipedia.org/wiki?curid=209036" title="Roman Rencki">
Roman Rencki

Roman Rencki, pierwotnie Kamyk (ur. 19 lipca 1867 w Rzeszowie, zm. 4 lipca 1941 we Lwowie) – polski lekarz, profesor Uniwersytetu Lwowskiego, członek Polskiej Akademii Umiejętności.
Życiorys.
Pochodził z rodziny chłopskiej, był synem Jana Kamyka i Rozalii; nazwisko Kamyk zmienił na Rencki w 1894. Ukończył gimnazjum w Rzeszowie, w latach 1885–1890 studiował medycynę na Uniwersytecie Jagiellońskim. Pod kierunkiem Władysława Antoniego Gluzińskiego obronił w 1894 doktorat wszech nauk lekarskich, był następnie asystentem kliniki internistycznej UJ. Brał aktywny udział w walce z epidemią cholery w Krakowie w 1894. W 1897 wspólnie z Gluzińskim przeniósł się na Uniwersytet Lwowski, gdzie był asystentem kliniki internistycznej, a w 1902 habilitował się (praca "O czynności żołądka przy wrzodzie i zwężeniu dobrotliwym po zabiegach operacyjnych") i został docentem. W 1907 otrzymał nominację na profesora nadzwyczajnego, a w 1920 na profesora zwyczajnego i kierownika I i II kliniki internistycznej we Lwowie; w latach 1924–1926 był dziekanem Wydziału Lekarskiego. Ponadto kierował oddziałem chorób wewnętrznych szpitala powszechnego we Lwowie (1897–1920). Wobec przekroczenia wieku emerytalnego przez pewien czas pracował za specjalną zgodą Ministerstwa Wyznań Religijnych i Oświecenia Publicznego; w październiku 1939 został przeniesiony na emeryturę przez władze radzieckie i wkrótce aresztowany pod zarzutem, że finansowo wspierał polską konspirację niepodległościową. Przebywał w więzieniu aż do wybuchu wojny niemiecko-sowieckiej. Uratował się wprawdzie przed rzezią więźniów przeprowadzoną przez NKWD zbiegając wraz z ojcem Rafałem Kiernickim z więzienia Brygidki, ale kilka dni później – w nocy z 3 na 4 lipca 1941 został aresztowany przez Niemców i bez sądu zamordowany wraz z grupą 25 polskich profesorów i członków ich rodzin na Wzgórzach Wuleckich. Obok Adama Sołowija był jednym z najstarszych zamordowanych profesorów.
W 1934 został powołany na członka korespondenta Polskiej Akademii Umiejętności. Przez pewien czas pełnił funkcję prezesa Lwowskiego Towarzystwa Lekarskiego (później został jego członkiem honorowym); członkostwem honorowym wyróżniły go Towarzystwa Lekarskie w Lublinie i Częstochowie. Był również filistrem honorowym Korporacji Aragonia. Wspierał materialnie lwowskich studentów medycyny. Był członkiem wydziału honorowego klubu sportowego LKS Pogoń Lwów. Został odznaczony m.in. Krzyżem Komandorskim Orderu Odrodzenia Polski (11 listopada 1937).
Z małżeństwa z Pauliną z Brodów miał troje dzieci – synów Zygmunta (lekarza) i Lesława (prawnika) oraz córkę Marię (I voto Dąbrowską, II voto Dubanowiczową).
W pracy naukowej zajmował się hematologią, gastrologią oraz takimi chorobami, jak białaczka, gruźlica czy malaria. Doprowadził do wysokiego poziomu dom zdrojowy w Morszynie, organizował sanatoria przeciwgruźlicze dla młodzieży akademickiej. W Morszynie ufundował niewielki kościół. Miał liczne grono uczniów (m.in. Jan Grek).

</doc>
<doc id="209041" url="https://pl.wikipedia.org/wiki?curid=209041" title="Obiekt Herbiga-Haro">
Obiekt Herbiga-Haro

Obiekt Herbiga-Haro ("HH") – mały, mgławicopodobny, aktywny obszar w kosmosie, powiązany z regionem gwiazdotwórczym. Obiekty Herbiga-Haro posiadają charakterystyczne widma, które umożliwiają odróżnienie ich od innych zjonizowanych światłem rejonów. Obiekty HH są wszechobecne w obszarach gwiazdotwórczych i wokół jednej gwiazdy można ich zaobserwować nawet kilka, ustawionych wokół osi obrotu.
Wykazano, że obiekty Herbiga-Haro to wysoko skolimowane dżety częściowo zjonizowanego gazu (plazmy), poruszającego się z prędkością 100-1000 km/s, wychodzące od młodej gwiazdy, z której się wywodzą. Obszary gwiazdotwórcze są wysoce zagęszczone i dlatego można w nich znaleźć nie tylko pojedyncze, odizolowane obiekty Herbiga-Haro, ale również ugrupowania blisko położonych obiektów tego typu.
Obiekty Herbiga-Haro są w skali kosmosu krótkotrwałymi zjawiskami – ich czas życia wynosi najwyżej kilka tysięcy lat. Ich obraz może zmienić się w bardzo krótkich przedziałach czasu, jako że poruszają się one w kierunku od swoich macierzystych gwiazd do obłoków gazu w przestrzeni międzygwiazdowej. Obserwacje Kosmicznego Teleskopu Hubble’a ujawniają bardzo skomplikowaną ewolucję obiektów Herbiga-Haro na przestrzeni kilku lat, spośród których jedne zanikają, a inne ulegają pojaśnieniu w wyniku zderzeń z większą ilością materiału ośrodka międzygwiezdnego.
Do połowy 2006 roku znanych było około 500 obiektów Herbiga-Haro występujących pojedynczo i w ugrupowaniach. Pierwsze z nich zostały zaobserwowane pod koniec XIX wieku przez Sherburne'a Wesleya Burnhama, ale nie zostały wyróżnione jako odrębny typ mgławic emisyjnych aż do lat 40. XX wieku. Nazwa Herbiga-Haro pochodzi od niezależnych odkrywców tych obiektów: George'a Herbiga i Guillermo Haro, którzy pierwsi rozpoznali je jako zwarte mgławice o szczególnych widmach.
Odkrycie i historia obserwacji.
Pierwszy obiekt Herbiga-Haro został zaobserwowany pod koniec XIX wieku przez Burnhama. Podczas obserwacji gwiazdy T Tauri za pomocą 36-calowego refraktora w obserwatorium Licka zauważył on w niewielkiej odległości małą, mgławicopodobną plamkę. Z początku zaklasyfikowano ją jednak jako zwykłą mgławicę emisyjną, nazywaną później mgławicą Burnhama, i nie wyróżniono jako obiektu odmiennej klasy. Uważano T Tauri za bardzo młodą zmienną gwiazdę – stała się ona prototypem klasy podobnych obiektów, noszących nazwę gwiazd typu T Tauri, które dopiero mają osiągnąć stan równowagi pomiędzy procesem zapadania grawitacyjnego a produkcją energii w wyniku reakcji termonuklearnych w ich wnętrzu.
50 lat po odkryciu Burnhama odnaleziono kolejne podobne mgławice, które były tak małe, że wyglądały prawie jak gwiazdy. Zarówno Herbig jak i Haro dokonali kilku niezależnych obserwacji tych obiektów w latach 40. XX wieku. Herbig zwrócił uwagę również na mgławicę Burnhama, odkrywając, że wykazuje ona niezwykłe widmo elektromagnetyczne z wyróżniającymi się liniami wodoru, siarki i tlenu. Haro wykazał, że wszystkie obiekty tego typu nie są widoczne w świetle podczerwonym.
Po dokonaniu swoich odkryć Herbig i Haro spotkali się na konferencji astronomicznej w Tucson w stanie Arizona. Herbig początkowo poświęcił niewiele uwagi odkrytym przez siebie obiektom, gdyż był skupiony głównie na pobliskich gwiazdach, lecz gdy usłyszał o podobnych odkryciach Haro, dokonał bardziej szczegółowych badań nad nimi. Radziecki astronom, Wiktor Ambartsumian, nadał obiektom nazwę i opierając się na fakcie ich występowania w niewielkiej odległości od młodych gwiazd (mających kilka tysięcy lat) zasugerował, iż mogą one reprezentować wczesne stadium powstawania gwiazd typu T Tauri.
Badania wykazały, że obiekty HH są wysoce zjonizowane i wcześniej teoretycy spekulowali, że mogą one zawierać gorące gwiazdy o niskiej jasności. Jednakże brak promieniowania podczerwonego z mgławicy oznaczał, że wewnątrz nich nie mogą znajdować się gwiazdy, gdyż produkowałyby one obficie promieniowanie podczerwone. Późniejsze badania zasugerowały, że mgławice mogą zawierać protogwiazdy, lecz ostatecznie obiekty HH zostały rozpoznane jako materiał wyrzucony przez pobliskie młode gwiazdy i zderzający się z naddźwiękową prędkością z ośrodkiem międzygwiazdowym, wywołując falę uderzeniową, która generuje światło widzialne.
We wczesnych latach 80. XX w. po raz pierwszy obserwacje ujawniły podobną do dżetów naturę obiektów HH. Doprowadziło to do zrozumienia, że materiał wyrzucany z obiektów HH jest wysoce skolimowany (skoncentrowany w wąskich dżetach). W czasie pierwszych kilku tysięcy lat swojego życia gwiazdy są często otoczone przez dyski akrecyjne, które powstają, gdy opada na nie gaz, a szybkie obracanie wewnętrznych części tych dysków powoduje emisję wąskich dżetów plazmy, prostopadłych do dysku, znanych jako dżety biegunowe. Gdy dżety te zderzają się z ośrodkiem międzygwiazdowym, dają początek małym obszarom jasnych emisji, które zawierają obiekty HH.
Charakterystyka fizyki obiektów HH.
Emisja z obiektów HH jest spowodowana przez fale uderzeniowe, występujące w ośrodku międzygwiezdnym, a ich ruch jest dość skomplikowany. Analizy spektroskopowe przesunięć dopplerowskich wskazują na prędkości rzędu kilkuset kilometrów na sekundę, lecz linie emisyjne w widmie obiektów HH są zbyt słabe, aby mogły powstać w wyniku kolizji przy tak dużych prędkościach. To prawdopodobnie oznacza, że materiał, z którym zderza się dżet, również porusza się na zewnątrz, ale z mniejszą prędkością.
Całkowita masa materiału wyrzuconego, składającego się na obiekty HH, jest szacowana na 1-20 mas Ziemi, co w porównaniu z masą samych gwiazd stanowi niewielki ich procent. Temperatury obserwowane w obiektach HH osiągają wartości rzędu 8000-12 000 K, podobnie jak w innych zjonizowanych mgławicach, takich jak obszary H II i mgławice planetarne, natomiast gęstości jakie w nich występują są rzędu od kilku do kilkudziesięciu tysięcy cząsteczek na cm³, porównując do ogólnie mniej niż 1000/cm³ w obszarach H II i mgławicach planetarnych.
Obiekty HH składają się głównie z wodoru i helu, które stanowią odpowiednio około 75% i 25% ich masy. Mniej niż 1% masy obiektów HH stanowią cięższe pierwiastki, a ich obfitość jest generalnie mniejsza niż w pobliskich młodych gwiazdach. Blisko gwiazdy źródłowej około 20-30% gazu w obiektach HH jest zjonizowane, ale ten stosunek spada przy wzrastających odległościach. To sugeruje, że materiał w biegunowym dżecie jest spolaryzowany i raczej ponownie ulega wymieszaniu przy oddalaniu się od gwiazdy niż ulega jonizacji pod wpływem późniejszych zderzeń. Jednakże materiał z końcowych fragmentów dżetu może ulec ponownej jonizacji, dając efekt jasnej „czapy” na jego końcu.
Struktura dżetów w obiektach HH jest niejednorodna i obserwuje się w nich kolejne pojaśnienia. Ponieważ ich rozmieszczenie jest na ogół dosyć symetryczne po obydwu stronach gwiazdy macierzystej (tj. w dżecie zbliżającym się do nas i w oddalającym się), można przypuszczać, że powstawanie tych zagęszczeń jest raczej wynikiem niejednostajnej aktywności u źródła dżetów, a nie oddziaływania z ośrodkiem. Niektóre obiekty HH są związane z gwiazdami typu FU Orionis, których rozbłyski są związane z pojaśnieniami dysku akrecyjnego otaczającego protogwiazdę. Pojaśnienia te mogą być spowodowane niestabilnością termiczną rozwijającą się w obszarach częściowej jonizacji wodoru, a także być skutkiem perturbacji dysku wywołanej ruchem gwiazdy-towarzysza po ekscentrycznej orbicie. Proponuje się, że powstawanie i struktura rozległych fal uderzeniowych w obiektach Herbiga-Haro może mieć związek z cyklicznymi rozbłyskami gwiazd typy FU Orionis.
Statystyka liczbowa i rozmieszczenie.
Znanych jest około 500 obiektów HH występujących pojedynczo lub w grupach. Są one wszechobecne w gwiazdotwórczych regionach H II i często znajduje się je w większych grupach. Zwykle udaje się je zaobserwować niedaleko globuli Boka (ciemnych mgławic, które zawierają bardzo młode gwiazdy), z których często emanują. Często kilka obiektów HH jest widzianych blisko jednego źródła energii, tworząc sznur obiektów wzdłuż osi biegunowej gwiazdy źródłowej.
Liczba znanych obiektów HH wzrosła gwałtownie na przestrzeni ostatnich lat, ale uważa się, że nadal jest to niewielka część całkowitej liczby istniejących w naszej Galaktyce.
Szacunki sugerują, że istnieje ich 150 000, przy czym ogromna większość znajduje się poza zasięgiem możliwości rozdzielczych współczesnych technologii obserwacyjnych. Większość obiektów HH znajduje się w odległości nie większej niż 0,5 parseka od swojej gwiazdy źródłowej, a tylko niewielką liczbę można znaleźć w odległości większej niż 1 parsek. Mimo to, pewne obiekty są dostrzegane w odległości kilku parseków, co prawdopodobnie oznacza, iż ośrodek międzygwiazdowy nie jest zbyt zagęszczony w ich pobliżu, co pozwala im na przebycie większej odległości bez rozproszenia energii.
Ruchy własne i zmienności.
Astronomiczne obserwacje spektroskopowe obiektów HH pokazują, że poruszają się one z prędkością 100 do 1000 km/s od swoich gwiazd źródłowych. W ostatnich latach wysokorozdzielcze obserwacje Kosmicznym Teleskopem Hubble’a przy rozpiętości czasowej kilku lat wykazały ruchy własne wielu obiektów HH. Te obserwacje pozwoliły także na oszacowanie odległości do niektórych obiektów HH metodą paralaksy ekspansywnej.
Z czasem, gdy obiekty HH oddalają się coraz bardziej od swojej gwiazdy źródłowej, ich jasność zmienia się w skali kilku lat. Pojedyncze kępki wewnątrz obiektu mogą pojaśnieć lub zblednieć, a nawet całkiem zaniknąć, podczas gdy mogły pojawić się nowe. Także zmiany spowodowane przez interakcje z ośrodkiem międzygwiazdowym, oddziaływania pomiędzy dżetami poruszającymi się przy różnych prędkościach wewnątrz obiektów HH, mogą spowodować zmiany ich właściwości.
Wyrzut dżetów z gwiazdy źródłowej następuje raczej w impulsach, niż jako stały wypływ gazu. Takie impulsy mogą utworzyć dżety gazu poruszające się w tym samym kierunku, lecz przy różnych prędkościach, a interakcje pomiędzy różnymi dżetami wytwarzają tak zwane „powierzchnie pracy”, gdzie zderzają się strumienie gazu i generują fale uderzeniowe.
Gwiazdy źródłowe.
Gwiazdy stojące za wytwarzaniem obiektów HH są bardzo młode. Najmłodsze z nich to protogwiazdy, będące w procesie formowania z otaczającego gazu. Astronomowie dzielą te gwiazdy na klasy: 0, I, II i III, w zależności od tego, ile promieniowania podczerwonego emitują. Większe natężenie promieniowania podczerwonego oznacza większą ilość chłodnego materiału wokół gwiazdy, co wskazuje na to, iż nadal ulega on skupianiu. Numeracja klas wynika z tego, że obiekty klasy 0 (najmłodsze) nie były znane w czasie, gdy już zdefiniowano klasy I, II i III.
Gwiazdy klasy 0 mają tylko kilka tysięcy lat i w ich wnętrzu jeszcze nie zachodzą reakcje termonuklearne. Ich zasilanie pochodzi z energii potencjalnej grawitacji, która powoduje zapadanie się materii, z jednoczesnym wzrostem tarcia międzycząsteczkowego. Fuzja termonuklearna zachodzi już w obiektach klasy I, lecz nadal na ich powierzchnię opadają gaz i pył z otaczających mgławic. Są one na ogół przesłonięte przez gęstą chmurę gazu i pyłu, która przesłania całe wysyłane przez nie światło widzialne i dlatego mogą być one obserwowane tylko w zakresie podczerwieni i fal radiowych. Opadanie gazu i pyłu w znacznej mierze zakończyło się w obiektach klasy II, lecz nadal są one otoczone dyskami tego typu materii, podczas gdy obiekty klasy III posiadają jedynie pozostałości ich początkowych dysków akrecyjnych.
Badania wykazały, że około 80% gwiazd dających początek obiektom HH to w rzeczywistości gwiazdy podwójne lub układy wielokrotne, co stanowi znacznie wyższy odsetek, niż u mało masywnych gwiazd ciągu głównego. Może to wskazywać na to, że układy podwójne mają większe prawdopodobieństwo wygenerowania dżetów, które dają początek obiektom HH. Dowody sugerują, że największe strumienie mogą być utworzone w ulegających dezintegracji układach wielokrotnych. Uważa się, że większość gwiazd powstaje w układach wielokrotnych, lecz spora część traci powiązania zanim osiągnie ciąg główny, w wyniku oddziaływań grawitacyjnych z pobliskimi gwiazdami oraz gęstymi obłokami gazu.
Odpowiedniki w podczerwieni.
Obiekty Herbiga-Haro (HH) związane z bardzo młodymi gwiazdami lub bardzo masywnymi protogwiazdami są często niewidzialne w świetlne widzialnym z powodu zakrycia przez obłoki gazu i pyłu, z których powstały. Ten otaczający materiał związany z narodzinami może spowodować dziesiątki lub nawet setki magnitud ekstynkcji w widzialnej części fali. Tak głęboko osadzone obiekty mogą być obserwowane wyłącznie w promieniowaniu podczerwonym lub w falach radiowych.
W ostatnich latach obrazy w podczerwieni ujawniły tuziny przykładów „podczerwonych obiektów HH”. Większość z nich wygląda jak fale dziobowe (przypominają fale z przodu płynącego statku) i dlatego zazwyczaj określa się je jako molekularne „fale dziobowe”. Podobnie jak w przypadku obiektów HH, te naddźwiękowe fale są napędzane przez skolimowane dżety z obu biegunów protogwiazdy. Wymiatają one otaczający gęsty gaz cząsteczkowy, dając w wyniku tego formę ciągłego wypływu materii noszącego nazwę wypływu dwubiegunowego. Podczerwone fale dziobowe przemieszczają się z prędkością kilkuset kilometrów na sekundę, podgrzewając przy tym gaz do setek lub nawet tysięcy stopni Celsjusza. Podczerwone obiekty HH są związane z najmłodszymi gwiazdami, w przypadku których akrecja jest szczególnie silna i stąd fale dziobowe są zazwyczaj związane ze znacznie potężniejszymi niż w przypadku optycznych obiektów HH.
Fizyka podczerwonych fal dziobowych jest podobna jak w przypadku zwykłych obiektów HH, gdyż te obiekty są zasadniczo takie same. Jedyne co je różni, to warunki panujące w dżetach oraz otaczających obłokach, co sprawia, że cząsteczki dają emisje głównie w podczerwieni, w odróżnieniu od emisji optycznych pochodzących od atomów i jonów.

</doc>
<doc id="209042" url="https://pl.wikipedia.org/wiki?curid=209042" title="Okręgi w Norwegii">
Okręgi w Norwegii

Okręg () – jednostka podziału administracyjnego najwyższego szczebla w Norwegii. Od 1 stycznia 2020 Norwegia podzielona jest na 11 okręgów, które dzielą się na gminy ().
W połączonym królestwie Danii i Norwegii terytorium Norwegii podzielone było na dziewięć prowincji (). W 1662 prowincje zostały zastąpione powiatami ().
W 1918 roku dwadzieścia, istniejących od 1866, powiatów przemianowano na okręgi. W 1972 okręg Bergen został włączony do okręgu Hordaland. W wyniku reformy administracyjnej z 2017 roku liczba okręgów została zredukowana do jedenastu.
Numeracja okręgów.
Kody jednostek administracyjnych Norwegii wg standardu ISO 3166 Międzynarodowej Organizacji Normalizacyjnej składają się z kodu państwa oraz dwóch cyfr. Dotąd nie przypisywano kodów zniesionych jednostek nowo utworzonym.
Lista okręgów.
Lista okręgów w podziale administracyjnym Norwegii po 1 stycznia 2020.
Dawne okręgi.
Lista okręgów zniesionych w wyniku zmian w podziale administracyjnym Norwegii po 1918.

</doc>
<doc id="209043" url="https://pl.wikipedia.org/wiki?curid=209043" title="Spektrum elektromagnetyczne">
Spektrum elektromagnetyczne



</doc>
<doc id="209044" url="https://pl.wikipedia.org/wiki?curid=209044" title="Artur Reyski">
Artur Reyski



</doc>
<doc id="209046" url="https://pl.wikipedia.org/wiki?curid=209046" title="Wydawca gier wideo">
Wydawca gier wideo



</doc>
<doc id="209048" url="https://pl.wikipedia.org/wiki?curid=209048" title="Producent gier wideo">
Producent gier wideo



</doc>
<doc id="209049" url="https://pl.wikipedia.org/wiki?curid=209049" title="Jedina i Jedina">
Jedina i Jedina



</doc>
<doc id="209050" url="https://pl.wikipedia.org/wiki?curid=209050" title="Corpus Christi (miasto)">
Corpus Christi (miasto)

Corpus Christi – miasto w południowej części Stanów Zjednoczonych, w stanie Teksas, w hrabstwie Nueces, nad Zatoką Meksykańską. Siedziba władz hrabstwa. Według spisu z 2020 roku liczy 317,9 tys. mieszkańców. Nazwa znaczy po łacinie "Ciało Chrystusa".
W mieście znajdują się:
Miasto zajmuje północną część najdłuższej wyspy barierowej świata Padre oraz część wyspy "Mustang" gdzie można spotkać żółwia zatokowego. Wyspy mają ogólnodostępne plaże.
Gospodarka.
W mieście rozwinął się przemysł rafineryjny, chemiczny, szklarski, spożywczy oraz hutniczy.
Demografia.
Według danych z 2019 roku 89,6% mieszkańców stanowiła ludność biała (29,3% nie licząc Latynosów), 4,2% to Afroamerykanie, 2,3% to Azjaci, 1,7% miało rasę mieszaną i 0,2% to rdzenna ludność Ameryki. Latynosi stanowili 63,4% ludności miasta.
Większość populacji miasta stanowią osoby pochodzenia meksykańskiego (59,5%). Do innych większych grup należą osoby pochodzenia niemieckiego (22,5 tys.), irlandzkiego (15 tys.), angielskiego (11 tys.) i „amerykańskiego” (8,6 tys.). Liczbę osób pochodzenia polskiego oszacowano na 3835 osób.
Religia.
W 2010 roku do największych grup religijnych obszaru metropolitalnego Corpus Christi należały:

</doc>
<doc id="209051" url="https://pl.wikipedia.org/wiki?curid=209051" title="Vest-Agder">
Vest-Agder

Vest-Agder („zachodni Agder”) – dawny okręg, jednostka podziału administracyjnego Norwegii. Przestał istnieć 1 stycznia 2020, gdy na podstawie reformy z 2017 został włączony, wraz z okręgiem Aust-Agder, do nowo utworzonego okręgu Agder. 
Położony był na południu kraju; graniczył z norweskimi okręgami Aust-Agder oraz Rogaland. Zajmował powierzchnię 7276 km², która zamieszkiwana była przez 187 589 osób (2019). Ośrodkiem administracyjnym okręgu było miasto Kristiansand.
Okręg Vest-Agder odpowiadał istniejącemu do 1918 roku powiatowi Lister og Mandals. Razem z Aust-Agder tworzył region Sørlandet, dawniej Agder.
Gminy.
Okręg podzielony był na 15 gmin.

</doc>
<doc id="209052" url="https://pl.wikipedia.org/wiki?curid=209052" title="Ksawery Piwocki">
Ksawery Piwocki

Franciszek Ksawery Piwocki (ur. 19 listopada 1901 we Lwowie, zm. 14 grudnia 1974 w Warszawie) – polski historyk sztuki, etnolog, profesor Akademii Sztuk Pięknych w Warszawie, dyrektor Państwowego Muzeum Etnograficznego.
Życiorys.
Studiował na Uniwersytecie Lwowskim, początkowo architekturę (1921-1923), następnie historię sztuki (1923-1926). Wśród jego wykładowców byli m.in. Szczęsny Dettloff, Jan Bołoz Antoniewicz, Mieczysław Gębarowicz i Władysław Podlacha, pod kierunkiem którego przygotował w 1931 rozprawę doktorską, poświęconą polskiemu drzeworytowi ludowemu. Pracował jako asystent w Muzeum Lubomirskich we Lwowie, w latach 1930-1935 był naczelnym konserwatorem zabytków okręgu lubelskiego, następnie wileńskiego. W 1938 został dyrektorem Muzeum Przemysłu Artystycznego we Lwowie. Po zajęciu Lwowa przez Niemców pracował jako bibliotekarz. Należał do Armii Krajowej, później był żołnierzem I Armii Wojska Polskiego, dochodząc do stopnia porucznika.
Po wojnie w wyniku przymusowych wysiedleń ludności polskiej ze Lwowa osiadł w Warszawie. Podjął pracę na Akademii Sztuk Pięknych jako profesor i kierownik Katedry Nauk Historycznych, a w latach 1946-1957 i 1968-1971 pełnił funkcję prorektora. Wykładał także historię sztuki na Uniwersytecie Poznańskim (1953-1961) oraz na Uniwersytecie Warszawskim. Był członkiem wielu organizacji naukowych zajmujących się historią sztuki (także międzynarodowych), przewodniczył Komitetowi Nauk o Sztuce PAN, zasiadał w Radzie Naukowej Instytutu Sztuki PAN; przez wiele lat pełnił funkcję prezesa Stowarzyszenia Historyków Sztuki. Uhonorowany Nagrodą Herdera. W 1947 odznaczony Krzyżem Oficerskim Orderu Odrodzenia Polski.
Był autorem ponad 200 prac naukowych, w tym kilkunastu książek. Ogłaszał prace na łamach nie tylko czasopism specjalistycznych, ale także m.in. "Miesięcznika Literackiego", "Poezji", "Współczesności", "Estetyki". W sierpniu 1945 roku na Ogólnopolskiej Konferencji Historyków Sztuki w Krakowie wypowiedział się na temat odbudowy Warszawy :„Niedopuszczalne są żadne restauracje, oczyszczanie z naleciałości, żadne próby przywrócenia »dawnego« wyglądu. Ruinę należy podtrzymywać jako ruinę, fragmenty pozostawić fragmentami”.
Pochowany na cmentarzu Powązki Wojskowe w Warszawie (kwatera A35-4-7).

</doc>
<doc id="209061" url="https://pl.wikipedia.org/wiki?curid=209061" title="Take Two Interactive">
Take Two Interactive



</doc>
<doc id="209064" url="https://pl.wikipedia.org/wiki?curid=209064" title="Gerhard Klopfer">
Gerhard Klopfer

Gerhard Klopfer (ur. 18 lutego 1905 w Pisarzowicach koło Lubania, zm. 29 stycznia 1987 w Ulm), kierownik Wydziału Prawa Państwowego w Kancelarii Partyjnej NSDAP, doktor nauk prawnych.
W 1923 ochotniczo wstąpił do wojska. W 1927 otrzymał tytuł doktora nauk prawniczych, a od 1931 był sędzią sądu rejonowego w Düsseldorfie. W kwietniu 1933 wstąpił do NSDAP i SA. W tym samym roku został referentem w Pruskim Ministerstwie Rolnictwa, a rok później zaczął pracować w Gestapo. W kwietniu 1935 rozpoczął karierę w sztabie "zastępcy Führera" Rudolfa Heßa. W SS od 1935. 
Bardzo szybko piął się w górę. W 1935 został szefem głównego biura w sztabie Hessa, rok później wyższym radcą stanu. W 1938 jako radca ministerialny zajmował się wywłaszczaniem żydowskich przedsiębiorstw. W 1939 otrzymał awans do stopnia SS-Standartenführera i został kierownikiem Wydziału Prawa Państwowego w ówczesnej Kancelarii Partyjnej NSDAP pod zwierzchnictwem Martina Bormanna. 
Był odpowiedzialny m.in. za problemy rasowe i narodowościowe, politykę gospodarczą, współpracę z Głównym Urzędem Bezpieczeństwa Rzeszy (RSHA) i zasadnicze kwestie polityki okupacyjnej. Opowiadał się za coraz większym ograniczaniem praw tzw. "Żydów mieszanych" i "małżeństw mieszanych". 20 stycznia 1942 uczestniczył w konferencji w Wannsee, gdzie reprezentował Martina Bormanna. 
W 1944 otrzymał awans do stopnia SS-Gruppenführera. W kwietniu 1945 uciekł z Berlina. Złapany i internowany. Po zwolnieniu z aresztu w 1949 Główna Izba Orzecznicza w Norymberdze uznała go za "mniej obciążonego". Od 1952 był doradcą podatkowym. Cztery lata później przeprowadził się do Ulm, gdzie pracował jako adwokat. Zmarł w 1987 jako ostatni żyjący uczestnik konferencji w Wannsee.

</doc>
<doc id="209082" url="https://pl.wikipedia.org/wiki?curid=209082" title="Lotus Domino Server">
Lotus Domino Server

Lotus Domino Server – oprogramowanie do pracy grupowej.
Twórcami systemu są: Ray Ozzie, Tim Halvorsen i Len Kawell członkowie grupy PLATO Notes z University of Illinois (USA). 
Koncepcja i architektura systemu zrodziła się w roku 1973. Jednak pierwsza rynkowa wersja 1.0 pojawiła się roku 1989 dla OS/2 lub DOS 3.1, 4.0. 
W lipcu 1995 roku firma Lotus Development Corporation została zakupiona przez IBM.
Lotus Domino to platforma, łączy wymianę informacji ze środowiskiem aplikacji sieciowych (WWW). Lotus Domino Server obsługuje zestaw protokołów internetowych, umożliwia komunikację systemu wymiany informacji Domino z różnymi rodzajami klientów – Notes, IMAP, POP3 oraz przeglądarkami, włączając obsługę LDAPv3, S/MIME, lokalnego przekazywania (trasowanie) SMTP, lokalnego adresowania IP oraz zintegrowanych certyfikatów X.509. M.in. oznacza to, że użytkownik pracując w firmie na kliencie pocztowym Lotus Notes może bez problemu wysłać/odebrać wiadomość lub załącznik od osoby znajdującej się w innej firmie i korzystającej z innego oprogramowania pocztowego (np. The Bat!, Outlook Express itp.). Sam serwer daje możliwość np. szczegółowego śledzenia przesyłanych wiadomości, raportowania i monitorowania, ustawiania limitu na przesyłane przez użytkowników wiadomości (ograniczenia wielkości wiadomości). Serwer Domino R6 wspomaga także microsoftowy IIS (Internet Information Server), umożliwia udostępnianie usług aplikacji Domino użytkownikom z obecnymi serwisami MS IIS. Domino Server może współpracować z takimi systemami jak: DB2, Oracle, Sybase, SQL, SAP. Aplikacja Domino Server udostępnia administratorom możliwość wykonywania uaktualnienia programów cc:Mail/Organizer, MS Mail, MS Exchange, Novell GroupWise i Netscape Mail. Administrator ma możliwość importowania kont użytkowników z katalogów Windows NT oraz innych pracujących w standardzie LDAP. Pliki w środowisku Domino, odpowiadające za naszą pocztę mailową, książkę z adresami, telefonami i innymi informacjami, mają rozszerzenie nsf (np. jkowalski.nsf - plik ze skrzynką mailową, names.nsf - plik z adresami do korespondencji, telefonami itd.). Istnieje możliwość zbudowania klastra na dwu różnych systemach operacjnych.
Serwer Domino R6 (premiera w 2002 roku) jest dostępny na następujące platformy systemowe:
Od sierpnia 2005 dostępna wersja 7.x zintegrowana z innymi produktami IBM takimi jak WebSphere Portal, DB2, systemem IBM Workplace.
We wrześniu 2007 IBM wprowadził na rynek wersję 8, która posiada rozszerzoną funkcjonalność. Na uwagę zasługuje np. obsługa urządzeń mobilnych z funkcją push mail.
Domino Serwer v8 jest systemem wieloplatformowym można go używać na:
Serwer IBM Domino R9
w 2013 roku IBM zmienił strategię Lotus Notes/Domino w wersji 9 oprogramowanie stało się dostępne jako IBM Collaboration Solutions słowo Lotus zastąpiła nazwa IBM domino 9.0 social edition

</doc>
<doc id="209085" url="https://pl.wikipedia.org/wiki?curid=209085" title="Karlino (gmina)">
Karlino (gmina)

Karlino – gmina miejsko-wiejska w Polsce położona w północnej części województwa zachodniopomorskiego, w powiecie białogardzkim. Siedzibą gminy jest miasto Karlino.
Według danych z 31 grudnia 2016 r. gmina miała 9255 mieszkańców. Natomiast według danych z 31 grudnia 2017 roku gminę zamieszkiwało 9182 osób.
Miejsce w województwie (na 114 gmin):
powierzchnia 75., ludność 41.
Położenie.
Gmina znajduje się w północnej części województwa zachodniopomorskiego, w północno-zachodniej części powiatu białogardzkiego.
Gmina leży na Równinie Białogardzkiej. Przez miasto i gminę przepływają rzeki Parsęta i wpadająca do niej Radew, obie są dostępne dla kajaków i obecne w herbie gminy. Tereny leśne zajmują 15% powierzchni gminy, a użytki rolne 78%.
Według danych z 1 stycznia 2014 r. powierzchnia gminy wynosiła 141,03 km². Gmina stanowi 16,7% powierzchni powiatu.
Sąsiednie gminy:
Do 31 grudnia 1998 r. gmina wchodziła w skład województwa koszalińskiego.
Demografia.
Według danych z 31 grudnia 2016 r. gmina miała 9255 mieszkańców. Gminę zamieszkuje 19,2% ludności powiatu. Gęstość zaludnienia wynosi 65,6 na 1 km².
Gospodarka.
Na terenie gminy ustanowiono podstrefę Karlino – Kostrzyńsko-Słubickiej Specjalnej Strefy Ekonomicznej, która obejmuje 4 kompleksy o łącznej powierzchni 56,26 ha. Są one położone w granicach miasta przy północnej części Karlina i osady Brzeźno oraz 1 kompleks za osadą Krzywopłoty.
W 2012 r. na terenie gminy ustanowiono podstrefa Karlinko – Słupskiej Specjalnej Strefy Ekonomicznej, obejmującą kompleks o powierzchni 180,08 ha, położony pomiędzy osadami: Karlinko a Witolub.
Przedsiębiorcy podejmujący działalność gospodarczą na terenie podstrefy mogą skorzystać ze zwolnienia z części podatku dochodowego CIT lub części dwuletnich kosztów pracy.
Komunikacja.
Transport drogowy.
Przez gminę Karlino prowadzi droga wojewódzka nr 112 łącząca miasto przez Biesiekierz (16 km) do Koszalina (28 km) i do Rymania (27 km) oraz droga wojewódzka nr 163 do Białogardu (8 km) i przez Dygowo (18 km) do Kołobrzegu (29 km).
Transport kolejowy.
Karlino uzyskało połączenie kolejowe w 1859 r. po wybudowaniu odcinka z Kołobrzegu do Białogardu, w 1878 r. przedłużoną do Szczecinka, a rok później do Poznania. Fragment linii przez Karlino został zelektryfikowany w 1988 r. Do Karlina prowadziła także kolej wąskotorowa o szerokości 1000 mm od 1915 r. po wydłużeniu odcinka Gościno- Pobłocie Wielkie przez Lubiechowo. Z Lubiechowa prowadziła także linia do Włościborza otwarta także w 1915 r. Obie linie zostały zamknięte pod koniec lat 50. i wkrótce potem rozebrane. Obecnie w gminie czynne są 2 stacje: Daszewo i Karlino
Poczta.
W gminie czynny jest jeden urząd pocztowy: Karlino (78-230).
Administracja i samorząd.
W 2016 r. wykonane wydatki budżetu gminy Karlino wynosiły 51,5 mln zł, a dochody budżetu 52,5 mln zł. Zobowiązania samorządu (dług publiczny) według stanu na koniec 2016 r. wynosiły 34,6 mln zł, co stanowiło 66% poziomu dochodów.
Gmina Karlino jest obszarem właściwości Sądu Rejonowego w Białogardzie i Sądu Okręgowego w Koszalinie. Gmina (właśc. powiat białogardzki) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Karlino wybierają 3 radnych do Rady Powiatu w Białogardzie, a radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.
Gmina Karlino utworzyła 15 jednostek pomocniczych – sołectw.
Sołectwa:
Miejscowości.
Gmina Karlino posiada 15 sołectw - najmniej w powiecie.
Współpraca międzynarodowa.
Partnerzy Urzędu Miasta i Gminy to:

</doc>
<doc id="209087" url="https://pl.wikipedia.org/wiki?curid=209087" title="Lotus Domino Designer">
Lotus Domino Designer

Lotus Domino Designer – środowisko programistyczne do tworzenia aplikacji biznesowych działających na serwerze Lotus Domino. Oferuje obsługę stron WWW, projektowanie, daje możliwość dostępu do relacyjnych baz danych, tworzenia skryptów dla klienta lub po stronie serwera. Domino Designer oferuje takie usługi jak: edytor HTML-a w technologii WYSIWYG, page designer, narzędzia do tworzenia wyglądu i projektowania nawigacji dla serwisu WWW. Aplikacje można "oprogramować" w wykonywalne skrypty tworzone w języku Java, Lotus Script, lub za pomocą tzw. formuł (formula language). Za ich pomocą można tworzyć tzw. "agentów" którzy mogą cyklicznie wykonywać ustalone zadania (np. w niedzielę sprawdzana jest zgodność zawartości 2 baz na serwerze, w przypadku wykrycia jakichkolwiek błędów agent może np. wysłać powiadomienie e-mail do administratora itp). Lotus Domino Designer umożliwia obsługę DECS-a – Domino Enterprise Connection Services; projektant aplikacji ma możliwość bezpośredniego podłączenia do danych przedsiębiorstwa, które są obsługiwane przez jeden z systemów DB2, Oracle Database, Sybase, ODBC, SQL, SAP. Designer R5 jest zgodny ze standardami sieciowymi takimi jak Java, JavaScript, HTML, CORBA oraz OLE. Aplikacje zbudowane za pomocą Domino Designera działają w środowisku Lotus Notes, bądź poprzez przeglądarkę internetową (np. Internet Explorer, Netscape Navigator, Firefox).

</doc>
<doc id="209088" url="https://pl.wikipedia.org/wiki?curid=209088" title="León Viejo">
León Viejo

León Viejo - ruiny hiszpańskiej osady, założonej w XVI wieku na brzegu jeziora Managua w Nikaragui. Położone są na terenie dzisiejszego departamentu León, około 10 km na północ od miasta La Paz Centro. Współrzędne geograficzne: .
Osada została zniszczona podczas wybuchu pobliskiego wulkanu Momotombo w 1610. Miasto León zostało odbudowane w innym miejscu około 30 km dalej na zachód. Ruiny León Viejo stanowią za to dzisiaj interesujące świadectwo, tego jak wyglądały struktury ekonomiczne i społeczne hiszpańskiego imperium kolonialnego w XVI wieku. Dla naukowców cenna jest również możliwość zbadania jak hiszpańscy kolonizatorzy dostosowali europejską architekturę do warunków jakie istniały w nowo odkrytych rejony Nowego Świata. W León Viejo nadal prowadzone są badania archeologiczne.
W 2000 ruiny León Viejo zostały wpisane na listę światowego dziedzictwa UNESCO. Jest to jeden z dwóch obiektów (obok wpisanej w 2011 katedry w León z Nikaragui wpisanych na tę listę.

</doc>
<doc id="209089" url="https://pl.wikipedia.org/wiki?curid=209089" title="Lotus Sametime">
Lotus Sametime

Lotus Sametime – system (serwer oraz klient) do komunikacji on-line (czat lub komunikator internetowy), głosowej (VoIP) oraz video. Możliwość integracji z innymi aplikacjami. Klientem dla Sametime jest Sametime Connect lub Lotus Notes.
Oprogramowanie daje możliwość komunikacji z innymi użytkownikami w naszej sieci, możliwa jest rozmowa tekstowa w czasie rzeczywistym. Od wersji 7.5 możliwe jest także przekazywanie głosu lub utworzenie video-konferencji z innymi użytkownikami. Sametime informuje użytkowników, kiedy inni współpracownicy znajdują się aktualnie on-line w sieci i umożliwia w ten sposób bezpośrednią rozmowę z nimi. Podstawowe zastosowania Sametime to: spotkania grupowe, wspólna komunikacja oraz realizacja wspólnych projektów zespołowych wewnątrz przedsiębiorstwa.
W wersji zintegrowanej z Lotus Notes program jest znany jako Lotus Instant Messaging.

</doc>
<doc id="209090" url="https://pl.wikipedia.org/wiki?curid=209090" title="Port (Gdynia)">
Port (Gdynia)

Port stanowił kiedyś odrębną dzielnicę Gdyni. W grudniu 1998 roku, ze względu na znikomą liczbę mieszkańców, Rada Miasta Gdyni włączyła te tereny do dzielnicy Śródmieście, do której administracyjnie nadal należą.

</doc>
<doc id="209091" url="https://pl.wikipedia.org/wiki?curid=209091" title="Lotus Domino WorkFlow">
Lotus Domino WorkFlow

Lotus Domino WorkFlow – system zarządzania procesami. System Domino Workflow jest wyposażony w wizualne modele przepływów procesów, jakie mają miejsce w firmie. Praca odbywa się w trybie graficznym. Do realizacji systemów workflow używa się następujących komponentów wchodzących w skład Domino Workflow:
Do poprawnego działania dowolnego procesu workflow niezbędne są następujące bazy danych:
Interfejs systemu Domino Workflow został oparty na języku Java. Pozwala to między innymi na tworzenie stron w standardzie JSP (Java Server Pages), tworzenie serwletów i używanie ich w aplikacjach workflow dostępnych przez przeglądarkę internetową.

</doc>
<doc id="209092" url="https://pl.wikipedia.org/wiki?curid=209092" title="Lotus QuickPlace">
Lotus QuickPlace

Lotus QuickPlace – sieciowe oprogramowanie do pracy grupowej. Daje możliwość stworzenia środowiska pracy grupowej w danej firmie.
Sama aplikacja daje dostęp do wspólnego kalendarza zawierającego informacje na temat np. spotkań, nowych zadań itp. Istnieje możliwość rozsyłania codziennych biuletynów do użytkowników. Pakiet Quick Place współpracuje z pakietem MS Office. Opracowane dokumenty np. w Excelu można zaimportować jako dostosowane formularze, tak żeby reszta zespołu miała do nich dostęp.

</doc>
<doc id="209093" url="https://pl.wikipedia.org/wiki?curid=209093" title="Piotr Marciniak">
Piotr Marciniak



</doc>
<doc id="209095" url="https://pl.wikipedia.org/wiki?curid=209095" title="Witalij Siewastjanow">
Witalij Siewastjanow

Witalij Iwanowicz Siewastjanow, ros. Виталий Иванович Севастьянов (ur. 8 lipca 1935 w Krasnouralsku w obwodzie swierdłowskim, zm. 5 kwietnia 2010 w Moskwie) – kosmonauta radziecki, dwukrotny Bohater Związku Radzieckiego, Lotnik Kosmonauta ZSRR. Uczestniczył w dwóch lotach kosmicznych.
Życiorys.
W dniach 1–19 czerwca 1970 roku razem z Andrijanem Nikołajewem brał udział w locie statku kosmicznego Sojuz 9. Kosmonauci znajdowali się na orbicie przez blisko 18 dni. Był to wówczas rekordowy, jeśli chodzi o czas trwania, lot załogowy. Po powrocie na Ziemię obaj członkowie załogi mieli duże problemy z adaptacją do warunków ciążenia ziemskiego.
Od 24 maja do 26 lipca 1977 roku był razem z Piotrem Klimukiem członkiem załogi Sojuza 18. Kosmonauci po połączeniu swojego statku z załogową stacją kosmiczną Salut 4 spędzili na jej pokładzie blisko 62 dni, prowadząc liczne badania i eksperymenty.
W sumie podczas obu misji Witalij Siewastjanow spędził w kosmosie 80 dni 16 godzin 19 minut i 3 sekundy.
Z zamiłowania był szachistą. W 1985 roku otrzymał tytuł sędziego klasy międzynarodowej. W latach 1977–1986 i 1988–1989 pełnił funkcję prezesa Federacji Szachowej Związku Radzieckiego. W czasie pierwszego lotu kosmicznego w 1970 roku rozegrał pierwszą w historii szachów partię „Kosmos”–„Ziemia”.

</doc>
<doc id="209096" url="https://pl.wikipedia.org/wiki?curid=209096" title="Lotus Domino.Doc">
Lotus Domino.Doc

Lotus Domino.Doc - system służący do zarządzania dokumentami w przedsiębiorstwach. Aplikacja pozwala zespołom złożonym z pracowników różnych działów pracować z dokumentami na rozproszonych serwerach w tym samym czasie. Wszyscy uczestnicy zespołu mają dostęp do tych samych dokumentów. System Domino.Doc może zostać zintegrowany z Lotus Sametime oraz Internet Explorer.

</doc>
<doc id="209097" url="https://pl.wikipedia.org/wiki?curid=209097" title="Lotus LearningSpace">
Lotus LearningSpace

Lotus LearningSpace - to platforma do tzw. e-nauczania (e-learning) zapewniająca sieciowe środowisko przystosowane do pracy w trzech trybach nauczania: indywidualnym, asynchronicznej pracy grupowej i tzw. "klasy wirtualnej". Lotus LearningSpace daje możliwość: prowadzenia szkoleń w różnych trybach, utworzenia struktury szkoleń w firmie z własnymi mechanizmami analizy i zarządzania. Lotus LearningSpace zapewnia także wsparcie dla osób które zajmują się planowaniem programów nauczania, instruktorów czy administratorów.
Platforma LearningSpace dostępna jest w dwóch wersjach:

</doc>
<doc id="209099" url="https://pl.wikipedia.org/wiki?curid=209099" title="Kobalamina">
Kobalamina



</doc>
<doc id="209100" url="https://pl.wikipedia.org/wiki?curid=209100" title="Alfred Rosenberg">
Alfred Rosenberg

Alfred Rosenberg (ur. 12 stycznia 1893 w Rewlu, zm. 16 października 1946 w Norymberdze) – zbrodniarz nazistowski, jeden z najbardziej wpływowych nazistów, twórca najważniejszych teorii rasistowskich narodowego socjalizmu oraz minister Rzeszy do spraw okupowanych terytoriów wschodnich. Był członkiem tajnego Towarzystwa Thule. Jest uważany za twórcę takich założeń ideologicznych NSDAP, jak skrajny antysemityzm, przekonanie o wyższości rasy aryjskiej, teoria Lebensraumu (przestrzeni życiowej dla narodu niemieckiego na obszarach wschodnich) czy dążenie do obalenia traktatu wersalskiego.
Pierwszą żoną Rosenberga była rodowita Estonka Hilda Leesmann, a drugą Niemka Hedwig Kramer z którą miał dwoje dzieci: syna zmarłego w dzieciństwie i córkę Irene ur. w 1930.
Życiorys.
Wczesna kariera.
Rosenberg urodził się w Rewlu (obecnie Tallinn w Estonii) w rodzinie Niemców bałtyckich wyznania kalwińskiego; jego ojciec był kupcem. Zgodnie z najnowszymi badaniami Rosenberg był pochodzenia niemiecko-estońsko-łotewsko-francuskiego. Studiował architekturę w Rydze (Łotwa) (ukończoną w 1917) i inżynierię w Moskwie. Podczas rewolucji październikowej stanął po stronie kontrrewolucjonistów, a po ich klęsce wyemigrował w 1918 do Niemiec. W styczniu 1919 dołączył do Niemieckiej Partii Robotników (Adolf Hitler stał się jej członkiem dopiero w październiku 1919), która następnie przekształciła się w NSDAP. W 1921 został redaktorem najważniejszej nazistowskiej gazety "Völkischer Beobachter". Po nieudanym puczu monachijskim w 1923 Hitler wyznaczył Rosenberga na tymczasowego przywódcę NSDAP. Tę funkcję sprawował on do momentu zwolnienia Hitlera z więzienia. Hitler nie bez powodu wyznaczył na to stanowisko Rosenberga. Wiedział bowiem, że jest to człowiek o słabym charakterze, pozbawiony ambicji. Dzięki temu uniknął sytuacji, iż tymczasowy lider partii stałby się dla niego groźnym konkurentem. W 1929 roku założył szowinistyczną organizację – „Kampfbund fur Deutsche Kultur” ("Związek Walki o Niemiecką Kulturę").
W 1930 Rosenberg został wybrany jako poseł do Reichstagu. W tym samym roku opublikował "Mit dwudziestego wieku" (niem. "Der Mythus des 20. Jahrhunderts"). Książka ta była przez współczesnych uważana za drugą co do znaczenia książkę dla ideologii narodowego socjalizmu (po "Mein Kampf"). Do 1944 roku sprzedano 1 mln egzemplarzy. Był także wydawcą teoretycznego organu NSDAP „Nationalsozialistische Monatshefte”. W 1933 został mianowany szefem Wydziału Zagranicznego NSDAP, lecz jego pozycja w partii stopniowo słabła. Od 1934 roku był odpowiedzialny za szkolenie ideologiczne członków NSDAP.
Teorie rasistowskie.
Rosenberg był głównym nazistowskim twórcą teorii rasistowskich (przedstawione zostały one zwłaszcza w "Micie dwudziestego wieku"). "Mit..." jest studium historiograficznym – interpretacją i prognozą dziejów ludzkości z nazistowskiego punktu widzenia. Rewolucja narodowosocjalistyczna jest postrzegana jako ostateczny cel ludzkości, swoisty „koniec historii”. Dla Rosenberga punktem wyjścia w interpretacji historii jest odwieczna walka ludów aryjskich i semickich; jedynie ludy nordyckie są w stanie wytworzyć kulturę. Rosenberg starał się wykazać związki współczesnych Niemców z dawnymi cywilizacjami. Jego wywody mają charakter spekulatywny, mimo iż próbował nadać im charakter dobrze udokumentowanego studium historycznego. Za pierwszych historycznie potwierdzonych przodków ludów nordyckich uważał mieszkańców starożytnych Indii i Persów; antyczną Grecję klasyfikował jako „nordycką Helladę”, a Rzym okresu klasycznego określał mianem „nordycko-republikańskiego Lacjum”; uważał, że naród niemiecki jest dziedzicem tych tradycji. Dokonał podziału ludzi w postaci rasistowskiej drabiny, mającej na celu uzasadnienie polityki hitlerowskiej. Opierał się przy tym na pracach Arthura Gobineau, Houstona Stewarta Chamberlaina, Madisona Granta oraz na teoriach samego Hitlera. Na najniższym szczeblu tej drabiny Rosenberg umieścił Osoby czarnoskóre, Żydów i inne ludy semickie. Wyżej znaleźli się Słowianie (zaliczani już do Aryjczyków). Jako „rasę panów” Rosenberg określił rasę nordycką, określanej także mianem aryjskiej. Byli to według niego: Niemcy, Skandynawowie (łącznie z Finami i Estończykami), Bałtowie (Litwini i Łotysze) oraz ludy zamieszkujące Wyspy Brytyjskie. Niemcy mieli być na samym szczycie („rasa nadludzi”).
Ludy nordyckie traktował jako jednolitą rasę aryjsko-nordycką, która przez całą historię zmaga się z inną rasą – semicką (żydowską); przejawem takiej walki jest m.in. bolszewizm, który – jak zaznaczył Rosenberg w "Micie..." – „oznacza bunt elementów mongoidalnych przeciwko nordyckim formom kultury (...), jest nienawiścią nomadów przeciwko zakorzenieniu osobowości, oznacza próbę całkowitego odrzucenia Europy”. Zdaniem Rosenberga pojęcie rasy nie da się sprowadzić wyłącznie do cech biologicznych (rasizm); istotną rolę odgrywa element duchowy danych ludów; każda rasa posiada indywidualny „duch rasowy” ("Rassenseele"); jako rodzaj ducha zbiorowości jest on właściwym nosicielem cech rasowych we wszystkich formach i przejawach życia; w rezultacie rasa jest, jak stwierdza Rosenberg, „zewnętrznym przejawem ducha”; tak silnej determinancie musi podporządkować się charakter jednostki: indywidualizm musi ustąpić przed siłą „ducha rasowego”; odzwierciedleniem tego ducha jest dorobek cywilizacyjny danej rasy – kultura, sztuka, technika, a także system państwowy, prawny i polityczny; dlatego też każda rasa wytworzyła osobną, tylko dla niej właściwą kulturę; wybitne jednostki w obrębie danej rasy nie są genialnymi indywidualnościami – w ich działalności „duch rasowy” uwidacznia się tylko wyraźniej niż u innych przedstawicieli danej społeczności; wybitnymi nosicielami „ducha rasowego” są dla Rosenberga wybitni twórcy i myśliciele niemieccy, m.in. Immanuel Kant i Richard Wagner. Taki punkt widzenia – nacisk na duchowość jako czynnik determinujący rasę – konkurował z „materializmem rasy” ("Rassematerialismus"), stawiającym na pierwszym miejscu wyznaczniki antropologiczne i biologiczne.
W myśl teorii Rosenberga istotą „ducha rasowego” jest wola, rozumiana jako ukształtowana siła, która może narzucić naturze i całym ludom określoną formę organizacji; wola jest podstawową i wystarczającą siłą sprawczą; jak stwierdza Rosenberg w "Micie...", „na wszystkie wątpliwości i pytania nowy człowiek nadchodzącej Trzeciej Rzeszy ma tylko jedną odpowiedź: "Chcę"; wola jest celem samym w sobie i najwyższym odniesieniem etyki narodowosocjalistycznej; nie do zaakceptowania jest moralność nadrzędna wobec niej”; zdaniem Rosenberga wyrazem woli, a zarazem i „ducha rasowego” jest sztuka poszczególnych ludów i przyjęta estetyka. Na poparcie swoich poglądów Rosenberg powoływał się na szereg niemieckich filozofów, m.in. Artura Schoppenhauera, którego pracę "Świat jako wola i przedstawienie" ("Die Welt als Wille und Vorstellung", 1819) interpretował w taki sposób, by stała się koronnym dowodem słuszności jego wywodów.
Jako jeden z najważniejszych impulsów, które pozwoliły mu sformułować własny punkt widzenia na dzieje świata, Rosenberg wymieniał pracę Niemca angielskiego pochodzenia H.S. Chamberlaina "Die Grundlangen des 19. Jahrhunderts" (1899); stąd zaczerpnął podstawy teorii na temat kwestii żydowskiej i na niej oparł szereg wcześniejszych antysemickich publikacji. Rosenberg działał na rzecz rozpowszechnienia w Niemczech "Protokołów mędrców Syjonu". W "Micie XX wieku" Żydzi są przeciwieństwem ducha rasy aryjskiej; Aryjczycy jako „dzieci boże” przeciwstawieni są Żydom – rasie o „satanicznym” duchu i światopoglądzie; Żyd to „uosobienie diabła”, „przeciwnik całej ludzkości”. Tak jak wielu nazistów, Rosenberg twierdził, że Chrystus nie był Żydem, ale wcieleniem nordyckiego „ducha rasowego”, prawdziwym zaprzeczeniem żydostwa.
Teorie Rosenberga zmieniały się z czasem (hitlerowcy propagandowo dopasowywali często swoją ideologię np. do aktualnej sytuacji politycznej, m.in. Japończycy jako sojusznicy III Rzeszy określeni zostali jako „honorowi Aryjczycy”), jednak zawsze ich podstawą była supremacja rasy białej (ze szczególnym uwzględnieniem Niemców), bardzo silny nacjonalizm niemiecki i skrajny antysemityzm. Oprócz tego na poglądy Rosenberga, w dużej mierze przejęte przez NSDAP, składały się także: teoria Lebensraumu (przestrzeni życiowej dla Niemców obejmującej obszary wschodnie, czyli m.in. Polskę, Czechy i ZSRR), całkowite odrzucenie traktatu wersalskiego, sprzeciw wobec sztuki modernistycznej, którą Rosenberg uznawał za sztukę zdegenerowaną.
Grabież dzieł sztuki.
Po wybuchu II wojny światowej Rosenberg został przywrócony do łask i w 1940 stanął na czele tzw. "Hohe Schule" (było to Narodowosocjalistyczne Centrum Badań Ideologicznych i Oświatowych). Utworzył następnie „Specjalny Sztab Operacyjny do spraw Muzyki” (tzw. "Sonderstab Musik"), który zajmował się zbieraniem najwyższej jakości instrumentów i partytur na użytek uniwersytetu. Uczelnia miała zostać zbudowana w Linzu w Austrii. W praktyce polegało to na grabieży własności obywateli krajów okupowanych przez Niemcy. Inny sztab operacyjny, nazwany od jego nazwiska "Einsatzstab Rosenberg", zajmował się rabunkiem dzieł sztuki. Do 1941 zrabował on 21 903 dzieła, w tym słynne obrazy i zabytki muzealne. W grudniu 1941 Rosenberg kierował tzw. „akcją meblową” ("Aktion M"), podczas której ograbiono z mebli prawie 70 tysięcy żydowskich domów w zachodniej Europie.
Minister Rzeszy.
Po agresji III Rzeszy na ZSRR w czerwcu 1941 Rosenberg, został powołany przez Hitlera na stanowisko Ministra Rzeszy do spraw okupowanych Terytoriów Wschodnich ("Reichministerium für die Besetzten Ostgebiete" albo "Ostministerium"). Jego najbliższymi współpracownikami w ministerstwie zostali Alfred Meyer i Georg Leibbrandt. Celem Rosenberga było utworzenie na nowo podbitych terytoriach specjalnych jednostek administracyjnych tzw. komisariatów Rzeszy ("Reichskommissariats"). Miały to być komisariaty:
Miało to na celu wzmożenie antyrosyjskich nacjonalizmów, zyskanie sojuszników, a następnie wykorzystanie ich przy powojennej budowie nowego porządku we wschodniej Europie po zwycięstwie Rzeszy. Komisariaty miały także stworzyć swoistą barierę przeciw rozprzestrzenianiu się bolszewizmu i komunizmu. Udało się utworzyć jedynie komisariaty "Ostland" (zarządzał nim Hinrich Lohse) i "Ukraina" (na czele z Erichem Kochem). W trakcie działań wojennych dochodziło do sporów między Rosenbergiem a Lohsem, Kochem i administracją kierowaną przez SS dotyczących traktowania ludności słowiańskiej na okupowanych ziemiach ZSRR. Rosenberg uważał, iż Słowianie należeli do rasy aryjskiej (choć byli znacznie „niższej wartości” niż Niemcy) i nie przewidywał ich likwidacji. Szefowie Komisariatów i SS natomiast prowadziło wobec ludności ZSRR politykę ludobójczą. W najbardziej skrajnych przypadkach Rosenberg próbował interweniować u Hitlera i Himmlera, ale nie przynosiło to skutku. Nie znaczy to jednak, iż nie ponosi on odpowiedzialności za zbrodnie popełnione na terytoriach wschodnich. Rosenberg nie miał żadnych zastrzeżeń wobec masowej eksterminacji radzieckich Żydów (przez tzw. "Einsatzgruppen"), a Meyer i Leibbrandt byli jego osobistymi wysłannikami na konferencję w Wannsee (administracja Rosenberga brała aktywny i gorliwy udział w akcji zagłady Żydów w ZSRR). Wiedział on o brutalnym i nieludzkim traktowaniu ludności cywilnej. Wykazywał także wielką energię w plądrowaniu obszarów okupowanych, stwierdzając iż potrzeby narodu niemieckiego są ważniejsze i godząc się przy tym na pozbawienie żywności wielkiej liczby ludzi.
Wreszcie nadzorował deportacje robotników przymusowych do Rzeszy, wiedząc o brutalnych metodach ich rekrutacji i strasznych warunkach w jakich ich transportowano.
Proces i egzekucja.
Rosenberg został schwytany przez aliantów po zakończeniu wojny. Wraz z innymi głównymi zbrodniarzami hitlerowskimi stanął przed Międzynarodowym Trybunałem Wojskowym w Norymberdze i został oskarżony o popełnienie zbrodni przeciw pokojowi, zbrodni wojennych i przeciw ludzkości.
Uznano go winnym wszystkich zarzutów. Za udział w planowaniu inwazji na Norwegię i ZSRR, grabież mienia oraz niszczenie majątku i kultury podbitych państw oraz, przede wszystkim, za potworne zbrodnie popełnione na ludności ZSRR, Alfred Rosenberg skazany został 1 października 1946 na karę śmierci. Wyrok wykonano przez powieszenie 16 października 1946 w norymberskim więzieniu. Rosenberg, jako jedyny ze skazanych, zapytany o to, czy chce sporządzić oświadczenie przed śmiercią, odmówił.

</doc>
<doc id="209102" url="https://pl.wikipedia.org/wiki?curid=209102" title="Mikroelement">
Mikroelement



</doc>
<doc id="209109" url="https://pl.wikipedia.org/wiki?curid=209109" title="Electronic Arts Inc.">
Electronic Arts Inc.



</doc>
<doc id="209112" url="https://pl.wikipedia.org/wiki?curid=209112" title="Mały ZHR">
Mały ZHR

Mały ZHR (formalnie Związek Harcerstwa Rzeczypospolitej) – jawna, choć formalnie nielegalna, organizacja harcerska, założona w Gdyni 11 listopada 1988 r.
Organizacja ta, po zjednoczeniu podobnych nieformalnych grup harcerskich z całej Polski w 1989 r, które to zjednoczenie zostało również nazwane Związkiem Harcerstwa Rzeczypospolitej, jest dla odróżnienia nazywane "małym ZHR".
Po pielgrzymce papieskiej w 1987 r. coraz więcej środowisk niezależnych decydowało się na jawne podejmowanie działalności opozycyjnej. Ten nurt myślenia, szczególnie po doświadczeniach Białej Służby 87, pojawił się również w gronie trójmiejskich instruktorów harcerskich związanych z Ruchem Harcerskim Rzeczypospolitej. Uznając, iż ujawnienie nielegalnej działalności harcerskiej nie pociągnie za sobą represji wobec harcerzy i ich rodzin, zdecydowali się na stworzenie niezależnej organizacji harcerskiej – jawnej, choć nielegalnej w świetle ówczesnego prawa o stowarzyszeniach, które dawało ZHP monopol na posługiwanie się symboliką harcerską.
11 listopada 1988 r. powołany został w Gdyni Związek Harcerstwa Rzeczypospolitej (ZHR). W jego skład weszły drużyny z Gdyni, Sopotu, Szczecina i Kotliny Kłodzkiej oraz liczne grono trójmiejskich instruktorów związanych wcześniej z Ruchem Harcerskim (RH). Komendantem organizacji wybrany został harcmistrz Michał Guć, jego zastępcą – hm. Piotr Wysocki, obaj z Gdyni. Pomysłodawcą nazwy był hm. Maciej Lisicki z Gdańska.
Organizacja prowadziła działalność wychowawczą, propagowała ideę niezależnego harcerstwa, wydawała przy wsparciu podziemnej „Solidarności”, niezależną gazetkę "Wtyczka", kierowaną do uczniów szkół średnich, współpracowała z innymi niezależnymi organizacjami młodzieżowymi.
12 lutego 1989 r. w Warszawie spotkali się przedstawiciele niezależnych struktur i organizacji harcerskich z całej Polski, którzy postanowili zjednoczyć się, powołując do życia ogólnopolską organizację harcerską, w skład której weszłyby wszystkie wcześniejsze inicjatywy. Uznano, iż najlepszą nazwą dla nowej organizacji będzie właśnie Związek Harcerstwa Rzeczypospolitej ("średni ZHR"). Jego powstanie oznaczało zakończenie odrębnego funkcjonowania współtworzących go organizacji, w tym powołanego w 1988 roku w Gdyni ZHR-u, który dla odróżnienia nazywany jest "małym ZHR".

</doc>
<doc id="209115" url="https://pl.wikipedia.org/wiki?curid=209115" title="Kościół Narodzenia Najświętszej Marii Panny w Ciechanowie">
Kościół Narodzenia Najświętszej Marii Panny w Ciechanowie

Kościół Narodzenia Najświętszej Marii Panny w Ciechanowie – dawny kościół farny, późnogotycki, z pierwszej ćwierci XVI w.
Historia.
Kościół wybudowany przypuszczalnie między 1511–1525 rokiem, konsekrowany w 1551 roku przez biskupa płockiego Andrzeja Noskowskiego (1547–1567). Główna świątynia parafialna Ciechanowa, miejsce sejmików szlachty mazowieckiej, podczas których często dochodziło do awantur, a nawet zabójstw. Uszkodzony w czasie wojen szwedzkich w 1657 r. oraz na początku wieku XVIII. W 1781 r. kościół częściowo wyremontowano (staraniem ks. Macieja Rydzewskiego). Na początku XIX wieku świątynia wymagała jednak ponownego remontu (uszkodzony dach), dlatego też w 1804 r. zaprzestano odprawiania w niej nabożeństw, a życie parafialne przeniosło się do pobliskiego kościoła augustianów. W 1807 r. opuszczony kościół został zajęty przez wojska Napoleona i przekształcony w piekarnię. Zniszczeniu i spaleniu uległo wówczas całe wyposażenie wnętrz. Kolejne remonty miały miejsce w latach 1821–1827 staraniem proboszcza ks. Rajmunda Bagińskiego przy wydatnej pomocy finansowej gen. Wincentego Krasińskiego. W tym też czasie, 20 października 1822 r., sakrament bierzmowania przyjął tutaj syn kolatora – późniejszy poeta Zygmunt Krasiński. Kolejne prace remontowe trwały w latach 1876–1878 i 1913–1920 (drugi remont według projektu arch. Stefana Szyllera, staraniem ówczesnego proboszcza ks. Remigiusza Jankowskiego). Ostatni większy remont świątyni miał miejsce zaraz po wojnie, w latach 1946–1954.
Architektura.
Kościół późnogotycki, orientowany, murowany z cegły, przy użyciu rusztowania jednosłupowego. Trójnawowy, pseudobazylikowy. Korpus przecina para wysokich symetrycznych kaplic, tworzących rodzaj ramion transeptu (pierwsze tego typu rozwiązanie w Polsce). Północna kaplica Męki Pańskiej pozostaje w późnogotyckiej formie, zaś południowa kaplica św Anny została przebudowana w 1840 roku w formie neogotyckiej. Jej obecna pseudogotycka forma, podobnie jak dobudowanej obok zakrystii, jest dziełem arch. Stefana Szyllera. Także S. Szyllerowi zawdzięczamy obecny kształt wnętrz kościoła – głównie sklepienia gwiaździste, zaprojektowane przez niego na początku XX wieku. Z kolei w dawnej zakrystii (obecnie kaplicy Matki Boskiej) znajduje się sklepienie kolebkowo-krzyżowe. Kościół posiada bogato zdobione ceglane, gotyckie szczyty. Całościowy obraz świątyni zaburza nieco, obniżony pod koniec XIX wieku, dach pokryty blachą. Postulat Towarzystwa Opieki nad Zabytkami Przeszłości z 1920 roku, podwyższenia kalenicy do dawnego poziomu, nie został jak dotąd zrealizowany.
Wystrój wnętrza.
Większość wyposażenia kościoła pochodzi z XIX i XX wieku. Do starszych elementów należą: dwie kropielnice granitowe z XVI wieku (kruchta główna i kruchta północna) oraz krucyfiks z 1. połowy XVII wieku, wzorowany na wcześniejszym z wieku XV. Polichromie w kościele pochodzą z 1920 r., wykonał je Władysław Drapiewski. Natomiast wystrój kaplicy Matki Boskiej zaprojektował Wiktor Zin.
W nawie głównej, na lewym filarze, znajduje się późnogotycka płyta nagrobna Stanisława Szczurzyńskiego (zm. 1556), z płaskorzeźbioną postacią rycerza w zbroi, z napisem antykwą w bordiurze i kartuszami w narożach oraz herbami: Ostoja (lub Przegonia), Pobóg, Lubicz (odwrócony) i Prawdzic. Oprócz wspomnianego nagrobka w kościele znajdują się liczne tablice pamiątkowe i epitafijne. Wśród nich wyróżnia się tablica z łacińskim tekstem z 1644 roku, sławiąca życie i zasługi Andrzeja Przedwojewskiego oraz Doroty Bielińskiej, ufundowana przez ich syna, Aleksandra, kasztelana lubaczowskiego. Z kolei pośród epitafiów najciekawsza jest tablica należąca do Jana Gumowskiego, (zm. 1844). 
Otoczenie.
Przy ścianie południowej nawy bocznej, jako pozostałość po dawnym cmentarzu przykościelnym, znajduje się nagrobek Michała i Marii Mieszkowskich z 1861 r. Nieopodal kościoła, na szczycie grodziska, zwanego Farską Górą, wznosi się neogotycka dzwonnica wystawiona w roku 1889, w miejscu wcześniejszej, drewnianej. Obok dzwonnicy – figura Matki Boskiej z tego samego okresu. Uwagę zwraca także neorenesansowa plebania z 1890 r. (nadbudowana w 1979 r.) oraz dom parafialny z 1910 r. W pobliżu kościoła znajdują się także: drewniana organistówka i murowany kiosk na dewocjonalia (z pocz. XX wieku), a także współczesny ołtarz polowy wraz z pomnikiem św. Jana Pawła II.

</doc>
<doc id="209119" url="https://pl.wikipedia.org/wiki?curid=209119" title="Concepción">
Concepción



</doc>
<doc id="209120" url="https://pl.wikipedia.org/wiki?curid=209120" title="Concepcion">
Concepcion

Concepcion – jednostka osadnicza w Stanach Zjednoczonych, w stanie Teksas, w hrabstwie Duval.

</doc>
<doc id="209122" url="https://pl.wikipedia.org/wiki?curid=209122" title="Bitwa nad rzeką Tałas">
Bitwa nad rzeką Tałas

Bitwa nad rzeką Tałas – bitwa, która rozegrała się nad rzeką Tałas, na dzisiejszym pograniczu kazachsko-kirgiskim, w 751 roku n.e. między siłami arabskimi i ich lokalnymi sojusznikami z Samarkandy oraz Fergany a armią chińską i Karłukami. Klęska chińska przyczyniła się (choć nie była czynnikiem decydującym) do wycofania się Chin z Azji środkowej na następne 1000 lat i islamizacji tych terenów.
Tło konfliktu.
W drugiej połowie VII w. imperium tybetańskie uzyskało silne wpływy na obszarze między Pamirem i Karakorum (okolice dzisiejszego Gilgitu w Pakistanie), co zagroziło protektoratom chińskiej dynastii Tang w południowej części Kotliny Kaszgarskiej. Tybetańczycy, sprzymierzywszy się z ludami tureckimi zdobyli Kaszgar i Hoten, co zmusiło Chińczyków do wycofania się do Turfanu; de facto utracili oni kontrolę nad szlakiem jedwabnym. Z końcem VII w. Tangowie odzyskali dzisiejszy południowy Xinjiang, ale zagrożenie ze strony Tybetańczyków i Turkutów uniemożliwiło im interwencje na zachód od Pamiru, gdzie wojska arabskie nacierały na Baktrię, Sogdianę i Ferganę.
W drugiej dekadzie VIII w. zachodni Turkuci, zjednoczeni pod wodzą plemienia Türgeszów, rozpoczęli ataki na obszary na południe od Tienszanu, oblegając m.in. Turfan i Kuqę; równolegle Tybetańczycy naciskali na Pamir, ostatecznie podbijając go w 736 roku. Jednocześnie jednak Tangowie rozpoczęli wzmacnianie swych sił w kotlinach Kaszgarskiej i Dżungarskiej.
Walki w latach 740. i 750..
W 744 roku koreański generał w służbie chińskiej, Gao Xianzhi (kor. Go Seonji) zdecydowanie pobił Türgeszów i przejął kontrolę nad doliną Ili i okolicami jeziora Issyk-kul – umożliwiając tym samym ruch chińskich oddziałów i przejmując dochody z handlu na szlakach handlowych wokół Tienszanu. Następnie skierował się na południe i w 750 roku wyparł Tybetańczyków z Pamiru. W tym samym czasie wybuchła wojna między królestwami Fergany i Czaczu (Szaszu, dzisiejszy Taszkent). To ostatnie sprzymierzyło się z Türgeszami, więc Fergana zwróciła się o pomoc do Tangów i uzyskawszy ją, zwyciężyła, a chińskie wojska, mimo przyjęcia kapitulacji przez Gao, splądrowały Czacz i uprowadziły króla do Chang’anu, gdzie został stracony. Następca tronu zbiegł do Samarkandy i poprosił o pomoc znajdujące się tam wojska arabskie.
Bitwa.
Abbasydzki gubernator Samarkandy, Zijad ibn Salih zgromadził znaczną armię i ruszył na pomoc. Gao Xianzhi, sprzymierzywszy się z turkuckim plemieniem Karłuków, wyszedł mu naprzeciw, mając łącznie ok. 30 tys. żołnierzy. Do starcia doszło nad rzeką Tałas w pobliżu miejscowości Atłach. W kluczowym momencie karłuccy sprzymierzeńcy przeszli na stronę arabską: armia chińska poniosła całkowitą klęskę, niedobitki uciekły na zachód.
Konsekwencje.
Sama bitwa, jedyne w historii starcie armii chińskich i arabskich, nie była aż tak decydująca, jak ją się czasem opisuje. Arabowie nie kontynuowali ekspansji do Kotliny Kaszgarskiej, prawdopodobnie ze względu na niestabilną sytuację wewnątrz kalifatu, związaną z obaleniem Umajjadów przez Abbasydów. Decydujące były wydarzenia w samych Chinach: w tym samym 751 roku poważną klęskę Tangom zadały wojska Nanzhao na południu, a na północy Kitanowie pobili armię generała An Lushana. Ten ostatni cztery lata później wywołał wielką rebelię, którą stłumiono dopiero w 763 roku za pomocą Ujgurów. Spowodowała ona wycofanie wszystkich oddziałów z Xinjiangu do Chin właściwych. Kotliny Kaszgarską i Dżungarską podzielili między siebie Ujgurzy, Tybetańczycy i Karłucy, a chińskie wpływy nie sięgnęły ponownie poza Dunhuang aż do XVIII w., czasów dynastii Qing.
Wycofanie się Chińczyków z Azji Środkowej spowodowało powolną islamizację tych terenów; około XI w. ludy irańskie i były już w większości muzułmańskie. Tradycyjnie wiązano też bitwę nad Tałas z przejęciem przez Arabów od chińskich jeńców technologii wytwarzania papieru, niemniej był on eksportowany do Sogdiany już w III w. n.e., więc jego rozpowszechnienie się w krajach arabskich nie musi być bezpośrednio związane ze zwycięstwem z 751 roku. Niemniej jeńcy chińscy trafili nawet do Bagdadu, stolicy kalifatu Abbasydów, a jeden z nich, Du Huan, po jedenastu latach powrócił do Chin i opisał swoje podróże (zachowały się tylko fragmenty w historii autorstwa jego brata, Du You).

</doc>
<doc id="209125" url="https://pl.wikipedia.org/wiki?curid=209125" title="Frank B. Kellogg">
Frank B. Kellogg



</doc>
<doc id="209126" url="https://pl.wikipedia.org/wiki?curid=209126" title="Notes">
Notes

Notes, notatnik, notesik – plik zszytych kartek papieru, zwykle w sztywnej oprawie, który służy do zapisywania osobistych notatek.
Notes elektroniczny również służy do zapisywania notatek, lecz notatki zamiast na papierze są prezentowane na wyświetlaczu i zapisywane za pomocą klawiatury lub rysikiem i pismem odręcznym na dotykowym wyświetlaczu. Notes elektroniczny często występuje w urządzeniach przenośnych takich jak palmtop.

</doc>
<doc id="209127" url="https://pl.wikipedia.org/wiki?curid=209127" title="Concepción (miasto w Chile)">
Concepción (miasto w Chile)

Concepción – miasto w środkowym Chile, położone nad rzeką Biobío, około 10 km od jej ujścia do Oceanu Spokojnego. Ośrodek administracyjny regionu Biobío. Miasto w 2006 liczyło 292 589, a wraz z aglomeracją 1 322 581 mieszkańców.
Historia.
Miasto zostało założone w 1550 przez Pedro de Valdivia na wybrzeżu, ale po kilku katastrofalnych trzęsieniach ziemi zostało w XVIII wieku odbudowane w obecnym miejscu. Nadal nawiedzane jest przez silne trzęsienia ziemi, m.in. w 1960 i 2010. W mieście Concepción miało miejsce ważne wydarzenie historyczne – w 1818 proklamowano tu niepodległość Chile.
27 lutego 2010 wystąpiło trzęsienie ziemi o magnitudzie 8,8 stopni w skali Richtera, którego hipocentrum wstrząsów znajdowało się na głębokości 55 kilometrów, w odległości 90 kilometrów na północny wschód od miasta.
Przemysł.
Concepción jest jednym z największych ośrodków przemysłowych Chile, z rozwiniętym przemysłem metalowym, chemicznym, włókienniczym, spożywczym i drzewnym. W pobliżu eksploatuje się złoża węgla kamiennego. Okręg przemysłowy Concepción obejmuje też położoną niedaleko hutę stali w Huachipato, rafinerię ropy naftowej oraz port morski w Talcahuano. Działa tam także polski konsulat honorowy.

</doc>
<doc id="209136" url="https://pl.wikipedia.org/wiki?curid=209136" title="Concepción (miasto w Paragwaju)">
Concepción (miasto w Paragwaju)

Concepción − miasto w środkowym Paragwaju, położone na wschodnim brzegu rzeki Paragwaj. Ośrodek administracyjny departamentu Concepción. Ludność: 45,1 tys. (2002).
Miasto zostało założone w 1773. Obecnie stanowi ważny ośrodek handlowy i przemysłowy tej części kraju. Rozwinął się tutaj przemysł drzewny, garbarski, spożywczy i rolny.

</doc>
<doc id="209141" url="https://pl.wikipedia.org/wiki?curid=209141" title="Homogenic">
Homogenic

Homogenic – album studyjny islandzkiej piosenkarki Björk, wydany we wrześniu 1997 przez wytwórnię One Little Indian. Płyta zawiera 10 utworów. Została wyprodukowana przez Björk, Howie B, Marka Bella i Guya Sigswortha. Płyta została bardzo dobrze odebrana poprzez krytyków za swoją oryginalność, jak i niepospolitą kombinację muzyki elektronicznej z muzyką poważną (smyczki). Sama Björk powiedziała, że muzyka na "Homogenic" odzwierciedla górzysty, morski, wulkaniczny i lodowcowy krajobraz jej rodzimej Islandii. Słowo "homogenic" jest neologizmem autorstwa artystki, i odnosi się do połączenia angielskich zapożyczeń z łaciny: "homogenous" (homogeniczny) czy po prostu "homo" ("człowiek") połączonych z końcówką oznaczając "genny" czy "-geniczny", np. "fotogenic" (fotogeniczny).

</doc>
<doc id="209142" url="https://pl.wikipedia.org/wiki?curid=209142" title="Św. Stanisław Biskup">
Św. Stanisław Biskup



</doc>
<doc id="209144" url="https://pl.wikipedia.org/wiki?curid=209144" title="Puyŏ">
Puyŏ



</doc>
<doc id="209148" url="https://pl.wikipedia.org/wiki?curid=209148" title="Imre Makovecz">
Imre Makovecz

Imre Makovecz (ur. 20 listopada 1935 w Budapeszcie, zm. 27 września 2011 tamże) – węgierski architekt. Tworzył i żył w Budapeszcie. Jest przedstawicielem nurtu tzw. architektury organicznej.
Przypisy.
 

</doc>
<doc id="209151" url="https://pl.wikipedia.org/wiki?curid=209151" title="Kolumna destylacyjna">
Kolumna destylacyjna



</doc>
<doc id="209152" url="https://pl.wikipedia.org/wiki?curid=209152" title="Fedor Tołbuchin">
Fedor Tołbuchin



</doc>
<doc id="209156" url="https://pl.wikipedia.org/wiki?curid=209156" title="Revolutions">
Revolutions

Revolutions – album Jeana-Michela Jarre’a z 1988 roku.
Charakteryzuje się między innymi industrialnym brzmieniem (np. wstęp do pierwszej części „Industrial revolution”, gdzie słychać maszynę parową lub koparkę) i orientalnymi motywami muzycznymi („Tokyo kid”). Utwór „Revolution-Revolutions”, rytmiką przypomina techno, a w „September” pojawiają się dziecięce chórki.
Album jest dedykowany „dzieciom rewolucji”, przy czym chodzi o rewolucję techniczną, która dzieje się na naszych oczach.

</doc>
<doc id="209158" url="https://pl.wikipedia.org/wiki?curid=209158" title="Kościół Matki Boskiej Bolesnej w Poznaniu">
Kościół Matki Boskiej Bolesnej w Poznaniu

Kościół Matki Boskiej Bolesnej w Poznaniu – zabytkowy, neoromański kościół znajdujący się na poznańskim Łazarzu, przy ul. Głogowskiej 97. Od 2017 roku wielkopostny kościół stacyjny.
Historia.
Wstąpienie na tron Wilhelma II w 1888, a następnie ustąpienie Bismarcka w 1890 doprowadziło do pewnego odprężenia w stosunkach Niemcy-Kościół katolicki. Dzięki temu trony arcybiskupie pozostających w unii diecezji poznańskiej i gnieźnieńskiej mógł objąć Florian Stablewski. Jego priorytetem na terenie Poznania i jego ówczesnych przedmieść była budowa nowych świątyń, gdyż istniejące dotychczas nie były już w stanie sprostać stale rosnącym potrzebom rozwijającej się aglomeracji. Dzięki tym zmianom na wiecu mieszkańców Świętego Łazarza, który odbył się w 1895 zawiązał się Komitet Budowy Kościoła, pod przewodnictwem ówczesnego wikarego parafii św. Marcina, która obejmowała wówczas Łazarz.
Grunt pod nową świątynię podarował Józef Schneider, zaś pierwszy projekt sporządził Stanisław Borecki. Jednak po konsultacji z abp. Stablewskim został on zmieniony przez Maksymiliana Wilczewskiego, który odtąd kierował pracami. Budowę rozpoczęto w 1899 roku, jednak w tym roku zdołano przeprowadzić jedynie roboty wstępne. Kamień węgielny poświęcono 22 czerwca 1900 roku. 29 kwietnia 1901 nastąpił odbiór budynku w stanie surowym, zaś konsekracja, której dokonał bp. Edward Likowski, miała miejsce 15 września 1901. Do naszych czasów zachowało się rozliczenie kosztów budowy. Na wzniesienie świątyni wydano 301 486 marek, z czego 205 tysięcy na sam kościół, 73 848 marek na probostwo, a 22 620 marek na ogrodzenie. Z dniem 1 stycznia 1913 ostatecznie wydzielono z parafii św. Marcina nową parafię Matki Boskiej Bolesnej. W tym okresie kościół stanowił ostoję polskości na Łazarzu. To przy nim miały swoją siedzibę różnorodne polskie organizacje.
Kolejnym ważnym wydarzeniem było dobudowanie na terenie kościelnym w 1928 sztucznej groty Matki Boskiej z Lourdes. Podczas II wojny światowej łazarski kościół, obok kościoła św. Wojciecha był jednym z dwóch otwartych dla Polaków. To również tu przebywał, usunięty przez nazistów z pałacu na Ostrowie Tumskim, zastępujący przebywającego na emigracji prymasa Hlonda, abp Walenty Dymek. Również zaraz po wojnie, gdy katedra leżała w gruzach, kościół pełnił funkcję kościoła prymasowskiego. Jeszcze w 1945 kardynał Hlond dokonał w nim nominacji administratorów apostolskich diecezji na terenie Ziem Odzyskanych.
W dniu 1 kwietnia 1948 ponownie zmieniono granicę parafii, w związku z powstaniem nowych kościołów, a w roku 1990 zakończono przebudowę prezbiterium. Natomiast w 2005 miała miejsce renowacja wieży.
Opis zewnętrzny i otoczenie kościoła.
Neoromańska, ceglana świątynia jest zbudowaną na planie krzyża trójnawową bazyliką. Wieża znajduje się nad wejściem głównym, od strony zachodniej, nad przecięciem nawy głównej i transeptu umieszczono sygnaturkę. Charakterystycznym elementem bryły, wyłamującym się jednak z ogólnego stylu i mającym pewne cechy neogotyku jest ażurowy hełm wieży zrobiony ze stali, o wysokości 11 m i masie 7 ton. Został on wykonany według projektu M. Wilczewskiego w zakładach HCP. Elewację kościoła zdobi fryz arkadkowy i lizeny.
Na teren kościoła od ul. Głogowskiej prowadzi brama, a na ograniczających ją filarach umieszczono wyrzeźbione około 1901 roku w czerwonym piaskowcu pińczowskim figury patronów Poznania – Świętego Piotra (z kluczami w prawej, a księgą w lewej dłoni) i Świętego Pawła (z mieczem w lewej dłoni).
Na prawo od bramy, przy ulicy Głogowskiej, znajduje się wykonana w białym piaskowcu, kolumna na której znajduje się figura Niepokalanej Matki Bożej, która stojąc na półkuli ziemskiej przydeptuje węża.
Na lewo od bramy, pod ścianą szczytową budynku na sąsiedniej posesji znajduje się usypany w latach 80. XX wieku przez rolników z okolic Stęszewa symboliczny grób ks. Jerzego Popiełuszki. W 1997 ufundowali oni również metalowy krzyż z orłem i koroną cierniową. W 2005 roku stanął w jego miejscu pomnik, dzieło Wiesława Koronowskiego. Ścianę szczytową kamienicy zdobi oko opatrzności, które znajduje się tu od roku 1900, kiedy to ta kamienica została wzniesiona.
Za kościołem znajduje się Grota Matki Bożej z Lourdes. Jest ona wykonana z odłamów skalnych łączonych zaprawą cementową ułożonych w półkole. W środkowej części ustawiony jest, wykonany z sześciennych bloków ołtarz, na którego antepedium znajduje się emblemat maryjny. Po prawej znajduje się biała figura Matki Boskiej, a poniżej i dośrodkowo, klęcząca przed nią Święta Bernadetta. Po lewej stronie wmurowano trzy tablice. Najstarsza, z 1929, poświęcona 10 rocznicy wybuchu powstania wielkopolskiego. Kolejna, ufundowana przez członków Związku Powstania Wielkopolskiego, to spis poległych, oraz pomordowanych przez nazistów powstańców z terenu parafii, w tym Franciszka Ratajczaka. Ostatnia, z 1985, poświęcona jest Stanisławowi Taczakowi i Józefowi Dowborowi-Muśnickiemu, dowódcom powstania.
Ponadto na terenie kościelnym znajduje się Probostwo, na którym spędził okupacje abp Dymek, i Dom Katolicki.
Pod opieką parafii, od 1912 znajduje się również zabytkowy Cmentarz Górczyński.
Wnętrze.
Wnętrze zostało podzielone na trzy nawy dwoma rzędami wielobocznych filarów, do których przylegają półkolumny. łuki arkad międzynawowych oparto na głowicach kostkowych, podobnie jak gurty rozdzielające poszczególne przęsła naw bocznych. Gurty sklepienia nawy głównej opierają się na pseudokorynckich głowicach umieszczonych powyżej sklepień naw bocznych. Wszystkie pola naw przykrywają sklepienia krzyżowe.
Na zakończeniu nawy głównej znajduje się półkolista absyda, w której umieszczono ołtarz architektoniczny. Na przedłużeniu naw bocznych, po obu stronach prezbiterium umieszczono zakrystie, do których przylegają niewielkie wieże zbudowane na planie koła.
Nad wejściem od strony zachodniej umieszczona została rozeta o średnicy około 2 m, wypełniona witrażem w stylu konstrukcyjno-dekoracyjnym, pochodząca z początku XX wieku. Witraż nad wejściem od strony południowej został wykonany przez P. Porchista w 1946 roku. Wypełniają go motywy kwiatowe i geometryczne.
Kolejne, ciekawe witraże znajdują się w ścianach kaplic zlokalizowanych na zakończeniu ramion transeptu. Wykonał je, w stylu postmodernistycznym, w 1956, Stanisław Powalisz. Wypełniają one triforia, z których część środkowa jest wyższa. Witraże okien bocznych składają się z trzech pól kwadratowych, zwieńczonych półkolem, zaś środkowe z czterech pól prostokątnych także zakończonych półkolem. W kaplicy południowej w witrażu środkowym kwatery od góry zajmują przedstawienia:
Półkole zaś zajmuje Duch Święty przedstawiony jako gołębica z której wychodzą promienie. W lewym oknie od góry znajdują się:
W prawym oknie od góry:
W kaplicy północnej w środkowej części znajdują się sceny Męki Pańskiej, od dołu:
W lewym oknie znajdują się sceny z przypowieści ewangelicznych, od dołu:
W prawym oknie, od dołu:
W absydzie znajdującej się we wschodnim skraju nawy głównej, która mieści prezbiterium znajdują się cztery dalsze witraże. Dwa środkowe zawierają sceny figuralne:
Dwa skraje witraże są symetrycznie. Wypełniają je motywy roślinne, zaś w części środkowej znajdują się połączone w celtycki sposób cztery okręgi. W górnym i trzecim znajduje się lilia przechodząca w Drzewo Życia, zaś w drugim i czwartym krzyż grecki, zakończony trójlistnie.
W prezbiterium znajduje się architektoniczny ołtarz główny w formie tryptyku. Część środkową zajmuje pochodząca z początków XX wieku kopia piety watykańskiej Michała Anioła, wykonana we Włoszech z marmuru diamentowego, jest uznawana za jedną z najlepszych kopii renesansowego dzieła, które znajduje się w bazylice św. Piotra. Posłużyła ona jako wzór do odtworzenia uszkodzonego w 1972 roku oryginału. Po bokach znajdują się pochodzące z 1901 gipsowe figury św. Jana Ewangelisty (po lewej) i św. Maria Magdalena (po prawej). Pod pietą, nad tabernakulum stoi mosiężny krucyfiks z 1901. W prezbiterium, przed ołtarzem architektonicznym znajduje się również wykonany w 1989 ze szwedzkiego granitu, ozdobiony piaskowcowymi kolumnami pochodzącymi z przebudowanych ołtarzy bocznych, ołtarz stołowy.
W nawie północnej, na wschodniej ścianie znajduje się architektoniczny ołtarz boczny ufundowany przez rodzinę Kayserów. Jego centralną część zajmuje płaskorzeźba przedstawiająca wskrzeszenie świętego Łazarza, patrona dzielnicy. W centrum kompozycji znajduje się Chrystus, poniżej klęcząca święta Marta i Łazarz. W tle św. Maria. W bocznych niszach znajdują się gipsowe rzeźby świętych: Jana Chrzciciela po lewej, który w lewej ręce trzyma muszlę, prawą podnosi w geście przysięgi, zaś u jego stóp leży baranek. Po prawej święty Edward, król Anglii, który w lewej ręce trzyma księgę, zaś u jego stóp leży korona. Całości ołtarza dopełnia anioł ze wstęgą na której widnieje napis LAUDETUR JESUS CHRISTUS IN AETERNUM AMEN.
W nawie południowej, symetrycznie do ołtarza św. Łazarza, znajduje się ufundowany przez Schneiderów ołtarz z 1901 łączący w sobie cechy neoromańskie i neogotycki. W centralnej części stoi postać świętego Józefa trzymającego na lewej ręce Dzieciątko Jezus, zaś w prawej lilię. W niszach bocznych znajdują się piaskowcowe figury: świętego Andrzeja Apostoła z krzyżem w kształcie litery X po lewej i świętej Małgorzaty z pawim piórem w lewej ręce i smokiem u stóp. Dębowe antepodium z prostym roślinnym ornamentem oraz napisami IHS i MARIA rozdzielonymi greckim krzyżem ujętym w czwórliść zasłania piaskowcową figurę Chrystusa złożonego do grobu. Jest ona odsłaniana w odpowiednim okresie.
W nawie północnej, w połowie odległości między wejściem a transeptem, znajduje się kolejny ołtarz boczny wykuty w piaskowcu. W jego centralnej części znajduje się figura świętego Antoniego Padewskiego z Dzieciątkiem Jezus na lewej ręce. Po prawej znajduje się płaskorzeźba św. Antoniego i serca lichwiarza, zaś po prawej św. Antoniego z monstrancją w ręku przemawiającego do muła. Na cokole znajduje się krzyż ujęty w czwórliść.
Naprzeciwko ołtarza św. Antoniego, w nawie południowej, znajduje się ostatni z bocznych ołtarzy. Jest to niski ołtarz architektoniczny z około 1901 roku wykonany przez Piotra Gimzickiego. W jego centralnej części znajduje się piaskowcowa figura świętego Kazimierza. Po lewej znajduje się płaskorzeźba przedstawiająca św. Kazimierza na stopniach ołtarza, a u jego stóp leżącą koronę. Po prawej płaskorzeźba przedstawiająca świętego modlącego się w kierunku znajdującej się w centrum sceny Matki Boskiej z Dzieciątkiem. Na podstawie monogram MARIA w czwórliściu.
Wystroju kościoła dopełniają:
W zakrystii znajduje się ponadto ciekawa dębowa szafa z około 1915 roku. Jest to trójdzielny, dwukondygnacyjny, zaprojektowany na planie wycinka okręgu mebel w którego centrum znajduje się ruchome lustro umieszczone na cokoliku zdobionym fryzem arkadkowym, zwieńczone u góry łukiem wspartym na dwóch kolumienkach. Na szczycie łuku znajduje się krucyfiks z pozłacaną postacią Chrystusa. Do innych ciekawych obiektów w zakrystii należy rzeźba Chrystusa Frasobliwego.

</doc>
<doc id="209159" url="https://pl.wikipedia.org/wiki?curid=209159" title="Ujgurzy">
Ujgurzy

Ujgurzy (; ) – grupa etniczna pochodzenia tureckiego, jedna z 55 mniejszości uznanych oficjalnie w Chińskiej Republice Ludowej. Mieszkają głównie w Sinciangu. W 2010 ich liczebność tam wynosiła 10 001 320.
Słowo „Ujgur” pochodzi od starotureckiego słowa „Uyγur”, co dosłownie oznacza „zjednoczeni”.
Historia i pochodzenie.
Obecnie Ujgurzy w większości zamieszkują Ujgurski Autonomiczny Region Sinciang, jednakże migracja na to terytorium odbyła się dopiero w drugiej połowie IX wieku. W starożytności Ujgurzy byli uważani za członków rasy tureckiej, która miała duży wpływ między innymi na stosunki chińskich imperiów, szczególnie za czasów panowania dynastii Tang (618–907). Nie tylko chińskie źródła zawierają informacje o Ujgurach, ale także arabskie, perskie oraz europejskie, zebrane w średniowieczu. Zapiski w języku Ujgurów również są dostępne, ale są to głównie fragmentaryczne ręcznie wykonane inskrypcje.
Pierwsze wzmianki o Ujgurach pojawiają się w odniesieniu do plemion Tiele w czasie Północnego Wei (386–584), do których mieliby pierwotnie należeć. Byli opisywani jako ludzie nie posiadający stałych mieszkań, prowadzący koczowniczy tryb życia. Między V a VI wiekiem lud ujgurski zaczął przemieszczać się z wcześniej zajmowanego terenu, na północny zachód od rzeki Orchon w górnej Mongolii, na wschód, w pobliże rzeki Tula. Mniejsza grupa wyemigrowała w okolice gór Tienszan. W połowie VI wieku znowu się przenieśli, tym razem w pobliże rzeki Selenga. W VII i VIII wieku Ujgurzy stali się potężną nacją. Współpracowali z dynastią Tang w celu pokonania Tujue – grupy, z którą Ujgurzy walczyli już wcześniej. Gdy Ujgurzy ustanowili swój własny chanat, ich sposób życia zmienił się z koczowniczego na osiadły. W roku 840 ujgurski chanat upadł i Ujgurzy przemieścili się na południe oraz zachód. Większość osiedliła się w pobliżu gór Tienszan. Następnie podzielili się na trzy grupy: pierwsza przeniosła się na Wyżynę Pamirską, zakładając królestwo, którego panowanie trwało od IX do XIII wieku; druga ulokowała się w Korytarzu Gansu (później podbita przez Zachodnie Xia w pierwszej połowie XI wieku); trzecia natomiast wyemigrowała do dzisiejszej prefektury Turfanu, tworząc królestwo podbite przez mongolską dynastię Yuan w XIII wieku.
W 1759 dynastia Qing podbiła większość północno-zachodniego terytorium dzisiejszego Sinciangu i włączyła je do swojego imperium.
W 1864 Ujgurzy zbuntowali się i wyparli Qingów ze Wschodniego Turkiestanu i utworzyli niepodległe państwo Yettishar. W 1876 Qing zaatakowało królestwo ujgurskie, ponownie przyłączając je do Chin. Dynastia zawarła wówczas układ z Rosjanami i zaanektowała państwo Ujgurów, nadając terytorium nazwę Prowincja Sinciang.
W latach na krótko po utworzeniu państwa radzieckiego i w latach 20., rząd ZSRR wsparł ujgurskich separatystów. W 1933 roku Ujgurzy sprzeciwili się Chińczykom i ogłosili w Sinciangu Pierwszą Republiką Wschodniego Turkiestanu, republika była krajem świeckim z wpływami komunizującymi. Chiński rząd obalił Republikę rok później, jednak Ujgurzy po raz kolejny sięgnęli po niepodległość 10 lat później, ustanawiając Drugą Republikę Wschodniego Turkiestanu, która tym razem przetrwała pięć lat do momentu ogłoszenia przez Mao Zedonga Chińskiej Republiki Ludowej 1 października 1949 roku. W okresie rządów chińskich ZSRR dystrybuował wśród mieszkańców kraju paszporty radzieckie, aby ułatwić im emigrację do Kazachskiej SRR.
Ujgurski Region Autonomiczny Sinciang w Chińskiej Republice Ludowej powstał oficjalnie 1 października 1955 roku, zastępując wcześniejszą nazwę Prowincja Sinciang. Po rozłamie między rządem ZSRR a Chin wzmocniło się ponownie poparcie ZSRR dla tamtejszego ruchu separatystycznego. Czynniki takie jak masowa, sponsorowana przez państwo migracja Chińczyków Han od lat 50. do 70. XX wieku, polityka rządu promująca chińską jedność kulturową i karanie przejawów tożsamości ujgurskiej oraz ostre reakcje na separatyzm przyczyniły się do napięć między Ujgurami a policją stanową i Chińczykami.
Po ogłoszeniu rozpadu Związku Radzieckiego i powstaniu nowych, niezależnych państw, Ujgurzy także zaczęli domagać się oddzielenia Sinciangu od Chin. Przy narastających ruchach separatystycznych, na początku XXI wieku miały też miejsce działania terrorystyczne, wymierzone w ludność Han. Tendencje separatystyczne tym razem połączone zostały z radykalnym islamizmem. Na czele ruchu stanął terrorystyczny Islamski Ruch Wschodniego Turkiestanu posiadający powiązania z Al-Kaidą, talibami i Islamskim Ruchem Uzbekistanu, który rozpoczął serię zamachów przeciwko władzom Sinciangu. W odpowiedzi na to, władze chińskie nasiliły strategię przymusowej asymilacji; w ostatnich latach zachodnie media donosiły o masowej inwigilacji i uwięzieniu bez procesu ponad miliona Ujgurów i innych mniejszości muzułmańskich w „obozach reedukacyjnych” porównywanych do radzieckich gułagów. Zachodni obserwatorzy nazwali kampanię sinizacji przykładem demograficznego i kulturowego ludobójstwa (zob. ludobójstwo Ujgurów).
Rozmieszczenie.
W 2008 roku Ujgurów w Sinciangu było 9,8 mln. Migracje Ujgurów odbywają się przede wszystkim w obrębie samego Sinciangu, z obszarów wiejskich (południe) na obszary miejskie (północ). Małe grupy Ujgurów zamieszkują również na terenie prowincji Hunan i Henan.
Południowy Sinciang to obszar, na którym rezyduje zdecydowana większość populacji ujgurskiej, podczas gdy w miastach położonych w obszarze północnym dominuje ludność Han (90%).
Gospodarka.
Ujgurzy wiedli nomadyczny tryb życia, jednak w połowie IX wieku zajęli się rolnictwem oraz hodowlą roślin i zwierząt. Dużo handlowali z Chińczykami, najwięcej swoimi wyrobami rzemieślniczymi.
Ujgurska gospodarka oparta jest na przemyśle lekkim oraz uprawie owoców, bawełny, zboża oraz ryżu. Ujgurska ziemia jest bogata w ropę i złoża mineralne. Wytwarzają także dywany, charakterystyczne nakrycia głowy oraz noże.
Religia.
Ujgurzy od starożytności byli powiązani z szamanizmem oraz animizmem. Wierzyli, że wszystko na ziemi zesłane zostało przez "Tengri", najwyższego boga. Obiektami kultu były m.in. słońce, ziemia, ogień. Najważniejszym kierunkiem był wschód – tam pojawiało się słońce każdego dnia, namioty były skierowane w tym kierunku, tak samo jak ich kamienie nagrobne. Maj był miesiącem ku czci bogów.
Manicheizm to połączenie dualistycznej filozofii zoroastryjskiej z buddyzmem, chrześcijaństwem, gnostycyzmem oraz posiadające elementy folkloru starożytnego Babilonu. Ujgurzy przeszli na tę religię w VIII wieku. Pomimo sprzeciwu ze strony buddystów Ujgurzy nie byli prześladowani ze względu na nową religię, gdyż pomogli cesarzowi podczas jednej z wojen, co zaowocowało udzieleniem łaski wyznawcom.
Buddyzm, zanim przybył do centralnego terytorium Chin, musiał przejść przez obecny Sinciang, co oznacza, że Ujgurzy poznali go jako pierwsi i manicheizm został wyparty przez buddyzm w X wieku. To samo stało się z buddyzmem w XIV wieku, który powoli został zastąpiony przez islam. Zabytki buddyjskie przetrwały w niektórych miejscach do dziś, w tym naścienne malowidła i manuskrypty.
Prześladowanie zachodnich religii rozpoczęło się w 843 roku i pierwszą religią, która padła tego ofiarą był manicheizm. W 840 Ujgurzy zostali pokonani przez Kirgizów i dlatego skończyło się poparcie dla Ujgurów i ich religii. Islamizacja rozpoczęła się już w IX wieku.
Podczas trwania Imperium Mongolskiego, Ujgurzy mogli się cieszyć wolnością wyznania, co sprzyjało pluralizmowi religijnemu. Ujgurzy wyznawali wtedy islam, buddyzm, nestorianizm. Jednak w XVI wieku cały Sinciang wyznawał już islam.
Święta, które obchodzą Ujgurzy, to m.in. Id al-Fitr i Id al-Adha. Podczas obchodów obecne są nie tylko pieśni i tańce, ale także łapanie owiec, zapasy, oraz wyścigi łyżwiarskie i narciarskie.
Kultura.
Manichejczycy i nestorianie przedstawili elementy kultury zachodniej Ujgurom, m.in. greckiej, centralnej i wschodniej Azji, a także malarstwo naścienne i sztukę iluminacji.
W czasie panowania dynastii mongolskiej, istniały dwa ośrodki kulturalne: islamski z centrum w Kaszgarze oraz buddyjski z centrum w Turfanie. W obszarze kultury islamskiej używano języka arabskiego, natomiast w buddyjskim staroturecki (ujgurski) był nadal w użyciu.
Ujgurzy posługiwali się swoim własnym stylem we wzornictwie. Inspiracje czerpali z natury: z kwiatów, zwierząt, krajobrazu, figur geometrycznych. Projekty posiadały unikalne formy, miały zwartą organizację oraz bogate kolory. Wzorów tych używali na porządku dziennym, m.in. na ubraniach, butach, biżuterii, wystroju wnętrz domostw.
Dużą rolę w sztuce ujgurskiej odegrał buddyzm. Istnieją osiemdziesiąt trzy zachowane jaskinie, z których około czterdzieści zdobią malowidła ścienne o powierzchni około tysiąca dwustu metrów kwadratowych.
Współcześni uczeni pracowali nad przywróceniem klasycznych pieśni i tańców kultury ujgurskiej, np. do Dwunastu Muqam (typ melodii), które są dobrze zachowane i bardzo popularne w Azji Centralnej. Oryginalne teksty Muqam pochodziły głównie z pieśni ludowych i przekazów ustnych.
Typowym strojem dla Ujgurów są w przypadku mężczyzn długie szaty, a w przypadku kobiet – kamizelka założona na suknię. Niezależnie od płci czy wieku Ujgurzy noszą zdobione nakrycia głowy.
Język.
Podczas trwania Imperium Ujgurskiego, Ujgurzy używali języka tureckiego orchońskiego, zapisywanego runami orchońskimi. Używano go do pisania inskrypcji. Wcześniej Ujgurzy używali alfabetu sogdyjskiego, które później przekształciło się w pismo staroujgurskie. Zdarzało się im także używać pisma manichejskiego.
Podczas panowania dynastii mongolskiej Ujgurzy używali zarówno języka arabskiego, jak i staroujgurskiego, ale prócz tych dwóch powstał także nowy język czagatajski. Należał do grupy języków tureckich, a jego słownictwo zawierało ujgurski, arabski, perski oraz mongolski.
Współczesny ujgurski zalicza się do grupy języków uralo-ałtajskich, najbardziej podobny jest zaś do uzbeckiego. Język ujgurski od 1955 jest oficjalnym językiem Ujgurskiego Regionu Autonomicznego. Jak wynika ze spisu przeprowadzonego w 2000 roku, osób, dla których ujgurski jest językiem ojczystym, jest blisko 10 milionów, z czego większość mieszka w Sinciangu. Społeczności posługujące się tym językiem znajdują się także w Rosji, Mongolii, Pakistanie oraz Afganistanie.
Grupy peryferyjne.
Lop Nur oficjalnie uznawani są za część narodu ujgurskiego, jednak sami Lop Nur mają poczucie swej odrębności. Używają dialektu języka ujgurskiego, a ich zwyczaje upodabniają ich do Mongołów. Lop Nur wierzą w swoje pochodzenie od starożytnego ludu Loulan. Ich społeczność liczy 34 tysiące.
Ujgurzy Taklamakan, gdy we wczesnych latach 90. XX wieku, Chińczycy rozpoczęli poszukiwania ropy na pustyni Takla Makan natknęli się na oazę zamieszkaną przez ludzi, których wiedza historyczna zakończyła się na czasach dynastii Qing. Nie wiadomo dlaczego schronili się tak głęboko w głębi pustyni. Jednak społeczność licząca zaledwie 300 osób i całkowicie odizolowana od świata zewnętrznego przez tak długi czas nie ma szans na przetrwanie.
Ujgurzy Jutian żyją w Ujgurii około 150 km na wschód od miasta Hoten. Liczą 55 tys. Prócz dialektu odróżniają ich wyjątkowe stroje i zwyczaje kobiet. Pochodzą z Kaszgaru.

</doc>
<doc id="209161" url="https://pl.wikipedia.org/wiki?curid=209161" title="PJKM">
PJKM



</doc>
<doc id="209164" url="https://pl.wikipedia.org/wiki?curid=209164" title="Przestrzeń Wolności 2005">
Przestrzeń Wolności 2005

Przestrzeń Wolności 2005 – koncert Jeana Michela Jarre’a w ramach serii koncertowej Przestrzeń Wolności. Odbył się 26 sierpnia 2005 r. na terenie Stoczni Gdańskiej z okazji obchodów święta 25. rocznicy powstania Solidarności. Koncert organizowała Fundacja Gdańska.
Wraz z artystą i jego ekipą wystąpił Chór Uniwersytetu Gdańskiego i Orkiestra Filharmonii Bałtyckiej, umieszczona za główną sceną w jednej z hal stoczni. Wykonane były zarówno znane utwory Jarre’a, jak i nowe, skomponowane specjalnie na tę okazję, nazwane "Suitą Gdańską". Wykorzystano w niej fragmenty piosenki Jacka Kaczmarskiego, „Mury”, funkcjonującej w latach 80. XX w. jako nieoficjalny hymn Solidarności. Podczas koncertu wykorzystano również stoczniową maszynerię w postaci żurawia (unosił on metalową płytę jako dodatkowy telebim) i platformę transportową, na pokładzie której Jarre "wjechał" na scenę i tym samym rozpoczął widowisko. Trwało ono od godziny ok. 21.00 do ok. 23.30. 
Podczas koncertu przemówienie wygłosił Lech Wałęsa, a także prezydent Gdańska Paweł Adamowicz, który wręczył francuskiemu artyście pamiątkową statuetkę oraz tytuł honorowego obywatela Gdańska.
Koncert oglądało na żywo ponad 170 000 osób, był także transmitowany przez telewizję i internet.
Lista utworów.
Wszystkie utwory skomponowane przez Jeana Michela Jarre’a, z wyjątkiem: 
Część utworów ukazała się na płycie CD Live from Gdańsk (Koncert w Stoczni).
Zapis koncertu został wydany na płycie DVD "Solidarność Live".

</doc>
<doc id="209165" url="https://pl.wikipedia.org/wiki?curid=209165" title="Łącznik">
Łącznik



</doc>
<doc id="209166" url="https://pl.wikipedia.org/wiki?curid=209166" title="Talas">
Talas



</doc>
<doc id="209169" url="https://pl.wikipedia.org/wiki?curid=209169" title="Selmasongs">
Selmasongs

Selmasongs – album muzyczny islandzkiej piosenkarki Björk, wydany we wrześniu 2000 przez wytwórnię One Little Indian. Płyta zawiera 7 utworów. Jest to muzyka do filmu "Tańcząc w ciemnościach" duńskiego reżysera Larsa von Triera, w którym Björk zagrała główną postać, Selmę. Płyta została wyprodukowana przez Björk, Marka Bella i Valgeira Sigurdssona. 
Nagranie zawiera aranżacje z orkiestrą symfoniczną, jak i muzykę elektroniczną w połączeniu z dźwiękami maszyn fabrycznych i przejeżdżających pociągów, a także śpiew solowy Björk i duety.
Niektóre teksty piosenek na płycie różnią się znacznie od tekstów piosenek w filmie; przykładem jest "Scatterheart". Pewne teksty zostały zmienione żeby uniknąć przedwczesnego ujawnienia fabuły filmu - który ukazał się w kinach we wrześniu 2000, kilkanaście dni po wydaniu płyty "Selmasongs". Również utwory "My Favourite Things" i "(The) Next-to-Last Song" w ogóle nie ukazały się na płycie, najprawdopodobniej z tego samego powodu.

</doc>
<doc id="209170" url="https://pl.wikipedia.org/wiki?curid=209170" title="Nadzy i rozszarpani">
Nadzy i rozszarpani

Nadzy i rozszarpani (oryg. "Cannibal Holocaust") – włoski kanibalistyczny film grozy z 1980 roku wyreżyserowany przez Ruggera Deodato do scenariusza Gianfranca Clericiego. Nakręcony jako przedstawiciel ówczesnego trendu kanibalistycznego we włoskim kinie eksploatacji, inspirowany wiadomościami o terrorystycznej działalności Czerwonych Brygad. Dodatkową inspirację stanowiły produkcje mondo Gualtiera Jacopettiego – to za ich sprawą część filmu przedstawiona jest w formie dokumentu realizowanego przez zaginioną ekipę. Obecne w "Nagich i rozszarpanych" elementy pseudodokumentu chwalono za wysoką jakość i realizm, przyczyniły się one do powstania stylu filmowania znanego jako "found footage", rozpromowanego w kinie amerykańskim i światowym pod koniec lat 90. XX wieku za sprawą "Blair Witch Project". Film kręcono głównie w lesie deszczowym w Kolumbii; członkowie rdzennych plemion zamieszkujących te tereny współpracowali z niedoświadczonymi aktorami amerykańskiego i włoskiego pochodzenia, zatrudnionymi w Nowym Jorku.
Film wywołał ogromne kontrowersje ze względu na niezwykle obrazowe przedstawienie scen przemocy. Po premierze we Włoszech jego wyświetlanie zostało zakazane, a Deodata oskarżono o promowanie obscenicznych treści. W związku z plotkami, jakoby dla osiągnięcia większego realizmu na planie zabito kilkoro aktorów, niedługo później postawiono mu również zarzut wielokrotnego morderstwa. Chociaż reżysera ostatecznie oczyszczono z zarzutów, film został zakazany we Włoszech, Australii i kilkunastu innych krajach ze względu na brutalną przemoc, w tym na tle seksualnym, oraz zabijanie na planie zwierząt. "Nadzy i rozszarpani" spotkali się z mieszanym odbiorem ze strony krytyków, zdobyli jednak miano kultowego. Przedstawiona w filmie fabuła i przemoc zostały przez niektórych odczytane jako zawoalowany komentarz odnośnie do etyki dziennikarskiej, wyzysku krajów południowoamerykańskich i różnic pomiędzy Zachodem a nie-Zachodem. Inni krytykują jednak takie interpretowanie filmu, uważając, że jest ono nieszczere i pełne hipokryzji wobec tego, co produkcja sama sobą prezentuje. Na fali popularności "Nagich i rozszarpanych" powstały kolejne horrory o kanibalach, w tym rozmaite nieoficjalne kontynuacje.
Fabuła.
Grupa amerykańskich filmowców znika w amazońskiej dżungli, gdzie realizuje dokument o plemionach kanibali. Do ekipy należą reżyser Alan Yates, scenarzystka Faye Daniels oraz kamerzyści Jack Anders i Mark Tomaso. Harold Monroe, antropolog z New York University, zgadza się poprowadzić wyprawę w głąb Amazonii, której celem jest odnalezienie dokumentalistów. Żołnierze oczekujący na jego przybycie porywają młodego przedstawiciela z plemienia Yacumo w celu negocjacji z tubylcami. Na miejsce Monroe zostaje przedstawiony swoim przewodnikom, Chacowi i Miguelowi.
Po kilkudniowej wędrówce przez dżunglę ekipa natrafia na Yacumów, którzy zabierają ich do swojej wioski w zamian za wypuszczenie jeńca. Tubylcy witają ich wrogością, ponieważ poszukiwani filmowcy sprawili im wcześniej problemy. Następnego dnia Monroe zapuszcza się głębiej w dżunglę, żeby zlokalizować dwa walczące ze sobą plemiona kanibali, Janomamów i Szamatarich. Napotykają grupę tych drugich, za którymi podążają, ratując kilku Janomamów przed śmiercią z ich rąk. Tubylcy w ramach podziękowania zapraszają ich do swojej wioski, traktując jednak z podejrzliwością. Żeby zdobyć ich zaufanie, Monroe kąpie się z nimi w rzece. Stamtąd zostaje zaprowadzony do kapliczki, w której odkrywa szkielety poszukiwanych filmowców i ich taśmy. Zszokowany konfrontuje się z Janomamami, ostatecznie wymieniając swój dyktafon z nagraną muzyką, która fascynuje tubylców, za taśmy filmowe.
 Po powrocie do Nowego Jorku Monroe zostaje zaproszony przez Pan American Broadcasting System, żeby został narratorem dokumentu "Zielone piekło", zmontowanego z odzyskanych taśm, chce jednak obejrzeć cały materiał, zanim podejmie decyzję. Jeden z kierowników zapoznaje Monroe’a z technikami pracy Yatesa, puszczając mu fragment jego poprzedniego filmu, "Ostatnia droga do piekła", i informując, że w celu uzyskania lepszego efektu dramatycznego Yates inscenizował część materiału. Monroe zaczyna oglądać odzyskany film. Po kilkudniowej przeprawie przez dżunglę przewodnik grupy, Felipe, zostaje ugryziony przez jadowitego węża. Filmowcy próbują go ratować, amputując mu nogę maczetą, ten jednak umiera, wobec czego pozostawiają go. Po znalezieniu na polanie grupy Yacumów, Jack strzela jednemu z nich w nogę, żeby móc śledzić go do wioski. Kiedy do niej docierają, zastraszają jej mieszkańców i gromadzą w chacie, którą następnie podpalają. Monroe wyraża niezadowolenie inscenizowaniem masakry na potrzeby filmu, jednak kierownicy ignorują jego wątpliwości.
Po zobaczeniu całego materiału Monroe wyraża obrzydzenie dla stacji, która chce wyemitować dokument. Żeby przekonać kierowników, pokazuje im pozostałą część materiału, którą wcześniej widział tylko on. Ostatnie dwie rolki rozpoczynają się gwałtem filmowców dokonywanym na młodej Janomamce. Towarzyszą temu protesty Faye, twierdzącej, że niepotrzebnie marnują taśmę. Następnie znajdują zgwałconą dziewczynę nabitą na pal, twierdząc, że została zabita przez współplemieńców za utratę dziewictwa, zostaje jednak zasugerowane, że ekipa zainscenizowała jej śmierć w celu osiągnięcia lepszego efektu. Niedługo później filmowcy zostają zaatakowani przez Janomamów, chcących zemścić się za gwałt na dziewczynie i jej zabicie. Jack zostaje raniony włócznią, a Alan strzela do niego, żeby uniemożliwić mu ucieczkę. Następne ujęcie pokazuje tubylców rozbierających uwięzionego Jacka, odcinających mu genitalia i ćwiartujących jego ciało. W następnym ujęciu Alan przyznaje, że zgubili się, próbując uciec, i zostali otoczeni przez tubylców. Kiedy próbuje przestraszyć ich flarą, Janomamowie porywają Faye. Alan nalega, żeby ruszyć jej na pomoc, Mark jednak kontynuuje nagrywanie, jak tubylcy rozbierają Faye, gwałcą zbiorowo, tłuką na śmierć i dekapitują. Tubylcy odnajdują dwóch pozostałych filmowców i zabijają ich, kiedy kamera upada na ziemię. Kierownicy, zniesmaczeni materiałem, nakazują spalenie wszystkich rolek. Wychodząc z budynku, Monroe zastanawia się, kto w tym wszystkim był prawdziwym kanibalem.
Produkcja.
Rozwój projektu.
Prace nad "Nagimi i rozszarpanymi" rozpoczęły się w 1979 roku, kiedy z Deodatem skontaktowała się zachodnioniemiecka firma dystrybucyjna chcąca zrobić film podobny do jego wcześniejszego "Zapomnianego świata kanibali". Deodato zgodził się i jako producenta zatrudnił swojego przyjaciela, Francesca Palaggiego. Obaj wybrali się do Kolumbii w poszukiwaniu planów filmowych. Na lotnisku w Bogocie spotkali kolumbijskiego dokumentalistę, który zasugerował Leticię – miasto to zostało ostatecznie wybrane do nakręcenia zdjęć. Rozważano również inne miejsca, w tym m.in. te, w których kręcono "Queimadę" Gilla Pontecorva, Deodato odrzucił je jednak ze względu na niewystarczającą gęstość lasów deszczowych.
Deodato wymyślił fabułę filmu rozmawiając ze swoim synem na temat wiadomości, w których mówiono o działalności Czerwonych Brygad. Uważał on, że media przesadnie koncentrują się na przedstawianiu przemocy, ignorując etykę dziennikarską, a niektóre wydarzenia są przekoloryzowane bądź inscenizowane, żeby wzbudzić większą sensację. Zachowanie ekipy filmowej przedstawionej w "Nagich i rozszarpanych" symbolizowało włoskie media, inspirowane było również twórczością dokumentalisty Gualtiera Jacopettiego, którego Deodato był fanem. Jacopetti i jego partner Franco Prosperi uznawani są za popularyzatorów podgatunku dokumentu znanego jako mondo, który stał się popularny po premierze ich "Pieskiego świata". Filmy te koncentrowały się na sensacyjnym i obrazowym przedstawieniu zwyczajów ludzi z całego świata, w tym na przemocy, seksualności i śmierci. Podobne treści, np. obrazowa przemoc i zabijanie zwierząt, znalazły się w "Nagich i rozszarpanych", zaś kręcony przez bohaterów dokument przypomina mondo. Sceny, w której Monroe kąpie się nago w rzece oraz rytuał wymuszonej aborcji przypominają te z mondo Antonia Climatiego "Savana violenta".
Scenariusz, zatytułowany wstępnie "Green Inferno", napisał Gianfranco Clerici. Współpracował on wcześniej z Deodatem przy "Zapomnianym świecie kanibali" i "Domu na skraju parku", który premierę miał jednak dopiero po "Nagich i rozszarpanych". W scenariuszu znajdowało się wiele scen, które ostatecznie nie znalazły się w finalnej wersji, w tym m.in. jedna, w której Janomamowie odcinają nogę wojownikowi Szamatarich, żeby nakarmić nią rzeczne piranie. Podjęto próby nakręcenia jej, jednak kamera do zdjęć podwodnych nie działała prawidłowo, a ekipa miała też problemy z kontrolowaniem piranii. Deodato ostatecznie zrezygnował z realizacji tej sceny, a do dziś zachowały się z niej jedynie zdjęcia. Pierwotna wersja "Ostatniej drogi do piekła", mająca przedstawiać żołnierzy przedostających się na pozycje wroga, również nie została wykorzystana w filmie. Zamiast niej Deodato zdecydował się wykorzystać istniejące już nagrania egzekucji politycznych, żeby jeszcze bardziej podkreślić podobieństwa do filmów Jacopettiego. Imiona postaci pojawiających się w pierwszej wersji scenariusza, Mark Williams i Shanda Tommaso, w filmie zostały zmienione na Mark Tomaso i Faye Daniels.
Casting.
Deodato zdecydował się nagrać "Nagich i rozszarpanych" po angielsku, żeby mogli trafić do większej widowni, a przy okazji zwiększyć ich wiarygodność. Żeby jednak móc łatwiej rozpowszechniać film na Starym Kontynencie, musiał być on uznany za produkcję europejską. Zgodnie z włoskim prawem, za film wyprodukowany w tym kraju uznawano taki, w którym występuje co najmniej dwoje aktorów pierwszoplanowych, dla których włoski jest językiem ojczystym. Z tego względu w rolach Marka Tomasa i Faye Daniels obsadzono Lucę Giorgia Barbareschiego i Francescę Ciardi, dwoje niedoświadczonych studentów nowojorskiego Actors Studio, z pochodzenia Włochów. W Actors Studio zatrudniono również Perry’ego Pirkanena do roli Jacka Andersa.
W roli Alana Yatesa obsadzono początkowo znajomego Pirkanena, który zrezygnował na krótko przed wylotem do Amazonii, pojawił się jednak w filmie jako dawny kolega Yatesa. Reżyser obsady Bill Williams skontaktował się z Carlem Gabrielem Yorkiem, aktorem scenicznym i uczniem Uty Hagen, proponując mu rolę, ponieważ miał on odpowiedni wzrost do zakupionych już kostiumów i butów. Ponieważ "Nadzy i rozszarpani" powstawali bez udziału amerykańskich związków aktorskich, Yorke początkowo chciał, żeby w obsadzie wymienić go pod jego pseudonimem scenicznym „Christopher Savage”, ostatecznie jednak zdecydował się wystąpić pod prawdziwym imieniem ze względu na niskobudżetowość produkcji i odległy plan filmowy.
Robert Kerman przed wybiciem się we włoskim przemyśle filmowym przez lata, pod pseudonimem Richard Bolla, występował w produkcjach dla dorosłych, w tym m.in. w głośnym filmie pornograficznym "Debbie Does Dallas". Kerman został polecony Deodatowi przy kompletowaniu obsady do jego wcześniejszego filmu, "Afera Concorde" (1979), i wywarł na reżyserze na tyle dobre wrażenie, że postanowił zatrudnić go również do "Nagich i rozszarpanych". Wystąpił on także w dwóch horrorach kanibalistycznych Umberta Lenziego, "Zjedzeni żywcem" (1980) i "Cannibal Ferox: Niech umierają powoli" (1981). Jego ówczesna dziewczyna, dostępna wtedy zarówno w Nowym Jorku, jak i w Rzymie, została obsadzona jako pracowniczka PABS.
Reżyseria.
Historyk filmu David Kerekes uważa, że poczucie autentyczności "Nagich i rozszarpanych" opiera się na reżyserii i na tym, w jaki sposób traktowany jest odnaleziony film dokumentalistów. Zauważa, że „drżące ujęcia kręcone z ręcznej kamery wiążą się z pewną dozą realizmu, a "Zielone piekło" nie jest wyjątkiem” i że „ta właśnie niestabilność nadaje "Zielonemu piekłu" autentyczną jakość”. David Carter z czasopisma internetowego „Savage Cinema” stwierdził, że Deodato dodał jakość narracji pierwszoosobowej do "found footage" realizowanego przez grupę osób: „Widz ma wrażenie, jakby był tam wraz z filmowcami, razem z nimi doświadczając grozy, którą przeżywają”. Deodato był zadowolony z licznych ruchomych ujęć nakręconych standardową kamerą naramienną, bez użycia steadicamu.
Kerekes zauważył również, że sceny przedstawiające zabijanie zwierząt i "Ostatnia droga do piekła" zwiększają realizm filmu. Lloyd Kaufman z Troma Entertainment zestawia te sceny z teorią montażu Wsiewołoda Pudowkina, twierdząc, że zabicie zwierząt w połączeniu z nagraniami z kamery ręcznej i surową, jakby niezmontowaną drugą połową filmu, może przekonać widza, że wszystko to, co ogląda, jest prawdziwe. Deodato stwierdził, że zdecydował się dodać do "Ostatnia droga do piekła" scenę egzekucji, żeby jeszcze bardziej upodobnić "Nagich i rozszarpanych" do mondo Jacopettiego.
Zdjęcia.
Okres zdjęciowy rozpoczął się 4 czerwca 1979. Sceny przedstawiające ekipę dokumentalistów nakręcono przy użyciu ręcznych kamer 16 mm w stylu "cinéma vérité", naśladującym technikę dokumentu obserwacyjnego, której Deodato nauczył się od swojego mentora, Roberta Rosselliniego. Tego samego stylu użył Climati w swoim mondo "Ultime grida dalla savana", co według historyka filmu Marka Goodalla mogło mieć wpływ na sposób reżyserii Deodata. Do Leticii dostać można było się jedynie samolotem, wobec czego na plan filmowy w dżungli ekipa musiała docierać łodzią. Kiedy zakończono kręcenie zdjęć z zaginioną ekipą filmową, Kerman poleciał do Amazonii, żeby nagrać tam swoje sceny, a następnie do Nowego Jorku, gdzie nagrano ujęcia rozgrywające się w mieście. Po zakończeniu zdjęć w Amazonii i Nowym Jorku zrealizowano sceny rozgrywające się w nowojorskich wnętrzach, te jednak nagrywano już w studiu w Rzymie.
Podczas pobytu w Amazonii produkcja filmu była wielokrotnie wstrzymywana. Po tym, jak aktor obsadzony pierwotnie w roli Alana Yatesa zrezygnował, zdjęcia przerwano na dwa tygodnie, dopóki roli nie obsadzono na nowo, a do Leticii nie doleciał Yorke. Następna przerwa miała miejsce, kiedy zamordowano ojca aktora wcielającego się w Miguela, a ten poleciał do Bogoty na jego pogrzeb. Do opóźnień przyczyniała się również pogoda, w tym upał i nagłe ulewy.
Na planie panowała napięta atmosfera. Kerman i Deodato często się ścierali, każdego dnia zdjęciowego wdając się w długie kłótnie, z reguły powodowane uwagami Deodata, które Kerman uznawał za obraźliwe. Chociaż Deodato stwierdził później, że po paru minutach ich relacje wracały na stopę przyjacielską, Kerman w kilku wywiadach wyrażał się o nim niepochlebnie. Jego zdaniem reżyser był na planie bezlitosny i nie dbał o pozostałych, dodał też, że jego zdaniem Deodato nie ma duszy. W jednym z wywiadów stwierdził, że odnosił się wrogo do aktorów i ekipy filmowej: „Był sadystą. Szczególnie wyżywał się na tych, którzy nie mogli odpyskować, Kolumbijczykach i Włochach, których mógł odesłać do domu”. Do spięć dochodziło również pomiędzy Yorkiem i Perrym Pirkanenem, co według Yorke’a było spowodowane rozczarowaniem Pirkanena, że jego znajomy zrezygnował. Yorke nie dogadywał się również z Ciardi po tym, jak nie zgodził się uprawiać z nią seksu w ramach przygotowań do ich sceny miłosnej.
 Wielu członków obsady i ekipy filmowej czuło się niekomfortowo w związku ze scenami obrazowej przemocy, a w szczególności z rzeczywistym zabijaniem zwierząt na planie. Yorke opisał swoje doświadczenia podczas kręcenia filmu jako „nieznany mu wcześniej poziom okrucieństwa” i początkowo nie był pewny, czy nie bierze udziału w realizacji filmu snuff. Według scenariusza to grana przez niego postać miała zabić świnię, Yorke jednak odmówił, wobec czego zrobiło to Luca Barbareschi. Ujęcie musiało zostać zrealizowane za pierwszym razem, ponieważ ekipa nie dysponowała dodatkowymi świniami w celu nagrania ewentualnych dubli. Kerman sprzeciwiał się zabiciu ostronosa, przed realizacją sceny podobno nalegał na Deodata, żeby z niej zrezygnować, a kiedy rozpoczęto jej kręcenie, opuścił plan. Pirkanen płakał po tym, jak filmowcy wypatroszyli żółwia, zaś członkowie ekipy wymiotowali, kiedy zabijano sajmiri.
Kością niezgody były również treści o charakterze seksualnym. Ciardi nie chciała obnażać piersi w scenie, w które uprawia seks z Yorkiem, nie czuła się również komfortowo ze swoim partnerem z planu. Kiedy odmówiła rozebrania się, Deodato wziął ją na stronę i krzyczał na nią po włosku, dopóki nie zgodziła się rozebrać. Yorke miał obiekcje odnośnie do sceny, w której grana przez niego postać gwałci Janomamkę. Treści przedstawiane w filmie sprawiały, że aktor czuł niepokój podczas pobytu w Kolumbii, a jego szczyt przypadał na kręcenie sceny gwałtu. Yorke stwierdził, że ciężar emocjonalny, jakiego doświadczył podczas zdjęć, odcisnął na nim takie piętno, że niedługo po powrocie z Amazonii zerwał ze swoją dziewczyną.
Yorke wyjawił, że ekipa produkcyjna stosowała nieuczciwe praktyki wynagradzania aktorów. Pierwszą transzę swojej gaży otrzymał w peso kolumbijskich, była ona jednak mniejsza niż stawka, na którą się zgodził. Odmówił udziału w dalszych zdjęciach, dopóki nie otrzyma umówionej kwoty w dolarach amerykańskich. Tubylcy nie otrzymali honorarium za udział w filmie, chociaż ich praca obejmowała uczestnictwo w niebezpiecznych scenach, jak chociażby ta, w której przez długi czas zmuszano ich do pozostania w płonącej chacie.
Ścieżka dźwiękowa.
Ścieżka dźwiękowa do filmu została w całości skomponowana przez Riza Ortolaniego, na którego zatrudnienie reżyser nalegał ze względu na to, że stworzył też muzykę do "Pieskiego świata". Deodatowi spodobał się szczególnie motyw przewodni do tego filmu, „Ti guarderò nel cuore”, który – po dodaniu do niego słów – został przemianowany na „More” i stał się popularnym popowym przebojem. Kompozycje do "Nagich i rozszarpanych" różnią się stylistycznie, od łagodnej melodii „Cannibal Holocaust (Main Theme)”, poprzez smutną „Crucified Woman”, szybsze i bardziej żwawe „Cameraman’s Recreation”, „Relaxing in the Savannah” czy „Drinking Coco”, po złowieszcze „Massacre of the Troupe”. Tworząc muzykę, Ortolani korzystał zarówno z pełnej orkiestry, jak i elektroniki oraz syntezatorów. Motyw przewodni z "Nagich i rozszarpanych" został wykorzystany w amerykańskim serialu telewizyjnym "Euforia", gdzie towarzyszył napisom końcowym do odcinka "The Theater and Its Double".
Lista utworów:
Odbiór.
Premiera "Nagich i rozszarpanych" odbyła się 7 lutego 1980 roku w Mediolanie. Chociaż początkowy odbiór ze strony widzów był pozytywny, niedługo później włoski sąd nakazał skonfiskowanie taśm z filmem ze względu na skargi odnośnie do szerzenia obscenicznych treści. Po premierze Deodato otrzymał list od Sergia Leonego, w którym stwierdził on, że „druga połowa to mistrzowskie osiągnięcie” pod względem realizmu, ale ze względu na to, że „wszystko wydaje się takie prawdziwe”, może mieć on problemy. W ciągu dziesięciu dni przed sądowym zakazem dystrybucji film zarobił we włoskich kinach równowartość ok. 2 mln USD. W Japonii "Nadzy i rozszarpani" zarobili równowartość 21 mln USD, będąc wówczas drugim najpopularniejszym filmem w tym kraju, wyprzedzanym jedynie przez "E.T." Według Deodata, film – po uwzględnieniu licznych wznowień – na całym świecie przyniósł dochód w wysokości 200 mln USD.
Opinie krytyków.
Film podzielił krytyków. Ci, którym się spodobał, ocenili go jako poważny, dobrze zrealizowany komentarz społeczny na temat współczesnego świata. Sean Axmaker chwalił jego strukturę, twierdząc, że „to dziwny film z niezręczną narracją”, jednak starania Deodata w celu nadania mu „mrocznie połyskującego realizmu dokumentu” sprawdzają się znakomicie, co dodatkowo podkreśla muzyka Ortolaniego. Jason Buchanan z AllMovie stwierdził, że chociaż trudno jest obronić niektóre sceny, które reżyser wybrał w celu wzmocnienia przekazu, to „film zdecydowanie trafia w punkt, jeżeli jest się w stanie dostrzec coś więcej niż niekiedy nienadające się do oglądania obrazy, którymi atakuje widza”.
Przeciwnicy "Nagich i rozszarpanych" zarzucają filmowi przesadne epatowanie przemocą, mordowanie na jego potrzeby zwierząt i hipokryzję. Nick Schager skrytykował brutalność, opisując ją jako „szokująco makabryczną”, zarzucił również twórcom rasizm ze względu na sposób, w jaki przedstawiono tubylców. Stwierdził dodatkowo, że „prawdziwymi dzikusami” są twórcy filmu. W podobnym tonie wypowiedział się Robert Firsching z AllMovie: „Chociaż film niewątpliwie jest wystarczająco makabryczny, żeby zadowolić fanów tego typu treści, to obecna w nim mieszanka przyprawiającej o mdłości rzezi zwierząt w stylu mondo, odrażającej przemocy seksualnej i prób społecznie świadomego moralizowania sprawia, że jest on jednocześnie niesmaczny pod względem moralnym”. Eric Henderson ze Slant Magazine stwierdził, że film jest „na tyle pomysłowy, żeby na poważnie rozważyć dyskusję na jego temat, a zarazem na tyle obrzydliwy, żeby nazwano cię zboczeńcem za to, że w ogóle podejmiesz próbę”.
Film zyskał status kultowego, otrzymał również rozmaite wyróżnienia w publikacjach branżowych. W agregatorze recenzji Rotten Tomatoes otrzymał wynik 65% na podstawie 17 recenzji, ze średnią ważoną ocen 5,1/10. Brytyjski magazyn „Total Film” uznał film za 10. najlepszy horror wszech czasów, z kolei w analogicznym rankingu amerykańskiego „Wired” zajął 25. miejsce. Portal IGN sklasyfikował "Nagich i rozszarpanych" na 8. pozycji w rankingu dziesięciu najlepszych filmów grindhouse’owych.
Interpretacje.
Część krytyków postrzega "Nagich i rozszarpanych" jako komentarz społeczny na temat różnych aspektów współczesnej cywilizacji poprzez porównanie społeczeństwa zachodniego do społeczności kanibali. David Carter stwierdził: „"Nadzy i rozszarpani" nie skupiają się jedynie na społecznym tabu dotyczącym jedzenia ludzkiego mięsa. Ważniejszym motywem jest różnica między cywilizowanym a niecywilizowanym. Chociaż obrazowa przemoc może być dla większości trudna do zniesienia, to najbardziej niepokojącym aspektem filmu jest to, co Deodato mówi o współczesnym społeczeństwie. Film zadaje pytania: »Co to znaczy być cywilizowanym«? i »Czy jest to coś dobrego?«”. Mark Goodall, autor książki "Sweet &amp; Savage: The World Through the Shockumentary Film Lens", również twierdzi, że przesłaniem filmu jest pokazanie „gwałtu na naturalnym świecie dokonanym przez to, co nienaturalne, poprzez wykorzystywanie »prymitywnych« kultur dla rozrywki świata zachodniego”.
W analizach filmu odniesiono się również do wątku włoskich mediów relacjonujących działalność Czerwonych Brygad. Carter stwierdził: „Brak etyki dziennikarskiej obrazują relacje profesora Monroe’a z producentami, którzy nie widzą nic złego w działaniach filmowców. Naciskają na niego, żeby dokończył montaż materiału, bo krew i flaki oznaczają wyższą oglądalność”. Lloyd Kaufman uważa, że taka forma dziennikarskiego wyzysku obecna jest w mediach do dzisiaj, chociażby w programach typu reality show. Goodall oraz historycy filmu David Slater i Kerekes sugerują również, że swoim filmem Deodato próbował skomentować twórczość Climatiego.
Pomimo powyższych interpretacji, Deodato przyznał w wywiadach, że tworząc "Nagich i rozszarpanych" nie miał innych zamiarów niż nakręcenie filmu o kanibalach. Barbareschi uważa, że jedynym celem reżysera było popisanie się, jednak Kerman odrzuca tę opinię, twierdząc, że podczas zdjęć rozmawiał z Deodatem na temat sposobu, w jaki działają współczesne media. Część krytyków uważa takie interpretowanie filmu za hipokryzję i mierne usprawiedliwienie jego treści, ponieważ sam w sobie jest on nastawiony na sensację. Firsching stwierdził: „Fakt, że jedyna postać w filmie sprzeciwiająca się wyzyskowi jest grana przez aktora porno, mówi sam za siebie”. Schager uważa, że Deodato „żałośnie usprawiedliwia bezpretensjonalną rzeź, pośmiertnie potępiając swoich zjedzonych bohaterów antyimperialistyczną retoryką »kto tu jest prawdziwym potworem – my, czy kanibale?«”.
Kontrowersje.
Od momentu premiery "Nadzy i rozszarpani" znajdowali się na celowniku grup walczących o ochronę moralności i prawa zwierząt. Poza obrazowo przedstawioną brutalnością, w filmie znalazły się również przemoc na tle seksualnym oraz autentyczne zabijanie zwierząt, co sprawia, że do dziś pozostaje on przedmiotem kontrowersji. Ze względu na swoją renomę, film reklamowano jako zakazany w ponad pięćdziesięciu krajach.
Oskarżenia o zabicie aktorów.
Dziesięć dni po premierze taśmy z filmem zostały skonfiskowane na polecenie mediolańskiego sądu, a Deodata oskarżono o promowanie gorszących treści. Wszystkie kopie "Nagich i rozszarpanych" zostały przekazane władzom, a w innych krajach, np. w Wielkiej Brytanii, produkcję dystrybuowano pokątnie. W styczniu 1981 roku, kiedy film wyświetlano we francuskich kinach, redaktor tamtejszego magazynu „Photo” zasugerował, że przedstawione w nim sceny zabójstw są prawdziwe, a "Nadzy i rozszarpani" to film snuff. Po opublikowaniu artykułu listę zarzutów wobec Deodata poszerzono o morderstwo. Sąd uważał, że aktorzy wcielający się w zaginionych dokumentalistów i nadziana na pal Janomamka zostali zamordowani przed kamerą. Sprawę dodatkowo pogorszył fakt, że aktorzy podpisali kontrakty, na mocy których zobowiązali się nie występować w innych filmach, serialach czy reklamach przez rok od premiery "Nagich i rozszarpanych", co miało służyć celom promocyjnym i przekonać widzów, że przedstawiony w filmie materiał jest autentyczny. Podczas przesłuchań Deodata wypytywano, gdzie przebywają aktorzy i dlaczego nie występują w żadnych filmach, jeżeli nie zostali zabici.
Żeby dowieść swojej niewinności, Deodato poprosił Barbareschiego o skontaktowanie się z pozostałą trójką aktorów, a następnie cała czwórka udzieliła wywiadu we włoskiej telewizji. Deodato wyjaśnił również, w jaki sposób zrealizowano scenę nabicia na pal: aktorka siedziała na rowerowym siodełku przymocowanym do żelaznego kija, w ustach trzymając długi kawałek ogorzałki i patrząc w niebo. Reżyser przedstawił również zdjęcia aktorki z pozostałą częścią obsady po tym, jak zrealizowano scenę. Po zapoznaniu się z tymi dowodami sąd oczyścił Deodata ze wszystkich zarzutów o morderstwo.
Cenzura.
Pomimo odrzucenia zarzutów o morderstwo, włoski sąd zdecydował się zakazać "Nagich i rozszarpanych" ze względu na sceny przedstawiające zabijanie zwierząt, które naruszały tamtejsze prawo. Deodato, Franco Palaggi, Franco di Nunzio, Gianfranco Clerici, producent Alda Pia i Sandro Perotti, przedstawiciel United Artists Europa, zostali skazani na cztery miesiące więzienia w zawieszeniu za promowanie przemocy i gorszących treści. Deodato przez następne trzy lata walczył o zniesienie zakazu dystrybucji. W 1984 roku sąd ostatecznie przychylił się do jego wniosku, a film – w ocenzurowanej wersji – został dopuszczony do obiegu z kategorią wiekową VM18. W późniejszym czasie został wydany w wersji nieocenzurowanej.
"Nadzy i rozszarpani" borykali się z cenzurą również w innych krajach. Kiedy film trafił do Wielkiej Brytanii w 1981 roku, pominięto dystrybucję kinową, przy której mógłby zostać zakazany przez British Board of Film Censors. Zamiast tego wydano go od razu na wideokasetach, ponieważ w tamtym czasie filmów wydawanych na rynek domowy nie trzeba było jeszcze przedstawiać BBFC do klasyfikacji. Pomimo tego dystrybutor, Go Video, wydał film w wersji skróconej o około sześć minut, co prawdopodobnie spowodowane było ograniczeniami technicznymi nośnika. W 1983 roku brytyjski prokurator generalny sporządził listę siedemdziesięciu dwóch filmów promujących gorszące treści, których nie zostały ocenione przez BBFC. Na liście znajdowali się m.in. "Nadzy i rozszarpani", w efekcie czego film został zakazany. BBFC oficjalnie przyznała mu klasyfikację wiekową dopiero w 2001 roku, kiedy został przedstawiony jej do oceny przed wydaniem na DVD. Do sprzedaży dopuszczono wersję ocenzurowaną o sześć minut, pozbawioną scen przedstawiających zabijanie zwierząt i o charakterze seksualnym. W 2011, przed premierą na Blu-ray, film przedstawiono do oceny ponownie. BBFC dopuściła dystrybucję pod warunkiem usunięcia sceny zabicia małpy. W uzasadnieniu organizacja przyznała, że wcześniejsza o dziesięć lat decyzja nakazująca usunięcie pozostałych scen była na wyrost, powodowana niesławą filmu. Po ponownym zweryfikowaniu materiału stwierdzono, że sceny o charakterze seksualnym nie zostały stworzone w celu podniecania widza, nagość jest w nich szczątkowa, a całość zarejestrowana jest bardzo chaotycznie, przez co nie można traktować ich jak pornografię.
Do 1984 roku "Nadzy i rozszarpani" zostali zakazani m.in. w Australii, Stanach Zjednoczonych, Norwegii, Finlandii, Islandii, Nowej Zelandii, Singapurze i kilku innych krajach. W 1985 roku Trans American Films wprowadziła film do amerykańskich kin, jednak wyświetlany był tam mniej niż miesiąc. W 2005 Grindhouse Releasing wprowadziła na rynek amerykański dwudyskowe wydanie DVD. W tym samym roku australijskie Office of Film and Literature Classification zniosło zakaz pokazywania filmu, dopuszczając do dystrybucji nieocenzurowaną wersję z kategorią R18+ i ostrzeżeniem o wysokim poziomie przemocy, przemocy na tle seksualnym i okrucieństwie wobec zwierząt. W 2006 roku film przedstawiono nowozelandzkiemu OFLC, który odmówił przyznania mu oceny i całkowicie zakazał jego dystrybucji. Cenzorzy zaproponowali wprowadzenie zmian, żeby film został dopuszczony do sprzedaży z kategorią R18, dystrybutor jednak ostatecznie je odrzucił.
Znęcanie się nad zwierzętami.
Wiele przejawów cenzury filmu obejmuje sceny, w którzy przed kamerą naprawdę zabijano zwierzęta. Deodato po latach przyznał, że żałuje tej decyzji, dodając: „Byłem głupi, że się na to zdecydowałem”. Chociaż w filmie ginie sześć zwierząt, na planie zabito siedem, ponieważ scenę z sajmiri kręcono dwukrotnie. Obie małpy zostały następnie zjedzone przez tubylców, którzy uważają ich mózgi za przysmak. Na potrzeby filmu zabito następujące zwierzęta:
Historyk filmu Andrew DeVos uważa, że zabicie zwierząt na potrzeby "Nagich i rozszarpanych" spotkało się z tak krytycznym odbiorem, ponieważ film sklasyfikowano jako kino eksploatacji, jednak często ignoruje się fakt, że zwierzęta zabijano również na potrzeby kina artystycznego, jako przykłady podając "Reguły gry" (1939), "Kreta" (1970), "Na krańcu świata" (1971) czy "Czas apokalipsy" (1979). BBFC nadając filmowi klasyfikację wiekową w 2011 roku odniosła się do zabijania zwierząt, nakazując wycięcie sceny śmierci sajmiri, ponieważ jako jedyna została uznana za znęcanie się nad zwierzęciem – małpa wyrywała się i wyraźnie cierpiała. W uzasadnieniu stwierdzono: „Nakazanie usunięcia pozostałych scen byłoby niespójne ze wcześniejszymi decyzjami BBFC, która dopuściła kilka innych filmów, jak "Czas apokalipsy", gdzie śmierć zadano zwierzętom szybko i natychmiastowo”.
Wpływ na kulturę.
Struktura fabularna "Nagich i rozszarpanych" została uznana za innowacyjną; chodzi przede wszystkim o koncept „odnalezionego materiału”, który zostaje sprowadzony z powrotem do cywilizacji w celu poznania losów ekipy, która go nakręciła. W późniejszych latach koncept ten został spopularyzowany w Hollywood jako osobny podgatunek za sprawą filmów "The Last Broadcast" (1998) i "Blair Witch Project" (1999), wykorzystujących podobne środki narracyjne. W obu punktem wyjścia jest ekipa filmowa, która znika w lesie, a następnie odnalezione zostają pozostawione przez nich taśmy filmowe. Kampania promocyjna "Blair Witch Project" dodatkowo reklamowała film jako autentyczne nagrania. Deodato przyznał, że jest świadomy podobieństw pomiędzy jego filmem a "Blair Witch Project" i nie żywi żadnej urazy do jego producentów, irytuje go jednak opinia publiczna, która uważa, że "Blair Witch Project" było oryginalnym konceptem. Twórcy "The Last Broadcast" zaprzeczyli, jakoby inspirowali się filmem Deodata. W innym tonie wypowiedział się Paco Plaza, który przyznał, że "Nadzy i rozszarpani" stanowili inspirację dla "Rec" (2007) i "Rec 2" (2009).
"Nadzy i rozszarpani" uznawani są za szczytowe osiągnięcie kina kanibalistycznego, a podobieństwa do niego noszą późniejsze produkcje nakręcone w tej konwencji. W "Cannibal Ferox: Niech umierają powoli" (1981) Lenziego również występują Kerman i Pirkanen, a według innego członka obsady, Giovanniego Lombarda Radicego, powstał on na fali popularności filmu Deodata. W filmie pojawiają się podobieństwa do "Nagich i rozszarpanych", takie jak chociażby skontrastowanie zachodniej przemocy z kulturami uznawanymi za niecywilizowane czy motywy antyimperialistyczne. Dziennikarz Jay Slater w swojej recenzji stwierdził, że „"Cannibal Ferox" zawodzi tam, gdzie udało się Deodatowi”, a chociaż „Lenzi próbuje opowiedzieć o różnicach kulturowych i uprzedzeniach rasowych, "Cannibal Ferox" jest tylko tandetnym ćwiczeniem w sadyzmie i znęcaniu się nad zwierzętami”. Recenzent Andrew Parkinson uznał, że film jest miernym pretekstem do próby „rozstrzygnięcia, czy cywilizowany człowiek jest bardziej dziki niż niecywilizowany plemieniec”.
Po premierze "Nagich i rozszarpanych" powstało kilka nieoficjalnych kontynuacji, będących "de facto" filmami o kanibalach, którym na rynkach zagranicznych nadano tytuły mające sugerować, że są powiązane z filmem Deodata. "Schiave bianche: Violenza in Amazzonia" Maria Gariazza z 1985 roku w niektórych krajach wydano pod tytułem "Cannibal Holocaust 2". Slater w swojej recenzji zauważył, że ścieżka dźwiękowa Franca Campanina jest miejscami bardzo podobna do tej Riza Ortolaniego. "Natura contro" Antonia Clamatiego z 1988 roku w Wielkiej Brytanii wydano pod tytułem "Cannibal Holocaust II".
W 2005 roku Deodato przyznał, że planował wyreżyserować film oficjalnie powiązany z "Nagimi i rozszarpanymi", pod roboczym tytułem "Kanibale", nie był jednak pewny, czy nie będzie zbyt brutalny dla amerykańskich widzów. Podczas pobytu w Pradze, gdzie kręcił swoje cameo do "Hostelu: Części II" Elia Rotha, obejrzał pierwszą część "Hostelu" i postanowił zrealizować swój film, widząc, że produkcja o podobnej dawce przemocy wyświetlana jest bez problemów w amerykańskich kinach. Chociaż Christine Conradt ukończyła scenariusz do filmu, ostatecznie prace nad nim zostały porzucone ze względu na konflikt finansowy Deodata z jego producentem. W 2013 roku premierę miał film Rotha "The Green Inferno", którego tytuł nawiązuje do dokumentu realizowanego przez bohaterów "Nagich i rozszarpanych". Produkcja stanowi hołd zarówno dla filmu Deodata, jak i innych przedstawicieli kina kanibalistycznego z tamtej epoki.
W 2001 roku deathmetalowy zespół Necrophagia wydał album "Cannibal Holocaust", promowany singlem o tym samym tytule. W kwietniu 2020 roku poinformowano, że film doczeka się kontynuacji w formie gry komputerowej zatytułowanej "Ruggero Deodato, Cannibal", tworzonej przez Fantastico Studios. Gra miała ukazać się w listopadzie 2020 na platformy PlayStation 4, Xbox One, PC, Nintendo Switch i urządzenia mobilne, jednak w grudniu premierę przesunięto na wiosnę 2021, a tytuł zmieniono na "Borneo: A Jungle Nightmare". Część recenzentów wskazuje, że inspiracje "Nagimi i rozszarpanymi" zauważalne są w grze survivalowej "Green Hell" z 2019 roku.
Alternatywne wersje.
W 2011 roku nakładem studia Shameless Screen Entertainment ukazało się wydanie Blu-ray "Cannibal Holocaust: Ruggero Deodato’s New Edit", zawierające nową wersję zmontowaną przez Deodata, w której ograniczono sceny przedstawiające zabijanie zwierząt. Grindhouse Releasing wydało film w wersji "Animal Cruelty Free", z którego wycięto wszystkie takie sceny. Wydania przeznaczone na rynek bliskowschodni pozbawione są nagości.
Ze względu na istnienie kilku wersji segmentu "Ostatnia droga do piekła", nawet nieocenzurowane wersje różnią się pomiędzy sobą długością. Rozszerzona wersja segmentu jest dłuższa o około dziesięć sekund, przedstawiając szerokie ujęcie plutonu egzekucyjnego, zbliżenie na martwe ciało i zwłoki zanoszone do ciężarówki. W wersji tej poprawiono również błędy wynikające ze zmian wprowadzanych do scenariusza już podczas kręcenia filmu.

</doc>
<doc id="209171" url="https://pl.wikipedia.org/wiki?curid=209171" title="Holocaust kanibali">
Holocaust kanibali



</doc>
<doc id="209172" url="https://pl.wikipedia.org/wiki?curid=209172" title="Holokaust kanibali">
Holokaust kanibali



</doc>
<doc id="209173" url="https://pl.wikipedia.org/wiki?curid=209173" title="Kanibalistyczny holocaust">
Kanibalistyczny holocaust



</doc>
<doc id="209174" url="https://pl.wikipedia.org/wiki?curid=209174" title="Kanibalistyczny holokaust">
Kanibalistyczny holokaust



</doc>
<doc id="209175" url="https://pl.wikipedia.org/wiki?curid=209175" title="Pałac w Owińskach">
Pałac w Owińskach



</doc>
<doc id="209183" url="https://pl.wikipedia.org/wiki?curid=209183" title="Vespertine">
Vespertine

Vespertine – album muzyczny islandzkiej piosenkarki Björk, wydany w sierpniu 2001 przez wytwórnię One Little Indian. Płyta zawiera 12 utworów. Na płycie tej artystka ukazała swój wewnętrzny świat, pełen drobnych uderzeń, cichych rytmów, westchnień. Kolejny raz pokazała jak potrafi operować nietypowymi dźwiękami i eksperymentować z wokalem. Przy tej płycie współpracowała z eksperymentującymi artystami Matmos, Thomasem Knakiem i harfistką Zeeną Parkins.

</doc>
<doc id="209222" url="https://pl.wikipedia.org/wiki?curid=209222" title="Daniel Johnson (młodszy)">
Daniel Johnson (młodszy)

Daniel Johnson młodszy (ur. 24 grudnia 1944 w Montrealu) – polityk kanadyjski, premier prowincji Quebec z ramienia Liberalnej Partii Quebecu.
Zarys biografii.
Daniel Johnson urodził się 24 grudnia 1944 w Montrealu. Ojcem jego był Daniel Johnson (starszy), współtwórca i lider Unii Narodowej, dwukrotny premier prowincji. Także brat Daniela, Pierre-Marc Johnson, został na krótko premierem prowincji w 1985.
Daniel Johnson ukończył studia na wydziale prawa Uniwersytetu w Montrealu, a następnie studiował ekonomię i administrację na Harvardzie. Po zakończeniu studiów rozpoczął pracę w Power Corporation of Canada, awansując w 1978 na stanowisko wicedyrektora przedsiębiorstwa. Kontynuując rodzinną tradycję, zaangażował się w politykę, wybrał jednak odmienną partię niż ojciec, dołączając do liberałów. Do Zgromadzenia Narodowego Quebecu został wybrany w 1981. Został jednym z najbliższych współpracowników Roberta Bourassy, a po jego rezygnacji w 1994 przejął kierownictwo partii i stanowisko premiera. Wobec wzrostu sentymentów separatystycznych w Quebecu, partia liberalna kierowana przez Johnsona straciła władzę w wyniku przegranych wyborów w 1994. Od tego momentu do 1998, kiedy to przekazał kierownictwo partii swemu następcy Jeanowi Charestowi, stał na czele opozycji parlamentarnej. W 1995 był liderem kampanii przed referendum w sprawie suwerenności Quebecu w 1995 grupującej ugrupowania politycznie nawołujące do głosowania przeciw secesji z Kanady.

</doc>
<doc id="209223" url="https://pl.wikipedia.org/wiki?curid=209223" title="René Lévesque">
René Lévesque

René Lévesque (ur. 24 sierpnia 1922 w Campbellton, zm. 1 listopada 1987 na Île des Sœurs) – kanadyjski polityk i publicysta, premier prowincji Quebec z ramienia Partii Quebecu.
Życiorys.
Lévesque urodził się w Campbelton w Nowym Brunszwiku, najbliższym mieście ze szpitalem od rodzinnego New Carlisle w Quebecu. Otrzymał tradycyjne wykształcenie na poziomie średnim. Nie ukończywszy studiów, zaciągnął się do wojska i został oddelegowany jako obserwator kanadyjski do armii USA. Brał udział w kampaniach we Francji, Niemczech i Austrii, a pod koniec wojny zaczął pracować jako korespondent. Po wojnie został dziennikarzem radiowym, a potem telewizyjnym. Był korespondentem wojennym w czasie wojny koreańskiej. Publicystyka polityczna doprowadziła go do zaangażowania się w życie polityczne.
Pierwszy raz wybrany do Zgromadzenia Narodowego Quebecu w 1960 jako liberał. Został ministrem pracy w gabinecie Jeana Lesage i brał aktywny udział w cichej rewolucji. W kolejnych latach sprawował funkcje ministra zasobów naturalnych oraz ministra rodziny i dobrobytu.
W 1967 opuścił szeregi partii liberalnej, gdy jego propozycje nacjonalizacji energetyki prowincjonalnej nie znalazły posłuchu. Najpierw założył Movement Sovereignty-Association, z którego wyewoluowała Partia Quebecu. Lévesque został jej pierwszym liderem i twórcą jej programu. Jej naczelnym celem było osiągnięcie suwerenności. Pod tym programem poprowadził partię do zwycięstwa parlamentarnego w 1968. Rząd Lesage prowadził progresywną politykę, wprowadzając szereg reform, m.in. przejrzyste, antykorupcyjne prawo finansowania partii politycznych. Za jego kadencji francuski stał się językiem urzędowym prowincji.
W maju 1980 pod auspicjami Partii Quebecu odbyło się pierwsze referendum nad suwerennością. Mimo że Partia Quebecu miała duże poparcie, 60% głosujących wypowiedziało się przeciw. Mimo tej niewątpliwej porażki ruchu, Lasage ponownie wygrał wybory w 1981. Rządząc w okresie znacznych trudności ekonomicznych, wszedł w konflikt ze związkiem zawodowym pracowników. Spór pracowniczy zakończony długim strajkiem urzędników podkopał popularność partii. Dalszą jej erozję spowodowało oświadczenie jej lidera, że dążenie do suwerenności przestaje być naczelnym celem partii. W 1985, wobec malejącego poparcia, Lévesque zrezygnował z kierownictwa partii i wycofał się z życia politycznego, powracając do publicystyki. Zmarł dwa lata później.

</doc>
<doc id="209225" url="https://pl.wikipedia.org/wiki?curid=209225" title="Pierre-Marc Johnson">
Pierre-Marc Johnson

Pierre-Marc Johnson (ur. 5 lipca 1946 w Montrealu) – kanadyjski polityk, prawnik i lekarz, premier prowincji Quebec z ramienia Partii Quebecu.
Życiorys.
Pierre-Marc Johnson urodził się 5 lipca 1946 w Montrealu. Jego ojcem był Daniel Johnson (starszy), współtwórca i lider Unii Narodowej, premier prowincji. Także i starszy brat Pierre-Marca, Daniel Johnson (młodszy), został na krótko premierem prowincji w 1985.
Johnson studiował nauki polityczne, początkowo w Soeurs de la Providence i Collèges Stanislas et Saint-Laurent, a następnie w Austro-American Society w Salzburgu (Austria). W 1967 otrzymał tytuł bakałarza w Brébeuf College. Kontynuował studia na wydziale prawa Uniwersytetu w Montrealu, które ukończył w 1970, a następnie studiował medycynę na Uniwersytecie w Sherbrooke, który ukończył w 1970. W 1971 otrzymał obie licencje – prawniczą i medyczną. Po studiach rozpoczął pracę jako profesor medycyny, jednocześnie biorąc udział w licznych pracach badawczych, a także został doradcą medycznym rządu.
Pierwszy raz wybrany do Zgromadzenia Narodowego Quebecu w 1976. W czasie rządów Partii Quebecu stał na czele kolejno: ministerstwa pracy, ministra spółdzielczości i bankowości, spraw socjalnych, kontaktów międzyrządowych oraz emigracji. W 1985 po rezygnacji René Lévesque'a objął kierownictwo partii oraz stanowisko premiera prowincji. W czasie krótkich rządów nie udało mu się poprawić wizerunku swej partii. Utrzymał władzę do przegranych wyborów, w których zwycięzcą była Liberalna Partia Quebecu.
Po wycofaniu się z czynnego życia politycznego powrócił do pracy w szkolnictwie wyższym, jednocześnie angażując się w życie gospodarcze, społeczne i kulturalne prowincji.

</doc>
<doc id="209226" url="https://pl.wikipedia.org/wiki?curid=209226" title="QR-Tekst">
QR-Tekst

QR-Tekst - polski edytor tekstu firmy Malkom, w początkowych wersjach pracujący pod DOS-em.
Program obsługiwał wiele sposobów kodowania polskich znaków, miał wbudowany słownik ortograficzny, umożliwiał jednoczesną pracę na kilku dokumentach i odczyt oraz konwersję do wielu popularnych formatów zapisu plików edytorów tekstu i programów DTP. Pierwsze wersje umożliwiały pracę pod systemami Xenix, SCO UNIX, HP-UX, SunOS, MS-DOS i Novell; w roku 1993 ukazała się wersja 1.0 dla Windows. Wersja 2.0 dla Windows była ostatnią.
Program znalazł szerokie zastosowanie szczególnie w placówkach państwowych (Sejm i Senat RP, Ministerstwo Łączności, Główny Urząd Statystyczny, Główny Urząd Ceł, Generalna Dyrekcja Lasów Państwowych, Urząd Rady Ministrów, Policja Państwowa oraz wiele urzędów wojewódzkich).
Firma Malkom wydała też pakiet biurowy QR-Biuro - w skład wchodził QR-Tekst, QR-Mail (klient poczty elektronicznej), QR-Kor (program do rejestracji obiegu korespondencji), QR-Plan (arkusz kalkulacyjny) i QR-Shell (menedżer plików).

</doc>
<doc id="209230" url="https://pl.wikipedia.org/wiki?curid=209230" title="Grzegorz Kajdanowicz">
Grzegorz Kajdanowicz

Grzegorz Kajdanowicz (ur. 27 lipca 1972 w Wyszkowie) – polski dziennikarz. Związany obecnie z TVN i TVN24.
Życiorys.
Studiował na Wydziale Dziennikarstwa Uniwersytetu Warszawskiego. W czasie studiów współpracował z redakcją "Teleexpressu".
Od 1997 do 2009 był reporterem politycznym Faktów TVN. Jako prowadzący debiutował 4 czerwca 2004 w "Faktach Wieczornych". Od sierpnia 2004 jest jednym z gospodarzy głównego wydania Faktów w TVN. Od września 2007 do grudnia 2011 prowadził weekendowe Fakty w duecie z Anitą Werner.
Pracuje również w TVN24, gdzie przez krótki okres prowadził "Magazyn 24 godziny" i "serwisy informacyjne". Obecnie w TVN24 jest jednym z gospodarzy programu "Fakty po Faktach".
W 2018 otrzymał tytuł "Mistrz Mowy Polskiej".
Życie prywatne.
Jest rozwiedziony i ma dwóch synów – starszego Kajetana i młodszego Karola.

</doc>
<doc id="209232" url="https://pl.wikipedia.org/wiki?curid=209232" title="Zygmunt Wrzodak">
Zygmunt Wrzodak

Zygmunt Wrzodak (ur. 21 marca 1959 w Budach Zaklasztornych) – polski polityk, działacz związkowy, poseł na Sejm IV i V kadencji.
Życiorys.
Ma wykształcenie średnie, w 1981 ukończył Technikum Mechaniczne w Warszawie. W latach 1977–1999 pracował na różnych stanowiskach w Zakładach Mechanicznych w Ursusie. Następnie był zatrudniony w Fabryce Metalurgicznej w Skierniewicach. W latach 1982–1989 należał do Duszpasterstwa Ludzi Pracy na warszawskim Żoliborzu. W 1980 przystąpił do NSZZ „Solidarność”, zasiadał w zarządzie Regionu Mazowsze NSZZ „S” i Komisji Krajowej związku, od 1991 do 2002 kierował jego strukturami w Ursusie. Bezskutecznie ubiegał się o mandat poselski z listy wystawionej przez związek w wyborach parlamentarnych w 1993.
W latach 1995–1997 należał do Ruchu Odbudowy Polski, z listy którego bez powodzenia kandydował do Sejmu w wyborach parlamentarnych w 1997 (otrzymał 9804 głosy). W kwietniu 2001 współtworzył Ligę Polskich Rodzin i objął funkcję przewodniczącego rady politycznej tej partii. Przed wyborami parlamentarnymi w tym samym roku kierował sztabem wyborczym LPR. Z listy tej partii w tym samym roku uzyskał po raz pierwszy liczbą 32 434 głosów mandat posła na Sejm IV kadencji z okręgu rzeszowskiego. W 2005 po raz drugi został wybrany, otrzymując 18 921 głosów. Zasiadał w Komisji Skarbu Państwa, Komisji Gospodarki oraz Komisji Finansów Publicznych. Po wyborach w 2005 popadł w konflikt z Romanem Giertychem, którego obarczył winą za słaby wynik wyborczy LPR. W październiku 2005 został odwołany z funkcji partyjnych i wykluczony z klubu LPR. Współtworzył następnie istniejącą do 2006 partię Forum Polskie, której był sekretarzem generalnym.
W maju 2006 zasiadł w Narodowym Kole Parlamentarnym, które we wrześniu tego samego roku współtworzyło klub parlamentarny Ruch Ludowo-Narodowy. Zygmunt Wrzodak został wiceprzewodniczącym tego klubu, jednak wkrótce go opuścił. W maju 2007 został wybrany na prezesa nowo powstałej partii katolicko-narodowej o nazwie Narodowy Kongres Polski (w grudniu 2010 została ona wykreślona z rejestru partii).
W przedterminowych wyborach parlamentarnych w 2007 bez powodzenia ubiegał się o reelekcję z listy Samoobrony RP (podobnie jak inni członkowie Narodowego Kongresu Polskiego). W 2008 bezskutecznie kandydował w wyborach uzupełniających do Senatu w okręgu krośnieńskim. Był działaczem zarejestrowanej w latach 2015–2017 partii Jedność Narodu.
W 2014 podpisał (m.in. wraz z Anną Raźny i Ryszardem Parulskim) skierowany do prezydenta Rosji Władimira Putina list, w którym oskarżono polskie władze o „perfidną rolę w przygotowaniach i przeprowadzeniu zbrojnego zamachu na demokratycznie wybrane władze bratnich narodów Ukrainy”. Sygnatariusze listu poparli również aneksję Krymu przez Rosję.
Życie prywatne.
Żonaty, ma dwójkę dzieci.

</doc>
<doc id="209233" url="https://pl.wikipedia.org/wiki?curid=209233" title="Małgorzata Luksemburska (królowa Węgier)">
Małgorzata Luksemburska (królowa Węgier)

Małgorzata Luksemburska (ur. 24 maja 1335, zm. 7 września 1349) – żona Ludwika Wielkiego, królowa Węgier.
Była córką cesarza Karola IV Luksemburskiego i Blanki, córki Karola de Valois. 1 marca 1338 jej ojciec zawarł porozumienie z królem Węgier Karolem Robertem w sprawie małżeństwa Małgorzaty z następcą tronu węgierskiego Ludwikiem. Narzeczona wychowywała się na węgierskim dworze Elżbiety Łokietkówny. Wkrótce po śmierci Karola Roberta (zm. 16 lipca 1342) jego syn Ludwik potwierdził 3 sierpnia 1342, że poślubi Małgorzatę, gdy ukończy ona 11 lat. Zapewne pod koniec sierpnia 1345 Karol Luksemburski spotkał się w Pradze z Ludwikiem. Wyjaśniono wówczas niejasności panujące pomiędzy władcami i zadecydowano o przyspieszeniu ślubu. Jeszcze w tym samym 1345 Małgorzata wyszła za mąż za Ludwika Węgierskiego. W 1349 zmarła w wyniku zarazy. Została prawdopodobnie pochowana w Székesfehérvárze.

</doc>
<doc id="209234" url="https://pl.wikipedia.org/wiki?curid=209234" title="Katarzyna Kolenda-Zaleska">
Katarzyna Kolenda-Zaleska

Katarzyna Teresa Kolenda-Zaleska (ur. 21 listopada 1963 w Krakowie) – polska dziennikarka telewizyjna i radiowa, publicystka, prezes Fundacji TVN.
Życiorys.
Ukończyła filologię polską na Uniwersytecie Jagiellońskim. Pracę dziennikarską rozpoczynała w „Nowohuckim Biuletynie Solidarności”, „Gazecie Krakowskiej” i „Czasie Krakowskim”.
Od 1993 pracowała w "Wiadomościach" w TVP1, gdzie relacjonowała m.in. wydarzenia w parlamencie i pielgrzymki Jana Pawła II do Polski i na Ukrainę. Na początku 2003 została reporterką TVN24, a we wrześniu tego samego roku także reporterką "Faktów" w TVN. Na antenie TVN24 prowadziła program "Gość poranny". W 2011 zaczęła prowadzić w TVN24 program "Fakty po Faktach".
W latach 2003–2010 prowadziła poranny program na antenie radia Tok FM. Odeszła po tym, jak jej główny pracodawca uznał tę działalność za konkurencyjną.
Publikuje felietony na łamach „Tygodnika Powszechnego”, „Gazety Wyborczej” oraz „Przekroju”. Jest autorką książek: "Pielgrzymka 2002" (2002), "Zrozumieć papieża. Rozmowy o encyklikach" (2003), "Benedykt XVI – Pielgrzymka do Polski 2006" (2006). W 2009 zrealizowała dokument "Chwilami życie bywa znośne" poświęcony Wisławie Szymborskiej. Zagrała epizodyczne role w filmach "Ciało" (2003) i "Idealny facet dla mojej dziewczyny" (2009).
W 2012 prowadziła program "Fakty po Faktach", w którym gościem był m.in. Krzysztof Rutkowski. W ocenie Rady Etyki Mediów poprzez zbyt emocjonalne zachowanie dziennikarka nie zachowała w tej audycji obiektywizmu.
W kwietniu 2016 zastąpiła Bożenę Walter na stanowisku prezesa Fundacji TVN Nie jesteś sam (od 2021 działającej pod nazwą Fundacja TVN).
Życie prywatne.
Jest córką profesora Zygmunta Kolendy. Jej mąż Grzegorz Zaleski pracował jako montażysta w Telewizji Polskiej. Ma córkę Annę.

</doc>
<doc id="209240" url="https://pl.wikipedia.org/wiki?curid=209240" title="Klient FTP">
Klient FTP

Klient FTP - program komputerowy korzystający z protokołu FTP do łączenia się z serwerem FTP w celu wysłania plików.
Najprostsze tego typu programy są dostarczane z systemami operacyjnymi Windows, DOS, Linux i Unix, a większość bardziej rozbudowanych programów należy do kategorii shareware/freeware. Wiele nowoczesnych przeglądarek internetowych posiada wbudowane funkcje klienta FTP. Jednymi z najbardziej znanych klientów FTP są Total Commander, TurboFTP, AbleFTP, FileZilla, Konqueror, WinSCP jednak można znaleźć wiele innych w zależności od potrzeb i zaawansowania użytkownika. Większość prostych klientów FTP opiera się tylko na wpisaniu danych domeny (nazwa użytkownika, serwer, hasło) po czym pliki z systemu wysyła się na serwer.

</doc>
<doc id="209241" url="https://pl.wikipedia.org/wiki?curid=209241" title="Laliki">
Laliki

Laliki – wieś w Polsce położona w województwie śląskim, w powiecie żywieckim, jedno z pięciu sołectw gminy Milówka o powierzchni 1360 ha i ludności 1025, co daje gęstość zaludnienia równą 75 os./km². Powstała z wyodrębnienia się z miejscowości Szare w 1948.
Położenie.
Miejscowość jest położona na w terenie górskim na pograniczu Beskidu Żywieckiego i Beskidu Śląskiego, na wysokości 570–800 m n.p.m. przy drodze ekspresowej S1 Bielsko-Biała – Zwardoń, w ciągu której znajduje się tunel drogowy Emilia, którego długość wynosi 678 m (najdłuższy pozamiejski tunel drogowy w Polsce). Krzyżuje się tu z nią droga wojewódzka nr 943 do Istebnej.
Integralne części wsi.
W przysiółku Pochodzita znajduje się drewniany kościółek i cmentarz, natomiast w przysiółku Wołowiec szkoła podstawowa i ośrodek rehabilitacyjno-szkoleniowo-wypoczynkowy.
Historia.
Grupa domów i polana nazwana była od ich właścicieli Lalików
Do 1948 obszar wsi był częścią miejscowości Szare i znany był także jako Szare Gronie.
W Lalikach, będących jeszcze częścią miejscowości Szare, na górze Szklanówka pod koniec II wojny światowej rozegrał się finał walk o wyzwolenie Żywiecczyzny.
W 1948 z Szarego wyodrębniono przysiółki Laliki, Kasperki i Pochodzita tworząc nową wieś. Spośród osiedli do Lalik dołączone zostały Piekło, Stańcówka, Wołowiec, Wełniakówka, Kosarzyska, Rupienka i częściowo Rachowiec. 5 kwietnia 1949 w wykazie zwardońskiej Agencji Pocztowej do gromady "Szare Gronie" należały osiedla: Piekło, Stańcówka, Rachowiec, Krawce, Laliki, Wełniakówka, Pochodzita, Pańska Łąka, Kosarzyska, Rupienka i Węglarze mające łącznie 1144 mieszkańców.
W latach 1954-1961 wieś należała i była siedzibą władz gromady Laliki, po jej zniesieniu w gromadzie Milówka. W latach 1975–1998 miejscowość administracyjnie należała do województwa bielskiego.
Zabytki.
We wsi znajduje się kaplica na Tarlicznem, której pochodzenie datowano na 1688 rok, jednak pochodzi z 1826 roku. W Lalikach-Pochodzitej znajduje się kościół filialny pw. NMP Nieustającej Pomocy z 1947 r., rozbudowany w 1965 r., konstrukcji zrębowej, od wschodu wieża nad nawą. Wewnątrz kościoła znaleźć można ludowe wyposażenie twórców z Koniakowa i Lalik. Kościół znajduje się na szlaku architektury drewnianej województwa śląskiego.
Religia.
Na terenie wsi działalność duszpasterską prowadzi Kościół rzymskokatolicki (parafia Zesłania Ducha Świętego).

</doc>
<doc id="209242" url="https://pl.wikipedia.org/wiki?curid=209242" title="Tlenie">
Tlenie

Tlenie (inaczej: "spalanie bezpłomieniowe", "żarzenie") – szczególny przypadek reakcji spalania, której nie towarzyszy płomień. Według Polskiej Normy tląca się substancja nie emituje światła (nie żarzy się).
Spalaniu bezpłomieniowemu ulegają substancje, które pod wpływem ogrzewania wytwarzają w warstwie sztywną, porowatą węglistą strukturę (np. substancje pochodzenia naturalnego). Natomiast, jeżeli substancja wykazuje jakąkolwiek tendencję to topnienia, mięknięcia, kurczenia się lub sublimacji wykazuje automatycznie brak skłonności do tlenia się.
Tlenie jest często końcowym etapem pożaru, gdyż zwęglone pozostałości popirolitycznej wielu palnych substancji stałych mają tendencję do długotrwałemu podleganiu tego zjawiska. Tlenie może pojawić się również w początkowym stadium pożaru, w przypadku gdy moc źródła zapalenia okazuje się zbyt mała.
W pożarnictwie za temperaturę tlenia uważa się najniższą temperaturę gorącej powierzchni, na której pył osiadły swobodnie w warstwie 10 mm ulega zatleniu w czasie do dwóch godzin. Z reguły podczas spalania bezpłomieniowego temperatura tlenia zawarta jest w granicach 600–700 °C .
Temperatura tlenia jest zależna od takich czynników jak:

</doc>
<doc id="209243" url="https://pl.wikipedia.org/wiki?curid=209243" title="Grzegorz XI">
Grzegorz XI

Grzegorz XI (łac. "Gregorius XI", właśc. Pierre Roger de Beaufort; ur. w 1329 w Maumont koło Limoges, zm. 27 marca 1378 w Rzymie) – papież w okresie od 30 grudnia 1370 do 27 marca 1378. Ostatni z papieży „niewoli awiniońskiej”.
Życiorys.
Dzieciństwo i młodość.
Był synem Guillaume'a de Beauforta i Marie du Chambon, bratankiem papieża Klemensa VI. W wieku 11 lat otrzymał godność kanonika w Paryżu, a jako 19-latek został, z nominacji stryja, kardynałem-diakonem S. Maria Nuova. Studiował prawo w Perugii. Sprawował funkcję archiprezbitera bazylik patriarchalnych Świętego Jana na Lateranie oraz Matki Bożej Większej, a od 5 listopada 1369 był protodiakonem Świętego Kolegium Kardynałów.
Wybór na papieża i pontyfikat.
Po śmierci Urbana V (1370), został jednogłośnie wybrany na dwudniowym konklawe w Awinionie na papieża; przyjął imię Grzegorza XI. Kontynuując działania swojego poprzednika, który próbował zakończyć rezydencję papieży w Awinionie, 13 września 1376 papież opuścił swoją dotychczasową siedzibę za namową Katarzyny ze Sieny. Było to możliwe głównie dzięki działaniom kardynała Egidio Albornoza we Włoszech. Pomimo wielu przeciwności, jak choćby pustego skarbca i zagrożenia płynącego od rodu Viscontich, 17 stycznia 1377 papież dotarł do Rzymu. Antyfrancuskie nastroje, wzmagane działaniami wojennymi (wojna z Florencją i Bolonią) legata papieskiego, kardynała Roberta z Genewy, zmusiły Grzegorza do opuszczenia Rzymu w maju 1377. Wyjechał do Anagni, a ostatecznie mógł powrócić w listopadzie tegoż roku. W marcu 1378 rozpoczęła się konferencja pokojowa, mająca zakończyć walki pomiędzy Państwem Kościelnym a zbuntowanymi miastami. Grzegorz nie dożył jednak jej zakończenia – zmarł 27 marca i został pochowany w bazylice S. Maria Nuova w Rzymie Był ostatnim Francuzem na tronie papieskim (nie licząc antypapieży obediencji awiniońskiej).
Jako papież podjął próbę reformy zakonu joannitów i dominikanów, ustanawiając urząd kardynała-protektora. Zajmował się tępieniem herezji i poprosił o pomoc w tej misji, króla Francji Karola V.

</doc>
<doc id="209246" url="https://pl.wikipedia.org/wiki?curid=209246" title="Zima stulecia">
Zima stulecia

Zima stulecia – określenie stosowane w odniesieniu do najostrzejszej zimy w danym stuleciu (zdarzającej się raz na sto lat). Potocznie jest jednak powszechnie stosowane w odniesieniu do bardzo ostrej zimy, podczas której temperatura powietrza wykazuje znaczne odchylenie poniżej normy wieloletniej dla danego obszaru, suma opadów śniegu i ich natężenie oraz grubość pokrywy śnieżnej znacznie przekraczają normę wieloletnią, a anomalie te utrzymują się znacznie dłużej, niż ma to miejsce podczas przeciętnej zimy i obejmują znaczną część powierzchni danego terytorium.
Miano zimy stulecia bywa używane również wtedy, gdy spełnia ona tylko jedno z powyższych kryteriów: może np. odnosić się zarówno do zimy niemal bezśnieżnej, ale za to ekstremalnie mroźnej, jak i do zimy przeciętnej pod względem termicznym, ale z ekstremalnie wysokimi sumami opadów śniegu. Ponadto znaczenie ma subiektywne odczucie stopnia dokuczliwości anomalii dla codziennego życia, funkcjonowania gospodarki i transportu.
Różnorodność kryteriów sprawia trudności we wskazaniu najostrzejszej zimy w danym stuleciu, stąd w literaturze wymienia się najczęściej kilka zim pretendujących do miana zimy stulecia. W Polsce szczególnie zapamiętane zostały zjawiska pogodowe z lat 1928/29, 1939/40, 1962/63, 1978/79 i 1986/87.
XX wiek.
1928/1929.
Luty 1929 r. zapisał się jako najzimniejszy w historii meteorologii w Polsce: przyniósł nawet 40-stopniowe mrozy, zaś średnie temperatury tego miesiąca oscylowały w przedziale od −13 °C do −16 °C. Padło wiele nieoficjalnych rekordów zimna, m.in. −45 °C w Rabce, −42 °C w Czarnym Dunajcu, Dubiach i Czechowicach-Dziedzicach. Krakowski „Ilustrowany Kurier Codzienny” donosił także 23 lutego tego samego roku o −44 °C w Kolbuszowej i nawet −48 °C w Kąclowej koło Grybowa. Oficjalne najniższe temperatury zanotowano 10 lutego: −40,6 °C w Żywcu, −40,4 °C w Olkuszu, −40,1 °C w Siankach. Silny mróz spowodował duże zakłócenia w komunikacji kolejowej z powodu pękania szyn, co spowodowało m.in. poważny problem z dostawami węgla. Do wielu budynków w miastach nie docierała woda z powodu pękania wodociągów. Port morski w Gdańsku zamarzł, a dwa statki zostały uwięzione w lodzie na wodach Zatoki Gdańskiej. Od 13 lutego zawieszono zajęcia we wszystkich szkołach w Krakowie, nawet wykłady na Uniwersytecie Jagiellońskim.
Poza tym 9 lutego w Olecku zanotowano najniższą temperaturę na obecnych ziemiach polskich. Termometr na wówczas niemieckiej stacji meteorologicznej pokazał −42,0 °C. Oprócz tego ten miesiąc przyniósł wiele innych lokalnych rekordów zimna, np. −33,1 °C w Krakowie (10 lutego). Odchylenie średniej temperatury lutego dla obszaru całej Polski (w obecnych granicach) wyniosło aż 11,4 °C poniżej średniej z lat 1961–1990, wahając się od ok. 7 °C w Karkonoszach do ponad 12,5 °C w pn.-zach. części Wyżyny Lubelskiej i w okolicach Krakowa. Średnia temperatura zimy 1928/29 wyniosła w Warszawie −7,8 °C.
Zima 1928/29 była nie tylko wyjątkowo mroźna, ale i śnieżna. Pierwsze opady śniegu w obszarach podgórskich wystąpiły już w pierwszej połowie października, zaś na większości obszaru Polski na przełomie listopada i grudnia. Stała pokrywa śnieżna utrzymywała się bez przerwy od początku grudnia do połowy kwietnia, a jej grubość w okresie od stycznia do marca wahała się od 20–60 cm na nizinach do 100 cm i więcej w obszarach podgórskich. Największą grubość (267 cm) zmierzono 9 kwietnia w rejonie Morskiego Oka.
1939/1940.
Najmroźniejsza zima w czasie II wojny światowej. Zaczęła się ona w połowie grudnia. W styczniu panowały silne mrozy. 11 stycznia 1940 r. w Siedlcach zanotowano najniższą oficjalną temperaturę w historii polskiej meteorologii −41,0 °C. Wartość ta budzi jednak wątpliwości. Zima ta trwała do pierwszych dni marca. Odchylenie średniej temperatury zimy dla obszaru całej Polski (w obecnych granicach) wyniosło prawie 6,6 °C poniżej średniej z lat 1961–1990, wahając się od ok. 4 °C w Karkonoszach do ponad 7,5 °C w pn. części Kujaw.
1962/1963.
Ciężka zima utrzymywała się przez dwa miesiące – styczeń i luty. W Polsce zamknięto większość szkół, kin, teatrów i muzeów. Wstrzymywano lub ograniczano produkcję w fabrykach, tak z powodu braku energii elektrycznej, paliw i ciepła, jak i z powodu braku pracowników, z których wielu nie mogło dojechać do pracy. Panował silny mróz, opady śniegu były bardzo znaczne, a codziennie na wiele godzin wyłączano prąd. Zaopatrzenie sklepów, które także przy sprzyjającej pogodzie było w tamtych czasach bardzo słabe, jeszcze bardziej zostało ograniczone, tak że brakowało podstawowych artykułów. Składy opału oblegane były przez tłumy ludzi chcących kupić cokolwiek nadającego się do ogrzewania mieszkań, nawet trudny do wykorzystania w domowym gospodarstwie miał węglowy. Na terenach kolejowych wzdłuż torów grupki najuboższych zbierały węgiel, zrzucany przez obsługę parowozów z tendrów w czasie zjazdu do parowozowni.
Fale śnieżyc, które wystąpiły na początku stycznia i na początku lutego, niemal zupełnie sparaliżowały transport drogowy i kolejowy, zwłaszcza w południowej części kraju. W końcu lutego wystąpiły silne mrozy: 28 lutego odnotowano w Krakowie −28 °C, w Nowym Targu −35 °C, w Jabłonce −38 °C, w Rzeszowie zanotowano −35,8 °C. Odchylenie średniej temperatury zimy dla obszaru całej Polski wyniosło 5,9 °C poniżej średniej z lat 1961–1990, wahając się od ok. 4 °C nad Zatoką Pucką do ponad 6,5 °C w Wielkopolsce i na Dolnym Śląsku.
1978/1979.
Ta zima była wyjątkowo śnieżna. Od godzin nocnych z 29 na 30 grudnia rozpoczął się napływ mroźnej masy powietrza z północy, co spowodowało, że występujące wówczas opady deszczu zaczęły stopniowo przechodzić w opady śniegu z deszczem i śniegu oraz nasilać się. Towarzyszył im silny wiatr, powodujący szybkie tworzenie się zasp. Chłodny front atmosferyczny przemieszczał się stopniowo na południe, a śnieżyce i gwałtowny spadek temperatury z wartości dodatnich do kilkunastu stopni poniżej zera obejmowały kolejno Polskę północną (28–29 grudnia) i centralną (29–30 grudnia). Najpóźniej dotarły na Dolny i Górny Śląsk (30 grudnia) oraz Podkarpacie (30–31 grudnia). Rekordowo wysoką pokrywę śnieżną odnotowano: w Suwałkach (84 cm, 16 lutego), Łodzi (78 cm, 2 lutego), Warszawie (70 cm, 31 stycznia), Chojnicach (60 cm, 19 lutego), Szczecinie (53 cm, 19 lutego), Kole (46 cm, 26 lutego), Kielcach (39 cm, 2 lutego) i Poznaniu (29 cm, 20 lutego).
Od 1 stycznia 1979 roku cały kraj był już sparaliżowany przez zaspy i kilkunastostopniowy mróz. Z dniem 1 stycznia wojewoda gdański wprowadził na terenie województwa stan klęski żywiołowej. W kolejnych dniach wskutek zakłóceń w transporcie zaczęło brakować surowców energetycznych. Zamarznięte zwrotnice kolejowe i popękane w wyniku mrozów szyny spowodowały, że transporty węgla do elektrociepłowni docierały wyjątkowo rzadko, a rozmrażanie tych, które udało się dowieźć, było bardzo utrudnione. Do odśnieżania torów i dróg skierowano wojsko wyposażone w ciężki sprzęt (m.in. czołgi, które gąsienicami zrywały z dróg grubą warstwę zmrożonego i zbitego śniegu). W większości miast komunikacja miejska nie funkcjonowała lub działała w bardzo ograniczonym stopniu. Transport międzymiastowy również funkcjonował bardzo źle. Autobusy w niektórych okolicach jeździły w „tunelach” wykopanych w śniegu. Zimowy paraliż ustąpił dopiero wraz z pojawieniem się dodatnich temperatur w marcu. Wśród krytyków tamtejszej władzy bardzo popularne stało się powiedzenie „Nam nie trzeba Bundeswehry, nam wystarczy minus cztery”.
Ówczesny minister oświaty i wychowania Jerzy Kuberski podjął decyzję o wstrzymaniu powrotu z zimowisk dzieci i młodzieży. Duży mróz i zamarznięty grunt były także pośrednimi przyczynami wybuchu gazu w Rotundzie PKO w Warszawie w dniu 15 lutego 1979 roku.
1986/1987.
Głównie zapamiętana za sprawą stycznia 1987 roku, jednego z najzimniejszych miesięcy w historii polskiej meteorologii. W wielu miejscach Polski ten miesiąc miał średnią temperaturę poniżej −10 °C (np. w Białymstoku −15,1 °C).
W wielu miejscach wystąpiły 30-stopniowe mrozy, np. −34,6 °C w Białymstoku (30 stycznia), −33,9 °C w Kielcach (8 stycznia), −32,2 °C w Lublinie (stacja lotniskowa, 8 stycznia), −31,0 °C w Rzeszowie (stacja lotniskowa, 14 stycznia), −31,0 °C w Warszawie (stacja lotniskowa, 8 stycznia), −30,3 °C w Łodzi (30 stycznia), −30,0 °C w Olsztynie (7 stycznia), −30,0 °C w Szczecinie (14 stycznia). Wystąpił też rekordowo wysoki poziom pokrywy śnieżnej: 87 cm w Bielsku-Białej (8 stycznia).

</doc>
<doc id="209249" url="https://pl.wikipedia.org/wiki?curid=209249" title="Muczinga">
Muczinga

Muczinga (ang. "Muchinga Escarpment") – w północno-wschodniej Zambii. , wysokość do 1840 m, najwyższy szczyt: Mukowonshi.

</doc>
<doc id="209251" url="https://pl.wikipedia.org/wiki?curid=209251" title="Szema Jisrael">
Szema Jisrael

Szema Jisrael (hebr. שמע ישראל – „Słuchaj, Izraelu”) – jedna z dwóch najważniejszych, obok "Amidy", modlitw w judaizmie. Składa się z biblijnych fragmentów: Pwt 6, 4-9; Pwt 11, 13-21; Lb 15, 37-41.
Obecną formę przyjęła na przełomie II i III w. n.e., jednak już w okresie Drugiej Świątyni w podobnej formie odmawiana była przy składaniu ofiary stałej "tamid". Obecnie odmawiana w czasie modlitwy porannej (szacharit) i wieczornej (maariw). Jest wypowiadana bez przerw, każde słowo powinno być wypowiadane uważnie i poprawnie, ze zrozumieniem. Należy mówić na tyle głośno, by słyszeć własne słowa, oczy zakrywając prawą dłonią w celu większego skupienia.
Wobec braku w judaizmie formalnego wyznania wiary, "Szema" pełni jego funkcję. Zawiera w sobie trzy podstawowe prawdy religijne judaizmu: wiarę w jednego Boga, w nagrodę i karę oraz w objawienie boże, wyrażone poprzez "Torę". Mieści także trzy podstawowe przykazania religii: miłości Boga, poddania się Jego opatrzności oraz podporządkowania się prawu wyrażonemu w "Torze".
Dwa pierwsze fragmenty Szemy, ręcznie przepisane na pergaminie, tworzą mezuzę, która jest umieszczana przy drzwiach żydowskiego domu. Te same dwa fragmenty, wespół z innymi (Wj 13, 1-10, 11-16), są umieszczane w tefilin.
Tekst modlitwy.
Słuchaj, Izraelu, Pan jest naszym Bogiem – Panem jedynym. Będziesz miłował Pana, Boga twojego, z całego swego serca, z całej duszy swojej, ze wszystkich sił swoich. niech pozostaną w twym sercu te słowa, które ja ci dziś nakazuję. Wpoisz je twoim synom, będziesz o nich mówił przebywając w domu, w czasie podróży, kładąc się spać i wstając ze snu. Przywiążesz je do twojej ręki jako znak. Niech one ci będą ozdobą przed oczami. Wypisz je na odrzwiach swojego domu i na twoich bramach. 
I jeśli będziecie słuchać pilnie nakazów, które wam dziś daję, miłując Pana, Boga waszego, i służąc mu z całego serca i z całej duszy, ześle On deszcz na waszą ziemię we właściwym czasie, jesienny jak i wiosenny, i zbierzecie wasze zboże, moszcz i oliwę. Da też trawę na polach dla waszego bydła. Będziecie mieli żywności do syta. Strzeżcie się, by serce wasze nie pozwoliło się omamić, abyście nie odeszli i nie służyli obcym bogom i nie oddawali im pokłonu, bo zapaliłby się gniew Pana na was, i zamknąłby niebo, aby nie padał deszcz, ziemia nie wydałaby plonów, i prędko zginęlibyście w tej pięknej ziemi, którą wam daje Bóg. Weźcie przeto sobie te moje słowa do serca i duszy. Przywiążcie je sobie jako znak na ręku. Niech one będą wam ozdobą między oczami. Nauczcie ich wasze dzieci, powtarzając je im, gdy przebywacie w domu, gdy idziecie drogą, gdy kładziecie się i wstajecie. Napiszcie je na odrzwiach swojego domu i na swoich bramach, aby się pomnożyły twoje dni i dni twoich dzieci w kraju, który przodkom waszym poprzysiągł dać Pan – dni tak długie, jak dni niebios, które są nad ziemią. 
I mówił znowu Pan do Mojżesza: Powiedz Izraelitom, niech sobie zrobią frędzle na skrajach swoich szat, oni i ich potomstwo, i do każdej frędzli użyją sznurka z fioletowej purpury. Dla was będą te frędzle, a gdy na nie spojrzycie, przypomnijcie sobie wszystkie przykazania Pana, aby je wypełnić – a nie pójdziecie za żądzami swego serca i oczu, przez które plamiliście się niewiernością – byście w ten sposób o wszystkich moich przykazaniach pamiętali, pełnili je i tak byli świętymi wobec swojego Boga. jam jest Pan, Bóg wasz, który was wyprowadził z ziemi egipskiej, aby być waszym Bogiem. Jam jest Pan, wasz Bóg. (tłumaczenie - Biblia Tysiąclecia; Pwt 6,4-9; 11,13-21 i Lb 15, 37-41)

</doc>
<doc id="209253" url="https://pl.wikipedia.org/wiki?curid=209253" title="FileZilla (klient FTP)">
FileZilla (klient FTP)

FileZilla – klient FTP, rozpowszechniany na zasadach licencji GPL.
Opis.
FileZilla cechuje się łatwością obsługi i dostępnością w wielu wersjach językowych. Za jego pomocą bez problemu można pobierać pliki o wielkości ponad 4 GB, a także zatrzymywać i następnie kontynuować, uprzednio wstrzymane, pobieranie.
FileZilla dostępny jest dla systemów operacyjnych:
Obsługuje następujące protokoły komunikacyjne:
Współpracuje z IPv6 i serwerami pośredniczącymi ("serwerami proxy").

</doc>
<doc id="209255" url="https://pl.wikipedia.org/wiki?curid=209255" title="Promiennik podczerwieni">
Promiennik podczerwieni

Promiennik podczerwieni - urządzenie emitujące promieniowanie podczerwone. W zależności od źródła zasilania, wyróżnia się: promienniki gazowe (zasilane gazem), promienniki elektryczne (zasilane energią elektryczną), promienniki wodne (ogrzewane ciepłą wodą). Naturalnym źródłem promieniowania podczerwonego jest np. słońce, ogień, jednakże najczęściej w praktycznych zastosowaniach wykorzystywane są źródła promieniowania podczerwonego, w których promieniowanie to jest wytwarzane przy pomocy instrumentów technicznych. Techniczne źródła promieniowania podczerwonego, wykorzystuje się np. jako nadajniki podczerwieni, czy też astronomiczne lub wojskowe systemy lokacyjne.
Promiennik elektryczny.
Elektryczny promiennik podczerwieni jest rodzajem grzałki elektrycznej, której powierzchnia robocza rozgrzewa się do temperatury kilkuset stopni Celsjusza w wyniku czego emituje promieniowanie podczerwone. Promienniki są wykonywane w formie żarówek, elementów ceramicznych lub metalowych. Jest to lampa z umieszczonym wewnątrz żarnikiem, który podobnie jak w żarówce, rozgrzewa się do wysokiej temperatury. Żarnik takiego promiennika ma jednak tak dobrany stosunek oporu elektrycznego do grubości, że przy napięciu roboczym nagrzewa się do temperatury około 500 °C, więc maksimum widmowe emitowanego przez niego promieniowania elektromagnetycznego znajduje się w zakresie podczerwieni. Promieniowanie podczerwone nie jest widzialne dla ludzkiego oka - ale jest odczuwalne w postaci ciepła. 
Promiennik podczerwieni jako element grzejny.
Promienniki podczerwieni to komponenty lub urządzenia techniczne, które ze względu na swą konstrukcję przeznaczone są do przetwarzania możliwie dużej ilości dostarczonej do nich energii (prąd elektryczny, gaz) w ciepło, które jest z kolei oddawane poprzez powierzchnię promieniowania.
Niezależnie od konstrukcji promiennika podczerwieni dąży się zawsze do tego, aby z jak najmniejszymi stratami doprowadzić do elementu ogrzewanego emitowane z promiennika podczerwieni promieniowanie cieplne, które rozchodzi się falowo niezależnie od innego medium transportowego.
Promiennik podczerwieni w zależności od wyposażenia technicznego emituje promieniowanie podczerwone w określonym zakresie długości fali (zakres spektralny). Jest to na przykład zakres fal o długości 2 – 10 μm; jest to maksymalna moc promieniowania. Oznacza to, iż każdy promiennik podczerwieni emituje także fale z takich zakresów długości, które są poza zakresem jego maksymalnej mocy promieniowania.
Oddziaływanie na element poddawany promieniowaniu.
Ze względu na różnorodną budowę atomową ogrzewanych elementów różnią się one od siebie zakresami spektralnymi, w których najlepiej absorbują emitowane promieniowanie. Część promieniowania, która ze względu na właściwości materiału nie może być wchłonięta, jest przewodzona przez materiał lub odbijana od niego.
Wchłanianie promieniowania podczerwonego przez ogrzewany element jest określane mianem absorpcji. Proces absorpcji dotyczący ogrzewanego elementu jest w związku z tym zawsze także (częściowo) procesem, któremu towarzyszy odbicie i przepuszczanie promieniowania podczerwonego. Technicznie nie jest możliwa 100-procentowa absorpcja. Pełna absorpcja możliwa jest tylko w przypadku teoretycznego modelu ciała doskonale czarnego.
Ceramiczny promiennik podczerwieni.
Ceramiczny promiennik podczerwieni składa się z elektrycznego oporowego przewodu grzejnego, który jest całkowicie zalany odpowiednim materiałem ceramicznym. Energia wytwarzana przez przewód grzejny jest, dzięki pełnemu zalaniu, przenoszona na otaczający go materiał. Chroni to przewód grzejny przed przegrzaniem i umożliwia wydłużenie jego żywotności. Materiał wykorzystywany do zalania przewodu grzejnego nie przewodzi prądu elektrycznego i powinien wykazywać dobre właściwości absorpcji, wzgl. emisji w wymaganym zakresie długości fal. Przy uwzględnieniu tych kryteriów można produkować ceramiczne promienniki podczerwieni o różnych kształtach.
Ceramiczne promienniki podczerwieni składają się z korpusów ceramicznych, w których część powierzchni jest wykorzystywana jako powierzchnia promieniowania z wbudowaną skrętką grzejną. W przypadku ceramicznych promienników podczerwieni możliwe jest umieszczenie na stałe termoogniwa w bezpośrednim sąsiedztwie przewodu grzejnego.
Wynalazcą ceramicznego promiennika podczerwieni jest firma Elstein-Werk. 24 marca 1949 roku przyznano jej patent dla modelu podstawowego ceramicznego promiennika wkręcanego. Równocześnie pracowano nad rozwojem powierzchniowych ceramicznych promienników podczerwieni, dzięki którym możliwa stała się budowa dużych powierzchni grzejnych wykorzystujących promieniowanie podczerwone. 8 marca 1950 roku przyznano firmie Elstein-Werk patent na powierzchniowe ceramiczne promienniki podczerwieni. Ze względu na powszechne stosowanie określenia „promienniki Elstein“, nazwa ta stanowi obecnie określenie alternatywne dla ceramicznych promienników podczerwieni.
Zastosowanie.
Zastosowanie promienników podczerwieni jest bardzo szerokie, począwszy od przemysłu spożywczego (obróbka termiczna żywności), poprzez przemysł papierniczy (dosuszanie papieru), po ogrzewanie. W zakresie ogrzewania, promienniki podczerwieni stosowane są bądź do dogrzewania stanowiskowego (promienniki łazienkowe, promienniki w ogródkach restauracyjnych), bądź jako podstawowy składnik systemu grzewczego (ogrzewanie hal, magazynów), w chowie i w hodowli zwierząt, szczególnie w wychowie młodzieży (pisklęta drobiu, prosięta). Wykorzystywane są w saunach na podczerwień. W medycynie - duża dawka podczerwieni powoduje miejscowe przegrzanie skóry, co prowadzi do zwiększenia jej ukrwienia. W drukarkach laserowych technologia ta wykorzystywana jest do termicznego utrwalania toneru na wydruku.

</doc>
<doc id="209256" url="https://pl.wikipedia.org/wiki?curid=209256" title="Śródmieście (Częstochowa)">
Śródmieście (Częstochowa)

Śródmieście – centralna dzielnica Częstochowy. Jej oś stanowi Aleja Najświętszej Maryi Panny, a głównym punktem jest plac Biegańskiego. Przy nich znajduje się większość instytucji i zabytków. 
Na uwagę zasługują ponadto:

</doc>
<doc id="209258" url="https://pl.wikipedia.org/wiki?curid=209258" title="Lampa grzewcza">
Lampa grzewcza



</doc>
<doc id="209260" url="https://pl.wikipedia.org/wiki?curid=209260" title="Zatoka Kotorska">
Zatoka Kotorska

Zatoka Kotorska (czarn. / serb. "Бока Которска; serb. / chorw. Boka Kotorska") – zatoka w południowej części Morza Adriatyckiego w Czarnogórze.
Nazwa.
Używana przez lokalną ludność nazwa „boka” pochodzi z włoskiego słowa "bocca" oznaczającego usta, bowiem z lotu ptaka kształt zatoki ma je przypominać.
Geografia.
Zatoka Kotorska ma językowaty kształt, głęboko wcina się w ląd. Składają się na nią 4 mniejsze zatoki. Od strony morza, jako pierwszy, położony jest Zalew Hercegnowski, który poprzez Cieśninę Kumborską łączy się z kolejnym Zalewem Tiwatskim, ten zaś poprzez Cieśninę Verige łączy się z pozostałymi dwoma: Risańskim i Kotorskim. Trzy wewnętrzne zalewy mają charakterystyczny, trójkątny kształt.
W zatoce znajduje się 9 wysp: Miholjska Prevlaka, Mamula, Ostrvo Vavedenje u samego wlotu do zatoki, Sveti Marko, Zanovjetni Školjic, Ostrvo Cvijeća i Mala Gospa w Zalewie Tiwatskim oraz Gospa od Škrpjela i Sveti Đorđe w Zalewie Risańskim.
Zatokę Kotorską otacza kilka pasm Gór Dynarskich: od północnego zachodu są to góry Orjenu, od północnego wschodu Ledenice, zaś od strony południowo-wschodniej pasmo Lovćen. Pomiędzy zalewami znajduje się niewielki masyw Vrmac, który wraz z półwyspami Luštica i Prevlaka tworzą charakterystyczną linię brzegową. Zatoka, ze względu na otaczające ją strome zbocza gór, często nazywana jest „śródziemnomorskim fiordem”. W rzeczywistości nie powstała ona wskutek działalności lodowca i nie ma charakteru fiordu (zalanej doliny polodowcowej), ale riasu (zalanej doliny rzecznej).
Północno-zachodnie wybrzeże zatoki na niewielkim odcinku należy do Chorwacji.
Miasta i turystyka.
Nad zatoką leżą m.in. średniowieczne miasta Kotor i Perast oraz pamiętające czasy antyczne Risan. Miejscowości te wraz z całym krajobrazem Zatoki Kotorskiej przypominającym fiordy północy, zostały w 1979 r. wpisane na Listę Światowego Dziedzictwa Kulturalnego i Przyrodniczego UNESCO. Nad zatoką położone są ponadto kurorty Tivat i największy Herceg Novi. Dzięki swemu ukształtowaniu geograficznemu i położonym na wybrzeżu miastom oraz licznym zabytkom, zatoka jest najważniejszym regionem turystycznym Czarnogóry. Szczególnie dużo turystów odwiedza dobrze zachowane stare miasto w Kotorze (w tym Katedrę Św. Tryfona) i potężne mury kotorskiej twierdzy.
Komunikacja.
Pomiędzy miejscowościami Kamenari (na zachodzie) a Lepetani (na wschodzie), w cieśninie Verige, funkcjonuje przeprawa promowa, będąca częścią drogi krajowej M2. Stale kursujące promy umożliwiają przeprawę zarówno samochodów (odpłatnie), jak i ludzi (bezpłatnie).

</doc>
<doc id="209263" url="https://pl.wikipedia.org/wiki?curid=209263" title="Kamenari">
Kamenari

Kamenari (Каменари) – miejscowość w południowo-zachodniej Czarnogórze, w gminie Herceg Novi, zamieszkiwana przez 148 mieszkańców (dane na 25.06.2015).
Zlokalizowana na trasie Magistrali Adriatyckiej (droga europejska E65), w ciągu której funkcjonuje 900-metrowa przeprawa promowa z Kamenari przez cieśninę Verige w Zatoce Kotorskiej do miejscowości Lepetane (jest to jedyny odcinek Magistrali nie poprowadzony lądem).

</doc>
<doc id="209264" url="https://pl.wikipedia.org/wiki?curid=209264" title="Sigil">
Sigil

Sigil – symbol stworzony dla specyficznego celu, magicznego życzenia. Symboliczna reprezentacja rezultatu pożądanego przez maga lub osobę zainteresowaną. Termin ten pochodzi z łacińskiego słowa "sigillum", które oznacza „małą figurę”, „rzeźbę na pieczęci” lub „pieczęć”. 
W literaturze przedmiotu słowo "sigil" oznacza także pieczęć, czyli występującą w tradycji okultystycznej (w magii ceremonialnej) obrazkową sygnaturę („podpis”, znak, imię) demona, anioła lub innej istoty. Jedną z metod tworzenia prostych sigili było zapisanie imienia przyzywanej istoty w języku hebrajskim, następnie przekształcenie liter na liczby, które następnie należało odszukać w odpowiednio dobranym kwadracie magicznym (tzw. kamei) i połączyć je liniami. Popularnym przykładem bardziej fantazyjnych pieczęci są te, które można znaleźć w "Lemegetonie".
A. O. Spare i magia chaosu.
Austin Osman Spare (1886–1956), w swoim Zos Kia Cultus, sugeruje używanie sigili samych w sobie, tzn. poza rytuałami. Jego technika, zwana dziś sigilizacją, stała się centralnym elementem magii chaosu.
Teoria sigili opiera się na założeniu, że jeśli pewne głęboko zakorzenione w podświadomości fakty mogą wywierać wpływ na nasze działania, to można wykorzystać ten fakt w odwrotny sposób. Wystarczy, iż wprowadzi się do podświadomości pewien symbol (sigil), uprzednio nadając mu pewne znaczenie. Następnie należy zapomnieć znaczenie owego sigilu, opcjonalnie go zniszczyć. W ten sposób wpływamy na naszą podświadomość. 
Sigil może posiadać formę abstrakcyjną, obrazkową lub semi-abstrakcyjną. Może istnieć zarówno fizycznie, wirtualnie, jak i myślowo. Wizualne symbole są najpopularniejszą formą sigili, ale stosowane bywają także dźwięki i kształty. Istnieje wiele rodzajów sigili: alfabetyczne, runiczne, obrazkowe, fonetyczne (mantry), akustyczne, przestrzenne oraz wiele innych, które opracowują sami zainteresowani "sigilizacją". Obecnie są już dostępne poradniki tworzenia osobistych symboli sukcesu – magicznych sigili.
Hypersigile.
Hypersigil to pewne dzieło, jak np. powieść, utwór muzyczny, taniec itd., które utworzone zostaje z taką samą intencją, z jaką tworzy się sigil. Ludzie tworzący hypersigil chcą, by poznało go jak najwięcej osób, a także by odnosiły się do niego inne dzieła sztuki, co ma wzmocnić jego siłę. Termin ten został najprawdopodobniej stworzony przez Granta Morrisona (ur. 1960). Używał go, by opisać cel stworzenia serii komiksowej „The Invisibles”.

</doc>
<doc id="209266" url="https://pl.wikipedia.org/wiki?curid=209266" title="João V">
João V



</doc>
<doc id="209267" url="https://pl.wikipedia.org/wiki?curid=209267" title="Elias Lönnrot">
Elias Lönnrot

Elias Lönnrot (ur. 9 kwietnia 1802, zm. 19 marca 1884) – fiński krawiec, poeta narodowy, lekarz i lingwista – autor Kalevali, czyli zbioru dawnych pieśni fińskich.
Urodzony 9 kwietnia 1802 w Sammati – gmina Haarijārvi w fińskim regionie Uusimaa.
Był bardzo zdolnym dzieckiem. W wieku 4 lat został nauczony sztuki pisania i czytania, w wieku 6 lat wyróżniał się w nauce szwedzkiego.
Jako dwunastolatek został oddany do dwuletniej szkoły w Tammisaari i ukończył ją z wyróżnieniem.
Do 1818 roku uczył się w szkole katedralnej w Turku. Pracował jako krawiec w rodzinnych okolicach. Następnie został przyjęty do liceum w Porvoo, pracował jako pomocnik aptekarza w Hämeenlinna. Jesienią 1822 rozpoczął edukację na uniwersytecie w Turku, w 1823 zdał egzamin stypendialny.
W 1824 opublikował pierwszy przekład poezji na szwedzki, zarabiał jako nauczyciel.
W 1827 ogłosił pracę magisterską: „De Väināmöine priscorum fennorum numine” (O Väināmöinenie, bóstwie dawnych Finów). Rok później wyruszył w podróż w celu zbierania pieśni i zaklęć.
W 1831 został sekretarzem Fińskiego Towarzystwa Literackiego. W 1832, będąc wykształconym lekarzem, ogłosił dysertację doktorską: „Om Finnarnes magiska medicin” (O magicznym lecznictwie u Finów).
W latach 1829–1831 opublikował "Kantele" – pierwszą czteroczęściową wersję pieśni ludowych zgromadzonych w wielu wyprawach. W 1833 został ukończony zbiór pieśni o Väināmöinenie i Lemminkäinenie, tzw. "Prakalevala". Ostateczna wersja "Kalevali" opublikowana została w 1849 roku.
W latach 1853–62 był profesorem języka fińskiego i literatury fińskiej na uniwersytecie w Helsinkach. 
W latach 1866–1880 ogłosił „Finsk-Svenskt lexikon” ("Słownik fińsko-szwedzki"), pierwsze naukowe źródło wiedzy o słownictwie języka fińskiego, które zapoczątkowało rozwój fińskiego języka literackiego.
W 1847 wziął ślub, miał 4 córki i syna. Po epidemii gruźlicy pozostała mu tylko córka Ida, która dużo podróżowała po Europie.
Sam Lönnrot umarł 18 marca 1884 w rodzinnej miejscowości.

</doc>
<doc id="209269" url="https://pl.wikipedia.org/wiki?curid=209269" title="Elias Lonnrot">
Elias Lonnrot



</doc>
<doc id="209270" url="https://pl.wikipedia.org/wiki?curid=209270" title="Ryby mięśniopłetwe">
Ryby mięśniopłetwe



</doc>
<doc id="209276" url="https://pl.wikipedia.org/wiki?curid=209276" title="James George Frazer">
James George Frazer

Sir James George Frazer (ur. 1 stycznia 1854 w Glasgow, zm. 7 maja 1941 w Cambridge) – szkocki antropolog społeczny, filolog i historyk religii. Wywarł znaczny wpływ na wczesne etapy współczesnych studiów nad mitologią i porównywaniem religii.
Życiorys.
James George Frazer urodził się w rodzinie zamożnego aptekarza Daniela Frazera w Glasgow, jako najstarsze z czworga dzieci. Jego rodzice byli gorliwymi członkami Free Church of Scotland, radykalnej grupy religijnej, która w 1840 oderwała się od Church of Scotland.
Rozpoczął studia w bardzo wczesnym wieku 15 lat, gdyż już wtedy przejawiał znaczne zdolności intelektualne. Początkowo studiował w uniwersytecie w Glasgow, gdzie osiągał znakomite wyniki w nauce i obronił dyplom. Pisane przez niego w tym okresie pamiętniki (kontynuowane do końca życia) zdradzają, że już wtedy zapałał wielką miłością do starożytności klasycznej, postrzegał świat jako system rządzony przez niezmienne prawa natury, i że boleśnie przeżył utratę dziecięcej wiary religijnej.
Przeniósł się do Anglii by kontynuować studia, gdyż uważał, że chociaż studia w Glasgow bardziej poszerzają horyzonty intelektualne, studia w Anglii cechują się wyższym poziomem – podjął więc w 1874 naukę w Trinity College na Uniwersytecie Cambridge, gdzie obronił dyplom ze sztuki klasycznej. Dysertacja z 1879 o epistemologii platońskiej przyniosła mu członkostwo ("fellowship") Trinity College.
Następnie studiował prawo w Middle Temple, jednak nigdy go nie praktykował. Do końca życia związany był z Trinity College, wyłączając lata 1907–1908, które spędził na Uniwersytecie Liverpoolskim. W 1914 nadano mu tytuł szlachecki.
Studia nad mitami i religią stały się jego obszarem zainteresowania. Wyłączając Włochy i Grecję Frazer nie podróżował zbyt dużo. Jego głównymi źródłami danych były starożytne historie przesyłane do misjonariuszy i urzędników Imperium Brytyjskiego na całym świecie. Jego zainteresowanie antropologią społeczną powstało po przeczytaniu "Cywilizacji pierwotnej" (E.B. Tylor "Primitive Culture", 1871). Zachęcił go do tego także jego przyjaciel, William Robertson Smith, który szukał powiązań pomiędzy Starym Testamentem a wczesnym folklorem hebrajskim.
Frazer studiował religie jako fenomen kulturowy, nie stosował zaś podejścia teologicznego. Jako pierwszy opisał powiązania pomiędzy mitami a rytuałami. Jego teorie totemizmu zostały wyparte przez te stworzone przez Claude’a Lévi-Straussa.
"Złota gałąź" ("The Golden Bough"), najbardziej znana z jego prac, studium starożytnych kultów, rytuałów i mitów, oraz ich powiązań ze wczesnym chrześcijaństwem wciąż jest źródłem ważnych informacji dla antropologów. Jej pierwsza edycja została opublikowana w 1890 roku, zaś trzecia ukończona została w 1915 i zawierała 12 tomów, z dodatkowym tomem 13 wydanym w 1936.
Odznaczenia.
W 1914 roku otrzymał tytuł szlachecki. W 1925 roku został odznaczony Orderem Zasługi.
Dzieło.
Frazerowski model ewolucyjny.
Model ewolucji kulturowej ludzkości autorstwa Frazera opiera się w znacznej mierze na wcześniejszych modelach stworzonych przez Johna Lubbocka, Edwarda Burnetta Tylora i przede wszystkim Lewisa Henry’ego Morgana. Składa się on z trzech stadiów ewolucyjnych, przy czym każde stadium charakteryzuje się osobliwym systemem wierzeń i odpowiadającym mu poziomem cywilizacyjnym.
Frazer – podobnie jak John Lubbock – twierdził, że zanim pojawiła się magia, u ludzi występował pierwotny, „pozwierzęcy” ateizm. Ateizm ponownie miał się pojawić dopiero wraz z narodzinami kultury typu naukowego. Frazer nie traktuje religii jako „błędu w rozwoju ludzkości” (np. tak jak John Lubbock), ale jako jedno ze stadiów rozwojowych, przez które musi przebrnąć każde ze społeczeństw na drodze swego rozwoju od magii do nauki. Frazer często zaznaczał, że nauka wcale nie musi być ostatnim z etapów ewolucji kulturowej ludzkości.
Magiczny (mityczny) typ kultury.
Według Frazera u zarania dziejów człowiek posiadał całkowicie błędną wiedzę dotyczącą przyczyn i zależności zjawisk zachodzących w przyrodzie. Filarem frazerowskiej teorii kultury magicznej jest definicja tzw. magii sympatycznej. Główną cechą magii sympatycznej była wiara ludzi w pewne mistyczne relacje istniejące pomiędzy rzeczami a zjawiskami, nazywanych prawem ładu wewnętrznego. Magia sympatyczna „tłumaczy świat” na podstawie dwóch zasad. Pierwszą z tych zasad możemy określić mianem zasady podobieństwa, czyli magią homeopatyczną. Magia homeopatyczna występuje w chwili, kiedy ludzie wierzą, że „podobne powoduje i wytwarza podobne”. Chęci zawładnięcia prawami przyrody przejawiają się w tym wypadku w ich naśladowaniu. U ludzi „dzikich”, którzy praktykują ten rodzaj magii, spotykamy się m.in. z próbą przywołania deszczu za pośrednictwem wylewania wody na ziemię, z usiłowaniami mającymi na celu osłabienie przeciwnika np. za pomocą niszczenia jego portretu. Drugą zasadę można nazwać prawem dotyku – magią przenośną. Zasada ta wynika z przekonania, że rzeczy, które wcześniej były już z sobą w kontakcie lub tworzyły całość, będą na siebie oddziaływać również po ich rozdzieleniu (przy braku kontaktu fizycznego pomiędzy rzeczami), często niezależnie od odległości. Klasycznym przykładem wiary w magię przenośną jest m.in. próba zdobycia jakiejś części ciała przeciwnika (włosów, paznokci) lub jego ubrania, by za ich pośrednictwem negatywnie wpływać na jego życie.
Religijny typ kultury.
Narodziny religii, która z czasem wyparła magię, rozpoczynają wyższe stadium rozwojowe kultury. Według Frazera religia powstała w momencie, gdy człowiek stracił wiarę w zasady magii homeopatycznej i przenośnej i jednocześnie czuł, że nie jest w stanie zapanować nad przyrodą za pomocą własnych sił. Wiara w siły nadprzyrodzone, które miałyby panować nad wszechświatem, skłoniła czarowników do specjalizacji na kapłanów religijnych. Ich domniemana możliwość kontaktowania się z siłami nadprzyrodzonymi umożliwiała im często zdobycie wielkiego prestiżu społecznego i władzy nad resztą ludzi. Ci najznaczniejsi stawali się często „królami boskimi”, a ich dusze były po śmierci czczone jako bóstwa.
Naukowy (nowożytno-europejski) typ kultury.
Ostatnim i najwyższym stadium kultury ludzkiej jest nauka, która pod względem swych założeń ma więcej cech wspólnych z magią niż z religią. Ludzie w kulturze typu naukowego wierzą, podobnie jak w magicznym typie kultury, w możliwość panowania nad przyrodą za pomocą swych umiejętności technicznych bez potrzeby pozyskania przychylności (łaski) sił nadprzyrodzonych. W tym wypadku ich działania są oparte na znajomości „prawdziwych” związków przyczynowo-skutkowych i zasad fizyki.

</doc>
<doc id="209278" url="https://pl.wikipedia.org/wiki?curid=209278" title="Zatoka Pucka">
Zatoka Pucka

Zatoka Pucka (kasz. "Pùckô Hôwinga", niem. "Putziger Wiek") – płytka zatoka będąca częścią Morza Bałtyckiego, stanowiąca zachodnią część Zatoki Gdańskiej. Jest położona między Mierzeją Helską, a linią Hel-Gdynia. Jej powierzchnia wynosi 364 km², głębokość maksymalna 55 m. Granica między Zatoką Pucką a zasadniczą częścią Zatoki Gdańskiej jest różnie wyznaczana – północno-wschodni punkt krańcowy sięga Cypla Helskiego, a południowo-zachodni Kamiennej Góry lub Orłowa. 
Zatokę Pucką dzieli się na część wewnętrzną (do Cypla Rewskiego i Rewy Mew) i zewnętrzną. Wewnętrzna Zatoka Pucka nazywana jest również Zalewem Puckim. Zewnętrzna Zatoka Pucka leży między nią a resztą Zatoki Gdańskiej. Obydwie części połączone są dwoma żeglownymi połączeniami o nazwach "Głębinka" oraz "Przejście Kuźnickie".
Część wewnętrzna zatoki wchodzi w skład Nadmorskiego Parku Krajobrazowego. Zatoka jest wyśmienitym miejscem dla osób uprawiających sporty wodne, najpopularniejszy ośrodek do uprawiania kitesurfingu w Polsce. Wzdłuż brzegu biegnie droga rowerowa. Zatoka jest obszarem specjalnej ochrony ptaków.
Miasta nad zatoką to Puck, Jastarnia, Hel, Władysławowo oraz częściowo Gdynia.
Pod dnem Zatoki Puckiej znajdują się pokłady soli potasowo-magnezowej.
W latach 70. XX wieku pojawiały się pomysły odcięcia części Zatoki Puckiej tamą w celu
odkrywkowej eksploatacji tych złóż.
W niektóre zimy powierzchnia Zatoki Puckiej zamarza.
Mielizny położone na zatoce to Rybitwia Mielizna (Mewia Rewa), Bórzyńska Mielizna, Długa Mielizna, zaś głębie to Chałupska Jama, Kuźnicka Jama.

</doc>
<doc id="209280" url="https://pl.wikipedia.org/wiki?curid=209280" title="James Frazer">
James Frazer



</doc>
<doc id="209281" url="https://pl.wikipedia.org/wiki?curid=209281" title="SuperCalc">
SuperCalc

SuperCalc - arkusz kalkulacyjny opracowany na początku lat 80. Był jednym z pierwszych arkuszy kalkulacyjnych stworzony przez firmę Sorcim, pierwotnie dostarczany razem z edytorem WordStar w przenośnym komputerze Osborne 1. Jego wyróżniającą się cechą była zdolność do iteracyjnego obliczania wartości komórek, których wartości zależały od innych komórek - funkcję tę wprowadzono w Excelu dopiero 10 lat później.

</doc>
<doc id="209282" url="https://pl.wikipedia.org/wiki?curid=209282" title="Dev-C++">
Dev-C++

Dev-C++ – zintegrowane środowisko programistyczne, obsługujące języki C i C++, na licencji GPL, dla systemów rodziny Windows i Linux. Jest zintegrowany z MinGW, czyli z windowsowym portem kompilatora GCC.
Program jest napisany w Delphi, a jego linuksowy odpowiednik w Kylix. Program jest przechowywany na witrynie SourceForge. Dev-C++ został pierwotnie stworzony przez programistę Colina Laplace'a i jego zespół – Bloodshed Software.
Dev-C++ wykorzystuje tzw. DevPaki. Są to rozszerzenia programu, pozwalające mu korzystać z różnych bibliotek, szablonów i narzędzi, np. z DirectX-a, z biblioteki Allegro, OpenAL czy wxWidgets.
Status.
Program od 2005 roku nie jest rozwijany przez Bloodshed. Na bazie Dev-C++ do 2011 roku był rozwijany inny program – wxDev-C++. 
Dalszy rozwój.
Od czerwca 2011 holenderski programista o pseudonimie Orwell wydawał kolejne wersje Dev-C++ pod nazwą Orwell Dev-C++. Ostatnią wersję, 5.11, wydał w kwietniu 2015. Od tamtego czasu programista nie dawał żadnych znaków aktywności przez ponad 5 lat aż do lipca 2020, kiedy to w odpowiedzi na wiadomość o stworzeniu przez Embarcadero (twórców języka Delphi) nowej wersji programu na bazie jego kodu Orwell oświadczył, że z powodu braku czasu rezygnuje z utrzymywania projektu. Oryginalni autorzy (Bloodshed Software) również "de facto" zaakceptowali to przejęcie jako kontynuacja rozwoju ich programu, umieszczając na stronie internetowej programu link do wersji tworzonej przez Embarcadero jako zalecanej dla nowszych systemów (Windows 7, 8, 10).

</doc>
<doc id="209283" url="https://pl.wikipedia.org/wiki?curid=209283" title="Syberia (góra)">
Syberia (góra)

Syberia – góra (637 m) okalająca od strony zachodniej miejscowość Milówka w Beskidzie Śląskim. Po górze ciągną się zachowane do dziś okopy, transzeje oraz ruiny niemieckich fortyfikacji z lat 1944–1945.

</doc>
<doc id="209284" url="https://pl.wikipedia.org/wiki?curid=209284" title="Przybędza">
Przybędza

Przybędza – wieś w Polsce, położona w województwie śląskim, w powiecie żywieckim w gminie Radziechowy-Wieprz
Wieś liczy ok. 1000 mieszkańców.
W latach 1975–1998 miejscowość administracyjnie należała do województwa bielskiego.
Przybędza ma status wsi od 2002 roku, wcześniej była przysiółkiem.
Położenie wsi.
Wieś leży przy drodze ekspresowej S1 Bielsko-Biała – Zwardoń. Od południa sąsiaduje z Węgierską Górką, od wschodu z Wieprzem, a od północy z Radziechowami.
Przez wieś płynie potok o tej samej nazwie – "Przybędza", nazywany przez mieszkańców "Przybędzanką".
We wsi znajduje się przedszkole i szkoła podstawowa, siedziba straży pożarnej OSP Przybędza i świetlica środowiskowa. Działa też Koło Gospodyń Wiejskich.
Integralne części wsi.
Od 2002 r. zmieniono status przysiółka Przybędza na wieś, zmieniając jednocześnie status niżej wymienionych miejscowości z "przysiółek" na "część wsi".
Atrakcje turystyczne i ciekawe miejsca.
Nad miejscowością góruje Matyska (609 m n.p.m.) – wzniesienie położone między Przybędzą a Radziechowami – i z tych dwóch miejscowości prowadzi droga na szczyt. Na szczycie w roku jubileuszowym został wzniesiony Krzyż Milenijny i kapliczka. Miejsce to nazywane jest Golgotą Beskidów. Wzdłuż ścieżki prowadzącej na górę od strony Radziechów zbudowane zostały stacje drogi krzyżowej.
W 2021 roku Przybędza zajęła II miejsce w plebiscycie na najpiękniejszą wieś województwa śląskiego.
Parafia.
We wsi znajduje się kościół parafialny Matki Bożej Częstochowskiej; siedziba parafii, erygowanej 26 sierpnia 2013 roku (w 30-lecie powstania świątyni). Pierwszym proboszczem tej wspólnoty został ks. Janusz Dudek.

</doc>
<doc id="209286" url="https://pl.wikipedia.org/wiki?curid=209286" title="Juszczyna">
Juszczyna

Juszczyna – wieś w Polsce położona w województwie śląskim, w powiecie żywieckim, w gminie Radziechowy-Wieprz.
Historia.
Pierwsza wzmianka w 1628. W następnym dziesięcioleciu została dwukrotnie nawiedzona przez zbójników. W swej historii dzieliła losy Żywiecczyzny, stanowiła też część folwarku w Wieprzu.
16 lipca 1908 roku, w wyniku oberwania chmury gwałtownie wezbrała przepływająca przez wieś potok "Juszczynka". Wyrwane drzewa, gałęzie i porwane z wodą drewno, utworzyło we wsi zator, powodując zatopienie części miejscowości. Zginęło wówczas 21 osób, zaś zdarzenie poruszyło całą Galicję. Zdarzenie to stało się dla mieszkańców impulsem do zbudowania we wsi drewnianego kościoła parafialnego parafii pw. Nawiedzenia NMP, wybudowanego w latach 1924-1927.
W latach 1954–1960 wieś należała i była siedzibą władz gromady Juszczyna, po jej zniesieniu w gromadzie Wieprz. W latach 1975–1998 miejscowość administracyjnie należała do województwa bielskiego.
Sport.
Juszczyna posiada swój klub piłkarski LKS Juszczyna, który gra obecnie w 6 lidze polskiej (klasa A).

</doc>
<doc id="209287" url="https://pl.wikipedia.org/wiki?curid=209287" title="Phoenix BIOS">
Phoenix BIOS

Phoenix BIOS - popularna wersja BIOS dla komputerów osobistych opracowana przez firmę Phoenix Technologies, i pierwsza wersja ROM BIOS, która była sprzedawana na masową skalę, umożliwiając rozwój przemysłu komputerów osobistych.

</doc>
<doc id="209288" url="https://pl.wikipedia.org/wiki?curid=209288" title="Brzuśnik">
Brzuśnik

Brzuśnik – wieś w Polsce położona w województwie śląskim, w powiecie żywieckim, w gminie Radziechowy-Wieprz.
W latach 1975–1998 miejscowość administracyjnie należała do województwa bielskiego.
Położenie wsi.
Brzuśnik leży w obrębie Żywieckiego Parku Krajobrazowego, położony w Kotlinie Żywieckiej, ok. 12 km na południowy zachód od Żywca. Przez miejscowość przepływa potok Brzuśnianka. Jest to wieś typowo rolnicza.
Pochodzenie nazwy.
Nazwę wsi wyjaśnia Andrzej Komoniecki w swoim "Dziejopisie Żywieckim": „Brzuśnik, albo Brzuśnie, iż ta wieś jakoby na brzuścu albo brzuchu góry leży”.
Religia i turystyka.
Brzuśnik należy do parafii Niepokalanego Serca NMP w Wieprzu; wsi znajduje się wiele zabytkowych kapliczek, w tym jedna z I poł. XIX wieku. W Groniu lub Brzuśniku Górnym znajduje się ponad 600-letni cis. Od sierpnia 2015 otwarty został szlak pieszy i rowerowy na Słowiankę. W Brzuśniku znajduje się Szkoła Podstawowa Imienia Księdza Jana Twardowskiego w Brzuśniku.

</doc>
<doc id="209292" url="https://pl.wikipedia.org/wiki?curid=209292" title="VersaCAD">
VersaCAD

VersaCAD – rodzina oprogramowania CAD dla systemów operacyjnych DOS, Macintosh i Windows, opracowana przez firmę Archway Systems z Huntington Beach, Kalifornia. Program został opracowany przez braci Toma i Mike'a Lazearów i przez lata był sprzedawany przez firmę Computervision, jednak w 1999 r. został całkowicie przejęty przez jego twórców. .

</doc>
<doc id="209294" url="https://pl.wikipedia.org/wiki?curid=209294" title="Henri Gouraud">
Henri Gouraud

Henri Gouraud (ur. 1944 r.) – francuski informatyk, w latach 60. absolwent École Centrale Paris, twórca tzw. cieniowania Gourauda stosowanego w grafice komputerowej. Uzyskał tytuł doktora na University of Utah (na College of Engineering) w 1971 r.
Słynne twarze ludzkie ilustrujące efekt cieniowania były wzorowane na twarzy żony Gourauda, Sylvie.

</doc>
<doc id="209295" url="https://pl.wikipedia.org/wiki?curid=209295" title="Nadmorski Park Krajobrazowy">
Nadmorski Park Krajobrazowy

Nadmorski Park Krajobrazowy (kaszb. "Nadmòrsczi Park Krajòbrazny") – park krajobrazowy położony w północnej Polsce, utworzony w 1978 roku.
Obejmuje pas wybrzeża od Białogóry po Mierzeję Helską, Zatokę Pucką i jej zachodnie wybrzeże.
Powierzchnia parku wynosi 188,04 km², natomiast jego otulina zajmuje 175,40 km².
W Nadmorskim Parku Krajobrazowym występują wszystkie typy wybrzeża charakterystyczne dla południowego Bałtyku. Charakterystycznym elementem są tu torfowiska, w tym najbardziej wysunięte na wschód torfowiska wysokie typu atlantyckiego. Prawie połowa parku jest porośnięta lasem, w szczególności sosnowym. Na przylądku Rozewie znajduje się rezerwat buków.
Fauna to ptaki takie jak mewy, myszołowy, bataliony. W przybrzeżnych wodach bogactwo glonów, skorupiaków oraz mięczaków. Występuje tu również wiele gatunków ryb: ciernik, płoć, okoń, węgorz. Zatoka Pucka jest akwenem dla foki szarej. Można ją również oglądać w helskim fokarium.

</doc>
<doc id="209296" url="https://pl.wikipedia.org/wiki?curid=209296" title="Jurydyki">
Jurydyki



</doc>
<doc id="209298" url="https://pl.wikipedia.org/wiki?curid=209298" title="Zakon Srebrnej Gwiazdy">
Zakon Srebrnej Gwiazdy



</doc>
<doc id="209299" url="https://pl.wikipedia.org/wiki?curid=209299" title="Paricutín">
Paricutín

Paricutín (hiszp. "Volcán de Paricutín") – wulkan w środkowym Meksyku, w stanie Michoacán, w pobliżu wioski o tej samej nazwie. Powstał w 1943 roku, dając wulkanologom możliwość obserwacji procesu powstawania wulkanów. Obecnie Paricutín wznosi się na wysokość 3170 m n.p.m.
Wulkan Paricutín zaczął się formować 20 lutego 1943, kiedy na polu kukurydzy powstała niewielka szczelina. Zjawisko obserwował właściciel pola, miejscowy rolnik Dioniso Pulido.
Otwarcie się szczeliny zapowiadały już wcześniej tajemnicze grzmoty, które słyszeli mieszkańcy wsi Paricutín na kilka tygodni przed pojawieniem się szczeliny. W ciągu pierwszego dnia aktywności powstał stożek o wysokości 50 m, a w ciągu tygodnia jego wysokość powiększyła się dwukrotnie.
W marcu aktywność wulkanu wzrosła. Wulkan wyrzucał w powietrze słupy popiołów wulkanicznych, które opadały na pobliskie wioski Paricutín i San Juan Parangaricutiro. 12 lipca rozpoczęły się wylewy lawy, której potoki zaczęły się zbliżać do wioski, którą wkrótce ewakuowano. W sierpniu mieszkańcy San Juan opuścili miasto zasypane przez popioły i lawę. Obecnie o jego istnieniu świadczy jedynie wieża kościoła, wystająca ponad poziom lawy.
Podczas pierwszego, najbardziej intensywnego roku działalności, kiedy wulkan wyrzucał głównie materiał piroklastyczny, powstał stożek o wysokości 275 metrów. Wulkan był aktywny przez kolejne osiem lat, ale okres ten charakteryzował się głównie spokojnymi wylewami lawy. Jego aktywność stopniowo malała, poza ostatnimi sześcioma miesiącami przed ustaniem aktywności, kiedy nastąpiły bardziej gwałtowne erupcje. Ostatecznie aktywność ustała w 1952 roku.
Zjawiska wulkaniczne nie są czymś nietypowym w Meksyku, ale pojawienie się Paricutín dało naukowcom możliwość przyjrzenia się z bliska narodzinom wulkanu.
Wioska Paricutín była zamieszkiwana przez ludność z plemienia Purépecha.

</doc>
<doc id="209300" url="https://pl.wikipedia.org/wiki?curid=209300" title="Letalnica">
Letalnica

Letalnica braci Gorišków (do 2004 r. Velikanka, pol. "Olbrzymka") – mamucia skocznia narciarska o punkcie konstrukcyjnym K200 i rozmiarze HS 240, zlokalizowana nieopodal wsi Rateče (gmina Kranjska Gora) w dolinie Planica w Alpach Julijskich w Słowenii, otwarta w 1969 r. Wspólnie z Vikersundbakken w norweskim Vikersundzie jest największą skocznią narciarską świata pod względem rozmiaru (HS).
Nazwana na cześć jej konstruktorów – braci Vlada i Janeza Gorišków, dla odróżnienia od usytuowanej tuż obok Bloudkovej velikanki. W 2004 r. zmieniono jej nazwę z Velikanka na Letalnica (pol. "Skocznia do lotów narciarskich").
Ze względu na warunki atmosferyczne panujące w dolinie Planica rozgrywanie konkursów na Letalnicy możliwe jest wyłącznie w godzinach przedpołudniowych. Wówczas, przy słonecznej pogodzie, pojawia się wiatr wiejący ze wschodu o sile w granicach 2–3 m/s. Skocznia jest wyposażona w zasłony przeciwwietrzne z możliwością ich zamykania. Na skoczni ustanowiono 28 rekordów świata w długości skoku (lotu) narciarskiego.
Historia.
4 lutego 1934 otwarto w Planicy pierwszą na świecie mamucią skocznię narciarską o punkcie konstrukcyjnym K90 według projektu Ivana Rožmana. Jej kolejne rozbudowy projektował oraz nadzorował Stanko Bloudek, a po jego śmierci dzieło to kontynuowali bracia Vlado i Janez Goriškowie. W połowie lat 60. XX wieku - ze względów technicznych - dalsza rozbudowa obiektu okazała się niemożliwa, zatem by utrzymać prymat pod względem wielkości skoczni na świecie koniecznym było zbudowanie skoczni w innym miejscu. Nową Velikankę K153 wzniesiono w latach 1967–1968 niedaleko Bloudkovej velikanki, więc od tamtej pory istniały w Planicy dwie Velikanki – większa braci Gorisków i mniejsza Bloudka. Do 2004 r. obie nazywały się podobnie (Velikanka oraz Bloudkova velikanka).
1969: Otwarcie skoczni.
6 marca 1969 - na dwa tygodnie przed oficjalnym otwarciem - krótko po godzinie 14, Miro Oman oddał pierwszy skok na nowej Velikance, lądując na 135 metrze. Natomiast uroczyste otwarcie i pierwsze oficjalne zawody odbyły się na niej 21 marca 1969. Był to inauguracyjny konkurs 3-dniowego Tygodnia Lotów Narciarskich KOP, w którym wystartowało 60 zawodników z 15 państw, a zwycięzcą został Jiří Raška. Ustanowiono podczas niego aż pięć rekordów świata, ostatni z nich był autorstwa Manfreda Wolfa i wynosił 165 metrów.
1985: Rekordowa wizyta 150 tys. osób.
W 1984 r. z okazji 50-lecia Planicy komitet organizacyjny podjął decyzję o modernizacji skoczni. Latem i jesienią 1984 r. Przeprowadzono poważniejsze prace remontowe, a na budowie pod dowództwem braci Gorišek pomagali pracownicy armii jugosłowiańskiej, ochotnicy i różne organizacje robocze. Wykopano 1500 metrów sześciennych materiału i wprowadzono do strefy lądowania. Wydobyli również 300 metrów sześciennych materiału z najazdu. Starą drewnianą wieżę zastąpiono stalową, a stół startowy cofnięto o pięć metrów.
W 1985 r. w Planicy odbyły się ósme Mistrzostwa Świata w lotach narciarskich, z najwyższym w historii rekordem frekwencji na poziomie 150 000 osób i rekordem 80 000 osób w jednym wydarzeniu. Podczas imprezy zostały ustanowione trzy rekordy świata: Mike Holland (186 metrów) i Matti Nykänen (187 i 191 metrów). Nykänen zdobył również mistrzostwo świata.
1987: Ostatni rekord świata w stylu równoległym.
13 marca 1987 Andreas Felder na oficjalnym treningu skoczył 192 metrów. Następnego dnia, podczas zawodów Pucharu Świata na Velikance, rekord świata 194 metrów w długości skoku ustanowił Polak – Piotr Fijas, runda została odwołana i powtórzona zaraz po tym skoku, w którym Felder skoczył 191 metrów. Rezultat ten nie został pobity przez następne siedem lat. Jest to zarazem do dziś najdłuższy skok w historii tej dyscypliny oddany w stylu klasycznym 15 marca 1987 roku, ostatniego dnia, Vegard Opaas skoczył 193 metrów, runda została odwołana zaraz po tym skoku.
1991: Najdłuższy skok w stylu równoległym w historii.
23 marca 1991 André Kiesewetter skoczył 196 metrów, ale dotknął ziemi. Jest to najdłuższy skok w stylu równoległym w historii. Następnego dnia, 24 marca 1991 Ralf Gebstedt skoczył 190 metrów i wygrał zawody. Były to ostatnie zawody w Jugosławii, ponieważ 25 czerwca 1991 Słowenia ogłosiła niepodległość.
1994: Przerwana 200-metrowa bariera.
Przed Mistrzostwami Świata w Lotach 1994 skocznia została przebudowana (podniesiono i cofnięto próg skoczni o 10 metrów). Przebudowa ta umożliwiła przekroczenie nieosiągalnej dotychczas bariery 200 metrów. 17 marca 1994 pierwszy ustany skok powyżej 200 metrów oddał Toni Nieminen, lądując na 203 metrze (wcześniej Austriak Andreas Goldberger skoczył 202 metry, jednak upadł przy lądowaniu).
Następnego dnia Christof Duffner podczas oficjalnego treningu osiągnął 207 metrów, jednak skoku nie ustał. Później tego samego dnia Espen Bredesen ustanowił trzeci rekord świata lądując na 209 metrze.
1997: Peterka spowodował manię skoków narciarskich w Słowenii.
W 1997 r. Słowenię ogarnęło wielkie poruszenie, ponieważ Primož Peterka walczył o pierwszą w historii tego kraju wygraną w klasyfikacji generalnej Pucharu Świata. W sumie w ciągu trzech dni na obiekcie zgromadziło się 130 000 osób, z czego ponad 70 000 tylko w decydującą sobotę, kiedy to Espen Bredesen i Lasse Ottesen ustanowili odpowiednio dwa rekordy świata (210 i 212 metrów). Peterka zdobył Kryształową Kulę za sezon 1996/97. Impreza ta zgromadziła drugą pod względem liczebności widownię w historii Planicy i otrzymała najwyższe oceny telewizyjne w historii Słowenii.
W 2000 r. w Planicy odbyły się pierwsze w historii zawody drużynowe w lotach narciarskich. Ustanowiono także dwa rekordy świata; Thomas Hörl osiągnął 224,5 metra, a Andreas Goldberger 225 metrów.
2005: Super niedziela z czterema rekordami świata.
20 marca 2005 rekord skoczni był bity czterokrotnie. Ostatecznie skokiem na odległość 239 metrów nowy rekord ustanowił Bjørn Einar Romøren. Jednak najdłuższy skok na tym obiekcie oddał Janne Ahonen, który tego samego dnia uzyskał 240 metrów, jednak upadł i próba ta nie została zaliczona jako skok rekordowy. Zawody te zostały uznane przez obserwatorów, a w szczególności przez media, za jedne z najbardziej emocjonujących zawodów w historii skoków narciarskich.
W 2009 r., przed Mistrzostwami Świata w Lotach 2010, profil zeskoku został zmodernizowany.
Do przebudowy Vikersundbakken w 2011 r. Letalnica była największą skocznią narciarską i jednocześnie jedyną skocznią na świecie umożliwiającą oddawanie skoków na odległości przekraczające 230 metrów.
W sezonie 2013/14 po raz pierwszy od 16 lat nie został zorganizowany konkurs na tej skoczni, zawody zostały przeniesione na Bloudkovą velikankę, gdzie po raz ostatni zawody PŚ odbywały się w sezonie 1997/98.
Przebudowa (2013/2015) / Nordijski center Planica.
Latem 2013 r. rozpoczęła się kolejna przebudowa Letalnicy w ramach powstającego kompleksu sportowego Nordijski center Planica, otwartego 11 grudnia 2015. Przebudowa tej skoczni objęła budowę nowej wieży najazdowej (próg jest umiejscowiony 5 metrów wyżej i cofnięty o ok. 10 metrów), zmianę profilu zeskoku oraz budowę nowej wieży dla kamer. Przebudowę zakończono w lutym 2015 r., a w jej wyniku możliwe są skoki 250-metrowe. Po przebudowie punkt konstrukcyjny wynosi 200 metrów, a rozmiar skoczni – 240 metrów.
Pierwsze zawody na przebudowanej Letalnicy odbyły się w dniach 20–22 marca 2015. 20 marca 2015 nowy rekord skoczni ustanowił Peter Prevc, uzyskując 248,5 m. 25 marca 2017 Stefan Kraft ustanowił rekord skoczni, skacząc na odległość 251 m. W następnym skoku Kamil Stoch poprawił ten rekord o pół metra, jednocześnie ustanawiając nieoficjalny rekord Polski w długości lotu.
W związku z nowymi przepisami Międzynarodowej Federacji Narciarskiej w sezonie 2017/18 został zmieniony rozmiar skoczni z 225 m na 240 m.
Mistrzostwa świata w lotach narciarskich 2020 były pierwszymi zawodami na Letalnicy rozgrywanymi przy sztucznym oświetleniu.
Od 24 marca 2019 nowym rekordzistą skoczni jest Ryōyū Kobayashi, który uzyskał 252 m.
Rekordziści skoczni.
Pełna lista wszystkich rekordów skoczni i świata. W porządku chronologicznym:

</doc>
<doc id="209301" url="https://pl.wikipedia.org/wiki?curid=209301" title="Polska norma">
Polska norma



</doc>
<doc id="209302" url="https://pl.wikipedia.org/wiki?curid=209302" title="Paricutin">
Paricutin



</doc>
<doc id="209303" url="https://pl.wikipedia.org/wiki?curid=209303" title="IEEE 802.1X">
IEEE 802.1X

IEEE 802.1X – standard IEEE kontroli dostępu do sieci przewodowych i bezprzewodowych. Umożliwia uwierzytelnianie urządzeń dołączonych do portów sieci lokalnej, ustanowienie połączenia punkt-punkt i nie zezwala na dostęp z określonego portu, jeśli uwierzytelnienie się nie powiedzie. Jest często używany przy połączeniach do punktu dostępowego w sieciach bezprzewodowych w standardzie 802.11. Jest oparty na protokole EAP ("Extensible Authentication Protocol", ). RFC 2284 zostało zastąpione przez .
802.1X jest również coraz szerzej dostępny w przełącznikach sieci ethernet, jednak wymaga aby przyłączane urządzenia lub komputery miały odpowiednie oprogramowanie, zwane "suplikantem 802.1X". Zastosowanie uwierzytelnienia 802.1X eliminuje niebezpieczeństwo nieautoryzowanego dostępu do sieci już na poziomie warstwy dostępu do sieci.
Wielu dostawców zaimplementowało standard 802.1X w bezprzewodowych punktach dostępowych, aby ominąć zagrożenia wynikające ze słabości protokołu WEP ("Wired Equivalent Privacy"). Zazwyczaj uwierzytelnienie jest przeprowadzane przez serwer RADIUS, zapewniając uwierzytelnienie jednokierunkowe (klienta) lub dwukierunkowe (klienta i serwera).

</doc>
<doc id="209304" url="https://pl.wikipedia.org/wiki?curid=209304" title="Dev-Cpp">
Dev-Cpp



</doc>
<doc id="209305" url="https://pl.wikipedia.org/wiki?curid=209305" title="Krystian Długopolski">
Krystian Długopolski

Krystian Długopolski (ur. 3 sierpnia 1980 w Zakopanem) – polski skoczek narciarski. Reprezentant Polski oraz zawodnik klubu AZS-AWF Katowice. Syn Kazimierza Długopolskiego, wielokrotnego reprezentanta Polski i olimpijczyka w kombinacji norweskiej, potem sędziego narciarskiego.
Przebieg kariery.
Zaczął skakać, gdy miał 8 lat. W 1997 roku zadebiutował w Pucharze Świata podczas konkursu w Zakopanem. Pierwsze punkty zdobył w tym samym roku w Courchevel. W 1998 roku został mistrzem Polski na igelicie. Olimpijczyk z Nagano 1998, gdzie startował jedynie w konkursie na normalnej skoczni gdzie zajął ostatnie 62. miejsce. Podczas Uniwersjady Zimowej w Innsbrucku został wicemistrzem w drużynie. W sezonie letnim 2005 podczas zawodów Letniego Grand Prix zajął szóstą lokatę w zawodach w Hinterzarten. .
Podczas zawodów Pucharu Kontynentalnego na skoczni mamuciej w Vikersund w 2004 roku ustanowił swój rekord życiowy 191 metrów.
Od 2010 roku zajmuje się trenowaniem i rekrutacją najmłodszych skoczkiń narciarskich w rejonie Tatr.

</doc>
<doc id="209306" url="https://pl.wikipedia.org/wiki?curid=209306" title="Kometa Hyakutake">
Kometa Hyakutake

Kometa Hyakutake (również C/1996 B2) – kometa długookresowa, którą można było obserwować gołym okiem w 1996 roku.
Odkrycie i obserwacje komety.
Kometa została odkryta 30 stycznia 1996 r. przez japońskiego astronoma amatora Yūji Hyakutakego przy użyciu silnej lornetki. Znajdowała się wtedy w odległości 2 j.a. od Słońca i miała jasność widomą 11. Później zidentyfikowano ją na fotografiach 1 stycznia 1996 r.
1 maja 1996 roku kometa przeszła przez peryhelium.
Orbita komety.
Kometa Hyakutake porusza się po orbicie w kształcie bardzo wydłużonej elipsy o mimośrodzie 0,999899. Peryhelium znajduje się w odległości 0,230229 j.a. od Słońca, aphelium zaś aż ok. 4540 j.a. Na jeden obieg potrzebuje ok. 108 tys. lat. Nachylenie orbity do ekliptyki wynosi 124,9°.
25 marca 1996 roku zbliżyła się na najmniejszą odległość od Ziemi – 0,10174 j.a.
Właściwości fizyczne.
Mimo niedużego jądra (średnica ok. 4 km) kometa wykazywała bardzo dużą aktywność. Ze względu na nazwano ją Wielką Kometą 1996 roku. Nie była jednak tak spektakularnym wydarzeniem, jak kometa Hale’a-Boppa z 1997 r. Liczne obserwacje dokonane za pomocą teleskopów naziemnych i instrumentów w przestrzeni kosmicznej pozwoliły wyznaczyć czas rotacji jej jądra na 6,23 h.
W składzie chemicznym komety Hyakutake wykryto obecność etanu i metanu. Analizy zawartości związków chemicznych w komie dały podstawy do przypuszczeń, że jądro komety ukształtowało się w chmurze międzygwiazdowej w temperaturze ok. 20 K. Zawartość deuteru w lodzie wodnym komety była zdecydowanie większa, niż w wodach ziemskich oceanów. Wysnuto stąd przypuszczenie, że nie można upatrywać w kometach, które uderzały w naszą planetę, jedynego źródła wody na Ziemi. W toku badań kolejnych komet okazało się, że wniosek ten nie jest tak pewny, gdyż różnią się one zawartością deuteru.
Kometa Hyakutake emitowała promieniowanie rentgenowskie, wcześniej nie obserwowane, odkryte przez satelitę ROSAT. Było ono wynikiem zderzań jonów azotu i tlenu obecnych w wietrze słonecznym z neutralnymi atomami wodoru w komie. 1 maja 1996 r. sonda Ulysses odkryła warkocz gazowy komety w odległości około 500 mln km od jej jądra. Był to najdłuższy do tamtego czasu stwierdzony warkocz kometarny. Był on jednak porozrywany na osobne odcinki na skutek oddziaływania z polem magnetycznym wiatru słonecznego.

</doc>
<doc id="209307" url="https://pl.wikipedia.org/wiki?curid=209307" title="Yūji Hyakutake">
Yūji Hyakutake

 – japoński astronom amator.
W grudniu 1995 odkrył kometę C/1995 Y1, a w styczniu 1996 C/1996 B2 (Hyakutake) – Wielką Kometę roku 1996.
Jego imię nosi planetoida (7291) Hyakutake.

</doc>
<doc id="209308" url="https://pl.wikipedia.org/wiki?curid=209308" title="Czerna Wielka">
Czerna Wielka

Czerna Wielka (przed 1945 niem. "Große Tschirne", "Großer Hammerbach"; "Czyrna") – rzeka w południowo-zachodniej Polsce, lewy dopływ Bobru o długości 71,9 km i powierzchni dorzecza 949 km². Płynie niemal równolegle do Kwisy w odległości ok. 3–10 km na zachód od niej.
Rzeka wypływa ze źródeł w Pogórzu Izerskim, na północ od wsi Henryków Lubański. Płynie przez Bory Dolnośląskie zasilana przez swoje główne dopływy Ziębinę i Czerną Małą (lewe). Na odcinku długości ok. 20 km – od ujścia Czernej Małej w Iłowej aż do ujścia do Bobru w Żaganiu (przedwojenna nazwa części Żagania u ujścia Czernej do Bobru to "Lüttröthe") – rzeka nosi nazwę Czerna.
Ważniejsze miejscowości nad Czerną Wielką: Parowa, Iłowa, Czerna, Żaganiec, Żagań.
W nieistniejącej już wsi Nowoszów istniał zamek zwany "Nowym Dworem" lub "Nowym Domem" wybudowany na lewym brzegu rzeki około roku 1366 przez księcia świdnicko-jaworskiego i margrabiego Dolnych Łużyc Bolka II Małego. Pomiędzy rokiem 1368 a 1369 warownia i jej umocnienia zostały zniszczone na polecenie mieszczan zgorzeleckich przez wojska Związku Sześciu Miast w ramach walki z rycerzami-rabusiami (niem. "Raubrittern"). Widoczne jeszcze w ubiegłym stuleciu ślady po twierdzy Bolka Małego nie zachowały się do czasów współczesnych.
Brzegi rzeki stanowiły miejsce osiedlania się ludności na słabo zaludnionym terenie Borów Dolnośląskich. Od czasów średniowiecza rzeka była źródłem napędu – za pośrednictwem kół wodnych – licznie istniejących kuźnic i hamerni, powstałych w okolicy bogatej w pokłady rudy darniowej oraz drewna, a także młynów wodnych czy krosien tkackich z napędem wodnym. Zasilała również w wodę istniejące do dziś w województwie dolnośląskim stawy hodowlane, m.in.:
Rzeka na odcinku od Poświętnego ("Heiligensee") do Dolanowa ("Zehrbeutel" – obecnie północna część Iłowej) stanowiła granicę pomiędzy Łużycami a śląskim księstwem żagańskim.
Nad rzeką (jako nad jedną z niewielu rzek w kraju) poprowadzą dwie autostrady: A4 i A18.

</doc>
<doc id="209314" url="https://pl.wikipedia.org/wiki?curid=209314" title="Obiekt Herbig-Haro">
Obiekt Herbig-Haro



</doc>
<doc id="209315" url="https://pl.wikipedia.org/wiki?curid=209315" title="Herbig-Haro">
Herbig-Haro



</doc>
<doc id="209316" url="https://pl.wikipedia.org/wiki?curid=209316" title="Landon Donovan">
Landon Donovan

Landon Timothy Donovan (ur. 4 marca 1982 w Ontario, Kalifornia) – piłkarz amerykański, reprezentant USA, grający na pozycji napastnika lub ofensywnego pomocnika, uczestnik mundialu 2002, 2006 i 2010, olimpijczyk. Jest powszechnie uważany za najlepszego piłkarza w historii USA.
Jest synem Kanadyjczyka o irlandzkich korzeniach, Tima Donovana i Donny Kenney-Cash. Po udanym występie na mistrzostwach świata do lat 17 zwrócił na siebie uwagę działaczy Bayeru 04 Leverkusen i został w 1999 zawodnikiem niemieckiego klubu. W Leverkusen nie udało mu się przebić do pierwszego składu, przez co już po dwóch latach przeniósł się do zespołu "Major Soccer League" - San Jose Earthquakes. W rodzimej lidze należał do najskuteczniejszych piłkarzy i przez dwa lata z rzędu wyróżniano go tytułem „Piłkarza roku” w USA (2003, 2004). Landon poza sporą liczbą bramek może pochwalić się imponującą liczbą asyst, podczas czasu spędzonego w San Jose udało mu się strzelić 32 bramki oraz zaliczyć 29 asyst w lidze, a do tego dołożył 10 bramek oraz 6 asyst w czasie fazy play-off.
Jesienią 2004 ponownie trafił do drużyny „Aptekarzy”, ale udało mu się zagrać jedynie w 7 spotkaniach i raptem dwa razy zaczynał spotkanie w podstawowej jedenastce. Landon rozczarowany takim stanem rzeczy zaczął głośno mówić o chęci odejścia, wówczas pojawiły się dla niego dwie propozycje, jedna ze strony angielskiego Portsmouth, a druga od drużyny MLS - Los Angeles Galaxy. Amerykanin wolał wrócić do ligi, gdzie miał już wyrobioną reputację i od 2005 jest piłkarzem Los Angeles Galaxy.
W Los Angeles już podczas pierwszego sezonu stał się jednym z najlepszych graczy ligi. W premierowym sezonie dla drużyny z Miasta Aniołów, udało mu się strzelić 12 bramek i dołożyć do tego 10 asyst, w play-offach również pokazał się z dobrej strony zaliczając 4 trafienia i taką samą liczbę ostatnich podań. Po sezonie został wybrany do najlepszej jedenastki wszech czasów MLS, gdzie oprócz niego znaleźli się również: Tony Meola, Jeff Agoos, Marcelo Balboa, Eddie Pope, Marco Etcheverry, Piotr Nowak, Preki, Carlos Valderrama, Brian McBride, oraz Jaime Moreno. W 2005 roku wraz z Los Angeles zdobył Puchar MLS, gdzie w finale jego drużyna wygrała 1:0 po golu w dogrywce Guillermo Ramírez z New England Revolution. Podczas trwającej do dziś kariery w MLS Donovan wskoczył na 6. miejsce najlepszych strzelców w historii ligi.
W styczniu przeszedł do Bayernu Monachium na zasadzie wypożyczenia. W niemieckiej drużynie zadebiutował 30 stycznia w spotkaniu z Hamburger SV. Do Los Angeles powrócił w marcu 2009 roku.
W grudniu 2009 roku został wypożyczony do Evertonu na 2,5 miesiąca. W nowym klubie grał od stycznia 2010 roku.
Był członkiem zespołu narodowego na igrzyskach w Sydney (2000), krótko po olimpiadzie w październiku 2000 debiutował w pierwszej reprezentacji. Grał w finałach mistrzostw świata w Korei i Japonii. Jest rekordzistą pod względem liczby strzelonych bramek w historii reprezentacji USA, przez całą karierę zdobył ich 57.
Donovan w Pucharze Konfederacji zdobył 2 bramki, w tym z reprezentacją Włoch oraz Brazylii. Ze swoją reprezentacją w Południowej Afryce na turnieju zdobył 2. miejsce.
15 grudnia 2011 roku ogłoszono, że ponownie został wypożyczony do Evertonu.

</doc>
<doc id="209318" url="https://pl.wikipedia.org/wiki?curid=209318" title="Kamil Stoch">
Kamil Stoch

Kamil Wiktor Stoch (ur. 25 maja 1987 w Zakopanem) – polski skoczek narciarski, zawodnik klubu KS Eve-nement Zakopane, reprezentant Polski.
Pięciokrotny olimpijczyk. Trzykrotny indywidualny mistrz olimpijski (dwa tytuły w 2014 i jeden w 2018) oraz drużynowy brązowy medalista olimpijski z 2018. Jako trzykrotny mistrz olimpijski jest czwartym najbardziej utytułowanym polskim sportowcem w historii igrzysk (po Robercie Korzeniowskim, Irenie Szewińskiej i Anicie Włodarczyk).
Dwukrotny drużynowy wicemistrz świata juniorów (w 2004 i 2005). Indywidualny mistrz świata z 2013 i wicemistrz z 2019, drużynowy mistrz świata z 2017 oraz trzykrotny drużynowy brązowy medalista MŚ (2013, 2015 i 2021). Indywidualny srebrny medalista MŚ w lotach narciarskich (2018) oraz dwukrotny drużynowy brązowy medalista MŚ w lotach (2018 i 2020). Dwukrotny zdobywca Pucharu Świata (w sezonach 2013/2014 i 2017/2018), ponadto raz drugi (2016/2017) i trzy razy trzeci (2012/2013, 2018/2019, 2020/2021) w klasyfikacji generalnej cyklu. W ramach PŚ zwyciężył w 39 konkursach i 80 razy stawał na podium. W konkursach indywidualnych PŚ zdobył łącznie 13 117 punktów (stan na 5 lutego 2023). Jedyny skoczek w historii, który wygrywał co najmniej jeden konkurs PŚ przez 11 lat kalendarzowych z rzędu (2011-2021). Zwycięzca trzech edycji Turnieju Czterech Skoczni (65., 66. i 69.) oraz dwóch edycji Raw Air (2018 i 2020), a także turniejów: Willingen Five 2018 i Planica 7 2018. W sezonie 2017/2018 jako drugi zawodnik w historii (po Svenie Hannawaldzie w sezonie 2001/2002) odniósł zwycięstwa we wszystkich czterech konkursach Turnieju Czterech Skoczni podczas jednej edycji. W Letnim Grand Prix trzykrotnie sklasyfikowany na drugim miejscu (w 2010, 2011 i 2020) oraz dwukrotnie na trzecim (w 2016 i 2022). Triumfator Letniego Pucharu Kontynentalnego w 2010.
Zdobywca 35 medali na mistrzostwach Polski, w tym 13 złotych (10 w rywalizacji zimowej i trzech w rywalizacji letniej). Rekordzista Polski w długości skoku narciarskiego (251,5 m w Planicy w 2017).
Dwukrotnie wybierany najlepszym polskim sportowcem w plebiscycie „Przeglądu Sportowego” (w 2014 i 2017). Odznaczony Krzyżem Kawalerskim i Oficerskim Orderu Odrodzenia Polski oraz Medalem Holmenkollen.
Życie prywatne.
Jest synem Krystyny, pracującej w Urzędzie Miasta w Zakopanem, i Bronisława, psychologa sądowego i klinicznego. Ma dwie siostry – Annę (ur. 1983), psycholog z wykształcenia, w przeszłości pracującą w przedszkolu na Cyprze, mieszkającą w Zakopanem, oraz Natalię (ur. 1985), która w młodości trenowała biegi narciarskie, prawniczkę z wykształcenia, pracującą w firmie prawniczej w Krakowie, mieszkającą w Bielsku-Białej. Jego dziadek Franciszek w czasie II wojny światowej był więziony w niemieckim obozie Plaszow, skąd uciekł i pieszo dotarł do Zakopanego.
Wychowywał się i dorastał w miejscowości Ząb. Jest absolwentem Zespołu Szkół Mistrzostwa Sportowego w Zakopanem. W maju 2006 zdał maturę. W 2012 roku ukończył Akademię Wychowania Fizycznego w Krakowie uzyskując tytuł magistra wychowania fizycznego na podstawie pracy pracy „Obciążenia treningowe stosowane w szkoleniu skoczków narciarskich prezentujących wysoki poziom sportowy na wybranym przykładzie". Promotorem był prof. Szymon Krasicki.
7 sierpnia 2010 w kościele paulinów na Bachledówce we wsi Czerwienne zawarł związek małżeński z Ewą Bilan, artystką fotografem z wykształcenia pedagog, absolwentką Krakowskich Szkół Artystycznych, która przyjęła dwuczłonowe nazwisko (Bilan-Stoch).
Przebieg kariery.
Początki.
Na nartach zaczął jeździć w wieku trzech lat, a w następnym roku oddał pierwsze skoki na skoczniach budowanych wspólnie z kolegami. W 1993 dostał od wuja pierwsze narty skokowe. W wieku ośmiu lat zapisał się do klubu LKS Ząb, gdzie opiekowali się nim m.in. Mieczysław Marduła i Jadwiga Staszel. Początkowo trenował kombinację norweską. Jako uczeń szkoły podstawowej w sezonie 1995/1996 zadebiutował w lidze szkolnej i wygrał siedem konkursów w kategorii „1986 i młodsi”. Ponadto w styczniu wziął udział w Małym Memoriale płk. Franciszka Wagnera, który ukończył na 16. miejscu w kategorii „1984 i młodsi”.
W 1996 regularnie stawał na drugim stopniu podium letniej edycji ligi szkolnej, zwyciężył także w jednym z konkursów. W grudniu wygrał eliminacje do Mistrzostw Makroregionu Małopolska, a następnie zwyciężył główne zawody na skoczni K-30 w kategorii „1987 i młodsi”. W tej samej grupie zwyciężył wszystkie konkursy tamtego sezonu ligi szkolnej, w których brał udział. Zajął 30. miejsce na Mistrzostwach PZN Młodzików.
W letniej lidze szkolnej 1997 pięciokrotnie stanął na podium, w tym dwukrotnie wygrał (w kategorii „1986–1987”). Tamtego lata zadebiutował też w zawodach Pucharu McDonald’s, na których zajął ósme miejsce. W krajowych eliminacjach do FIS Schüler Grand Prix zajął trzecie miejsce, a w „Nadziejach Beskidzkich” w Szczyrku był czwarty (kategoria „1986 i młodsi”). W październiku wystąpił w letnich mistrzostwach Polski juniorów, gdzie uplasował się na 18. miejscu w konkursie na Maleńkiej Krokwi i na 44. na Małej Krokwi (w szerszej kategorii wiekowej). W grudniu na Maleńkiej Krokwi wygrał Mistrzostwa Makroregionu Małopolska w kategorii „1986–1987”. W zimowej edycji ligi szkolnej trzykrotnie wygrał, a raz był drugi.
1998/1999.
W 1998 wygrał konkurs skoków w Lomnicy nad Popelkou. W sierpniu wystąpił w zawodach nieoficjalnych mistrzostw świata dzieci w Garmisch-Partenkirchen (FIS Schüler Grand Prix); w kategorii do lat 12 zajął szóste miejsce, a w konkursie drużynowym był trzeci. W Polsce wygrał wszystkie sześć konkursów letniej ligi, w których brał udział (w kategorii „1987–1988”). Uplasował się na drugiej pozycji w Pucharze McDonald’s (kategoria 1987 i młodsi), będąc jednak najlepszym z Polaków. W LMP juniorów na Małej Krokwi zajął 14. miejsce w kategorii 1983 i młodsi. We wrześniu wygrał konkurs do lat 13. w Klingenthal.
19 grudnia zajął trzecie miejsce w konkursie o Mistrzostwo Beskidzkiego Okręgowego Związku Narciarskiego w Szczyrku. Był to konkurs Open, a przegrał w nim ze starszymi zawodnikami – Wojciechem i Tomisławem Tajnerem, będąc najmłodszym zawodnikiem w czołowej „dziesiątce”. W zawodach dla młodzików na mniejszym obiekcie był drugi, przegrywając ze Stefanem Hulą. Na mistrzostwach makroregionu zajął pierwsze i drugie miejsce (na Maleńkiej Krokwi przegrał z Janem Mąką). Podczas Mistrzostw TZN zajął 10. miejsce w konkursie juniorów na skoczni K-85. W dodatkowej klasyfikacji juniorów młodszych był czwarty. Natomiast w konkursie młodzików na obiekcie K-65 zwyciężył. Podczas Pucharu SMS był 14. w otwartym konkursie juniorów na Średniej Krokwi, a zwyciężył rywalizację juniorów młodszych na mniejszym obiekcie. Wygrał też Puchar Ferii na obiekcie K-30 w kategorii „1987–1988”. W lutym brał udział w dwóch konkursach w Szczyrku – w Mistrzostwach Śląska w kategorii „1985 i młodsi” przegrał jedynie ze Stefanem Hulą, a w konkursie o Puchar Prezesa PZN Młodzików wygrał. Ponadto wygrał trzy konkursy ligi szkolnej, a w jednym był drugi.
21 marca 1999 wystąpił jako przedskoczek podczas zawodów Pucharu Świata w kombinacji norweskiej na Wielkiej Krokwi i osiągnął odległość 128 m. Żaden z kombinatorów biorących udział w zawodach nie przekroczył 125 m. Stocha nazwano „nadzieją polskich skoków” i następcą Stanisława Bobaka. Ważył wtedy 28 kg i miał 138 cm wzrostu. Grupę trenujących w Zakopanem zawodników odwiedzili wkrótce potem dziennikarze Telewizji Polskiej. Stoch udzielił im wywiadu, w którym opowiedział o początkach swej kariery i marzeniach sportowych.
1999/2000.
31 lipca 1999 został mistrzem świata młodzików, wyprzedzając o pół punktu srebrnego medalistę Matevza Sparoveca. Drużynowo był trzeci. W sierpniu zajął drugą lokatę w Pucharze McDonald’s oraz Letnich Mistrzostwach Makroregionu. W obu przypadkach przegrał ze Stefanem Hulą. W październiku wygrał Ogólnopolskie Spotkania UKS w kategorii „1986–1987”. Ponadto zwyciężył w trzech konkursach letniej ligi szkolnej.
18 września w Klingenthal odniósł zwycięstwo w konkursie do lat 13, obsadzonym głównie przez niemieckich juniorów. W grudniu w mistrzostwach makroregionu ponownie przegrał tylko z Hulą. Na Mistrzostwach TZN w konkursie na Małej Krokwi w kategorii „1984 i młodsi” zajął trzecie miejsce, a na Maleńkiej Krokwi w niższej kategorii wygrał. W styczniu odbyły się Mistrzostwa Śląska w Szczyrku. Wziął udział w czterech konkursach, a najlepszy rezultat – drugie miejsce, za Mateuszem Rutkowskim – uzyskał w konkursie na skoczni 30-metrowej dla rocznika „1986 i młodszych”. W rywalizacji open na większym obiekcie był 30. W lutym w Karpaczu zajął 16. miejsce w otwartym konkursie o Puchar Burmistrza tego miasta. Wygrał też konkursy marcowych Mistrzostw SMS-ów w Zakopanem na obiektach K-65 i K-85 w kategorii „1984 i młodsi”. Ponadto pięciokrotnie stawał na podium ligi szkolnej, trzykrotnie zwyciężając. W marcu stanął jeszcze na najniższym stopniu podium w Ogólnopolskich Spotkaniach UKS na Maleńkiej Krokwi (za Rutkowskim i Hulą). Wygrał też towarzyski Puchar RMF FM.
2000/2001.
Podczas sierpniowych mistrzostw do lat 14 w Ga-Pa zdobył brązowy medal, natomiast drużynowo był 12.. , a we wrześniu zwyciężył w dwóch konkursach letniej ligi szkolnej oraz w Mini Pucharze Beskidów w Wiśle na skoczni 40-metrowej (w kategorii „1987–1988”). Wziął udział w dobrze obsadzonym przez czeską czołówkę konkursie w Harrachovie, gdzie był 43. W październiku zajął trzecie miejsce w Spotkaniach UKS-ów. Zadebiutował w letnich mistrzostwach Polski, na Średniej Krokwi zajmując 16. miejsce, a trzecie w klasyfikacji juniorów.
W sezonie 2000/2001 zadebiutował w zawodach Pucharu Kontynentalnego. Nie udało mu się zakwalifikować do styczniowych konkursów w Brotterode.
Na mistrzostwach świata juniorów w Karpaczu wystąpił w konkursie drużynowym, gdzie Polska zajęła ósme miejsce. W konkursie indywidualnym zajął 41. miejsce. 27 lutego 2001 po raz pierwszy wystartował w zimowych seniorskich mistrzostwach Polski.
Wystąpił w mistrzostwach Polski w Szczyrku, gdzie po skoku na odległość 62,5 metra, zajął 37. miejsce.
W marcu wystartował w zawodach PK Zakopanem. Do pierwszego konkursu nie uzyskał kwalifikacji, a w drugim zajął 68. miejsce. Do końca marca wystartował jeszcze w konkursach krajowych w Zakopanem, w kategorii „1987–1988”. Zajął pierwsze i trzecie miejsce w Mistrzostwach SMS, wygrał dwa konkursy ligi szkolnej i zdobył srebro na Mistrzostwach Województwa, ulegając tylko Piotrowi Żyle.
2001/2002.
W sezonie 2001/2002 brał udział w konkursach Ligi Szkolnej (wygrywając dwa konkursy), Pucharze McDonald’s oraz Mistrzostwach Śląska. Podczas VIII Ogólnopolskiej Olimpiady Młodzieży w Zakopanem, reprezentując klub LKS Poroniec Poronin, zdobył dwa złote medale, wyprzedzając w konkursie na skoczni K-65 Stanisława Świdra i Mateusza Rutkowskiego, a na skoczni K-85 Stefana Hulę i Krzysztofa Styrczulę. 26 marca wziął udział w mistrzostwach Polski na skoczni normalnej w Zakopanem, gdzie oddał skoki na odległość 67 i 71,5 metra kończąc rywalizację na 11 miejscu.
2002/2003.
W sierpniu 2002 po raz ostatni wystąpił w FIS Schüler Grand Prix. W konkursie indywidualnym kategorii do lat 16 zajął szóste miejsce, podobnie w drużynie.
We wrześniu wziął udział w rozgrywanych na Średniej Krokwi letnich mistrzostwach Polski, gdzie w obu seriach skoczył 70,5 metra i ostatecznie zakończył zawody na 23. pozycji. W rywalizacji juniorów zajął 10. miejsce. Tamtego lata wygrał cztery konkursy letniej ligi szkolnej.
26 grudnia wziął udział w mistrzostwach Polski na dużej skoczni, gdzie oddał skoki na odległość 108,5 i 101,5 metra kończąc zawody na 13. miejscu. Wziął również udział w mistrzostwach Tatrzańskiego Związku Narciarskiego. W kategorii juniorów młodszych na Małej Krokwi zdobył złoty medal. W konkursie na Średniej Krokwi był piąty wśród juniorów, a siedemnasty w klasyfikacji open. Natomiast na dużym obiekcie zajął siódme miejsce w kategorii juniorów, a 21. w sumie.
Wystąpił w dwóch konkursach Pucharu Kontynentalnego w – na początku stycznia w Seefeld i Bischofshofen – zajmując odpowiednio 40. i 66. lokatę.
Wziął też udział w Zimowym Olimpijskim Festiwalu Młodzieży Europy 2003 w Bledzie zajmując 15. miejsce indywidualnie i 7. miejsce drużynowo. Na MŚJ 2003 w Sollefteå reprezentacja Polski, ze Stochem w składzie, zajęła szóste miejsce w konkursie drużynowym. W konkursie indywidualnym zajął 26. miejsce.
16 lutego zdobył brązowy medal w otwartym konkursie o Puchar Burmistrza Karpacza. Dwa dni później na IX Ogólnopolskiej Olimpiadzie Młodzieży zdobył srebrny medal w kategorii wiekowej juniorów młodszych na obiekcie K-85 w Lubawce. Zdobył też złoty medal w Karpaczu (w klasyfikacji zawodów uplasował się przed Fabianem Malikiem i Pawłem Urbańskim). W marcowych mistrzostwach Polski w Szczyrku zajął siódme miejsce drużynowo, a w konkursie indywidualnym po skokach na odległość 69 i 70 metrów zajął 15. pozycję. Wystartował jeszcze w wojewódzkich mistrzostwach juniorów, gdzie był piąty oraz w kilku konkursach Ogólnopolskich Spotkań UKS, z których wygrał jeden, a ponadto zwyciężył w dwóch konkursach ligi szkolnej.
2003/2004.
W czerwcu 2003 wziął udział w konkursie o Puchar Prezesa Tatrzańskiego Związku Narciarskiego, sklasyfikowany został na 14. miejscu. W lipcu uplasował się na 24. miejscu w otwartym konkursie o Puchar Lata na Średniej Krokwi. 9 sierpnia 2003 zajął drugie miejsce w Pucharze McDonald’s. We wrześniu w letnich mistrzostwach Polski juniorów zdobył brązowy medal. W rywalizacji seniorów zajął 20. pozycję.
W grudniu wystąpił w dwóch konkursach Alpen Cup 2003/2004 w Predazzo, gdzie był 7. i 34, natomiast w styczniowych zawodach z tej serii w Hirtenzarten zajął 39. miejsce.
26 grudnia wystartował w mistrzostwach Polski na dużej skoczni w Zakopanem, gdzie oddał skoki na odległość 116 i 120,5 metra kończąc rywalizację na 13. miejscu.
Wziął udział w czterech konkursach z cyklu Pucharu Kontynentalnego. Sezon rozpoczął 27 grudnia w Engelbergu, gdzie zajął 47. miejsce, następnie w Seefeld znalazł się na 69. pozycji. 3 stycznia w Planicy pierwszy raz w karierze zdobył punkty w PK, dzięki zajęciu 20. miejsca w konkursie.
W tym sezonie po raz pierwszy wystąpił w Pucharze Świata – 17 stycznia 2004 zakwalifikował się do konkursu w Zakopanem. W pierwszej serii wykonał skok na odległość 105,5 m i ukończył konkurs na 49. miejscu.
29 stycznia w Karpaczu w mistrzostwach Polski zajął 6. miejsce, tracąc do podium 2 punkty. Dwa dni później na Wielkiej Krokwi w Zakopanem znalazł się na tej samej pozycji. 5 lutego zdobył swój pierwszy medal na zawodach rangi mistrzowskiej. Na MŚJ 2004 w Strynie reprezentacja Polski ze Stochem w składzie zdobyła srebro w konkursie drużynowym. W drużynie lepszą notę od Stocha uzyskał jedynie Mateusz Rutkowski, późniejszy indywidualny mistrz. W konkursie indywidualnym Stoch zajął 16. miejsce. W mistrzostwach Tatrzańskiego Związku Narciarskiego zdobył brązowy medal w klasyfikacji seniorów (przegrywając z Tomaszem Pochwałą i Marcinem Bachledą) i złoty w klasyfikacji juniorów. Wziął też udział w Ogólnopolskiej Olimpiadzie Młodzieży, gdzie zdobył dwa złote medale na normalnej skoczni w Szczyrku oraz drużynowo brązowy.
Wystąpił jeszcze pod koniec sezonu w zawodach PK w Kuopio, gdzie był 42. Z dorobkiem 11 punktów zdobytych w Planicy ukończył sezon na 109. miejscu.
Na koniec sezonu wygrał na Średniej Krokwi Puchar Zespołu Szkół Mistrzostwa Sportowego.
2004/2005.
Sezon rozpoczął od zajęcia 15. miejsca w Pucharze Prezesa Tatrzańskiego Związku Narciarskiego.
9 października podczas letnich mistrzostw Polski na Wielkiej Krokwi zajął siedemnaste miejsce, tracąc 101,5 pkt do zwycięzcy – Adama Małysza.
Następnego dnia na normalnej skoczni uplasował się na siódmej lokacie, tracąc do ponownego zwycięzcy, Małysza, 44,0 pkt. W 2004 po raz pierwszy wziął udział w Letnim Grand Prix, nie dostał się jednak do zakopiańskiego konkursu i na tym zakończył rywalizację w tamtej edycji.
Startował w konkursach Pucharu Kontynentalnego przez pierwszą połowę sezonu – zanotował udział w 17 konkursach.
Rozpoczął od występu w Rovaniemi, gdzie zajął 15. miejsce. W następnym konkursie w tym samym miejscu spadł na 35. pozycję, w Lahti zaś nie punktował, znajdując się w szóstej i siódmej dziesiątce. 18 grudnia w Harrachovie zajął 24. miejsce. Następnego dnia był 35. Po tym konkursie plasował się na 36. miejscu w klasyfikacji generalnej Pucharu. 26 grudnia w St. Moritz stanął na swoim pierwszym w karierze podium w PK – zajął 3. miejsce. Dzień później w Engelbergu ponownie zyskał punkty, kończąc konkurs na 13. pozycji, i awansował na 23. miejsce w klasyfikacji generalnej. W dwóch kolejnych konkursach zajmował miejsca poza pierwszą trzydziestką (był 42. w drugim konkursie w Engelbergu i 62. w Seefeld), jednak później zdobywał punkty we wszystkich kolejnych konkursach, w których wystąpił. Uplasował się na 21. i 13. pozycji w Planicy oraz na 12., 19. i 17. miejscu w Sapporo. Po raz ostatni w tamtym sezonie PK pojawił się na skoczni w Bischofshofen, zajmując miejsca 22. i 23. Sezon ukończył na 38. miejscu w końcowej klasyfikacji generalnej.
W konkursach Pucharu świata wystąpił czterokrotnie, oprócz tego trzykrotnie nie zakwalifikował się do konkursu. Ten sezon PŚ rozpoczął od występu w Zakopanem, gdzie znalazł się na 44. miejscu. Do drugiego z polskich konkursów nie zakwalifikował się. 11 lutego w Pragelato, w 33. rocznicę zdobycia przez Wojciecha Fortunę złotego medalu olimpijskiego, zdobył pierwsze w karierze punkty w PŚ – skoczył 118,5 m i 121,5 m, zajmując dzięki temu 7. miejsce z notą łączną 209 punktów. Adam Małysz (9. pozycja w konkursie) po raz pierwszy od grudnia 2000 nie był najwyżej sklasyfikowanym Polakiem w zawodach o PŚ. Dzień później wraz z reprezentacją był czwarty w jednoseryjnym konkursie drużynowym.
20 lutego zadebiutował w rywalizacji rangi mistrzostwa świata w trakcie konkursu drużynowego na skoczni normalnej. Polska (ze Stochem w składzie) zajęła 6. miejsce. Wcześniej, na skoczni normalnej, nie przebrnął kwalifikacji, w których zajął 53. miejsce. W konkursie indywidualnym na dużej skoczni po skoku na odległość 117,5 metra zajął 37. miejsce. W konkursie drużynowym na tej samej skoczni Polska nie zakwalifikowała się do drugiej serii, zajmując 9. miejsce.
Nie zakwalifikował się do konkursów Turnieju Nordyckiego 2005 w Lahti i Kuopio. W konkursie w Lillehammer zajął 40. miejsce, natomiast w Oslo znalazł się na 34. pozycji. Cykl turniejowy ukończył na 54. miejscu. Sezon 2004/2005 w PŚ zakończył na 53. miejscu z 36 punktami zdobytymi we Włoszech.
W tym sezonie po raz ostatni brał udział w mistrzostwach świata juniorów. W rywalizacji drużynowej był najlepszym z Polaków (w drużynie skakali także: Piotr Żyła, Paweł Urbański i Wojciech Topór. Do zwycięskiej Słowenii reprezentacja Polski straciła 4 punkty. W konkursie indywidualnym Stoch zajął 8. miejsce. W pierwszej serii skoczył 95 m i przegrywał tylko z Joonasem Ikonenem, jednak w drugiej nie ustał skoku na odległość 96 m, co kosztowało go spadek w klasyfikacji. 
W mistrzostwach Polski zdobył pierwsze seniorskie medale: brązowy na skoczni normalnej w Szczyrku (do zwycięzcy, Adama Małysza, stracił ponad 10 punktów) i srebrny na dużej skoczni w Zakopanem (do Małysza stracił 40,3 pkt).
2005/2006.
W czerwcowym Pucharze Doskonałego Mleka uplasował się na 5. pozycji.
W letnich mistrzostwach Polski zajął 7. miejsce na Wielkiej Krokwi oraz 5. miejsce na Średniej Krokwi.
Odnotował dobre występy w LGP 2005 – wystartował w siedmiu z ośmiu zawodów, punktując we wszystkich. Nie pojawił się jedynie na starcie w Hinterzarten. 12 sierpnia w Einsiedeln zajął trzecie miejsce w kwalifikacjach. Dzień później zajął jedenaste miejsce w konkursie. Kolejnego dnia rozegrano zawody w Courchevel. Stoch był ósmy, tym samym po raz pierwszy znajdując się w pierwszej dziesiątce. W Zakopanem odnotował najsłabszy występ w tym sezonie, kończąc zawody na 24. pozycji. W Predazzo i Bischofshofen znajdował się w drugiej dziesiątce (odpowiednio 12. i 15. lokata). Najlepszy wynik osiągnął 10 września w Hakubie. Po pierwszym skoku zajmował trzecie miejsce, by ostatecznie uplasować się na piątej pozycji, ze stratą 8,5 pkt do podium. Dzień później w tym samym miejscu zajął 13. pozycję.
Grand Prix ukończył na 11. miejscu w klasyfikacji generalnej, z dorobkiem 166 punktów. Była to najwyższa pozycja wśród reprezentantów Polski.
Pierwsze konkursy Pucharu świata w sezonie 2005/2006 odbyły się 26 listopada w Ruce. W pierwszym, jednoseryjnym konkursie Stoch zajął 26. miejsce. Drugi konkurs zakończył na 43. pozycji. Tydzień później w obu konkursach Lillehammer znalazł się w czwartej dziesiątce – na 35. i 33. miejscu. Kolejne punkty do klasyfikacji generalnej zdobył w pierwszym konkursie w Harrachovie (25. miejsce). Następnego dnia został zdyskwalifikowany. W zamykającym pierwszą część sezonu konkursie w Engelbergu znalazł się na 41. miejscu.
Podczas Świątecznego Konkursu skoków, rozgrywanego 26 grudnia 2005 w Zakopanem, zajął 2. lokatę, przegrywając z Adamem Małyszem o 22,3 punktu.
Podczas zawodów 54. Turnieju Czterech Skoczni w Oberstdorfie zajął 49. miejsce. Zawody w Garmisch-Partenkirchen ukończył na 29. miejscu, awansując na 32. miejsce w klasyfikacji łącznej TCS. W Innsbrucku po skoku z telemarkiem na 128,5 m zajął drugie miejsce w kwalifikacjach, przegrywając jedynie z Ahonenem. Skok został uznany w mediach za sensacyjny. W konkursie głównym po skoku na odległość na odległość 116 metrów przegrał pojedynek w parze z Michaelem Uhrmannem i znalazł się na 41. pozycji. Również w kończącym turniej konkursie Bischofshofen nie zdołał awansować do drugiej serii kończąc zawody na był 33. miejscu. Ukończył Turniej na 34. miejscu z dorobkiem punktowym 486,1.
Stoch został powołany na Mistrzostwa Świata w Lotach Narciarskich 2006 w Kulm. W pierwszym skoku uzyskał odległość 152,0 m i nie zakwalifikował się do kolejnych serii – zajął 35. miejsce. W konkursie drużynowym startował w trzeciej grupie. Przed jego próbą Polska była siódma. Na oddanie swojego skoku musiał czekać kilkanaście minut ze względu na trudne warunki atmosferyczne. Ostatecznie uzyskał odległość 137,5 m. Polska nie awansowała do finału, zajmując ostatnie, dziewiąte miejsce i tracąc 82,9 pkt do ósmych Czechów.
Stoch nie startował w konkursach PŚ w Sapporo. Do rywalizacji powrócił 28 stycznia podczas zawodów w Zakopanem. Po skoku na odległość 125,5 metra zajmował 8. pozycję był ósmy. Ostatecznie po skoku na odległość 126 metrów w drugiej serii z notą 250,2 punktu zajął 15. miejsce (najlepsze w sezonie). W drugim konkursie oddał skoki na odległość 123,5 i 126,5 metra, co przełożyło się na 19. miejscePo tym występie zajmował 45. miejsce w klasyfikacji generalnej. Stoch podobnie jak reszta polskiej kadry nie wziął udziału w konkursach w Willingen (przygotowywała się ona wówczas w Ruhpolding do nadchodzących igrzysk).
7 lutego odczytał tekst ślubowania olimpijskiego. 11 lutego rozpoczęła się rywalizacja w ramach ZIO 2006 w Turynie. Zawody skoków rozgrywano w Pragelato. W pierwszej rundzie konkursu głównego na normalnej skoczni lądował na 100. metrze i był piętnasty. W finałowym skoku uzyskał odległość 98,5 m i ostatecznie zajął szesnastą pozycję. W pierwszej serii konkursu na dużej skoczni osiągnął 116,5 m i awansował z ostatniego, 30. miejsca. Otwierając drugą rundę, wylądował na 121. metrze i przesunął się na 26. lokatę. W konkursie drużynowym skakał w drugiej grupie. W otwierającej serii uzyskał 122 m i pozwolił drużynie na awans z 9. na 8. pozycję. Polska ostatecznie zajęła piątą lokatę w gronie szesnastu drużyn.
Po zakończeniu igrzysk rozegrano mistrzostwa Polski. W konkursie na skoczni dużej na Wielkiej Krokwi Stoch oddał skoki na odległość 128,5 i 126 metrów. Tym samym wywalczył brązowy medal przegrywając z Robertem Mateją i Adamem Małyszem. Na średnim obiekcie oddał skoki na odległość 88,5 i 87,5 zdobywając pod raz drugi w karierze srebrny medal, tracąc do zdobywcy tytułu, Małysza, 7,5 pkt.
4 marca od konkursu drużyn w Lahti rozpoczął się Turniej Nordycki 2006. Stoch upadł w drugiej serii. Reprezentacja Polski zajęła ósme miejsce. W rywalizacji indywidualnej zajął 40. miejsce. Nie punktował także w następnych konkursach turnieju: Kuopio był 34., w Lillehammer 34., a w Oslo zajął 44. pozycję. W końcowej klasyfikacji TN znalazł się na 38. lokacie. Do przedostatniego konkursu sezonu PŚ na Velikance nie awansował, uzyskując 46. miejsce w kwalifikacjach.
W sumie w tym sezonie wziął udział w szesnastu konkursach PŚ, punktując w pięciu z nich. Oprócz tego raz nie zakwalifikował się do konkursu i raz został zdyskwalifikowany. Uplasował się na 45. miejscu w klasyfikacji generalnej, z dorobkiem 41 pkt.
2006/2007.
14 października na letnich mistrzostwach Polski zajął 6. pozycję na dużej skoczni, a na normalnej zdobył brązowy medal. Wcześniej zajął 3. miejsce w zawodach o Puchar Doskonałego Mleka.
Wystartował w konkursach z cyklu Letniego Grand Prix, który rozpoczął się 8 sierpnia od konkursu drużynowego w Hinterzarten, w którym reprezentanci Polski zajęli 5. miejsce. Dzień później był 45. W konkursie w Predazzo również nie udało mu awansować do drugiej serii kończąc rywalizację na 35. pozycji. Pierwsze punkty do klasyfikacji LGP zdobył 12 sierpnia w konkursie w Einsiedeln, gdzie zajął 16. miejsce. Dwa dni później ponownie awansował do "30" podczas rywalizacji w Courchevel, zajął 22. miejsce. 26 sierpnia odbył się konkurs na Wielkiej Krokwi w Zakopanem, gdzie zajął 21. miejsce. Swój najlepszy wynik w tamtym sezonie letnim uzyskał 2 września w konkursie w Kranju. Oddał skoki na odległość 101 i 102 metrów i z notą 233,4 punktu uplasował się na 8. miejscu. W klasyfikacji generalnej . Na zawody w Hakubie nie pojechał, w Klingenthal nie zakwalifikował się, a w Oberhofie nie wystąpił. W całym cyklu LGP zdobył 66 punktów, co przełożyło się na 37. pozycję w klasyfikacji generalnej.
Nowy sezon Pucharu świata rozpoczął się 24 listopada od zawodów w Ruce, gdzie nie awansował do drugiej serii – znalazł się na 46. miejscu. W następnych konkursach, w Lillehammer był 40. i 26..W klasyfikacji PŚ był wtedy 24. Nie zakwalifikował się do zawodów PŚ w Engelbergu. 27 i 28 grudnia wziął udział w rozgrywanych tam zawodach Pucharu Kontynentalnego – 27 lutego zajął 10. miejsce. Następnego dnia po raz drugi w karierze stanął na podium PK, zajmując trzecią lokatę.
Wziął udział w 55. Turnieju Czterech Skoczni. W pierwszym konkursie w Oberstdorfie przegrał pojedynek KO z Roarem Ljokelseoyem, jednak wszedł do drugiej serii jako "szczęśliwy przegrany" i ostatecznie zakończył konkurs na 29. miejscu. W jednoseryjnym konkursie w Garmisch-Partenkirchen pokonał w parze reprezentanta Włoch Sebastiana Colloredo zajmując na 21. miejsce. W Innsbrucku po skokach na odległość 120 i 115,5 metra zajął 15. miejsce. W konkurs w Bischofshofen oddał skoki na odległość 126,5 i 134,5 metra, co przełożyło na najlepsze w tym sezonie – 9. miejsce w konkursie PŚ. W klasyfikacji Turnieju z notą 810,9 punktu zajął 15. pozycję.
Po powrocie z TCS wziął udział w zawodach PŚ w lotach w Vikersund, gdzie po skokach na odległość 164,5 i 174,5 metra zajął 25. miejsce. Następnie wystąpił w Zakopanem, gdzie nie zdołał awansował do drugiej serii kończąc rywalizację na 36. miejscu. Również w konkursach w Oberstdorfie nie udało mu się awansować do drugiej serii zajmując zajął 50. i 41. miejsce. Udało się mu to w pierwszy konkursie Titisee-Neustadt, gdzie oddał skoki na odległość 125 i 133,5 metra kończąc rywalizację na 17. miejscu. Drugi konkurs zakończył na 34. pozycji. Ponownie awansował do "30" w Klingenthal, gdzie zajął 24. miejsce. Razem z resztą kadry nie brał udział w konkursach w Willingen w celu przygotowania przed mistrzostwami świata w Sapporo.
17 lutego, na mistrzostwach Polski na normalnej skoczni oddał skoki na odległość 84,5 i 77,5 metra zdobywając srebrny medal. Strata do zwycięzcy – Adama Małysza, 32 pkt. Dzień wcześniej ze swoją drużyną, LKS Poroniec Poronin, w konkursie drużynowym zajął 4. miejsce.
Stoch brał udział w MŚ 2007 w Sapporo. W pierwszej serii konkursu na normalnej skoczni osiągnął odległość 117,5 m i plasował się na dziesiątej lokacie. W finałowej kolejce wylądował na 121 m i ostatecznie uplasował się na trzynastym miejscu. 25 lutego rozegrano konkurs drużyn na dużym obiekcie. Stoch startował w otwierającej grupie. W pierwszej serii uzyskał 129 m i jego reprezentacja plasowała się na drugiej pozycji. Na koniec serii była czwarta, tracąc 3 pkt do trzeciej Japonii. W drugiej lądował dziewięć metrów bliżej, a reprezentacja Polski ostatecznie zajęła piąte miejsce. Konkurs indywidualny na dużej skoczni rozegrano 3 marca. W pierwszej z liczonych serii uzyskał 92,5 m, co dawało mu trzynaste miejsce na półmetku rywalizacji. W drugiej kolejce oddał skok o pół metra dłuższy i był 11.
Następnie wystąpił w konkursach z cyklu Turnieju Nordyckiego. Zajął 12. miejsce w Lahti i 17. miejsce w Kuopio oraz 45. i 19. miejsce w Oslo. Turniej ukończył na 21. pozycji z notą 605,9 punktu.
Podczas trzech ostatnich zawodów sezonu rozgrywanych w Planicy był kolejno 24., 36. i 11. (w trzecim konkursie ustanowił swój nowy rekord życiowy skokiem na 210,5 m w jedynej rozegranej serii).
W końcowej klasyfikacji generalnej zajął 30. pozycję ze 168 pkt, co było drugim wynikiem wśród Polaków. W tamtym sezonie PŚ wystąpił w dwudziestu jeden zawodach, punktował trzynastokrotnie, raz znalazł się w pierwszej dziesiątce.
2007/2008.
Wystąpił w dwóch konkursach LPK 2007 – obydwa odbyły się w Villach. 15 września zajął 12. miejsce, następnego dnia znalazł się na 16. pozycji. W klasyfikacji końcowej cyklu zajął 46. lokatę. W trzeciej edycji Pucharu Doskonałego Mleka zajął 12. miejsce. Zawody o Puchar Solidarności ukończył na 2. miejscu. W letnich Mistrzostwach Polski zdobył brązowy medal na dużej skoczni oraz srebrny na normalnej.
LGP 2007 rozpoczął od 39. pozycji w Hinterzarten. W Courchevel odnotował lepszy występ – zajął 14. miejsce. W Pragelato i Einsiedeln kończył zawody odpowiednio na 29. i 19. pozycji. W klasyfikacji Turnieju Czterech Narodów zajął 19. miejsce. W Zakopanem był 27. Do zawodów, po nieobecności w Hakubie, powrócił pod koniec sezonu – 3 października w Oberhofie po raz pierwszy w karierze zwyciężył w konkursie LGP. Po raz pierwszy w zawodach tej rangi wygrał inny polski skoczek niż Adam Małysz. Tego dnia zdobył też tytuł Man of the Day. W Klingenthal znów znalazł się w czołówce – na 5. miejscu. W całym cyklu LGP zdobył 181 punktów, co przełożyło się na 12. pozycjęw klasyfikacji generalnej.
Początek zimowego sezonu był dla Stocha nieudany. Konkurs drużynowy w Ruce reprezentacja Polski z udziałem Stocha zakończyła rywalizację w pierwszej serii na 11. miejscu.Nie zakwalifikował się do konkursu indywidualnego na tej skoczni. W pięciu kolejnych zawodach nie zdołał awansować do drugiej serii – w Trondheim był 34. i 35., w Villach dwukrotnie 34., w pierwszych zawodach w Engelbergu 41. Pierwsze punkty zdobył podczas drugiego ze szwajcarskich konkursów – znalazł się tam na 18. pozycji. 
26 grudnia w konkursie na Wielkiej Krokwi po raz pierwszy w karierze wywalczył złoty medal Mistrzostw Polski w skokach narciarskich. Stoch oddał skoki na odległość 130 i 128 metrów wyprzedzając Klemensa Murańskę i Krzysztofa Miętusa. Mistrzostwa odbyły się pod nieobecność Adama Małysza.
56. Turnieju Czterech Skoczni rozpoczął od zajęcia 22. lokaty w konkursie w Oberstdorfie. Konkurs w Garmisch-Partenkirchen ukończył na 23. miejscu. W dwóch konkursach w Bischofshofen zajął 25. i 35. pozycję. Cały TCS ukończył na 21. pozycji. 
12 stycznia wystąpił w Predazzo, gdzie zaliczył najlepszy występ w sezonie. W jednoseryjnym konkursie oddał skok na odległość 125,5 metra, co przełożyło się na 6. miejsce. Drugi konkurs zakończył na 19. miejscu. Tydzień później odbył się konkurs lotów narciarskich w Harrachovie, gdzie zajął 12. pozycję. W rywalizacji w Zakopanem również punktował zajmując 21. i 25. miejsce. W pierwszym konkursie w Sapporo, po skoku na odległość 104 metry, znalazł się na końcu stawki (44. pozycja). W drugim konkursie zajął 20. miejsce. Nie zdołał zakwalifikować się do pierwszego konkursu w Libercu. Drugi konkurs zakończył na 24. miejscu. Nie przebrnął kwalifikacji do konkursu indywidualnego w Willingen, ale wystąpił w rywalizacji drużynowej na tej skoczni. Reprezentacja Polski nie zdołała awansować do drugiej serii kończąc zawody już w pierwszej serii na 10. pozycji.
Wziął udział w mistrzostwach świata w lotach 2008 w Oberstdorfie. Konkurs indywidualny zakończył już w pierwszej serii, w której trakcie oddał skok na odległość 174 metrów. W zawodach drużynowych Polska zajęła 10. pozycję i nie zakwalifikowała się do drugiej serii – Stoch skoczył 167,0 m.
Wziął udział w mistrzostwach Polski. W konkursie na skoczni dużej oddał skoki na odległość 129,5 i 118 metrów. Z notą łączną 243 punkty znalazł się zaraz za podium, tracąc 3,9 punktu do brązowego medalisty, Krzysztofa Miętusa. Dwa dni później w konkursie na skoczni normalnej zajął 14. miejsce.
Wziął udział w konkursach z cyklu Turnieju Nordyckiego. Uzyskał 23. i 32. miejsce w konkursach w Kuopio, 35. w Lillehammer i 30. w Oslo. Cały turniej zakończył na 36. miejscu. W finałowych zawodach PŚ w Planicy dwukrotnie zajął 29. miejsce.
Wziął udział w sumie w 24 konkursach PŚ 2007/2008 – punktował w 15 spośród nich. Zdobył 157 punktów i w klasyfikacji generalnej zajął 30. miejsce (drugi najlepszy wynik spośród polskich skoczków).
2008/2009.
W trakcie lipcowego zgrupowania doznał kontuzji (zwichnął obojczyk). Jego lewy bark został odrutowany i wkręcono w niego śrubę. W związku z tym nie brał udziału w konkursach z cyklu LGP i w LPK.
Sezon zimowy rozpoczęła rywalizacja w Ruce, gdzie nie zdołał awansować do drugiej serii kończący rywalizację na 48. pozycji. Wziął udział również w konkursie drużynowym na tej skoczni, gdzie reprezentacja Polski zdobyła 7. miejsce. Konkursy w Trondheim zakończył na pierwszej serii (46. i 47. lokata). Stoch nie brał udziału w zawodach w Pragelato. Nie udało się mu zakwalifikować do konkursów w Engelbergu.
Pod koniec grudnia brał udział w konkursach Pucharu Kontynentalnego organizowanych w Szwajcarii. Zajął miejsca w pierwszej dziesiątce: w pierwszym konkursie ósme, a w drugim – siódme.
W związku ze startami w Szwajcarii, w otwierającym 57. Turniej Czterech Skoczni konkursie w Oberstdorfie nie wystartował. W noworocznych zawodach w Garmisch-Partenkirchen przegrał pojedynek w parze z Ilją Roslakowem zajmując 47. miejsce. W Innsbrucku zajął 27. lokatę i tym samym po raz pierwszy w sezonie awansował do drugiej serii. Konkurs Bischofshofen ukończył na 28. miejscu. W klasyfikacji generalnej TCS znalazł się na 36. pozycji.
Wobec słabych wyników decyzją trenera Łukasza Kruczka reprezentanci Polski nie wzięli udziału w konkursach lotów narciarskich Na obiekcie Kulm w Tauplitz. Powrócił do rywalizacji 16 stycznia podczas konkursu w Zakopanem, gdzie oddał skoki na odległość 119,5 i 115 metra uzyskując 11. miejsce. Następnego dnia ukończył zawody na 14. pozycji. W kolejny weekend odbyły się konkursy w kanadyjskim Whistler w ramach próby przedolimpijskiej. W obu konkursach udało się mu awansować do drugiej serii kończąc zawody na 19. i 24. miejscu. Ostatniego dnia stycznia wziął udział w konkursie PŚ w Sapporo, gdzie był 13. 7 lutego wystartował w konkursie drużynowym w Willingen, gdzie reprezentanci Polski zdobyli 8. miejsce. Konkurs indywidualny zakończył w pierwszej serii na 35. miejscu. Również w konkursie w Klingenthal nie zdołał awansować do drugiej serii kończąc rywalizację na 41. pozycji. Nie wystąpił w konkursach na skoczni mamuciej w Oberstdorfie.
14 lutego 2009 zdobył mistrzostwo Polski na skoczni w Wiśle. W drugiej serii ustanowił nowy zimowy rekord obiektu – 132 m.
Stoch został powołany na mistrzostwa świata w Libercu. 21 lutego odbył się konkurs na skoczni normalnej, w którym zajął czwarte miejsce. Wygrał wtedy m.in. z Thomasem Morgensternem, Martinem Schmittem, Andreasem Küttelem, Takanobu Okabe i Adamem Małyszem. Po pierwszej serii, w której osiągnął 99,5 m był dziewiąty, jednak w drugiej serii uzyskał najdłuższą ustaną odległość – 100,5 m. Brązowy medal przegrał z Simonem Ammannem o 4,5 pkt. Podczas treningu na dużej skoczni upadł i stłukł prawy bark, jednak kontuzja okazała się niegroźna. W kwalifikacjach zajął drugie miejsce, przegrywając jedynie z Kasaim. W jednoseryjnym konkursie po skoku na odległość 119,5 metra z notą 113,6 punktu zajął 24. miejsce. W konkursie drużynowym Stoch startował w pierwszej grupie. Po jego skoku na 123 m drużyna była piąta, a na koniec I serii znajdowała się na trzeciej lokacie. W drugiej kolejce uzyskał trzy metry więcej, a polski zespół spadł na czwarte miejsce, które utrzymał do końca konkursu, przegrywając medal o 9,1 pkt. z Japończykami.
Po skoku na odległość 100 metrów nie zakwalifikował się oo otwierającego cykl Turnieju Nordyckiego konkursu w Lahti. Kolejne konkursy zakończył poza czołową "30" (45. miejsce w Kuopio i 42. miejsce w Lillehammer). Nie zakwalifikował się do konkursu indywidualnego lotów narciarskich Vikersund, zaś w konkursie drużynowym reprezentacja Polski z udziałem Stocha zajęła 7. miejsce. Turniej Nordycki ukończył na 55. miejscu, zdobywając 143,2 punktów.
Sezon zakończyły konkursy lotów narciarskich w Planicy. 20 marca w rywalizacji indywidualnej zajął 10. miejsce. Następnego dnia miała miejsce rywalizacja drużynowa. Stoch wystartował jako pierwszy z Polaków – uzyskał 205,5 m, a reprezentacja Polski po pierwszej kolejce była czwarta. Finalnie Polska zajęła drugie miejsce, za Norwegami (ze stratą ponad 40,1 punktu), a Kamil Stoch po raz pierwszy stanął na podium Pucharu Świata. Natomiast w kończącym sezon konkursie zajął najlepsze tamtej zimy, ósme miejsce, awansując po skoku na odległość 206,5 metra z zajmowanego po pierwszej kolejce jedenastego.
Łącznie wziął udział w 17 konkursach z cyklu PŚ, punktował w dziewięciu z nich. Skończył sezon po raz trzeci z rzędu jako drugi najlepszy Polak na 30. miejscu z dorobkiem 146 punktów. W klasyfikacji lotów narciarskich zajął 22. miejsce.
2009/2010.
Udział w Letnim Pucharze Kontynentalnym ograniczył jedynie do zawodów w Słowenii. Konkurs w Velenje ukończył na 19. miejscu, zaś w Kranju zajął 22. i 32. pozycję. W klasyfikacji generalnej cyklu zajął 66. miejsce z 21 punktami.
Na początku września wystartował w Pucharze Solidarności, zajmując 4. lokatę w klasyfikacji konkursu. 10 października na Średniej Krokwi w letnich mistrzostwach Polski oddał skoki na odległość 83,5 i 86,5m metra i z notą 227 punktu zdobył brązowy medal przegrywając z Adamem Małyszem i Łukaszem Rutkowskim. Dzień później zajął 6. miejsce na dużej skoczni.
Letnie Grand Prix rozpoczął od siódmej pozycji w drużynowym konkursie w Hinterzarten. Indywidualnie zajął tam 24. miejsce, a do konkursu w Pragelato nie zakwalifikował się (po raz pierwszy od 2006). W Courchevel zajął 24. pozycję, w Einsiedeln i Zakopanem zajmował miejsca w drugiej dziesiątce (kolejno 16., 16. i 17.) Na zawodach w Hakubie nie pojawił się, a w Klinghental zajął 40. miejsce, nie punktując w konkursie LGP po raz pierwszy od początku sezonu LGP 2007. Zajął 32. miejsce w klasyfikacji generalnej LGP i 21. w klasyfikacji Turnieju Czterech Narodów.
Sezon zimowy otwarły konkursy w Ruce przeprowadzone 27-28 listopada. W rywalizacji drużynowej polska drużyna była piąta. Stoch w konkursie indywidualnym zajął 2. 5 grudnia odbył się konkurs w Lillehammer, gdzie Stoch zajął 20. miejsce. Dzień później był siódmy (najwyżej sklasyfikowany Polak). Po zawodach w Norwegii awansował na czternaste miejsce w klasyfikacji łącznej. Od 18 grudnia rozgrywano trzy konkursy PŚ w Engelbergu. W pierwszym z nich był dziesiąty. W następnym zajął siedemnaste miejsce. W obu tych konkursach był najlepszym reprezentantem Polski. W ostatnim z trzech konkursów był jedenasty. Po tych występach plasował się na 13. miejscu w generalnej klasyfikacji PŚ.
W przeprowadzonym w Szczyrku konkursie mistrzostw Polski oddał skoki na odległość 102 i 94,5 metra zdobywając srebrny medal. Strata do zwycięzcy – Adama Małysza wyniosła 13 punktów.
Do otwierającego 58. Turniej Czterech Skoczni konkursu w Oberstdorfie nie zakwalifikował się. W konkursie w Garmisch-Partenrkirchen przegrał pojedynek w parze z Bjørnem Einarem Romørenem, ale wszedł do drugiej serii jako „szczęśliwy przegrany” i ostatecznie zajął 23. miejsce. Również w następnym konkursie, w Innsbrucku, awansował do drugiej serii i zajął 19. miejsce. Wieńczący turniej konkurs w Bischofshofen zakończył w pierwszej serii na 44. miejscu. W klasyfikacji końcowej turnieju znalazł się na 30. pozycji.
Nie zakwalifikował się do konkursów lotów narciarskich w Bad Mitterndorf. Nie wziął udziału w konkursach w Sapporo. Wziął natomiast udział w zawodach w Zakopanem w dniach 22–23 stycznia. W pierwszym był 27., a w drugim uplasował się o jedną lokatę niżej. Zabrakło go w zawodach PŚ w Niemczech w cyklu FIS Team Tour.
Głównymi zawodami sezonu były ZIO 2010 w Vancouver. W pierwszej serii konkursu na normalnej skoczni Stoch skoczył na 98,5 m i był 22. W finałowej wylądował trzy metry bliżej, co pozwoliło mu uzyskać 27. miejsce. 20 lutego odbył się konkurs na skoczni dużej. W pierwszej kolejce osiągnął 126 m i plasował się na trzynastym miejscu. Drugi skok był o 2,5 m krótszy i ostatecznie Polak został sklasyfikowany na 14. miejscu.
W konkursie drużynowym Polska zajęła pozycję 6. – Stoch skoczył 126,5 i 134,5 m.
W zawodach Pucharu Kontynentalnego wystartował tylko raz – 27 lutego w Wiśle, gdzie zajął 3. miejsce (było to także jego trzecie podium w PK w karierze).
Został powołany na konkursy z cyklu Turnieju Nordyckiego. W otwierającym rywalizację jednoseryjnym konkursie drużynowym w Lahti polscy skoczkowie zajęli czwarte miejsce tracąc do podium 1,3 puntku. W rywalizacji indywidualnej na tej skoczni zajął 18. miejsce, natomiast konkurs w Kuopio zakończył na 21. miejscu. W Lillehammer zamknął pierwszą dziesiątkę. W Oslo wygrał kwalifikacje, zaś w konkursie znalazł się na 22. pozycji. Turniej ukończył na 15. miejscu. Zajął 24. miejsce w klasyfikacji generalnej PŚ – wziął udział w piętnastu konkursach.
Stoch został powołany na rozpoczynające się 18 marca mistrzostwa świata w lotach narciarskich w Planicy. Zajął trzecie miejsce w serii kwalifikacyjnej, oddając skok na 201,5 m. W pierwszej serii konkursu indywidualnego skoczył 186,5 m i był 22. W drugiej serii przekroczył o 7,5 metra granicę dwustu metrów, dzięki czemu został tymczasowym liderem konkursu. Po pierwszym dniu rywalizacji Stoch był na 17. miejscu. Następnego dnia, w trzeciej próbie Stoch uzyskał 203,5 m, co przy długiej próbie Johana Remena Evensena spowodowało spadek Polaka o jedną pozycję. W ostatniej rundzie Stoch poprawił o 7,5 metra swój rekord życiowy, lądując na 218 metrze i obejmując prowadzenie z przewagą 24,3 punktu nad dotychczas przewodzącym stawce skoczków Uhrmannem. Ostatecznie zajął 16. miejsce w klasyfikacji konkursu indywidualnego. W konkursie drużynowym uzyskał 197,5 metra w pierwszej serii. W drugiej serii skoczył na najdalszą odległość – uzyskał 222,5 metra, co było jego nowym rekordem osobistym. Dobry skok Stocha dał reprezentacji Polski szansę na medal, którą jednak straciła przez słabą próbę Łukasza Rutkowskiego. Polska zajęła 4. miejsce.
2010/2011.
Stoch znalazł się w kadrze A reprezentacji Polski na sezon 2010/2011, prowadzonej przez Łukasza Kruczka.
Wygrał cykl Letniego Pucharu Kontynentalnego, mimo że zabrakło go w ponad połowie konkursów. Na najwyższym stopniu podium nie znalazł się tylko w inauguracyjnych zawodach, 2 lipca w Kranju (2. miejsce), gdzie przegrał o 1 pkt z Andreasem Strolzem. Zwyciężał w konkursach w Kranju, Velenje, dwukrotnie w Garmisch-Partenkirchen i dwukrotnie w Ałmaty. W klasyfikacji generalnej cyklu zdobył 680 punktów z przewagą 196 punktów nad drugim – Jakubem Jandą.
23-25 lipca wystartował w letnich mistrzostwach Polski, rozgrywanych w Szczyrku i w Wiśle. W konkursie przeprowadzonym w Wiśle na skoczni dużej wywalczył srebrny medal przegrywając z Adamem Małyszem.. Również w konkursie na skoczni normalnej zdobył 2. miejsce przegrywając z Adamem Małyszem. W rywalizacji drużynowej reprezentacja AZS Zakopane z udziałem Stocha zdobyła zdobyła złoty medial.
Po występach w LPK i przerwie spowodowanej zawarciem małżeństwa wystartował w zawodach z cyklu Letniego Grand Prix w Wiśle. Wcześniej opuścił pierwsze cztery konkursy tej serii. 19 sierpnia wygrał kwalifikacje, wyrównując rekord obiektu (134,5 m). W konkursie zajął 2. miejsce. W drugim dniu zawodów w Wiśle zwyciężył. 28 sierpnia zajął trzecie miejsce w konkursie LGP w Hakubie. Dzień później odniósł kolejne zwycięstwo. 1 października w Libercu, znalazł się na podium LGP, zajmując trzecie miejsce i przegrywając jedynie z Małyszem i Tomem Hilde. Dwa dni później odbył się zamykający cykl konkurs w Klingenthal. W finałowej serii pobił rekord obiektu, uzyskując odległość 143,5 m i zwyciężył w zawodach. Sezon letni zakończył na 2. miejscu w klasyfikacji generalnej, ze stratą 30 punktów do zwycięzcy, Daikiego Itō.
Nowy sezon Pucharu Świata rozpoczął od zajęcia 5. miejsca w konkursie drużynowym w Ruce. Indywidualnie zajął 34. miejsce. Była to jedyna sytuacja w tamtym sezonie, kiedy nie awansował do finałowej serii. W kolejnych zawodach, rozgrywanych w Kuopio był 20.). W Lillehammer był 22. i 16. Po odwołaniu skoków w Harrachovie, 17 grudnia w Engelbergu udało mu się wygrać kwalifikacje do zawodów. W pierwszym z zaplanowanych tam konkursów zajął dziewiąte miejsce. Następnego dnia był 12. Ostatni ze szwajcarskich konkursów odbył się 19 grudnia, w których Stoch zajął 9. miejsce.
26 grudnia na Mistrzostw Polski w Zakopanem oddał skoki na odległość 123,5 i 126 metrów. Zdobył srebrny medal, przegrywając z Adamem Małyszem (strata wyniosła 26 punktów)..
W pierwszym konkursie 59. Turnieju Czterech Skoczni w Oberstdorfie zajął 25. miejsce. Następnie zajął 8. miejsce w konkursie w Garmisch-Partenkirchen i 21. miejsce w rywalizacji w Innsbrucku. W zamykającym turniej konkursie w Bischofshofen zajął 15. miejsce, tę samą pozycję zajmując w klasyfikacji generalnej turnieju.
8 stycznia rozegrano pierwszy konkurs PŚ w lotach 2010/2011, w którym Stoch zajął 16. miejsce. W drugim konkursie był czternasty. W klasyfikacji lotników plasował się na siedemnastym miejscu. Na konkursy do Japonii nie poleciał i spadł na osiemnaste miejsce w tabeli.
Następnie rywalizacja przeniosła się do Zakopanego, gdzie odbyły się trzy konkursy indywidualne. W piątkowej rywalizacji Stoch zajął 17. miejsce, drugiego dnia był siódmy. W niedzielę 23 stycznia 2011 po raz pierwszy w karierze odniósł zwycięstwo w konkursie Pucharu Świata, jednocześnie po raz pierwszy stanął na podium w tym cyklu. Prowadził już po pierwszej serii, kiedy to skoczył 123 m i miał 3,7 pkt przewagi nad drugim Tomem Hilde. Zwycięstwo zapewnił mu drugi skok na odległość 128 m zwiększając przewagę nad Hilde do 4,5 punktu. Trzecie miejsce zajął Martin Koch. Został wówczas czwartym Polakiem w historii, który zwyciężył w zawodach PŚ, po Stanisławie Bobaku, Piotrze Fijasie i Adamie Małyszu (który upadł w trakcie tego konkursu). Tego dnia zdobył także tytuł Man of the Day.
Tydzień później rozpoczął starty w FIS Team Tour 2011. Cykl ten otworzył konkurs drużynowy w Willingen. Reprezentacja Polski ze Stochem w składzie stanęła na trzecim stopniu podium. Kolejnego dnia odbył się konkurs indywidualny. Stoch oddał najdłuższy skok drugiej rundy (141 m) i zajął 6. miejsce. 2 lutego po raz drugi wygrał konkurs PŚ, tym razem w Klingenthal. Na Heini-Klopfer-Skiflugschanze w Oberstdorfie był jedenasty. Ostatnią częścią FIS Team Tour był konkurs drużynowy na tym samym obiekcie. Polacy zajęli szóste miejsce, a w końcowej tabeli turnieju – czwarte.
W konkursach przeprowadzonych 12 i 13 lutego na nowo otwartej skoczni mamuciej Vikersundbakken w Vikersund Stoch dwukrotnie zajął jedenaste miejsce.
19 lutego podczas MP 2011 w Szczyrku na skoczni Skalite, po raz trzeci zdobył tytuł mistrzowski. Zawody odbyły się bez udziału Adama Małysza.
Został powołany na MŚ 2011 w Oslo. Konkurs na skoczni normalnej odbył się 26 lutego. Po pierwszej serii konkursowej, w której uzyskał 94 m, był dziesiąty. W drugiej skoczył na odległość 101 m i ostatecznie był szósty, tracąc 11,7 pkt do brązowego medalisty, Małysza. Następnego dnia odbyła się rywalizacja drużynowa. Skakał jako pierwszy z Polaków i w pierwszej kolejce uzyskał 101 m. Dawało to czwarte miejsce po otwierającej grupie, utrzymane do końca konkursu. W drugiej serii uzyskał o półtora metra więcej. W pierwszej serii konkursu na dużej skoczni osiągnął odległość 131 m i po swojej próbie znajdował się na trzeciej pozycji, za dwoma Norwegami. Ostatecznie na koniec pierwszej rundy był szósty i tracił 0,9 pkt do trzeciego zawodnika. W finałowej serii upadł. Spowodowało to spadek na 19. lokatę. Konkurs drużynowy na dużym obiekcie odbywał się w trudnych warunkach atmosferycznych. Po skoku Stocha na 113,5 m w pierwszej grupie, Polska była ósma. Po zakończeniu pierwszej serii polska drużyna była piąta, a drugiej nie rozegrano.
12 marca podczas konkursu drużynowego PŚ w Lahti na skoczni Salpausselkä wraz z kolegami z reprezentacji stanął na najniższym stopniu podium, przegrywając z Austrią i Norwegią. Nazajutrz w zawodach indywidualnych zajął 9. pozycję. Sezon kończyła rywalizacja na skoczni Letalnica w Planicy. W pierwszym konkursie indywidualnym był siódmy. W sobotę w serii próbnej przed konkursem drużynowym ustanowił swój nowy rekord życiowy (226 m). W konkursie drużynowym Polska zajęła czwarte miejsce za Austrią, Norwegią i Słowenią. 20 marca w ostatnim konkursie sezonu zimowego po raz trzeci w karierze triumfował w konkursie PŚ. W jedynej rozegranej serii skoczył na odległość 215,5 m wygrywając z Gregorem Schlierenzauerem i Adamem Małyszem. Trzeci raz w historii, a po raz pierwszy od ponad 31 lat na podium stanęło dwóch Polaków.
Ostatecznie w ciągu całego sezonu Stoch zgromadził 739 punktów, co przełożyło się na 10. miejsce w klasyfikacji generalnej. Reprezentacja polskich skoczków została sklasyfikowana na 3. miejscu w Pucharze Narodów. W klasyfikacji lotów narciarskich Stoch z wynikiem 241 punktów zajął 9. miejsce.
Po zakończeniu sezonu wziął jeszcze udział w benefisie Adama Małysza. Choć konkurs skoków się nie odbył, Stoch był jednym z jedenastu skoczków, którzy wykonali niemierzony skok, mimo niekorzystnych warunków atmosferycznych.
2011/2012.
Sezon letni rozpoczął od udziału w pierwszej edycji Lotos Poland Tour, zaliczanego do cyklu Letniego Grand Prix. W inauguracyjnym konkursie w Wiśle zajął dziewiąte miejsce. W Szczyrku stanął na najniższym stopniu podium, przegrywając z Thomasem Morgensternem i Gregorem Schlierenzauerem. 23 lipca podczas konkursu drużynowego w Zakopanem, Stoch skakał najgorzej z polskich reprezentantów, a także wszystkich skoczków, którzy zakwalifikowali się do drugiej serii. Polska zajęła szóste miejsce. Dzień później wziął udział w konkursie indywidualnym, w którym podobnie jak w Wiśle uplasował się na trzeciej pozycji za Morgensternem i Schlierenzauerem. Tym samym zakończył cykl Poland Tour na trzecim miejscu. Kolejne letnie zawody odbywały się w Hinterzarten. W rywalizacji drużynowej Polska zajęła 2. pozycję, za reprezentacją Austrii. W rozgrywanym następnego dnia konkursie indywidualnym Stoch był 2., plasując się za Thomasem Morgensternem. W Courchevel Stoch ustanowił nowy rekord skoczni Tremplin Le Praz (137 m) i zajął trzecie miejsce. Serię zawodów w krajach alpejskich kończyła jednoseryjna rywalizacja w Einsiedeln na skoczni Andreas Küttel-Schanze, gdzie Stoch odniósł zwycięstwo stając na podium obok Morgensterna i Rune Velty.
17 września wywalczył swój pierwszy indywidualny tytuł na letnich mistrzstwach Polski, stając na podium obok Krzysztofa Bieguna i Piotra Żyły.
W październiku wziął udział w dwóch konkursach kończących sezon letni. W Hinzenbach był 15. W zamykającym letni sezon konkursie w Klingenthal odniósł zwycięstwo (przewaga nad drugim zawodnikiem – Gregorem Schlierenzauerem wyniosła 25,2 punktu). W klasyfikacji LGP zdobył łącznie 505 punktów, co przełożyło się na drugą pozycję (strata do zwycięzcy – Thomasa Morgensterna wyniosła 105 punktów).
Sezon zimowy zainaugurował 26 listopada jednoseryjny konkurs drużynowy w Ruce. Polacy ze Stochem w składzie uplasowali się na 7. pozycji. Następnego dnia, w rywalizacji indywidualnej zajął 4. pozycję, tracąc do podium 17,2 punktu. W pierwszy weekend grudnia odbyły się zawody w Lillehammer. W pierwszym konkursie, który przeprowadzono na skoczni normalnej, Stoch zajął 3. miejsce za Andreasem Koflerem i Richardem Freitagiem. Drugi konkurs, który przeprowadzono na skoczni dużej, po słabym skoku wynikającym z błędu na progu Stoch zakończył już w pierwszej serii na 48. pozycji. Podczas pierwszego konkursu indywidualnego na skoczni dużej w Harrachovie, uplasował się na 15. miejscu. Dzień później odbył się konkurs drużynowy, w którym Polska zajęła 5. pozycję. W niedzielnych zawodach indywidualnych Stoch zajął 13. miejsce. 17 grudnia 2011, na pierwszym konkursie w Engelbergu uplasował się na 12. miejscu. W niedzielnych zawodach był drugi, przegrywając z Andreasem Koflerem.
26 grudnia 2011 w Wiśle odbyły się mistrzostwa Polski. W drugiej serii zawodów Stoch oddał skok na odległość 136 m, czym ustanowił nowy rekord obiektu i zdobył złoty medal wygrywając z Piotrem Żyłą i Stefanem Hulą.
W pierwszym konkursie 60. Turnieju Czterech Skoczni Stoch zajął 23. miejsce, po oddanym w drugiej serii w złych warunkach skoku na 107 m. Podczas konkursu w Ga-Pa zajął 4. miejsce. Podczas konkursu w Innsbrucku prowadził po pierwszej serii, w którym skoczył na odległość 132,5 m. W drugiej skoczył 108 m i spadł na dziewiąte miejsce. W kończącym Turniej jednoseryjnym konkursie w Bischofshofen zajął 9. miejsce. W klasyfikacji turnieju zajął ostatecznie 8. lokatę.
15 stycznia 2012 odbyły się pierwsze dwa konkursy w lotach, otwierające Puchar Świata w lotach narciarskich 2011/2012. W pierwszym z nich, jednoseryjnym, Stoch zajął 6. miejsce. W drugim konkursie początkowo sklasyfikowano go na 4. pozycji, jednak po dyskwalifikacji Schlierenzauera awansował na miejsce trzecie.
20 stycznia 2012 odbył się pierwszy z dwóch konkursów PŚ w Zakopanem. Po skoku na odległość 125,5 m w pierwszej serii zajmował drugą pozycję. W drugiej zaś skoczył 135 m, co było najdłuższą odległością w konkursie i awansował na pierwsze miejsce przed Richardem Freitagiem i Andresem Koflerem. Tym samym Stoch odniósł czwarte w karierze zwycięstwo, a drugie na Wielkiej Krokwi. W drugim konkursie zajął 7. miejsce. Następnie rywalizacja przeniosła się do Sapporo, gdzie Stoch dwukrotnie na podium. W pierwszym konkursie oddał skoki na odległość 130 i 127 metrów, co przełożyło się na trzecie miejsce za Daiki Ito i Andreasem Bardalem. W drugim konkursie w obu seriach skoczył 131,5 metra, co przełożyło się na drugie miejsce. Strata do zwycięzcy rywalizacji – Daiki Ito wyniosła 2,1 punktu.
W pierwszy weekend lutego odbyły się konkursy na skoczni Trampolino Dal Ben w Predazzo. W pierwszym dniu rywalizacji Stoch uplasował się na 7. miejscu. W drugim konkursie oddał skoki na odległość 125,5 i 131,5 metra odnosząc drugie w sezonie zwycięstwo i stając na podium obok Gregora Schlierenzauera i Andersa Bardala. Zawody w Willingen zainaugurowały FIS Team Tour 2012. W sobotnim konkursie drużynowym Polska była siódma. Dzień później Stoch zajął miejsce piąte – była to ostatnia punktowana lokata, której dotąd nigdy nie zdobył. Po odwołaniu konkursu w Klingenthal, kolejne zawody przeprowadzono w Oberstdorfie na skoczni do lotów. Stoch był tam szósty. Dzień później, w konkursie drużynowym, w jedynej serii zdobył najmniej punktów z reprezentantów swojego kraju, a Polska uplasowała się na szóstej pozycji.
Na mistrzostwach świata w lotach narciarskich w Vikersund startował jako jeden z faworytów do medali. 24 lutego, w pierwszej serii konkursowej skakał jako trzydziesty piąty. Przed jego próbą nastąpiła przerwa w oczekiwaniu na poprawę warunków atmosferycznych. Po kilkuminutowym oczekiwaniu oddał skok w złych warunkach. Plasował się na trzydziestej drugiej pozycji, z odległością 152,5 m (najkrótszą w konkursie). Po nim nastąpiła kolejna przerwa w rywalizacji, a ostatecznie podjęta została decyzja o anulowaniu wszystkich dotychczasowych wyników. Jednocześnie w zamian za odwołane serie konkursowe, postanowiono przeprowadzić dodatkową serię dnia następnego. W pierwszej serii sobotniego konkursu indywidualnego skoczył 191 m i był 12. W drugiej oddał skok na 211,5 m i finalnie zajął dziesiąte miejsce, ze stratą 54,8 pkt. do zwycięzcy, Roberta Kranjca. W rywalizacji drużynowej przeprowadzonej 26 lutego oddał skoki na odległość 208 i 196,5 metra. Reprezentacja Polski ukończyła konkurs na 7. pozycji.
Kolejne pucharowe konkursy rozegrano w Lahti na Salpausselkä K-90. Zawody drużynowe Polacy ukończyli na trzeciej pozycji, tracąc 0,6 punktu do drugich Niemców. Stoch, który był najlepszy w swojej kadrze, lądował na 92,5 m i 89,5 m. Dzień później nie awansował do drugiej serii (zajął 39. pozycję). Na zawodach w Trondheim uplasował się na 6. miejscu. W Oslo Stoch był 11. W dniach 16–18 marca rozegrano finał Pucharu Świata na Planicy. W pierwszym konkursie indywidualnym Stoch uplasował się na 9. miejscu. W rywalizacji drużynowej reprezentacja Polski zdobyła 5. miejsce. W niedzielnych, jednoseryjnych, zawodach oddał skok na 199 m, co dało mu jedenastą pozycję w konkursie.
Sezon 2011/2012 ukończył na piątym miejscu (najlepszym w dotychczasowej karierze) w klasyfikacji generalnej Pucharu Świata z dorobkiem 1078 punktów, a stratą 247 punktów do zwycięzcy, Andersa Bardala. Był najwyżej sklasyfikowanym reprezentantem Polski. Stoch w tym sezonie stawał na podium siedmiokrotnie – zwyciężał dwa razy, dwukrotnie był drugi i trzykrotnie trzeci. W klasyfikacji lotów był szósty, co również było jego najlepszym wynikiem. Stracił 162 punkty do najlepszego lotnika sezonu, Roberta Kranjca. Stawał na podium jednego konkursu lotów – był trzeci w Tauplitz.
W dniach 24–25 marca w Zakopanem przeprowadzono dwa konkursy mistrzostw Polski. W rywalizacji drużynowej najlepszy okazał się AZS Zakopane ze Stochem w składzie. Następnego dnia w indywidualnym oddał skoki na odległość 135 i 133 metry. Tym samym został indywidualnym mistrzem kraju, wyprzedzając drugiego Bartłomieja Kłuska o 34,4 pkt.
2012/2013.
Stoch został powołany do prowadzonej przez Łukasza Kruczka pierwszej grupy kadry A reprezentacji Polski w sezonie 2012/2013. 
Udział w Letnim Grand Prix ograniczył do konkursów w Wiśle, Hinzenbach i Klingenthal . W Wiśle był członkiem reprezentacji Polski, która w rywalizacji drużynowej zajęła drugie miejsce za reprezentacją Słowenii (strata wyniosła 1,2 punktu). Następnego dnia w konkursie indywidualnym Stoch zajął 7. miejsce.
W letnich mistrzostwach Polski 2012 oddał skoki na odległość 122,5 i 120 metrów zdobywając brązowy medal. Stracił 0,8 pkt do srebrnego medalisty Krzysztofa Bieguna i 21,7 pkt do zwycięzcy, Macieja Kota. 
Powrócił do rywalizacji w tym cyklu w Hinzenbach, gdzie był dziewiąty. W klasyfikacji generalnej znalazł się na trzydziestej pozycji. W Klingenthal zajął 11. miejsce. W klasyfikacji generalnej cyklu zajął 25. miejsce z dorobkiem 89 punktu, co było trzecim rezultatem wśród reprezentantów Polski w LGP.
6 października zwyciężył w zawodach o Puchar Solidarności na Wielkiej Krokwi. Pokonał Macieja Kota o 0,1 pkt.
Sezon zimowy 2012/2013 rozpoczęły konkursy w Lillehammer. W pierwszym konkursie zajął tam 30. miejsce, zaś następnego dnia zakończył rywalizację w pierwszej na 36. pozycji. Podczas kwalifikacji do konkursu w Ruce po raz pierwszy od stycznia 2010 nie wywalczył awansu do głównego konkursu, zajmując w nich 50. miejsce. W konkursie drużynowym oddał skok na 104,5 m, Polska zajęła ostatnie, 11. miejsce. Wobec słabych wyników na starcie sezonu sztab szkoleniowy podjął decyzję o wysłaniu Stocha do Ramsau, by tam poprawił swoją formę. Nie wziął przez to udziału w pucharowych konkursach na Krasnej Polanie. Tydzień później pojawił się na starcie zawodów PŚ w Engelbergu. Po pierwszej serii Polak był liderem, po skoku na 132,5 m. Jego próba w drugiej kolejce była o 1,5 m dłuższa, jednak Stoch spadł na miejsce drugie, ustępując zwycięzcy, Andreasowi Koflerowi o 0,1 pkt. Następnego dnia na tej samej skoczni zajął 14. miejsce.
26 grudnia w Konkursie Świątecznym w Wiśle odniósł zwycięstwo. Jego przewaga nad drugim zawodnikiem – Maciejem Kotem wyniosła 16,6 punktu.
W pierwszym konkursie 61. Turnieju Czterech Skoczni zajął 13. miejsce ze stratą 44,3 pkt. do zwycięzcy, Andersa Jacobsena. W Ga-Pa w pierwszej serii konkursowej oddał skok na 142 m i plasował się na drugim miejscu. W drugiej serii skoczył 131,5 m i zajął szóste miejsce, wraz z Dmitrijem Wasiljewem. Po konkursie przesunął się na siódme miejsce w klasyfikacji turnieju. W Innsbrucku po pierwszej serii plasował się na czwartej pozycji. W drugiej oddał skok na 123 m, co przy krótszych próbach wyprzedzających go po pierwszej rundzie Jacobsena i Bardala, dało awans na drugą pozycję, ze stratą 12,8 pkt. do zwycięzcy Schlierenzauera. Po tym konkursie awansował na szóstą pozycję w klasyfikacji Turnieju. Zawody w Bischofshofen ukończył na 4. miejscu – do trzeciego Stefana Krafta stracił 1,1 pkt. Tym samym uplasował się na czwartym miejscu w klasyfikacji końcowej Turnieju Czterech Skoczni, tracąc 2 pkt. do trzeciego Toma Hilde i 73 pkt. do zwycięzcy, Gregora Schlierenzauera. Jego łączna nota wyniosła 1027,2 pkt.
W rozgrywanym 9 stycznia konkursie w Wiśle Stoch zajął miejsce siódme. Kolejne zawody PŚ odbywały się w Zakopanem. Najpierw rozegrano konkurs drużynowy. W pierwszej jego serii Stoch, który startował jako ostatni w swoim zespole, oddał skok na 133 m. Reprezentacja Polski prowadziła po pierwszej serii z przewagą 25,7 pkt. nad Słowenią. Przed jego skokiem w drugiej serii Polska plasowała się na miejscu drugim, za zespołem słoweńskim. Stoch skoczył na odległość 130 m, jednak nie wystarczyło to na zwycięstwo w konkursie, a Polska zajęła 2. miejsce. Dzień później odbył się konkurs indywidualny, w którym Stoch zajął 3. miejsce, przegrywając z Norwegami: Andersem Jacobsenem i Andersem Bardalem.
Następne konkursy rozegrano w Sapporo. Stoch w pierwszym konkursie uplasował się na dziewiątym miejscu, zaś w drugim konkursie na 5. pozycji. Podczas pierwszych lotów w sezonie, na skoczni Vikersundbakken, zajął piąte miejsce. W drugiej tego konkursu oddał skok na odległość 232,5 m, bijąc swój rekord życiowy i wyrównując rekord Polski należący do Piotra Żyły. W drugim konkursie sklasyfikowany na siódmej pozycji. Na mamucim obiekcie w Harrachovie rozegrano dwa konkursy jednego dnia. W pierwszym z nich Stoch zajął 9. miejsce. Drugi konkurs składał się tylko z jednej serii, w której Polak był ósmy. W konkursie drużynowym w Willingen podczas FIS Team Tour Polacy zajęli 5. miejsce. Zawody indywidualne zostały odwołane. Konkurs w Klingenthal Stoch ukończył na 30. miejscu po dyskwalifikacji w drugiej serii. W kończących FIS Team Tour zawodach w Oberstdorfie nie wziął udziału.
Stoch znalazł się w polskim składzie na MŚ 2013 w Val di Fiemme. W pierwszej serii konkursu na skoczni normalnej plasował się na drugiej pozycji (102 m), tracąc 2,8 pkt do lidera, Andersa Bardala. W drugiej osiągnął 97 m, ze słabym lądowaniem i spadł na ósme miejsce. W pierwszej serii konkursu na dużej skoczni oddał najdłuższy skok – 131,5 m. Był liderem po zakończeniu pierwszej kolejki, wyprzedzając drugiego Petera Prevca o 5,1 pkt. W finałowej serii osiągnął 130 m i zdobył złoty medal, mając o 6,1 pkt. więcej od drugiego Prevca, a o 6,7 od trzeciego Jacobsena. Zaraz po zawodach Stoch i Prevc byli zagrożeni dyskwalifikacją za zdjęcie kombinezonów. Przepis ten miał być wprowadzony dzień wcześniej, ostatecznie anonimowy protest został przez sędziów odrzucony. Mistrzem świata został w ten sam dzień, w który dokonał tego Adam Małysz dekadę wcześniej w tym samym miejscu. Stoch wziął udział w konkursie drużynowym na dużej skoczni, w którym zgłoszony był do czwartej grupy zawodników. Przed jego pierwszą próbą Polska klasyfikowana była na piątym miejscu. Oddał on skok na 134 metr i po zakończeniu pierwszej kolejki Polska zajmowała czwarte miejsce, przegrywając o pięć punktów z trzecimi Niemcami. W drugiej startował, na prośbę trenera, z obniżonej o dwie pozycje belki i osiągnął 130 metrów. W pierwotnych wynikach zawodów jego drużyna zajęła czwarte miejsce, jednak po ponownym podliczeniu punktów na prośbę Niemców uplasowali się na miejscu trzecim (błędnie obliczona była nota Andersa Bardala, przez co Norwegia znajdowała się przed Polską). Tym samym Polacy z Kamilem Stochem w składzie zdobyli brązowy medal, przegrywając o 0,8 pkt. z reprezentacją Niemiec.
9 marca odbył się konkurs drużynowy PŚ w Lahti, w którym Polska zajęła trzecią pozycję, przegrywając drugie miejsce o 2,6 pkt., a do zwycięskiej reprezentacji Niemiec tracąc 43,3 pkt. W konkursie indywidualnym Stoch zajął 5. miejsce – do podium stracił 0,7 pkt.. W następnym konkursie, w Kuopio, Stoch odniósł zwycięstwo, oddając skoki na 135 m i 129 m. Polak oddał skok o pół metra krótszy od rekordu obiektu. Jego przewaga nad drugim zawodnikiem, Ito, wyniosła 10,9 pkt.. Trzy dni później w Trondheim wygrał po raz siódmy w karierze. Po pierwszej serii był trzeci, po skoku na odległość 131 m, w drugiej wylądował na 140 m. Jednocześnie było to 50. w historii Pucharu Świata zwycięstwo reprezentanta Polski. Kolejne pucharowe zawody, w Oslo, zakończyły się dla Stocha miejscem czwartym.
Ostatnią część PŚ rozegrano w Planicy. W piątkowym konkursie indywidualnym Stoch dwukrotnie wylądował na 200. metrze, co dało mu 11. pozycję. Dzień później odbył się konkurs drużynowy. Reprezentacja Polski zajęła czwarte miejsce, ze stratą 3,5 pkt. do trzecich Austriaków. W finałowych zawodach Stoch walczył o trzecią pozycję w klasyfikacji PŚ – w związku z kontuzją Jacobsena, jedynym konkurentem był dla niego Freund. W pierwszej serii Polak oddał skok na 205,5 m i plasował się na czwartej pozycji, mając 0,1 pkt. przewagi nad Niemcem. W drugiej skoczył o półtora metra dalej i finalnie sklasyfikowany został na ósmej pozycji, o jedną wyżej niż Freund.
W klasyfikacji PŚ w sezonie 2012/2013 Stoch uplasował się na trzeciej pozycji, najwyższej w dotychczasowej karierze.
Zdobył 953 pkt., o 667 pkt. mniej od zdobywcy Kryształowej Kuli – Gregora Schlierenzauera, a 46 pkt. do drugiego Andersa Bardala. Jego przewaga nad czwartym Freundem wyniosła 30 pkt. Wygrał dwa konkursy PŚ, w pięciu stawał na podium, w siedemnastu zajmował miejsce w czołowej dziesiątce. W tabeli PŚ w lotach narciarskich zajął dziewiąte miejsce, zdobywając 198 pkt. Do zdobywcy Małej Kryształowej Kuli, Schlierenzauera, stracił 346 pkt.
Kilka dni później rywalizował jeszcze na dużej skoczni w Wiśle o mistrzostwo Polski. W zawodach zespołowych jego WKS Zakopane uplasował się na 4. miejscu (Stoch nie ustał pierwszego skoku), a nazajutrz samodzielnie zdobył srebrny medal, ustępując o 0,9 pkt. Maciejowi Kotowi.
2013/2014.
Znalazł się w prowadzonej przez Łukasza Kruczka kadrze A reprezentacji Polski. 20 lipca wziął udział w zawodach o Puchar Prezesa PZN w Wiśle, gdzie zajął piąte miejsce. W otwierających LGP 2013 zawodach w Hinterzarten zajął ósme miejsce. Na skoczni w Wiśle, podczas kolejnej rundy GP, polska reprezentacja wygrała zawody drużynowe. Następnie rozegrano konkurs indywidualny, w którym Stoch zajął piąte miejsce. Kolejny konkurs GP, tym razem w Courchevel, ukończył na czwartym miejscu ze stratą 0,3 pkt do podium. W Einsiedeln odniósł zwycięstwo, wyprzedzając drugiego Macieja Kota o 1,4 pkt.
W rozegranych 2 września 2013 letnich MP w Szczyrku zajął czwarte miejsce; do dwójki srebrnych medalistów stracił pół punktu. Pięć dni później wziął udział w konkursie o Puchar Solidarności na Wielkiej Krokwi i zajął ósme miejsce. W kolejnych krajowych zawodach, mistrzostwach Polski, zajął piątą lokatę. Nie wziął udziału w sześciu kolejnych konkursach LGP, które odbywały się w Azji. W ostatnich międzynarodowych letnich zawodach w 2013 na skoczni w Klingenthal zajął ostatnie, 50. miejsce. W generalnej klasyfikacji znalazł się na dziewiątym miejscu.
Sezon PŚ 2013/2014 rozpoczął się 23 listopada w Klingenthal. W jednoseryjnym konkursie drużynowym reprezentacja Polski zajęła czwarte miejsce. Drugiego dnia, w konkursie indywidualnym, toczącym się w zmiennych warunkach atmosferycznych, Stoch skoczył 117 metrów i zakończył rywalizację w pierwszej serii na 37. pozycji. W Ruce zajął 10. miejsce. Na normalnej skoczni w Lillehammer reprezentacja Polski zadebiutowała w pucharowym konkursie drużyn mieszanych (dwie zawodniczki i dwaj zawodnicy) i zajęła ostatnią, 14. pozycję, a Stoch uzyskał 88,5 m. Dzień później, na tym samym obiekcie, w rywalizacji indywidualnej Stoch zajął 20. miejsce. W ostatnim dniu zawodów rywalizacja odbyła się na obiekcie K–123. Stoch ukończył konkurs na 18. miejscu. 14 grudnia w Titisee-Neustadt stanął po raz pierwszy w sezonie na podium zajmując drugie miejsce za Thomasem Morgensternem. Następnego następnego dnia wygrał konkurs, w którym oddał skoki na odległość 138,5 i 142,5 m, stając na podium obok Simona Ammanna i Noriakiego Kasai. Za oba występy otrzymał od organizatorów tytuł Man of the Day. W Engelbergu zajmował siódme miejsce po pierwszej serii. W finałowej rundzie objął prowadzenie po swojej próbie, a ostatecznie został wyprzedzony tylko przez Jana Ziobrę. Była to pierwsza sytuacja od 1980, gdy na dwóch pierwszych miejscach konkursu PŚ znaleźli się reprezentanci Polski. Ponadto Stoch objął prowadzenie w klasyfikacji generalnej. W drugim konkursie odniósł zwycięstwo stając na podium obok Andreasa Wellingera i Jana Ziobry.
Kolejnym etapem sezonu był 62. Turniej Czterech Skoczni, gdzie był jednym z głównych faworytów do zwycięstwa. W Oberstdorfie zajął 13. miejsce. W noworocznych zawodach w Garmisch-Partenkirchen zajął 7. miejsce. W Innsbrucku w jednoseryjnych zawodach skoczył 126,5 metra, co przełożyło się na trzecie miejsce za Anssi Koivurantą i Simonem Ammannem. W zawodach w Bischofshofen zajął ósmą lokatę. Cały turniej zakończył na 7. miejscu.
W następny weekend na skoczni w Tauplitz uczestniczył w jedynych w tamtym sezonie PŚ zawodach w lotach. Zajął w nich 6. i 9. miejsce. Wyniki te przyczyniły się do zajęcia siódmego miejsca w klasyfikacji PŚ w lotach narciarskich. 16 stycznia zajął drugie miejsce w konkursie w Wiśle, przegrywając tylko o 0,9 pkt. z Andreasem Wellingerem. Dwa dni później rozpoczął się PŚ w Zakopanem – w zawodach drużynowych Polska zajęła czwarte miejsce, a w konkursie indywidualnym, rozgrywanym w zmiennych warunkach atmosferycznych, był 17. Tego samego dnia ogłoszono, że Stoch otrzymał nominację olimpijską. Olimpijska reprezentacja Polski nie wystartowała w zawodach PŚ w Sapporo. Po tamtejszych konkursach Stoch spadł na drugie miejsce w klasyfikacji generalnej, a jego strata do nowego lidera (Prevca) wynosiła 91 pkt. W Willingen wziął udział w ostatnich konkursach PŚ przed igrzyskami i odniósł dwa zwycięstwa, co pozwoliło powrócić mu na pierwsze miejsce w klasyfikacji generalnej.
9 lutego odbył się pierwszy z dwóch indywidualnych konkursów olimpijskich. W konkursie Stoch oddał dwa najdłuższe skoki w obu seriach (105,5 m oraz 103,5 m) i wyprzedził drugiego Petera Prevca o 12,7 pkt. Za swój skok Stoch w drugiej rundzie uzyskał dwie noty dwudziestopunktowe. Tym samym zdobył on swój pierwszy olimpijski medal i został drugim, po Wojciechu Fortunie, Polakiem, który został mistrzem olimpijskim w skokach narciarskich. Jego nota – 278 pkt. – jest najwyższą w historii olimpijskich zawodów na skoczni normalnej. Dzień później w Parku Olimpijskim w Soczi z rąk Ireny Szewińskiej odebrał złoty medal. 12 lutego na drugim treningu na dużej skoczni Stoch upadł, w wyniku czego doznał stłuczenia i skręcenia stawu łokciowego. 15 lutego, podczas drugiego konkursu indywidualnego na dużej skoczni na Krasnej Polanie, zdobył swój drugi złoty medal olimpijski. Osiągnął wówczas 139 m i 132,5 m. Srebro przypadło Japończykowi Noriakiemu Kasaiemu (przegrał ze Stochem o 1,3 pkt.), a brąz zdobył Peter Prevc. Tym samym Stoch został pierwszym polskim sportowcem w historii, który zdobył dwa złote medale na jednych zimowych igrzyskach olimpijskich i czwartym, wliczając igrzyska letnie. Został też trzecim w historii skoczkiem narciarskim, który zdobył na jednych igrzyskach dwa złote medale w konkursach indywidualnych – poprzednio dokonali tego Matti Nykänen i dwukrotnie Simon Ammann. Złoty medal Stocha na dużej skoczni był 70. złotym medalem w historii startów Polaków na igrzyskach olimpijskich. 17 lutego wystąpił jeszcze w konkursie drużynowym – Polska zajęła czwarte, najwyższe w historii olimpijskiej rywalizacji, miejsce; stoch skoczył 130,5 m oraz 135 m, co dało mu trzecią najwyższą notę w stawce.
Skoczkowie do rywalizacji w PŚ powrócili 26 lutego, kiedy to zorganizowano konkurs na skoczni Lugnet w Falun. Dzień wcześniej, podczas sesji kwalifikacyjnej Stoch osiągnął 129,5 m i został nowym rekordzistą zmodernizowanej skoczni. W konkursie ustanowił kolejny rekord obiektu – 134,5 m (poprawiony jeszcze w tych samych zawodach przez zwycięzcę, Severina Freunda) i zajął czwarte miejsce. Utracił prowadzenie w klasyfikacji generalnej na rzecz Petera Preva, który w tym konkursie był drugi.
Dwa dni później Stoch zajął trzecie miejsce w konkursie indywidualnym na skoczni Salpausselkä w Lahti, przegrywając z Severinem Freundem i Stefanem Kraftem, a w sobotnim konkursie drużynowym reprezentacja Polski ze Stochem w składzie zajęła siódme miejsce. W niedzielnych zawodach indywidualnych, po pierwszej serii Stoch plasował się na drugim miejscu. W drugiej osiągnął odległość 134,5 m, o metr krótszą niż rekord obiektu i wygrał konkurs stając na podium z Severinem Freundem i Gregorem Schlierenzauerem. Odzyskał też prowadzenie w klasyfikacji generalnej. 4 marca w konkursie w Kuopio oddał skoki na odległość 126,5 metra odnosząc kolejne zwycięstwo. 7 marca Stoch zajął dziewiąte miejsce w zawodach PŚ w Trondheim. Dwa dni później rozegrany został konkurs w Oslo, gdzie Stoch był trzeci, przegrywając z Severinem Freundem i Andersem Bardalem.
13 marca rozpoczęły się Mistrzostwa Świata w Lotach Narciarskich 2014 w Harrachovie. W pierwszej serii konkursowej osiągnął 186 m i zajmował szóste miejsce, tracąc 23,1 pkt. do lidera (Prevca). W drugiej rundzie uzyskał 190 m i awansował na piąte miejsce, a jego strata do lidera (którym został Freund) wzrosła do 27,2 pkt; do podium tracił 11,8 pkt. Kolejne dwie serie zostały odwołane, w związku z czym Stoch był ostatecznie piąty, poprawiając swój najlepszy wynik sprzed dwóch lat. Znalazł się również w składzie na konkurs drużynowy, który jednak się nie odbył.
21 marca ukończył konkurs indywidualny na Bloudkovej velikance w Planicy na czwartym miejscu, tracąc 5,2 pkt. do zwycięzcy (Freunda). Tym samym zapewnił sobie zdobycie pierwszej w karierze Kryształowej Kuli. Następnego dnia odbył się ostatni w sezonie konkurs drużynowy, w tym Polacy zajęli drugie miejsce – wyprzedzili Norwegów o 0,3 pkt., a do zwycięskich Austriaków stracili 38 pkt. 23 marca odbył się ostatni konkurs indywidualny w tym sezonie; Stoch po pierwszej serii ze skokiem na 139 m prowadził w konkursie z przewagą 0,9 pkt. nad Andersem Bardalem, a w finale oddał skok na odległość 136 m, co spowodowało jego spadek na czwarte miejsce, ze stratą 0,1 pkt. do trzeciego w konkursie Bardala.
Stoch w sezonie 2013/14 zdobył łącznie 1420 pucharowych punktów, o 108 pkt. więcej niż drugi Peter Prevc i 117 pkt. więcej od trzeciego Severina Freunda. Wygrał sześć konkursów, a 12 razy stanął na podium. Jako drugi polski skoczek – po Adamie Małyszu – i trzeci polski sportowiec (po Małyszu i Justynie Kowalczyk) wywalczył PŚ FIS. Kryształową Kulę za zwycięstwo w PŚ zawodnik odebrał z rąk prezesa Polskiego Komitetu Olimpijskiego Andrzeja Kraśnickiego. W Pucharze Narodów reprezentacja Polski zajęła czwarte miejsce.
2014/2015.
W sezonie 2014/2015 został powołany do kadry A, prowadzonej przez Łukasza Kruczka. 19 lipca podczas letnich mistrzostw Polski przeprowadzonych w Wiśle Stoch oddał skoki na odległość 134,5 i 135 metrów i tym samym został drugi raz w karierze indywidualnym letnim mistrzem kraju.. W konkursie zespołów drużyna WKS Zakopane ze Stochem w składzie zdobyła brązowy medal.
Pierwszą częścią LGP 2014 był konkurs w Wiśle. W pierwszej serii był ósmy i nie awansował do finałowej rundy, jednak zdobył punkty za 26. miejsce. Dzień wcześniej w konkursie drużyn Polska odniosła zwycięstwo, a Stoch uzyskał najlepszy indywidualnie rezultat. Następnie rozegrano w Szczyrku Memoriał Olimpijczyków, w którym Stoch zajął 20. miejsce. W konkursie w Einsiedeln zajął piątą lokatę, zaś w konkursie Lw Courchevel zajął 3. miejsce. Nie brał udział w konkursach odbywających się w Azji. 28 września wziął udział w konkursie indywidualnym na normalnej skoczni w Hinzenbach, rozgrywanym według klasycznych zasad. Zajął 11. pozycję. W kończącym sezon LGP konkursie w Klingenthal osiągnął 36. miejsce i ostatecznie zajął 16. lokatę w klasyfikacji łącznej cyklu, z dorobkiem 136 punktów. 11 października odbyły się letnie Mistrzostwa Polski na skoczni normalnej w Szczyrku. Stoch zdobył srebrny medal. Przegrał o 5 pkt. z Piotrem Żyłą.
Podczas treningu przed otwierającymi sezon zimowy konkursami w Klingenthal Stoch doznał kontuzji kostki i z tego powodu nie wystartował w konkursie drużynowym, a dzień później w indywidualnym. Diagnoza wykazała, że staw skokowy był blokowany przez narośl chrzęstno-kostną, która tworzyła się w jego stopie od dłuższego czasu. 4 grudnia Stoch przeszedł dwugodzinną operację w Nowym Targu, po której przystąpił do rehabilitacji (m.in. w sanatorium w Busku Zdroju). Z tego powodu nie wystartował w dziewięciu konkursach indywidualnych PŚ.
24 grudnia, po opuszczeniu rozgrywanych dzień wcześniej Mistrzostw Polski, oddał pierwsze treningowe skoki po kontuzji i został dokooptowany do składu reprezentacji Polski na 63. Turniej Czterech Skoczni. W konkursie w Oberstdorfie zajął 4. pozycję, tracąc 17 pkt do zwycięzcy. W kolejnych konkursach zajął: 15. miejsce (Garmisch-Partenkirchen), 7. miejsce (Innsbruck) i 15. miejsce (Bischofshofen). Ostatecznie przełożyło się to na 10. miejsce w klasyfikacji całego turnieju.
Następnymi konkursami w kalendarzu PŚ były loty na przebudowanej skoczni Kulm, jednak sztab trenerski podjął decyzję, aby Stoch i reszta kadry narodowej pozostali w kraju, by przygotowywać się na zawody PŚ w Wiśle i Zakopanem.
W trakcie kwalifikacji do konkursu w Wiśle Stoch uzyskał 139,5 m, o pół metra więcej od ówczesnego rekordu skoczni, jednak podparł swój skok. W jednoseryjnym konkursie głównym skoczył 121,5 metra, co przełożyło się na 15. miejsce. 17 stycznia odbył się konkurs drużynowy na Wielkiej Krokwi. Polska zajęła 5. miejsce. Następnego dnia w Zakopanem odbyła się rywalizacja indywidualna. Stoch po skoku na odległość 134 metry prowadził po pierwszej serii, a następnie skacząc 133 metry utrzymał prowadzenie w konkursie. Stanął na podium obok Stefana Krafta i Severina Freunda. Tym samym wygrał swój trzeci zakopiański konkurs PŚ w karierze.
Wobec sytuacji Stocha w klasyfikacji generalnej PŚ zdecydowano, że pojedzie on na konkursy do Sapporo. W pierwszym konkursie Polak zajął 7. miejsce. W kolejnym konkursie prowadził po pierwszej serii dzięki o skokowi na odległość 140 m. Tym samym wyrównał też rekord skoczni należący do Roara Ljøkelsøya (z 2005) i Austriaka Andreasa Koflera (z 2014). W drugiej serii osiągnął odległość 125,5 m i ostatecznie zajął 2. miejsce.
W konkursie w Willingen skoczył 147,5 m i prowadził w zawodach. W finałowej serii Stoch skoczył 142,5 m, co dało mu zwycięstwo i 14,6 pkt. przewagi nad drugim w konkursie Peterem Prevcem. Było to piętnaste w karierze zwycięstwo Stocha w PŚ. Następnego dnia odbył się konkurs drużynowy. Polacy zajęli w nim ostatnie miejsce z powodu dyskwalifikacji Stocha za nieprzepisowy kombinezon. W drugim z konkursów indywidualnych Stoch był siódmy. Po niemieckich zawodach Stoch przesunął się o kolejne miejsce w tabeli łącznej PŚ – był jedenasty, z dorobkiem punktowym 486 pkt. i stratą 28 pkt. do zamykającego czołową dziesiątkę Richarda Freitaga. W zawodach w Titisee-Neustadt zajął 4. miejsce w pierwszym konkursie. Dzień później był drugi.
Stoch nie wziął udziału w konkursach na Vikersundbakken. Mimo absencji w tych zawodach Stoch utrzymał ósme miejsce w tabeli łącznej PŚ.
Na MŚ 2015 w Falun po pierwszej serii konkursu na skoczni normalnej był klasyfikowany na 16. miejscu, po skoku na odległość 90 m. W drugiej serii skoczył o metr bliżej i ostatecznie zakończył rywalizację na 17. pozycji. W pierwszej serii zawodów na dużej skoczni oddał skok na odległość 125 m, co dało mu 12. lokatę, w drugiej zaś skoczył o pół metra krócej i utrzymał zajmowaną pozycję. W konkursie drużynowym Polacy startowali w składzie: Piotr Żyła, Klemens Murańka, Jan Ziobro i Kamil Stoch. Po trzeciej grupie znajdowali się oni na piątej pozycji. Skok na 129,5 m w wykonaniu Stocha pozwolił im na awans na czwartą pozycję, ze stratą 2,6 pkt. do trzecich Austriaków. Po trzech skokach w drugiej serii drużyna plasowała się na drugim miejscu, tracąc ponad 30 punktów do Norwegów, a ich przewaga nad trzecią Austrią wynosiła jedynie 0,8 pkt. W ostatniej grupie Gregor Schlierenzauer uzyskał 129 m. Stoch wylądował trzy metry bliżej, starając się uzyskać jak najdłuższą odległość i w konsekwencji tracąc na notach sędziowskich. Polacy zdobyli ostatecznie brązowy medal, powtarzając swe osiągnięcie sprzed 2 lat, a sam konkurs kończąc z łączną notą 848,1 pkt.
Kolejne konkursy PŚ zorganizowano w Lahti. Na skoczni Salpausselkä odbyły się dwa konkursy: drużynowy i indywidualny. W Polska zajęła czwarte miejsce z wynikiem 1019,4 pkt. W konkursie indywidualnym Stoch zajął 45. miejsce i nie awansował po raz jedyny w sezonie do drugiej serii. Z powodu znacznego osłabienia organizmu, spowodowanego infekcją wirusową Stoch nie wystartował w konkursie w Kuopio. Podczas zawodów w Trondheim Polak był już w na tyle dobrym stanie, by wystartować. Stoch zajął tam 12. miejsce. Kolejnymi zawodami w kalendarzu były konkursy na skoczni Holmenkollbakken w Oslo. Stoch zajął 5. miejsce. Następnego dnia stanął na najniższym stopniu podium (razem z Peterem Prevcem).
Ostatnie pucharowe zawody odbyły się w Planicy na przebudowanej mamuciej Letalnicy. W pierwszym konkursie zajął 8. miejsce. Następnego dnia, w serii próbnej przed konkursem drużynowym skoczył 238 m, bijąc o 5,5 m poprzedni rekord Polski, który należał do niego i Piotra Żyły. Same zawody z powodu silnego wiatru zostały skrócone do jednej serii. W niej Polak oddał skok na odległość 218 m, co dało mu najwyższą notę w drużynie (210,8 pkt.) Polacy zajęli 4. miejsce. W ostatnim konkursie sezonu Stoch był piąty.
W końcowej klasyfikacji PŚ zajął dziewiąte miejsce. Wystąpił w osiemnastu konkursach i zgromadził 820 punktów. Do zwycięzcy, Severina Freunda, stracił 909 punktów. W całym sezonie stanął na podium pięć razy (dwa zwycięstwa, dwa drugie miejsca i jedno trzecie). W klasyfikacji PŚ w lotach uplasował się na szesnastej pozycji, startując w dwóch z pięciu rozegranych konkursów i zebrał 268 punktów.
24 marca odbył się na Wielkiej Krokwi w Zakopanem konkurs indywidualny mistrzostw Polski. W drugiej serii Stoch osiągnął odległość 141,5 m – o metr dalej od oficjalnego rekordu obiektu Simona Ammanna – i ostatecznie zdobył swój szósty indywidualny tytuł mistrza Polski. Przewaga na srebrnym medalistą – Andrzejem Stękałą wyniosła 38,6 punktu.
2015/2016.
W sezonie 2015/2016 Stoch znalazł się ponownie w kadrze A reprezentacji Polski, po raz ostatni prowadzonej przez Łukasza Kruczka.
17 lipca wziął udział Memoriale Olimpijczyków zajmując osiemnastą pozycję. Dzień później zajął 4. miejsce w konkursie Letnich Mistrzostw Polski w Wiśle tracąc do podium 2,1 punktu.
Do międzynarodowej rywalizacji powrócił 31 lipca podczas otwierających LGP 2015 zawodów w Wiśle. Konkurs drużynowy reprezentacja Polski wygrała z przewagą 42 pkt nad drużyną niemiecką. Dzień później w konkursie indywidualnym Stoch zajął 5. miejsce. W Hinterzarten reprezentacja Polski zajęła w konkursie drużynowym 2. miejsce. W konkursie indywidualnym nie punktował, plasując się na 38. miejscu. W konkursie w Courchevel był dziewiąty. Dzień później w Einsiedeln zajął 3. miejsce. Dwa tygodnie później rozegrano zawody LGP w Hakubie, w których reprezentacja Polski nie wzięła udziału. Powrócił do rywalizacji podczas zawodów w Czajkowskim, gdzie zajął 8. miejsce na normalnej skoczni. Dzień później na dużym obiekcie zajął 10. miejsce. W Ałmaty Polacy nie startowali. W zamykającym sezon letni konkursie w Hinzenbach zajął szóste miejsce.
Zdobyte w LGP 232 punkty dały Stochowi dziewiąte miejsce w klasyfikacji generalnej tego cyklu. Do zwycięzcy cyklu, Kento Sakuyamy stracił 280 pkt.
Rywalizację w nowym sezonie Pucharu Świata rozpoczął konkurs drużynowy w Klingenthal. Polacy zajęli 6. miejsce. Dzień później w rywalizacji indywidualnej Stoch zajął 13. miejsce. W Lillehammer w jednoseryjnych zawodach zajął 15. miejsce. Następnego dnia zajął 47. miejsce po skoku na 87,5 m. Nie zakwalifikował się do pierwszego konkursu w Niżnym Tagile, ale drugiego dnia zajął 6. miejsce (najlepszy wynik w sezonie). W następnym tygodniu w Engelbergu zajął 20. i 26. miejsce.
Wziął w 64. Turnieju Czterech Skoczni. Konkursy rozygrane w jego ramach kończył na 23., 19., 16. i 33. pozycji. W klasyfikacji generalnej turnieju zdobył 800,3 pkt. i zajął 23. pozycję. Nie wziął udziału w odbywających się bezpośrednio po Turnieju Czterech Skoczni zawodach w Willingen.
Nie zakwalifikował się do konkursu indywidualnego MŚ w lotach narciarskich w Tauplitz/Bad Mitterndorf, zaś w konkursie drużynowym Polska (z udziałem Stocha) zdobyła 5. miejsce.
Następnie wziął udział w konkursach Zakopanem zdobywając 8. miejsce w konkursie indywidualnym. Był także członkiem polskiego zespołu, który zajął 3. miejsce w konkursie drużynowym. W konkursach, które odbyły się w Sapporo zajął 18. i 41. miejsce. Kolejne konkursy odbywały się w Norwegii. Polska z udziałem Kamila Stocha zajęła 6. miejsce w konkursie drużynowym w Oslo, natomiast indywidualnie Stoch zajął: 8. miejsce (Trondheim) oraz 14. i 23. (Vikersund). W pierwszym konkursie w fińskim Lahti Stoch zajął 23. miejsce, w drugim nie wystąpił z powodu niezakwalifikowania się. W Kuopio zajął 27. miejsce. Nie wziął udziału w konkursach Ałmaty. W konkursie przeprowadzonym w Wiśle zajął 10. miejsce, tydzień później w Titise Neustadt zajął 13. miejsce. W zamykających sezon konkursach lotów narciarskich w Planicy zajął 15. i dwukrotnie 21. miejsce.
W przeciągu sezonu zimowego tylko trzykrotnie znalazł się w czołowej dziesiątce zawodów PŚ. Najwyższe, szóste miejsce zajął w Niżnym Tagile. Łącznie zdobył 295 punktów, co przełożyło się 22. miejsce w klasyfikacji generalnej (najgorsze od sezonu 2009/2010). W klasyfikacji lotów narciarskich z 62 zdobytymi punktami zajął 19. pozycję.
Zdobył brązowy medal w konkursie indywidualnym Mistrzostw Polski 2016 w Wiśle, przegrywając z Maciejem Kotem i Stefanem Hulą.
2016/2017.
W sezonie 2016/2017 Stoch został powołany do kadry narodowej A, której prowadzenie objął Stefan Horngacher.
16 lipca, w otwierającym rywalizację w LGP 2016 konkursie w Courchevel Stoch zajął drugie miejsce . Sześć dni później rozegrano konkurs drużynowy w Wiśle, gdzie Polacy uplasowali się na szóstej pozycji. W rywalizacji indywidualnej uplasował się na dziesiątym miejscu. Następny konkurs odbył się pod koniec miesiąca na normalnej skoczni w Hinterzarten. W konkursie uzyskał 9. miejsce. 6 sierpnia odbył się konkurs w Courchevel, gdzie Stoch zajął 2. miejsce. Nie brał udziału w konkursach w Azji. 1 października odbył się konkurs w Hinzenbach. Stoch uplasował się na trzynastej pozycji. Dzień później odbyły się zawody finałowe w Klingenthal. Stoch był tam drugi. Ten rezultat pozwolił mu na zajęcie trzeciej lokaty w klasyfikacji generalnej cyklu – wyprzedził o 11 pkt Stefana Krafta, a do triumfatora (Kota) stracił 265 pkt. Było to trzecie podium Stocha w klasyfikacji łącznej tego cyklu. 8 października zdobył srebrny medal w konkursie indywidualnych letnich mistrzostwach Polski, przegrywając z Maciejem Kotem.
Sezon zimowy rozpoczęły konkursy w Ruce. W odbywającym się 25 listopada pierwszym konkursie sezonu uzyskał 137 m, po czym upadł. Dzięki osiągnięciu odpowiedniej odległości znalazł się jednak na liście startowej finałowej serii. Uzyskał w niej 136 m, co pozwoliło mu na zdobycie punktów i zajęcie 26. miejsca. Dzień później zajął 22. miejsce. 3 grudnia w niemieckim Klingenthal wraz z Piotrem Żyłą, Dawidem Kubackim i Maciejem Kotem odniósł pierwsze w historii reprezentacji Polski zwycięstwo w konkursie drużynowym. Przewaga nad drugą drużyną – Niemcami wyniosła 41,5 punktu. W przeprowadzonym następnego dnia konkursie indywidualnym po skokach na odległość 137,5 metra w obu seriach zajął 4. miejsce, tracąc 0,3 punktu do podium. Takie samo miejscu uzyskał 10 grudnia w Lillehammer. Dzień później w drugim konkursie, dzięki skokom na odległość 134 i 130,5 metra, zwyciężył wyprzedzając Macieja Kota i Markusa Eisenbichlera. Było to pierwsze zwycięstwo Stocha od 30 stycznia 2015, kiedy triumfował w Willingen, a zarazem stając pierwszy raz na podium od 15 marca 2015, gdy zajął 3. miejsce w Oslo. W pierwszym konkursie przeprowadzonym Engelbergu zajął 9. miejsce, w drugim konkursie stanął na drugim stopniu podium, przegrywając z Domenem Prevcem.
Z powodu choroby nie wziął udział w przeprowadzonych 26 grudnia w Zakopanem mistrzostwach Polski.
Na przełomie 2016 i 2017 wystartował w 65. Turnieju Czterech Skoczni. W pierwszym konkursie, który odbył się 30 grudnia 2016 w Oberstdorfie, Stoch zajął 2. miejsce, przegrywając jedynie z Austriakiem Stefanem Kraftem. W zawodach w Garmisch-Partenkirchen, Polak ponownie był 2., tym razem ustępując Norwegowi Danielowi-André Tandemu, jednakże objął prowadzenie w klasyfikacji generalnej turnieju. 4 stycznia 2017 w Innsbrucku, w rozgrywanym w niekorzystnych warunkach atmosferycznych konkursie, odbyła się tylko jedna seria zawodów. Stoch zajął 4. miejsce, a zwycięzcą ponownie został Tande, który odebrał reprezentantowi Polski prowadzenie w klasyfikacji generalnej TCS. 6 stycznia w Bischofshofen rozegrano ostatnie zawody turnieju. Po pierwszej serii Stoch zajmował drugie miejsce, a Tande był trzeci. W drugiej serii Norweg osiągnął 117 m i stracił szansę na zwycięstwo. Stoch uzyskał 138,5 m, co dało mu wygraną w konkursie i całym turnieju.
Po zwycięskim dla siebie Turnieju Czterech Skoczni, Stoch wziął udział w przeprowadzonych 14 i 15 stycznia konkursach w Wiśle. W pierwszym konkursie oddał skoki na odległość 133 i 124 metry zapewniając sobie 1. miejsce przed Stefanem Kraftem i Andreasem Wellingerem. Umożliwiło mu to objęcia prowadzenia w klasyfikacji generalnej. Następnego dnia ponownie odniósł zwycięstwo oddając skoki na odległość 135,5 i 128 metrów wyprzedzając Daniela-André Tande i Domena Prevca.
22 stycznia Kamil Stoch, dzięki skokom na odległość 130,5 i 131 metrów, zwyciężył w konkursie w Zakopanem wyprzedzając Andreasa Wellingera i Richarda Freitaga. Następnie wziął udział w rywalizacji drużynowej w Willingen. Reprezentacja Polski odniosła zwycięstwo z przewagą 12,3 punktu nad drugą reprezentacją – Austrią. Była to druga w historii wygrana reprezentacji Polski w konkursie drużynowym PŚ. W kolejnych startach w Niemczech, Polak zajmował kolejno 5., 3. i 9. miejsce. Wziął udział w konkursach w Azji (Sapporo i Pjongczangu). W pierwszym konkursie w Sapporo zajął 18. miejsce (zwycięzcą był Maciej Kot), w drugim konkursie odniósł zwycięstwo wyprzedzając Andreasa Wellinga i Stefana Krafta. W pierwszym konkursie w Pjongczangu zajął 3. miejsce, przegrywając ze Stefanem Kraftem i Andreasem Wellingerem. Drugi konkurs zakończył na 6. pozycji.
Kamil Stoch wziął udział w mistrzostwach świata w narciarstwie klasycznym przeprowadzonych w Lahti. W konkursie indywidualnych na skoczni normalnej oddał skoki na odległość 96,5 i 99 metrów, co pozwoliło zająć 4. miejsce, natomiast na skoczni dużej oddał skoki na odległość 127,5 i 124,5 metra, co pozwoliło zająć 7. miejsce . Wziął udział także w konkursie drużynowym, w którym Polska zdobyła złoty medal.
Kolejnym etapem sezonu była pierwsza edycja turnieju Raw Air. W kolejnych konkursach indywidualnych zajął: 22. (Oslo) i 5. (Trondheim). Po konkursie w Oslo utracił prowadzenie w klasyfikacji generalnej PŚ na rzecz Stefana Krafta. W Vikersund natomiast zajął 1. miejsce oddając skoki na odległość 238,5 i 237 metrów (wyprzedził Noriakiego Kasaiego i Michaela Hayböcka). W konkursach drużynowych Polska zajęła 3. i 2. miejsce. W klasyfikacji całego turnieju Stoch zajął 2. miejsce, przegrywając ze Stefanem Kraftem.
W finałowych konkursach indywidualnych w Planicy Kamil Stoch zajął dwukrotnie 5. miejsce. W konkursie drużynowym skokiem na odległość 251,5 metra ustanowił nowy rekord skoczni, a reprezentanci Polski zajęli 3. miejsce.
W całym sezonie Stoch zdobył 1524 punkty wygrywając 7 konkursów Pucharu Świata i łącznie 12 razy stając na podium. Ostatecznie Kamil Stoch sezon zakończył na 2. miejscu w klasyfikacji generalnej, przegrywając ze Stefanem Kraftem (różnica punktów wyniosła 141). W klasyfikacji lotów narciarskich zajął 3. miejsce za Stefanem Kraftem i Andreasem Wellingerem. W tym sezonie po raz pierwszy reprezentacja Polski triumfowała w klasyfikacji Pucharu Narodów.
2017/2018.
W sezonie letnim wziął udział w 5 z 9 indywidualnych konkursów LGP. W klasyfikacji cyklu zajął 26. miejsce zdobywając 86 punktów.
Sezon zimowy rozpoczął się od konkursów w Wiśle. W rywalizacji drużynowej reprezentacja (z udziałem Stocha) zajęła 2. miejsce, przegrywając z reprezentacją Norwegii. Takie samo miejsce Kamil Stoch zajął także w konkursie indywidualnym, przegrywając z reprezentantem Japonii Junshirō Kobayashim różnicą 2,3 punktu. Następnie rywalizacja przeniosła się do fińskiej Ruki. Reprezentacja Polski zajęła 6. miejsce konkursie drużynowym, zaś w indywidualnie Stoch zajął 20. miejsce. W kolejnych konkursach zajmował 15. i 7. miejsce w Niżnym Tagile oraz 6. miejsce w Titisee-Neustadt. Stoch wziął także udział w rywalizacji drużynowej w Titisee-Neustadt, gdzie wywalczył 2. miejsce (reprezentacja Polski ustąpiła Norwegii). Podczas zawodów w Engelbergu dwukrotnie stawał na podium (zajmując 3. miejsce w pierwszym konkursie i 2. miejsce w drugim konkursie).
26 grudnia w przeprowadzonych w Szczyrku mistrzostwach Polski wywalczył brązowy medal, przegrywając ze Stefanem Hulą i Piotrem Żyłą.
Na przełomie 2017 i 2018 roku wystartował w Turnieju Czterech Skoczni i wygrywając wszystkie 4 konkursy został drugim (po Svenie Hannawaldzie) zawodnikiem w historii skoków narciarskich któremu to się udało. Jest też jedynym zawodnikiem, który dokonał tego broniąc tytułu zwycięzcy TCS i jednym z trzech zawodników, obok Hannawalda i Helmuta Recknagela, mającym pięć zwycięstw w konkursach TCS z rzędu. Dzięki wygranym we wszystkich czterech konkursach turnieju Stoch wysunął się na prowadzenie także w ogólnej indywidualnej klasyfikacji PŚ.
13 stycznia podczas zawodów w lotach narciarskich w Tauplitz zajął 21. miejsce. 
Tydzień później w konkursie indywidualnym MŚ w lotach narciarskich oddał w trzech kolejnych seriach skoki na odległość 230, 219 i 211 metrów zdobywając srebrny medal. Strata do złotego medalisty – Daniela-André Tande 13,3 punktu. W konkursie drużynowym wraz z reprezentantami Polski wywalczył brązowy medal ulegając reprezentacjom Norwegii i Słowenii.
W konkursie indywidualnym w Zakopanem, po skoku na odległość 108,8 metra, zajął 38. miejsce i nie awansował do drugiej serii, natomiast w rywalizacji drużynowej reprezentacja Polski (z udziałem Stocha) odniosła zwycięstwo, stając na najwyższym stopniu podium przed Niemcami i Norwegami. 2–4 lutego w ramach Pucharu Świata odbył się turniej Willingen Five, rozgrywany w Willingen. Stoch wygrał jego premierową edycję, zdobywając najwięcej punktów we wszystkich pięciu punktowanych seriach. Polak w klasyfikacji turnieju wyprzedził Johanna André Forfanga, natomiast w samym konkursie uplasował się tuż za Norwegiem. Za zwycięstwo w Willingen Five Kamil Stoch otrzymał nagrodę 25 tys. euro.
Kamil Stoch wziął udział w zimowych igrzyskach olimpijskich w Pjongczang. W konkursie na skoczni normalnej oddał skoki na odległość 105,5 i 106,5 metra, co przełożyło się na czwarte miejsce (strata do brązowego medalisty Roberta Johanssona wyniosła 0,4 punktu). W rywalizacji na skoczni dużej oddał skoki na odległość 135 i 136,5 metra zajmując pierwsze miejsce przed Andreasem Wellingerem i Robertem Johanssonem i tym samym broniąc tytuł olimpijski z Soczi. Był członkiem reprezentacji Polski w konkursie drużynowym, w którym oddał skoki na odległość 139 i 134,5 metra przyczyniając się do zdobycia brązowego medalu.
3 marca reprezentacja Polski z udziałem Kamila Stocha zajęła 2. miejsce w konkursie drużynowym w Lahti ustępując jedynie Niemcom. Następnego dnia odniósł zwycięstwo w rywalizacji indywidualnej. Przewaga nad drugim zawodnikiem – Markusem Eisenbichlerem wyniosła 28,2 punktu. Odniósł również zwycięstwo w cyklu Raw Air podczas konkursu na skoczni Vikersundbakken, z przewagą 37 punktów nad drugim Robertem Johanssonem. Przewagę w turnieju Stoch zdobył na skoczniach: Holmenkollbakken w Oslo, gdzie drużynowo Polacy zajęli 2. miejsce, a w konkursie indywidualnym Stoch był szósty, oraz na skoczniach Lysgårdsbakken w Lillehammer i Granåsen w Trondheim, gdzie był najlepszy. Na obiekcie Vikersundbakken w konkursie drużynowym Polacy uplasowali się na 2. pozycji, przegrywając z reprezentacją Norwegii, a Stoch indywidualnie zajął 6. miejsce.
Zwieńczeniem sezonu były konkursy w Planicy. Kamil Stoch wygrał pierwszy konkurs indywidualnym tym samym odnosząc 30. zwycięstwo w konkursie PŚ w swojej karierze. W rywalizacji drużynowej Polacy zajęli 4. miejsce, tracąc do trzeciego miejsca 4 punkty. Stoch odniósł także zwycięstwo w drugim konkursie indywidualnym z przewagą 15,5 punktu nad drugim zawodnikiem – Stefanem Kraftem. Tym samym Stoch zwyciężył pierwszą edycję turnieju Planica 7. Zdobył też 2. miejsce w klasyfikacji PŚ w lotach narciarskich ex aequo z Robertem Johanssonem przegrywając jedynie z Andreasem Stjernenem.
W trakcie całego sezonu Kamil Stoch 13 razy stawał na podium konkursów indywidualnych, w którym 9 razy na najwyższym stopniu. W klasyfikacji generalnej Kamil Stoch, po raz drugi w swojej karierze, zdobył 1. miejsce gromadząc łącznie 1443 punkty, zaś reprezentacja Polski zdobyła 3. miejsce w klasyfikacji drużynowej za reprezentacjami Norwegii i Niemiec.
2018/2019.
Kamil Stoch wziął udział w 6 z 9 konkursów z cyklu LGP 2018 odnosząc zwycięstwa w Wiśle, Hirterzarten i Einsiedeln (ex quo z Piotrem Żyłą). W klasyfikacji cyklu zdobył łącznie 376 punktów zdobywając 4. miejsce ze stratą 6 punktów do trzeciego – Piotra Żyły. Zdobył także brązowy medal letnich MP w Zakopanem, przegrywając z Dawidem Kubackim i Piotrem Żyłą.
Sezon zimowy 2018/2019 rozpoczął się 17-18 listopada od od konkursów w Wiśle. Reprezentacja Polski odniosła zwycięstwo w konkursie drużynowym, zaś w konkursie indywidualnym Kamil Stoch zajął 4. pozycję w Wiśle.
Tydzień później odbyły się konkursy w Ruce, gdzie Stoch dwukrotnie stawał na podium. W sobotnim konkursie zajął 2. miejsce, przegrywając z Ryōyū Kobayashim. Następnego dnia oddał skoki 136,5 oraz 144 metry, co przełożyło się na 3. miejsce. W kolejnych konkursach zajmował miejsca w pierwszej "10". Kolejne podium wywalczył w drugim konkursie w Engelbergu, gdzie zajął 3. miejsce za Ryōyū Kobayashim i Piotrem Żyłą.
26 grudnia Kamil Stoch wystartował w przeprowadzonych w Zakopanem Mistrzostw Polski. Oddał skoki na odległość 140 i 134,5 m zdobywając złoty medal (przewaga nad zdobywcą srebrnego medalu Dawidem Kubackim wyniosła 31,6 punktu).
Wziął udział w 67. Turnieju Czterech Skoczni zajmując kolejno 8., 6., 5. i 12. miejsce, co przełożyło się na 6. miejsce w klasyfikacji końcowej turnieju.
Następnie wystartował w zawodach w Predazzo. W pierwszym konkursie zajął 3. miejsce, przegrywając z Ryōyū Kobayashim i Dawidem Kubackim. Rezultat ten powtórzył w drugim konkursie, w którym zwycięstwo (po raz pierwszy w karierze) odniósł Dawid Kubacki. Tydzień później 19 i 20 stycznia przeprowadzono konkursy w Zakopanem. W rywalizacji drużynowej reprezentacja Polski z udziałem Kamila Stocha zajęła 3. miejsce ustępując Niemcom i Austriakom. Niepowodzeniem dla Stocha zakończyła się rywalizacja indywidualna, w której nie awansował do drugiej serii zajmując 36. miejsce. Tydzień później odbyły się zawody w Sapporo, gdzie w pierwszym konkursie ustanowił nowy rekord skoczni (148,5 metra), ostatecznie zajmując 2. miejsce i przegrywając ze Stefanem Kraftem. W drugim konkursie zajął 6. miejsce. Taki sam rezultat osiągnął w pierwszym konkursie lotów narciarskich w Oberstdorfie, zaś następnego dnia zajął 5. miejsce. 3 lutego odniósł zwycięstwo w trzecim konkursie na tej skoczni, gdzie oddał skoki na odległość 214,5 i 227,5 metra. Z notą 413,2 punktu wyprzedził Jewgienija Klimowa i Dawida Kubackiego. Tydzień później wygrał konkurs w Lahti, gdzie oddał skoki na odległość 132,5 i 129 metrów (przewaga nad drugim Ryōyū Kobayashim wyniosła 17,2 punktu). Ostanie konkursy przed Mistrzostwami Świata 2019 odbyły się w Willingen. W rywalizacji drużynowej reprezentacja Polski z udziałem Stocha odniosła zwycięstwo. W pierwszym konkursie indywidualnym Stoch zajął 2. miejsce przegrywając z Karlem Geigerem, zaś drugi konkurs ukończył na 7. miejscu.
W konkursie indywidualnym Mistrzostw Świata 2019 na skoczni Stoch oddał skoki na odległość 128,5 m i 129,5 m, co przełożyło się na 5. miejsce. W rywalizacji drużynowej na tym samym obiekcie reprezentacja Polski z udziałem Stocha zajęła czwarte miejsce. Na skoczni normalnej po skoku na odległość 91,5 m w pierwszej serii Stoch zajmował miejsce 18. W drugiej oddał skok na odległość 101,5 m przesunął się na drugie miejsce i zdobył srebrny medal. W tym samym konkursie Dawid Kubacki awansował z 27. miejsca na pierwsze. Stoch startował również w konkursie drużyn mieszanych na skoczni normalnej, w którym reprezentacja Polski zajęła 6. miejsce.
Następnie startował w konkursach z cyklu Raw Air 2019. Najlepszy wynik (4. miejsce) osiągnął w konkursie w Lillehammer. W pozostałych konkursach zajmował miejsca w drugiej "10". W klasyfikacji końcowej turnieju osiągnął 9. miejsce. W zamykających sezon konkursach w Planicy Stoch zajął 18. i 11. miejsce, zaś reprezentacja Polski z udziałem Stocha odniosła zwycięstwo w rywalizacji drużynowej wyprzedzając reprezentacje Niemiec i Słowenii.
W klasyfikacji generalnej PŚ zdobył 1288 punktów, co dało mu 3. miejsce za Ryoyu Kobayashim i Stefanem Kraftem. Na podium konkursów PŚ stawał łącznie 9 razy, w tym dwukrotnie na najwyższym stopniu. Wyniki te przyczyniły się do zdobycia przez reprezentację Polski Pucharu Narodów. W klasyfikacji lotów narciarskich zajął 7. miejsce.
2019/2020.
Wiosną 2019 roku Michal Doležal zastąpił Stefana Horngachera na stanowisku trenera reprezentacji Polski.
Kamil Stoch wziął udział w czterech z ośmiu konkursów cyklu LGP 2019. Wygrał konkurs przeprowadzony 18 sierpnia w Zakopanem. W klasyfikacji generalnej cyklu zgromadził łącznie 138 punktów, co przełożyło się na 15. miejsce. W przeprowadzonych w październiku Letnich Mistrzostwach Polski w Szczyrku zdobył srebrny medal, przegrywając z Piotrem Żyłą (strata wyniosła 2,5 punktu).
Sezon PŚ 2019/2020 zaczął od 3. miejsca w konkursie drużynowym, który 23 listopada odbył się w Wiśle. Reprezentację Polski wyprzedzili skoczkowie z Austrii i Norwegii. Dzień później Stoch zajął 3. miejsce w konkursie indywidualnym, przegrywając z Danielem-André Tande i Anže Laniškiem. W rozegranym tydzień później konkursie w Ruce zajął 16. miejsce. Drugi konkurs z powodu zbyt silnego wiatru nie odbył się. W Niżnym Tagile był odpowiednio 9. i 15. W konkursie w Klingenthal, rozegranym 15 grudnia, Stoch zajął 10. miejsce. Dzień wcześniej reprezentacja Polski (z udziałem Stocha) odniosła zwycięstwo w konkursie drużynowym wyprzedzając Austriaków i Japończyków. 21 grudnia odniósł zwycięstwo w pierwszym konkursie w Engelbergu oddając skoki na odległość 138 i 136 m wygrywając ze Stefanem Kraftem i Karlem Geigerem. Następnego dnia zajął 9. miejsce.
W 68. Turnieju Czterech Skoczni we wszystkich zawodach zajmował miejsca w drugiej dziesiątce ostatecznie kończąc turniej na 13. miejscu w klasyfikacji końcowej.
26 stycznia odniósł zwycięstwo w konkursie Zakopanem, gdzie oddał skoki na odległość 137,5 i 140 metrów z łączną notą 295,7 punktu wyprzedzając Stefana Krafta i Dawida Kubackiego. Dzień wcześniej wraz z reprezentacją Polski zajął 5. miejsce w rywalizacji drużynowej. W kolejnych konkursach zajmował najczęściej miejsca w pierwszej "10". W konkursie w Willingen zdobył 3. miejsce, przegrywając ze Stephanem Leyhe i Mariusem Lindvikiem, tym samym po raz 70. w swojej karierze stając na podium konkursu Pucharu świata. W jedynych przeprowadzonych w tym sezonie konkursach lotów narciarskich w Bad Mittendorf zajął 7. i 4. miejsce, co przyczyniło się do zajęcia 6. miejsca w klasyfikacji Pucharu świata w lotach narciarskich.
Zwieńczeniem, przedwcześnie zakończonego z powodu pandemii COVID-19, sezonu był turniej Raw Air. W konkursie drużynowym w Oslo reprezentacja Polski z udziałem Stocha zajęła 4. miejsce, tracąc do podium 4,2 punktu. Następnie zajął 7. miejsce w pierwszym konkursie w Lillehammer, który odbył się w miejsce odwołanego konkursu indywidualnego w Oslo. W drugim konkursie przeprowadzonym 10 marca, po oddaniu skoków na odległość 131,5 i 139,5 metra, odniósł zwycięstwo stając na podium przed Słoweńcami – Žigą Jelarem i Timi Zajcem. W ten sposób zapewnił sobie drugą w karierze wygraną w turnieju (przewaga nad drugim w klasyfikacji – Ryōyū Kobayashim wyniosła 7,4 punktu). Z uwagi na skrócenie cyklu uzyskał jedynie część (33 750 euro) planowanej nagrody.
W ciągu całego sezonu Kamil Stoch odniósł trzy zwycięstwa w konkursach indywidualnych. Zdobył łącznie 1031 punktów w klasyfikacji generalnej, zajmując piąte miejsce za Dawidem Kubackim, zaś w klasyfikacji drużynowej reprezentacji Polska zgromadziła 4272 punkty zajmując 4. miejsce.
2020/2021.
Sezon letni rozpoczął od zajęcia drugiego miejsca w Memoriale Olimpijczyków w Szczyrku. W ramach LGP 2020 z powodu pandemii COVID-19 rozegrano tylko dwa konkursy w Wiśle. W prologu rozegranym z powodu zbyt niskiej liczby uczestników jako substytut kwalifikacji, a zarazem będącym konkursem o Puchar TVP Sport, Stoch zwyciężył. W obu konkursach Stoch zajął 2. miejsce. Taką samą pozycję zajął w klasyfikacji generalnej LGP.
Sezon zimowy rozpoczęły zawody drużynowe w Wiśle, w których reprezentacja Polski, tak jak rok wcześniej, zajęła 3. miejsce, ustępując tym razem reprezentacji Austrii (o 16,5 pkt) oraz reprezentacji Niemiec (o 8,7 pkt). Niedzielny konkurs indywidualny był dla Stocha nieudany. W wyniku słabego skoku w drugiej serii (104 m), uzyskał w finałowej serii najgorszą sumaryczną notę za skok i spadł z 11. na 27. miejsce (ex aequo z Ryōyū Kobayashim). Kolejne konkursy zostały przeprowadzone w Ruce. W sobotnim konkursie zajął 12. miejsce (przesuwając się o 10. pozycji względem miejsca zajmowanego po pierwszej serii konkursowej). Mimo pozycji na początku drugiej dziesiątki, były to zawody, w których był dopiero piątym sklasyfikowanym Polakiem. Konkurs niedzielny Stoch ukończył na 7. miejscu.
Decyzją polskiego sztabu szkoleniowego nie pojechał na konkursy do Niżnego Tagiłu w celu przygotowynia się na Mistrzostwa Świata w lotach narciarskich, które zostały przełożone z terminu marcowego z powodu pandemii COVID-19. W składającym się z czterech serii konkursie indywidualnym oddał skoki na odległość 213, 229, 223 i 222,5 metra gromadząc łącznie 808,5 punktu. Przełożyło się to ostatecznie na 8. miejsce za Piotrem Żyłą. W rywalizacji drużynowej reprezentacja Polski wywalczyła brązowy medal, przegrywając z Norwegią i Niemcami.
Kolejne konkursy odbyły się w Engelbergu, gdzie Kamil Stoch zajął po raz pierwszy w tym sezonie miejsce na podium - był drugi, przegrywając jedynie z Halvorem Egnerem Granerudem (strata wyniosła 2,2 punktu) . Dzień później zajął 7. miejsce.
22 grudnia wziął udział mistrzostwach Polski w Wiśle, gdzie w jednoseryjnym konkursie oddał skok na odległość 105 metrów kończąc rywalizację na 15. miejscu.
Wziął udział w 69. Turnieju Czterech Skoczni. W konkursie w Oberstdorfie zajął 2. miejsce, natomiast w Garmisch-Partnenkirchen - 4. miejsce. 3 stycznia w konkursie Innsbrucku oddał skoki na odległość 127,5 i 130 metrów stając na najwyższym stopniu podium przed Anže Laniskiem i Dawidem Kubackim. Objął też prowadzenie w klasyfikacji turnieju. 6 stycznia w Bischofshofen skoczył 139 i 140 metrów wygrywając konkurs i zapewniając sobie po raz trzeci karierze zwycięstwo w całym Turnieju Czterech Skoczni. W klasyfikacji turnieju przewaga Stocha nad drugim – Karlem Geigerem wyniosła 48,1 punktu oraz 52,8 punktu nad trzecim – Dawidem Kubackim.
W odbywającym się zaraz po zakończeniu Turnieju Czterech Skoczni, konkursie w Titisee-Neudstadt odniósł swoje 39. zwycięstwo (zrównał się tym samym w liczbie zwycięstw z Adamem Małyszem). Stoch oddał skoki na odległości 139 i 144 metrów (łączna nota wyniosła 281,6 punktu) stając na podium obok Halvora Egnera Greneruda i Piotra Żyły. W drugim konkursie zajął 17. miejsce. W dalszej części sezonu najczęściej zajmował lokaty poza czołową "10". 30 stycznia w konkursie Willingen oddał skoki na odległość 142,5 i 135,5 metra, co przełożyło się na 3. miejsce za Granerudem i Tande. Tydzień później w zawodach w Klingenthal zajął 2. miejsce za Granerudem. Ostatni raz na podium w tym sezonie stanął 19 lutego w Râșnovie, kiedy to zajął 2. pozycję, przegrywając z Ryōyū Kobayashim.
Wziął udział w odbywających w Oberstdorfie mistrzostwach świata. W konkursie na skoczni normalnej w obu seriach oddał skoki na odległość 96 metrów, co przełożyło się na 22. miejsce. W konkursie indywidualnym po skokach na odległość 120 i 129,5 metra zajął 19. miejsce. Był również członkiem reprezentacji Polski, która w konkursie drużynowym wywalczyła brązowy medal ustępując drużynom Niemiec i Austrii.
Sezon zakończyły trzy konkursy lotów narciarskich w Planicy, gdzie tylko raz awansował do drugiej serii zajmując 20. miejsce. W klasyfikacji lotów narciarskich został sklasyfikowany na 31. pozycji, gromadząc 11 punktów.
Sezon zakończył na 3. miejscu klasyfikacji generalnej gromadząc 955 punktów. 8 razy stawał na podium, z czego trzykrotnie na jego najwyższym stopniu. W klasyfikacji drużynowej reprezentanci Polski zdobyli łącznie 4738 punktów zajmując 2. miejsce za reprezentacją Niemiec.
2021/2022.
Przed sezonem Stoch przeszedł zabieg usunięcia narośli kostnej w prawej nodze. W kwalifikacjach do inaugurującego konkursu LGP 2021 Stoch zwyciężył, uzyskując 132,0 pkt po skoku na odległość 128 m, jednak w sobotnim i niedzielnym konkursie nie wystartował z powodu opuchlizny stawu skokowego. Wystąpił dopiero 25 września w konkursie na skoczni normalnej w Hinzenbach zajmując jednak 18. pozycję. W następnym tygodniu w Klingenthal Stoch zajął 21. miejsce. W klasyfikacji generalnej zgromadził 23 punkty znajdując się na 55. miejscu.
Początkowy okres sezonu cechował się nierówną formą Stocha. W inauguracyjnym konkursie PŚ 2021/2022 przeprowadzonym 20 listopada w Niżnym Tagile Stoch zajął 5. miejsce, następnego dnia nie awansował do drugiej serii kończąc rywalizację na 33. miejscu. W kolejnych konkursach indywidualnych zajął 8. i 41. miejsce (Ruka) oraz 11. miejsce (Wisła). W rywalizacji drużynowej w Wiśle reprezentacja Polski z udziałem Stocha zajęła 4. miejsce. 11 grudnia, w konkursie przeprowadzonym w Klingenthal, po zajął 3. miejsce, przegrywając ze Stefanem Kraftem i Halvorem Egnerem Granerudem. Tym samym po raz 80. stanął na podium konkursu Pucharu świata. W rywalizacji w Engelbergu zajął 6. i 16. miejsce.
W konkursie Mistrzostw Polski przeprowadzonym 23 grudnia wywalczył złoty medal wygrywając z Piotrem Żyłą i Pawłem Wąskiem. Tym samym awansował na czwarte miejsce (ex aequo ze Stanisławem Bobakiem) pod względem liczby zdobytych tytułów mistrzowskich (8).
W trakcie 70. Turnieju Czterech Skoczni nastąpiło załamanie formy (41. miejsce w Oberstdorfie i 47. miejsce w Garmisch-Partenkirchen). Stoch nie zakwalifikował się do konkursu w Innsbrucku, po czym został wycofany z dalszej rywalizacji celem odpoczynku i treningu. Turniej zakończył na 53. pozycji. Pierwotnie znalazł się w 12-osobowym składzie reprezentacji Polski na konkursy Pucharu Świata w Zakopanem, ale udział w konkursie storpedowała kontuzja stawu skokowego. Dokładne badania wykazały mocne skręcenie stawu z uszkodzeniem torebki stawowej i naderwaniem więzadeł. Po raz pierwszy od 18 lat zakopiańskie konkursy odbyły się bez udziału Kamila Stocha.
Powrócił do rywalizacji pod koniec stycznia podczas konkursów Pucharu Świata w Willingen zajmując 21. i 34. miejsce, zaś w kolejnych konkursach w Lahti zajął 24. i 11. miejsce. W Lahti odbył się także konkurs drużynowy, w którym reprezentacja Polski zajęła 7. miejsce.
Został członkiem reprezentacji Polski na Zimowe Igrzyska Olimpijskie 2022, tym samym znalazł się w gronie dziewięciu skoczków narciarskich, którzy co najmniej pięciokrotnie wzięli udział w zimowych igrzyskach olimpijskich. 6 lutego podczas konkursu, który został przeprowadzony na skoczni normalnej oddał skoki na odległość 101,5 i 97,5 metra osiągając łączną notę 260,9 pkt., co ostatecznie przełożyło się na 6. miejsce. Dzień później Kamil Stoch wziął udział w konkursie drużynowym drużyn mieszanych, który reprezentacja Polski zakończyła na 6. miejscu. W konkursie indywidualnym przeprowadzonym 12 lutego na skoczni dużej oddał skoki na odległość 137,5 i 133,5 metra (łączna nota punktowa wyniosła 277,2), dzięki czemu zajął 4. miejsce (strata do zdobywcy złotego medalu Mariusa Lindvika wyniosła 18,9 punktu, zaś do brązowego medalisty Karla Geigera - 3,9 punktu). W ten sposób Stoch został pierwszym skoczkiem, który szósty raz z rzędu ukończył olimpijski konkurs indywidualny w czołowej szóstce. W rywalizacji drużynowej 14 lutego reprezentacja Polski (z udziałem Stocha) zajęła 6. miejsce.
Następnie wystartował w turnieju Raw Air. W kolejnych konkursach indywidualnych zajął 10., 11. i 15. miejsce, zaś w rywalizacji drużynowej (mikst) reprezentacja Polski z udziałem Stocha zajęła 7. miejsce. W całym turnieju zgromadził 1114,6 punktu, co przełożyło się na 12. miejsce w klasyfikacji końcowej.
Wziął udział w Mistrzostwach Świata w lotach narciarskich w Vikersund. W rywalizacji indywidualnej w kolejnych seriach oddał skoki na odległość 219, 197, 213.5 i 221.5 metra gromadząc łącznie 745,6 punktu. Przełożyło się to na 22. miejsce. W konkursie drużynowym, w którym reprezentacja Polski zajęła 5. miejsce, oddał skoki na odległość 194,5 i 221,5 metra.
Kolejne konkursy Pucharu Świata odbyły się w Oberstdorfie, gdzie Stoch zajął 12. i 21. miejsce, zaś w następny weekend podczas finałowych zawodów w Planicy zajął 11. i 14. w rywalizacji indywidualnej oraz 4. miejsce (za reprezentacją Austrii) w rywalizacji drużynowej. Wyniki te przełożyły się na zajęcie 10. miejsce w turnieju Planica 7 (łączna nota punktowa wyniosła 1465,5). Podczas konkursów w Planicy ustanowił nowy rekord wszech czasów w liczbie skoków oddanych na odległość powyżej 200 metrów wyprzedzając dotychczasowego rekordzistę – Roberta Kranjca.
W ciągu całego sezonu Pucharu Świata pięciokrotnie zajmował miejsca w czołowej "10", w tym tylko raz stając na podium (3. miejsce w konkursie w Klingenthal). W klasyfikacji generalnej zgromadził łącznie 397 punktów, co przełożyło się na 19. miejsce (po raz pierwszy od sezonu 2015/2016 znalazł się poza czołową "10"). W klasyfikacji drużynowej reprezentacja Polski zgromadziła 2321 punktów, co przełożyło się na 6. miejsce. W konkursach lotów narciarskich Kamil Stoch zgromadził łącznie 74 punktów zajmując 13. miejsce w klasyfikacji Pucharu Świata w lotach narciarskich.
2022/2023.
Kamil Stoch znalazł się w składzie kadry A kierowanej przez nowego trenera Thomasa Thurnbichlera. W maju odbyło się pierwsze zgrupowania kadry.
23 lipca zajął 2. miejsce w inauguracyjnym konkursie LGP w Wiśle, przegrywając z Dawidem Kubackim, natomiast w konkursie przeprowadzonym następnego dnia odniósł zwycięstwo. Nie wystartował w kolejnych konkursach, które przeprowadzono w Courchevel i Râșnov. W konkursie w Hinzenbach zajął, po dyskwalifikacji w drugiej serii, 29. miejsce. Udział w kończących cykl LGP zawodach w Klingenthal storpedowało przeziębienie. W klasyfikacji generalnej zdobył łącznie 182 punktów, co przełożyło się 3. miejsce. Wystartował także w letnich mistrzostwach Polski przeprowadzonych na Średniej Krokwi zajmując 7. miejsce w konkursie indywidualnym oraz 5. miejsce w konkursie drużynowym w składzie KS Eve-nement Zakopane.
W pierwszym konkursie nowego sezonu Pucharu świata, który przeprowadzono 5 listopada w Wiśle, zajął 10. miejsce. W kwalifikacjach do drugiego konkursu oddał skok na odległość 128,5 m, następnie jednak został zdyskwalifikowany za nieregulaminowy kombinezon. Następne zawody przeprowadzono trzy tygodnie później w fińskiej Ruce. W pierwszym konkursie Stoch zajął 17. pozycję, zaś w drugi konkurs zakończył na 14. pozycji. W pierwszym konkursie indywidualnym przeprowadzonym w Titisee-Neustadt, po skoku na odległość 119,5 m, nie awansował do drugiej serii kończąc rywalizację na 40. miejscu. Nie znalazł się w składzie reprezentacji Polski w odbywającym się następnego dnia konkursie drużyn mieszanych (mikstów). W drugim konkursie indywidualnym w Titisee-Neustadt zajął 8. miejsce. W następny weekend powtórzył ten rezultat w pierwszym konkursie w Engelbergu, ale w drugim konkursie po słabym w skoku nie awansował do serii finałowej kończąc konkurs na 39. miejscu.
22 grudnia zdobył złoty medal Mistrzostw Polski odbywających się na skoczni Wisła-Malinka wygrywając z Piotrem Żyłą i Pawłem Wąskiem. W konkursie nie wystartował lider kadry – Dawid Kubacki.
Stoch po raz osiemnasty wziął udział w Turnieju Czterech Skoczni i tym samym stał się rekordzistą Polski pod względem liczby startów w turnieju. 71. Turniej Czterech Skoczni rozpoczął od zajęcia 9. miejsca w konkursie w Oberstdorfie. Taką samą pozycję zajął w noworocznym konkursie w Garmisch-Partenkirchen, zaś trzy dni później w konkursie w Innsbrucku zajął 5. miejsce. Wieńczące turniej zawody w Bischofshofen zakończył na 6. miejscu. W całym TSC zgromadził łącznie 1087,9 punktu, co przełożyło się na 5. miejsce w klasyfikacji końcowej. Strata do zwycięzcy – Halvora Egnera Graneruda wyniosła 103,3 punktu.
14 stycznia był członkiem reprezentacji Polski w konkursie drużynowym w Zakopanem, która zdobyła 2. miejsce, tracąc do zwycięskiej Austrii jeden punkt. Dzień później w rywalizacji indywidualnej zajął 7. pozycję. Następnie odbyły się trzy konkursy indywidualne w Sapporo, gdzie zajął kolejno 4., 8. i 23. miejsce. 21 stycznia po konkursie w Sapporo, który był jego 400. występem w zawodach Pucharu Świata, awansował na drugie miejsce (za Janne Ahonenem) klasyfikacji "wszechczasów" pod względem liczby zdobytych pucharowych punktów na przestrzeni całej kariery wyprzedzając Adama Małysza. 28 stycznia w Bad Mittendorf odbył się pierwszy w tym sezonie, konkurs na skoczni mamuciej, w którym Stoch zajął 17. miejsce. Drugi konkurs zakończył na 19. pozycji. Reprezentacja Polski nie wzięła udziału w rywalizacji drużyn mieszanych w Willingen, natomiast w pierwszym konkursie indywidualnym na tym obiekcie zajął 25. miejsce. W kwalifikacjach do drugiego konkursu skoczył 100,5 metra, co przełożyło się na 51. miejsce i skutkowało brakiem awansu. Po nieudanych występach trener Thurnbichler podjął decyzję o wycofaniu Kamila Stocha z konkursów w Lake Placid celem wypoczynku i treningu. Nie znalazł się również w składzie reprezentacji Polski na zawody w Râșnovie.
Został członkiem reprezentacji Polski na mistrzostwa świata w Planicy. 25 lutego w konkursie indywidualnym na skoczni normalnej oddał skoki na odległość 99 i 102 metrów, co przełożyło się na 6. miejsce. Dzień później wziął udział w konkursie drużyn mieszanych, w którym oddał skoki na odległość 97,5 i 92 metrów. Reprezentacja Polski zajęła 8. miejsce. 3 marca odbył się konkurs indywidualny na skoczni dużej, gdzie Kamil Stoch oddał skoki na odległość 131,5 i 134,5 metra. Przełożyło się to na zajęcie 4. miejsce ze stratą 4,1 punktu do zdobywcy brązowego medalu – Dawida Kubackiego. Następnego dnia wziął udział w konkursie drużynowym, w którym oddał skoki na odległość 136 i 135 metrów. Reprezentacja Polski zajęła 4. miejsce, tracąc 10,3 punktu do podium.
Kolejne zawody Pucharu świata, po przerwie spowodowanej mistrzostwami świata, odbyły się Norwegii w ramach kolejnej edycji turnieju Raw Air. 11 marca w konkursie na skoczni Holmenkollbakken w Oslo Stoch zajął 13. miejsce. Dzień później, drugi konkurs na tym obiekcie zakończył na 19. pozycji. Następnie w rywalizacji w Lillehammer zajął 15. i 7. miejsce, zaś konkursy lotów narciarskich w Vikersund ukończył na 17. i 8. pozycji. W klasyfikacji całego turnieju zgromadził 2627,5 punktu, co przełożyło się 8. miejsce.
25 marca wziął udział w konkursie drużynowym w Lahti. Reprezentacja Polski (bez udziału Dawida Kubackiego) zajęła 3. miejsce ustępując Austriakom i Słoweńcom. Następnego dnia w jednoseryjnym konkursie indywidualnym uzyskał 18. pozycję.
Mistrzostwa Polski.
W konkursach indywidualnych mistrzostw Polski Kamil Stoch zdobył jedenaście złotych medali (osiem zimą i dwa latem), dwanaście srebrnych (sześć zimą i sześć latem) i dziewięć brązowych (cztery zimą i pięć latem). W konkursach drużynowych zdobył dwa złote medale (jeden zimą i jeden latem) oraz jeden brązowy (latem).
Trenerzy.
Klubowi:
Reprezentacyjni:
Inna działalność.
Działalność sportowa.
W latach 2013–2017 był przez dwie kadencje członkiem Komisji Zawodniczej FIS.
Jesienią 2014 założył klub narciarski KS Eve-nement Zakopane, w którym prócz sekcji seniorów prowadzona jest szkółka dla młodych skoczków. Prezesem klubu została jego żona, a trenerem Andrzej Zarycki. Kamil Stoch jest również ambasadorem programu „Lotos Szukamy Następców Mistrza”.
Management, biznes i reklama.
Od 2014 roku menedżerem Kamila Stocha jest jego żona - Ewa Bilan-Stoch, która założyła agencję marketingu sportowego Eve-nement. Wcześniej Stocha reprezentowała agencja BMG-Sport.
W trakcie kariery współpracował z firmą Sobiesław Zasada Automotive, firmą odzieżową 4F, producentem materiałów budowlanych Isover Saint-Gobain, siecią telefonii komórkowej Play, Grupą Atlas, Team Visa, producentem zegarków Breitling, Grupą Lotos, Renault, producentem pokryć dachowych i elewacyjnych Blachotrapez oraz producentem smartfonów Vivo .
Ponadto Stoch posiada własną markę odzieży "Kamiland" w ramach prowadzonego przez jego żonę sklepu internetowego.
Serial dokumentalny "Kamil Stoch. Moja historia".
W 2017 roku Eurosport zrealizował serial dokumentalny "Kamil Stoch. Moja historia" składający się z pięciu 22-minutowych odcinków przybliżających etapy kariery sportowej Kamila Stocha i kulisy przygotowań polskich skoczków do nowego sezonu:
Galeria Kamiland.
7 października 2021 w Zakopanem otwarto galerię trofeów sportowych i pamiątek "Kamiland". Wystawa obejmuje prawie pół tysiąca eksponatów (m.in. fotografie, medale, puchary i dyplomy), a także elementy interaktywne. Ekspozycja składa się z "service room'u", "Pokoju klubowego" (zgromadzono tam trofea i zdjęcia zawodników założonego przez małżeństwo Stochów klubu KS Eve-nement Zakopane oraz 5 pomieszczeń, w których w sposób chronologiczny zaprezentowane kolejne etapy kariery sportowej Stocha:
Działalność charytatywna i udział w kampaniach społecznych.
W grudniu 2013 został honorowym ambasadorem Fundacji „Sportowcy Dzieciom”, a w listopadzie 2014 został ambasadorem charytatywnego projektu Szlachetnej Paczki. Stoch podjął także współpracę z Fundacją Anny Dymnej „Mimo Wszystko”.
Kamil Stoch brał udział także w kampaniach społecznych:

</doc>
<doc id="209319" url="https://pl.wikipedia.org/wiki?curid=209319" title="Nikołaj Rukawisznikow">
Nikołaj Rukawisznikow

Nikołaj Nikołajewicz Rukawisznikow (; ur. 18 września 1932 w Tomsku, zm. 19 października 2002 w Moskwie) – radziecki kosmonauta, Lotnik Kosmonauta ZSRR. Brał udział w trzech lotach kosmicznych.
Życiorys.
W 1957 ukończył Moskiewski Instytut Inżynieryjno-Fizyczny. Pracował następnie w biurze konstrukcyjnym OKB-1 Korolowa. Od 1963 był w oddziale kosmonautów.
W dniach 23–25 kwietnia 1971 r. był członkiem załogi statku kosmicznego Sojuz 10 razem z Władimirem Szatałowem oraz Aleksiejem Jelisiejewem. Zgodnie z planem lotu statek kosmiczny miał dostarczyć załogę na pokład pierwszej stacji kosmicznej Salut 1. Tam kosmonauci przez kilka tygodni mieli wykonywać badania i eksperymenty. Statek co prawda połączył się z Salutem, ale na skutek awarii musiał natychmiast odcumować od stacji i powrócić na Ziemię.
W dniach 2–8 grudnia 1974 roku był inżynierem pokładowym Sojuza 16 dowodzonego przez Anatolija Filipczenkę. Podczas lotu testowali zmodyfikowany statek Sojuz przewidziany do radziecko-amerykańskiego lotu ASTP. W lipcu 1975 roku był dublerem Walerija Kubasowa, inżyniera pokładowego statku Sojuz 19, który na orbicie okołoziemskiej połączył się z amerykańskim statkiem Apollo.
W dniach 10–12 kwietnia 1979 r. był dowódcą statku Sojuz 33. Był to lot w ramach programu Interkosmos. Inżynierem pokładowym był obywatel Bułgarii Georgi Iwanow. Kosmonauci w ramach programu misji mieli połączyć się ze stacją kosmiczną Salut 6, gdzie wraz z przebywającą tam stałą załogą przez kilka dni mieli wykonywać eksperymenty naukowe. Z uwagi na awarię silników Sojuza 33, nie doszło do połączenia się obu obiektów, a statek awaryjnie lądował po trajektorii balistycznej. Kosmonauci doznali ogromnych przeciążeń, ale szczęśliwie powrócili na Ziemię.
W sumie podczas trzech wypraw Nikołaj Rukawisznikow spędził w kosmosie 9 dni 21 godzin 10 minut i 35 sekund.
Od 1970 roku był członkiem partii KPZR. W latach 1985–1991 był przewodniczącym Federacji Kosmonautyki ZSRR, od 1991 – prezydentem Federacji Kosmonautyki Rosji. Zmarł 19 października 2002 w Moskwie na zawał serca.
Odznaczenia i nagrody.
Za loty kosmiczne został dwukrotnie uhonorowany tytułem Bohatera Związku Radzieckiego, w 1971 i 1974. Odznaczony był łącznie trzykrotnie Orderem Lenina i innymi odznaczeniami. Uhonorowany był również tytułami Bohatera Ludowej Republiki Bułgarii i Bohatera Mongolskiej Republiki Ludowej.

</doc>
<doc id="209320" url="https://pl.wikipedia.org/wiki?curid=209320" title="Konwencje genewskie">
Konwencje genewskie

Konwencje genewskie – szereg umów z zakresu prawa międzynarodowego i pomocy humanitarnej podpisanych w Genewie w Szwajcarii, będący częścią międzynarodowego prawa humanitarnego. Pierwsza z Konwencji była rezultatem działalności i zabiegów politycznych Henriego Dunanta. Można spotkać się także z pojęciem „prawa genewskiego”, czyli prawa opartego na tych konwencjach.
Wykaz konwencji genewskich.
Konwencja dotycząca traktowania jeńców wojennych, podpisana w Genewie dnia 27 lipca 1929 roku.
Gdy artykuł 20 konwencji haskiej przewidywał: „"Po zawarciu pokoju, odesłanie jeńców do ojczyzny dokonane być winno w możliwie krótkim czasie"”, Konwencja z 1929 stanowiła w art. 75: „"Zawierając umowę o zawieszeniu broni, strony wojujące powinny w zasadzie umieścić w niej porozumienie tyczące się repatriacji jeńców wojennych. Jeżeli postanowienia w tym względzie nie mogły być zamieszczone w tej umowie, strony wojujące powinny jednak jak najrychlej skomunikować się w tej sprawie. W każdym razie repatriacja jeńców odbędzie się w jak najkrótszym czasie po zawarciu pokoju."”
W obu Konwencjach z 1929 zakazano, pod rygorem bezskuteczności, wypowiadania ich przez stronę biorącą udział w wojnie (wypowiedzenie nabierało mocy po upływie roku od zawarcia traktatu pokojowego).
Konwencje genewskie z 12 sierpnia 1949 roku o ochronie ofiar wojny.
Konwencje obowiązują w każdym przypadku, gdy toczą się działania wojenne, niezależnie od tego czy wojnę wypowiedziano, czy nie. Nie ma tu znaczenia kwalifikacja konfliktu zbrojnego przez jego uczestników (może więc być to wojna obronna, napastnicza, sprawiedliwa bądź niesprawiedliwa). Prócz wojny Konwencje dotyczą też okupacji, nawet jeśli ona nie napotyka zbrojnego oporu. Obecnie większość z artykułów Konwencji, ze względu na swoją rangę, ma status zwyczajowego prawa międzynarodowego i obowiązuje wszystkie Państwa, niezależnie od tego czy są stroną Konwencji.
III Konwencja Genewska.
Jeńcami wojennymi są:
Podstawowe zasady: 
IV Konwencja Genewska.
IV Konwencja Genewska o Ochronie Osób Cywilnych Podczas Wojny została podpisana dnia 12 sierpnia 1949 przez pełnomocników rządów reprezentowanych na Konferencji Dyplomatycznej, która obradowała w Genewie od 21 kwietnia do 12 sierpnia 1949.
Zabrania:
1. zmuszania, bądź nakłaniania ludności cywilnej do służby wojskowej w siłach zbrojnych przeciwnika,
2. przymusowego przesiedlania ludności cywilnej z terytoriów okupowanych,
3. deportacji lub przesiedlania własnej ludności cywilnej na terytorium okupowane,
4. rabunku i brania zakładników.
Zobowiązuje:
1. do zapewnienia ludności cywilnej podstawowego minimum warunków egzystencji (bytowania i wyżywienia),
2. do traktowania jej w sposób humanitarny,
3. do otoczenia troską osób potrzebujących pomocy,
4. do poszanowania dóbr i urządzeń niezbędnych dla przetrwania ludności cywilnej,
5. do poszanowania godności, honoru, praw rodziny, przekonań, praktyk religijnych, zwyczajów i obyczajów ludności cywilnej.
Protokoły dodatkowe I i II z 1977 r. do Konwencji Genewskich z 12 sierpnia 1949.
Rozwijają postanowienia konwencji genewskich. Wynika z nich zasada ograniczenia stron konfliktu w stosowaniu metod i środków szkodzenia nieprzyjacielowi. I Protokół dotyczy konfliktów międzynarodowych, II – wewnętrznych.
Protokół Dodatkowy I:
uzupełnia Konwencje genewskie z 1949, ma zastosowanie w sytuacjach, o jakich mowa we wspólnym dla tych Konwencji artykule 2. Sytuacje te „"obejmują konflikty zbrojne, w których ludy walczą przeciw panowaniu kolonialnemu i obcej okupacji oraz przeciw reżimom rasistowskim, wykonując swe prawo do samostanowienia zawarte w Karcie Narodów Zjednoczonych oraz w Deklaracji w sprawie zasad prawa międzynarodowego dotyczących przyjaznych stosunków i współpracy między państwami, zgodnie z Kartą Narodów Zjednoczonych"” (art. 1 Protokołu). Ponadto:
Protokół Dodatkowy II:
Dokument ten jest rozwinięciem postanowień artykułu 3, wspólnego dla czterech Konwencji Genewskich. Protokół obowiązuje strony konfliktu toczącego się wewnątrz jednego państwa i upoważnia do niesienia pomocy osobom poszkodowanym, zapewniając minimum praw humanitarnych.
Ma zastosowanie do wszystkich konfliktów zbrojnych, które nie są objęte artykułem 1 Protokołu Dodatkowego I i które toczą się na terytorium państwa – strony „"między jej siłami zbrojnymi a rozłamowymi siłami zbrojnymi lub innymi zorganizowanymi uzbrojonymi grupami, pozostającymi pod odpowiedzialnym dowództwem i sprawującymi taką kontrolę nad częścią jej terytorium, że mogą przeprowadzać ciągłe i spójne operacje wojskowe oraz stosować niniejszy protokół"”. Natomiast nie ma zastosowania do „"napięć i niepokojów, jak rozruchy, odosobnione i sporadyczne akty przemocy oraz inne działania podobnego rodzaju, które nie są uważane za konflikty zbrojne"”. (Art. 1 Protokołu)
Powtarza sformułowania wcześniejszych konwencji. Zabrania zwłaszcza tortur, odpowiedzialności zbiorowej, brania zakładników, handlu ludźmi. (Art. 4)
Protokół dodatkowy III z 2005 r. do Konwencji Genewskich z 12 sierpnia 1949.
Dokument nakazuje personelowi sanitarnemu, który nie używa znaków czerwonego krzyża lub czerwonego półksiężyca, używanie symbolu „czerwonego kryształu”.
Zakaz naruszania Konwencji.
Naruszenie Konwencji Genewskich zaliczane jest do zbrodni wojennych.
Konwencja o uchodźcach.
W Genewie podpisana została także "Konwencja Dotycząca Statusu Uchodźców". Nastąpiło to pod auspicjami ONZ, innej niż Czerwony Krzyż organizacji międzynarodowej. Statusu uchodźcy odmawia się m.in. gdy petent jest poważnie podejrzany „"o dopuszczenie się zbrodni przeciwko pokojowi, zbrodni wojennych lub zbrodni przeciwko ludzkości"”, lub że działalność jego jest sprzeczna „"z celami i zasadami Narodów Zjednoczonych"”.
Konwencja w sprawie niewolnictwa.
W Genewie w 1926 w ramach Ligi Narodów została podpisana Konwencja w sprawie niewolnictwa, a w 1956 "Konwencja w sprawie zniesienia niewolnictwa, handlu niewolnikami oraz instytucji i praktyk zbliżonych do niewolnictwa".

</doc>
<doc id="209321" url="https://pl.wikipedia.org/wiki?curid=209321" title="Komitet Prognoz „Polska 2000 Plus”">
Komitet Prognoz „Polska 2000 Plus”

Komitet Prognoz „Polska 2000 Plus” – jeden z komitetów problemowych Polskiej Akademii Nauk. Zadaniem Komitetu jest inspirowanie i koordynowanie studiów nad przyszłością – ze szczególnym uwzględnieniem możliwych kierunków rozwoju Polski takich jak: rozpoznanie ewolucji potrzeb społecznych, celów rozwoju gospodarki narodowej, przyszłej struktury społecznej i gospodarczej, sposobów życia i warunków rozwoju, kierunków postępu technicznego, nowych technologii. Oprócz tego Komitet zajmuje się opracowywaniem wielowariantowych i interdyscyplinarnych scenariuszy rozwoju oraz współpracą z zagranicznymi ośrodkami badań nad przyszłością.
Komitet został powołany 6 maja 1969 jako Komitet Badań i Prognoz „Polska 2000”. Po 1989 funkcjonował jako Komitet Prognoz „Polska w XXI wieku” by z czasem przyjąć obecną nazwę.
Komitet pełni funkcję Komitetu Narodowego ds. Światowej Federacji Badań nad Przyszłością i Komitetu Narodowego ds. Współpracy z Międzyakademickim Panelem ds. Międzynarodowych (IAP).
Prezydium.
Przewodniczący.
dr Konrad Prandecki
Członkowie Prezydium.
dr hab. Małgorzata Burhard-Dziuibińska
prof. dr Bogdan Galwas
prof. dr hab. Juliusz Kotyński
prof. dr Elżbieta Mączyńska
prof. dr Józef Niżnik
dr Kazimierz Sikorski
Sekretarz naukowy: 
Magdalena Rybicka
Ponadto w skład Prezydium Komitetu wchodzą przewodniczący zespołów problemowych.
Struktura.
Komitet „Polska 2000 Plus” pracuje w następujących zespołach:

</doc>
<doc id="209324" url="https://pl.wikipedia.org/wiki?curid=209324" title="Zemborzyce">
Zemborzyce

Zemborzyce – dawniej wieś; obecnie jej część to najbardziej rozległa dzielnica Lublina położona w południowej części miasta. Do 1954 roku istniała gmina Zemborzyce.
Historia i geografia.
14 października 1933 wieś Zemborzyce podzielono na sześć gromad:
1 października 1974 do Lublina włączono Zemborzyce Kościelne (909 ha) i Zemborzyce Górne (505 ha). Obecnie dzielnicę Lublina stanowią także dawne części Zemborzyc Dolnych i Zemborzyc Podleśnych oraz Zemborzyce-Kolonia.
Poza Lublinem pozostały cztery wsie: Tereszyńskie, Zemborzyce Podleśne, Zemborzyce Dolne i Wojciechowskie.
Urbanistyka.
W Zemborzycach dominuje zabudowa domów jednorodzinnych, także willi. W pobliżu znajdują się tereny rekreacyjne, m.in. dolina Bystrzycy z Zalewem Zemborzyckim i las Stary Gaj.
Przy ulicy Pszczelej 8 znajduje się zabytkowy katolicko-prawosławny cmentarz, założony na początku XIX w. (nr rej.: A/947 z 15.05.1987).
Instytucje.
Od 1429 na terenie Zemborzyc istnieje Parafia pw. św. Marcina. Król uposażył ją w 4 włóki ziemi, las i łąkę. Przynależała do archidiakonatu lubelskiego diecezji krakowskiej. Dziesięcinę z Zemborzyc pobierał biskup krakowski, a także plebani – miejscowy oraz lubelski. W latach 1460–1461 funkcjonowała tam szkoła parafialna.
W Zemborzycach istnieje Szkołą Podstawowa nr 39 im. Szarych Szeregów. W Zemborzycach Tereszyńskich jest również szkoła podstawowa, nosząca imię ks. Jana Twardowskiego. Na boisku położonym przy ulicy Krężnickiej 6 mecze rozgrywa drużyna piłkarska Vrotcovia-Majdan Lublin biorąca udział w klasie B. Z sąsiedniego boiska korzystają drużyny młodzieżowe Vrotcovii Lublin
Administracja.
Granice administracyjne określa statut dzielnicy uchwalony 19 lutego 2009. Granice Zemborzyc tworzą: od północy tory PKP – Bystrzyca – Bystrzycą do ul. Żeglarskiej – ul. Żeglarska, od wschodu ul. Osmolicka, a od południa i zachodu granice miasta.
Powierzchnia dzielnicy wynosi 25,65 km². Według stanu na 30 czerwca 2018 na pobyt stały w Zemborzycach było zarejestrowanych 3008 osób.

</doc>
<doc id="209325" url="https://pl.wikipedia.org/wiki?curid=209325" title="Edytor (program)">
Edytor (program)

Edytor – program służący do wprowadzania zmian (edycji) w jakimś dokumencie. Zazwyczaj używane w znaczeniu edytor tekstu. Bardziej zaawansowane edytory tekstu bywają nazywane procesorami tekstu.
W zależności od typu edytowanego dokumentu rozróżniamy:

</doc>
<doc id="209326" url="https://pl.wikipedia.org/wiki?curid=209326" title="Rafał Śliż">
Rafał Śliż

Rafał Śliż (ur. 11 lipca 1983 w Wiśle) – polski trener i skoczek narciarski, reprezentant Polski, w czasie kariery zawodniczej zawodnik klubu KS Wisła. Brązowy medalista mistrzostw Polski z 2011 r. ze skoczni Skalite K-95 w Szczyrku.
Przebieg kariery.
Rafał Śliż początkowo uprawiał kombinację norweską, postanowił jednak zostać przy samych skokach. Regularnie startował w Pucharze Kontynentalnym. Największe jego sukcesy to 7. miejsce na uniwersjadzie 2005 w Innsbrucku oraz 3 zwycięstwa w zawodach Pucharu Kontynentalnego. W Pucharze Świata zadebiutował w 2005, podczas zawodów w Zakopanem. Był zawodnikiem reprezentacji Polski w kadrze A na sezon 2005/06, przygotowującej się do igrzysk w Turynie. Jego trenerem klubowym był Jan Szturc.
W 2010 roku na mamucie w Planicy ustanowił swój rekord życiowy 199 metrów.
18 września 2010 ustanowił rekord normalnej skoczni Midtstubakken w Oslo, skacząc 108,5 metra.
Ostatnimi międzynarodowymi występami Śliża były konkursy FIS Cup rozegrane w Zakopanem w lutym 2014. Po zakończeniu kariery został trenerem w klubie ze Szczyrku i Wisły.

</doc>
<doc id="209327" url="https://pl.wikipedia.org/wiki?curid=209327" title="Sławinek">
Sławinek

Sławinek – dzielnica Lublina w północno-zachodniej części miasta.
Historia.
Sławinek został wydzielony w XVIII wieku ze Sławina, posiadanego przez rodzinę Firlejów, wywodzących się z Dąbrowicy. Mieścił się tu niewielki folwark i dworek. W II połowie XVIII w. należał do Jana Nepomucena Kościuszki, starosty krzemienieckiego, stryja Tadeusza. Tadeusz Kościuszko bywał tu kilkakrotnie, projektował też otaczające dworek ogrody. Kolejny właściciel Paweł Wagner założył tu kąpielisko publiczne, słynne z wód o charakterze leczniczym (kilka źródełek w miejscu obecnego Ogrodu Botanicznego). Uzdrowisko, które miało połączenie z Lublinem dzięki konnym omnibusom, upadło wskutek zniszczeń wojennych (okres I wojny światowej) oraz konkurencji Nałęczowa. Źródła wyschły wskutek budowy instalacji wodnych w latach 60. XX wieku. Obecnie Ogród Botaniczny i większa część skansenu należą do Sławina.
Geografia.
Mieszkańcy wyróżniają tzw. "pierwszą" (bliższą centrum miasta) i "drugą górkę sławinkowską". Przez dzielnicę przepływa Czechówka. W dzielnicy przeważa zabudowa wolnostojąca, nieraz 4-5 piętrowa.
Administracja.
Granice dzielnic administracyjnych Sławinka określa statut dzielnicy uchwalony 19 lutego 2009. Granice Sławinka tworzą: od północy Czechówka i al. „Solidarności”, od wschodu al. Sikorskiego – al. Kraśnicka, od południa ul. Nałęczowska, a od zachodu ul. Nałęczowska – ul. Nałęczowska w kierunku Czechówki.
Powierzchnia dzielnicy wynosi 1,80 km². Według stanu na 30 czerwca 2018 na pobyt stały na Sławinku było zarejestrowanych 7036 osób.

</doc>
<doc id="209328" url="https://pl.wikipedia.org/wiki?curid=209328" title="Kutb Minar">
Kutb Minar

Kutb Minar – minaret w Delhi, wzniesiony w XIII w. z czerwonego piaskowca, o wysokości 73 m, średnicy 3 m u szczytu i 14 m u podstawy. Na całej wysokości zdobiony żłobieniami. Został wzniesiony jako część pierwszego meczetu w Indiach – Kuwwat-al-Islam.
Jego budowę zainicjował muzułmański zdobywca miasta Kutb ud-Din Ajbak (od 1206 pierwszy sułtan Delhi) pod koniec XII w., którą ukończono dopiero w 1503, za rządów dynastii Lodi. Poza swą funkcją religijną pełnił także rolę wieży strażniczej i był swego rodzaju pomnikiem zwycięstwa. Zyskał sobie sławę miejsca ulubionego przez samobójców. 
W sąsiedniej strefie archeologicznej znajdują się grobowce, portal Ala'i Darwaza (1331), dwa meczety, przy czym Kuwwat-al-Islam, to najstarszy meczet w Indiach północnych, zbudowany z materiałów pochodzących z około dwudziestu świątyń hinduistycznych. Od 1993 minaret wraz z sąsiednimi zabytkami znajduje się na liście światowego dziedzictwa UNESCO.

</doc>
<doc id="209331" url="https://pl.wikipedia.org/wiki?curid=209331" title="Edytor (osoba)">
Edytor (osoba)



</doc>
<doc id="209332" url="https://pl.wikipedia.org/wiki?curid=209332" title="Wyższa Szkoła Stosunków Międzynarodowych i Amerykanistyki w Warszawie">
Wyższa Szkoła Stosunków Międzynarodowych i Amerykanistyki w Warszawie

Wyższa Szkoła Stosunków Międzynarodowych i Amerykanistyki, WSSMiA jest akademicką uczelnią niepaństwową z uprawnieniami wyższej uczelni państwowej, nadanymi przez Ministra Edukacji Narodowej (poz. 124 w rejestrze uczelni niepublicznych). Powstała w 1997 roku. 
Rodzaje studiów.
Studia podyplomowe.
Wszystkie są studiami zaocznymi, trwają 2 semestry. 
WSSMiA prowadzi również studia podyplomowe dla pielęgniarek, wizażystów, fizykoterapeutów i in., przygotowujące do pracy w USA i Wielkiej Brytanii.

</doc>
<doc id="209333" url="https://pl.wikipedia.org/wiki?curid=209333" title="VMWare">
VMWare



</doc>
<doc id="209334" url="https://pl.wikipedia.org/wiki?curid=209334" title="Piotr Żyła">
Piotr Żyła

Piotr Paweł Żyła (ur. 16 stycznia 1987 w Cieszynie) – polski skoczek narciarski, zawodnik klubu WSS Wisła, reprezentant Polski, olimpijczyk z Soczi 2014, Pjongczang 2018 oraz z Pekinu 2022.
Zdobywca siedmiu medali mistrzostw świata – dwóch złotych (2021 i 2023) i brązowego (2017) w konkursach indywidualnych oraz złotego (2017) i trzech brązowych (2013, 2015 i 2021) w konkursach drużynowych. Dwukrotny drużynowy brązowy medalista mistrzostw świata w lotach narciarskich (2018 i 2020). Drużynowy wicemistrz świata juniorów z 2005. Drugi zawodnik 65. Turnieju Czterech Skoczni. Trzeci zawodnik Letniego Grand Prix 2018. W konkursach indywidualnych Pucharu Świata był 22 razy na podium (w tym dwukrotnie na 1. miejscu). Były rekordzista Polski w długości skoku narciarskiego. Wielokrotny medalista mistrzostw Polski, w tym pięciokrotny indywidualny mistrz (dwa tytuły zimą i trzy latem). Swój rekord życiowy (248,0 m) ustanowił 24 marca 2019 na Letalnicy w Planicy.
Przebieg kariery.
Lata 2004–2006.
Piotr Żyła zaczął skakać w wieku 8 lat.
W zawodach Pucharu Kontynentalnego zadebiutował 26 grudnia 2004 w Sankt Moritz. Pierwsze punkty w tym cyklu zdobył 14 stycznia 2005, zajmując 19. miejsce w Sapporo. Na Mistrzostwa Świata Juniorów 2005 zajął 13. miejsce indywidualnie, "ex aequo" z Anže Damjanem, a w konkursie drużynowym zdobył, wraz z Pawłem Urbańskim, Wojciechem Toporem i Kamilem Stochem, srebrny medal.
21 stycznia 2006 w Sapporo dostał szansę debiutu w Pucharze Świata. Już w swoim pierwszym starcie zdobył punkty, zajmując 19. miejsce. Dzień później ponownie, po raz ostatni w sezonie 2005/2006, znalazł się w czołowej trzydziestce. 4 lutego zwyciężył w zawodach Pucharu Kontynentalnego w Villach.
Lata 2006–2010.
W sezonie 2006/2007 czterokrotnie zdobywał punkty PŚ. Najwyższym zajętym przez Żyłę miejscem w tym cyklu było dziewiętnaste z Titisee-Neustadt. Wystartował również na Mistrzostwach Świata w Narciarstwie Klasycznym 2007. W zawodach indywidualnych zajął 35. (skocznia duża) i 42. (skocznia normalna) miejsce, zaś w konkursie drużynowym reprezentacja Polski z Żyłą w składzie była piąta.
We wrześniu 2007 zajął 8. miejsce w zawodach Letniego Grand Prix w Hakubie. W kolejnych latach osiągał słabsze wyniki. W sezonie 2007/2008 nie zdobył punktów Pucharu Świata. Wystąpił na Mistrzostwach Świata w Lotach Narciarskich 2008, gdzie wraz z reprezentacją Polski w konkursie drużynowym zajął 10. miejsce. W sezonie 2008/2009 dwukrotnie zajął 29. miejsce w Pucharze Świata w Zakopanem. Po słabym początku sezonu 2009/2010 został odsunięty od startów w PŚ. Również w Pucharze Kontynentalnym nie osiągał dobrych wyników, tylko raz awansując do drugiej serii.
Lata 2010–2012.
Nie znalazł się w kadrze A polskich skoczków narciarskich w sezonie 2010/2011. Treningi w klubie, prowadzone pod nadzorem Jana Szturca zaowocowały lepszymi wynikami w Pucharze Kontynentalnym. Począwszy od zawodów w Sapporo Żyła rozpoczął regularne starty w Pucharze Świata. 21 stycznia w Zakopanem zajął 21. miejsce, wynik ten powtórzył 13 lutego na skoczni mamuciej w Vikersund. 29 stycznia 2011 roku stanął na najniższym stopniu podium w konkursie drużynowym w Willingen. Wystąpił też na Mistrzostwach Świata w Narciarstwie Klasycznym 2011. Na skoczni normalnej zajął 19. miejsce indywidualnie i 4. drużynowo, a na dużej – 21. indywidualnie i 5. drużynowo.
W sezonie 2011/2012 Żyła powrócił do kadry A. W klasyfikacji generalnej rozpoczynających sezon letni zawodów Lotos Poland Tour zajął ostatnie, 57. miejsce. Na zawodach Letniego Grand Prix 2011 w Hakubie dwukrotnie zajął drugą pozycję. Po zajęciu 4. miejsca w Letnim Grand Prix w Klingenthal zapewnił sobie 5. pozycję w klasyfikacji generalnej cyklu.
Przez cały sezon zimowy 2011/2012 startował w zawodach Pucharu Świata, zajmując głównie miejsca w drugiej dziesiątce. 4 grudnia 2011 po raz pierwszy w karierze uplasował się w pierwszej dziesiątce, zajmując 7. miejsce w Lillehammer. Wziął udział w Mistrzostwach Świata w Lotach Narciarskich 2012 na skoczni w Vikersund. Indywidualnie był 33., w drużynie zajął 7. miejsce. 26 lutego 2012 podczas konkursu drużynowego ustanowił rekord życiowy wynoszący 232,5 m. Tym samym pobił rekord Polski w długości lotu, należący uprzednio do Adama Małysza. 11 marca w Oslo powtórzył wynik z początku sezonu, zajmując 7. miejsce w konkursie Pucharu Świata. W klasyfikacji generalnej cyklu znalazł się na 19. pozycji z 267 punktami.
Sezon 2012/2013.
W sezonie 2012/2013 Pucharu Świata pierwsze punkty zdobył dopiero w siódmym starcie, zajmując 30. pozycję w Garmisch-Partenkirchen. 9 stycznia 2013 w Wiśle zajął 6. miejsce. Wynik ten powtórzył 26 stycznia w Vikersund i 13 lutego w Klingenthal. Wystąpił na Mistrzostwach Świata w Narciarstwie Klasycznym 2013. W indywidualnych konkursach zajął 23. miejsce na skoczni normalnej i 19. na skoczni dużej. W zawodach drużynowych zdobył, wraz z Maciejem Kotem, Dawidem Kubackim i Kamilem Stochem, brązowy medal.
17 marca 2013 roku ex aequo z Gregorem Schlierenzauerem zwyciężył w zawodach Pucharu Świata w Oslo. Było to jego pierwsze podium w karierze. Został piątym w historii polskim skoczkiem po Stanisławie Bobaku, Piotrze Fijasie, Adamie Małyszu i Kamilu Stochu, który wygrał konkurs Pucharu Świata. Tydzień później w przedostatnim konkursie sezonu zajął trzecie miejsce na Letalnicy w Planicy, a na zakończenie był piąty. W klasyfikacji generalnej Pucharu Świata znalazł się na 15. miejscu z 485 punktami, Puchar Świata w lotach narciarskich 2012/2013 ukończył na 8. pozycji.
Lata 2013–2016.
Sezon 2013/2014 Pucharu Świata Żyła rozpoczął od 5. pozycji w Klingenthal, która okazała się być dla niego najlepszą w sezonie. Jeszcze dwukrotnie, w grudniu, zajmował miejsca w pierwszej dziesiątce, większość konkursów cyklu kończąc w drugiej i trzeciej. W klasyfikacji generalnej sezon ukończył na 20. pozycji z 343 punktami. Wystąpił na Zimowych Igrzyskach Olimpijskich 2014, zajmując 34. pozycję indywidualnie na skoczni dużej, a także 4. w drużynie.
Dwukrotnie stawał na podium Letniego Grand Prix 2014, zajmując 2. miejsce w Wiśle i Einsiedeln. Wystąpił we wszystkich konkursach Pucharu Świata 2014/2015. Indywidualnie siedmiokrotnie kończył je w pierwszej dziesiątce, głównie w drugiej połowie sezonu. Najwyżej znalazł się na 6. miejscu, 14 marca w Oslo. W klasyfikacji generalnej znalazł się na 19. miejscu z 474 punktami. Na Mistrzostwach Świata w Narciarstwie Klasycznym 2015 indywidualnie był 33. na skoczni normalnej i 9. na dużej, natomiast w drużynie, wraz z Klemensem Murańką, Janem Ziobrą i Kamilem Stochem, zdobył brązowy medal.
Na przełomie lipca i sierpnia 2015 zwyciężył w konkursie drużynowym oraz zajął 2. miejsce indywidualnie w zawodach rozgrywanych w Wiśle w ramach Letniego Grand Prix 2015. W sezonie 2015/2016 Pucharu Świata osiągał gorsze wyniki niż w poprzednich sezonach. W większości swoich startów nie zdobył punktów, najwyżej sklasyfikowanym będąc na 12. pozycji. Występował też w Pucharze Kontynentalnym, raz zajmując 3. miejsce.
Sezon 2016/2017.
Występy w Pucharze Świata 2016/2017 Żyła rozpoczął od miejsc w drugiej dziesiątce. W rozpoczynającym 65. Turniej Czterech Skoczni konkursie w Oberstdorfie był 7., następnie zajął 6. pozycję w Garmisch-Partenkirchen i 7. w Innsbrucku. Zawody w Bischofshofen ukończył na 3. miejscu – pierwszym na podium PŚ od 2013 – dzięki czemu w całym turnieju znalazł się na 2. pozycji, ustępując jedynie Kamilowi Stochowi. W styczniowych i lutowych zawodach Pucharu Świata zajmował głównie miejsca w pierwszej dziesiątce.
Wystartował na Mistrzostwach Świata w Narciarstwie Klasycznym 2017. Na skoczni normalnej zajął 19. miejsce, natomiast na skoczni dużej zdobył brązowy medal indywidualnie, a w drużynie, wraz z Dawidem Kubackim, Maciejem Kotem i Kamilem Stochem, zdobył pierwszy w historii reprezentacji Polski złoty medal. 18 marca podczas konkursów lotów narciarskich na Vikersundbakken dwukrotnie, skokami na odległość 243 oraz 245,5 m poprawiał rekord Polski. W marcowych zawodach Pucharu Świata najwyżej sklasyfikowany był na 7. miejscu. W klasyfikacji generalnej cyklu znalazł się na 11. pozycji z 634 punktami.
Sezon 2017/2018.
Dwukrotnie stawał na podium konkursów indywidualnych Letniego Grand Prix 2017: w lipcu był 3. w Hinterzarten, a w październiku zajął 2. miejsce w Hinzenbach. W sezonie 2017/2018 Pucharu Świata regularnie zdobywał punkty. W najlepszym występie zajął 3. miejsce w konkursie w Willingen 4 lutego 2018. Poza tym jeszcze czterokrotnie, w zawodach rozgrywanych w listopadzie i grudniu 2017, zajmował miejsca w pierwszej dziesiątce. W klasyfikacji generalnej cyklu zajął 16. miejsce z 403 punktami.
Wystąpił na Mistrzostwach Świata w Lotach Narciarskich 2018. Indywidualnie zajął 17. pozycję, a w konkursie drużynowym, startując wraz z Stefanem Hulą, Dawidem Kubackim i Kamilem Stochem, zdobył brązowy medal. Znalazł się w składzie reprezentacji Polski na Zimowe Igrzyska Olimpijskie 2018, ale ostatecznie nie wystąpił w żadnym z konkursów.
Sezon 2018/2019.
W Letnim Grand Prix 2018 trzykrotnie zajmował miejsca na podium zawodów indywidualnych: w lipcu był 2. w Wiśle, w sierpniu zwyciężył w Einsiedeln, a we wrześniu zajął 2. pozycję w Râșnovie. W klasyfikacji generalnej cykl zakończył na 3. lokacie.
W listopadowych i grudniowych zawodach sezonu 2018/2019 Pucharu Świata regularnie zajmował miejsca na podium. Był 3. w pierwszym konkursie w Ruce, 2. i 3. w Niżnym Tagile, a także dwukrotnie 2. w Engelbergu. W kolejnych tygodniach zajmował głównie lokaty w pierwszej i drugiej dziesiątce. Na przełomie stycznia i lutego 2019 w Sapporo i Oberstdorfie cztery razy z rzędu zajął 4. miejsce. 17 lutego 2019 zajął 3. pozycję w drugim z konkursów Willingen Five 2019. Cały turniej zakończył na 2. miejscu.
Wystąpił na Mistrzostwach Świata w Narciarstwie Klasycznym 2019. Indywidualnie zajął 19. miejsce na skoczni dużej oraz 33. na normalnej, zaś konkurs drużynowy ukończył na 4. pozycji. W marcowych konkursach Pucharu Świata raz stanął na podium, zajmując 3. lokatę w pierwszym konkursie w Planicy. Cały sezon ukończył na 4. miejscu w klasyfikacji generalnej ze 1131 punktami. Zajął też 3. pozycję w Pucharze Świata w lotach narciarskich 2018/2019.
Sezon 2019/2020.
W ramach Letniego Grand Prix 2019 był 5. i 6. w konkursach rozgrywanych w Polsce, a także zajął 3. miejsce w zawodach w Hinzenbach i Klingenthal.
W pierwszym indywidualnym konkursie sezonu 2019/2020 Pucharu Świata, 24 listopada 2019 w Wiśle upadł po skoku w pierwszej serii i zajął 35. miejsce w zawodach. W wyniku upadku nie odniósł poważnych obrażeń. W dalszej części sezonu wielokrotnie zajmował miejsca w pierwszej dziesiątce zawodów cyklu. W grudniu najwyżej klasyfikowany był na 5. miejscu, w konkursie w Oberstdorfie w ramach 68. Turnieju Czterech Skoczni. Z kolei w styczniu 2020 w najlepszym występie, w drugim konkursie w Predazzo zajął 4. pozycję.
15 lutego 2020 na mamuciej skoczni w Bad Mitterndorf odniósł drugie w karierze indywidualne zwycięstwo w zawodach Pucharu Świata. Dzień później zajął 9. miejsce. W marcu najwyżej sklasyfikowany był na 6. lokacie w zawodach w Lahti. W klasyfikacji generalnej ukończył sezon na 11. miejscu z 617 punktami. Z kolei w Pucharze Świata w lotach narciarskich 2019/2020 znalazł się na 3. pozycji.
Sezon 2020/2021.
Zajął 3. miejsce w obu konkursach Letniego Grand Prix 2020 rozgrywanych w Wiśle. Na tej samej pozycji znalazł się w klasyfikacji generalnej cyklu.
W większości konkursów sezonu 2020/2021 Pucharu Świata zajmował miejsca w pierwszej dziesiątce. W listopadzie 2020 raz stanął na podium zawodów indywidualnych tego cyklu, zajmując 2. pozycję w Ruce. Wystąpił na Mistrzostwach Świata w Lotach Narciarskich 2020. Indywidualnie był 7., a w zawodach drużynowych, w których wystąpił wraz z Andrzejem Stękałą, Kamilem Stochem i Dawidem Kubackim, zdobył brązowy medal. W grudniowych konkursach Pucharu Świata najwyżej klasyfikowany był na 3. miejscu, w zawodach w Engelbergu. W styczniu 2021 trzykrotnie stawał na podium cyklu: był 3. w Garmisch-Partenkirchen i Titisee-Neustadt oraz 2. w Willingen. W lutym najwyżej klasyfikowany był na 4. miejscu, w zawodach w Klingenthal.
Wystartował na Mistrzostwach Świata w Narciarstwie Klasycznym 2021. W zawodach indywidualnych na skoczni normalnej zdobył złoty medal, o 3,6 punktu wyprzedzając drugiego Karla Geigera, zaś na skoczni dużej zajął 4. miejsce. W drużynie mieszanej był 6., zaś w zespole męskim, wraz ze Stękałą, Stochem i Kubackim, zdobył brązowy medal. W marcowych konkursach Pucharu Świata w Planicy najwyżej sklasyfikowany był na 7. pozycji. Sezon zakończył na 7. miejscu w klasyfikacji generalnej cyklu z 825 punktami.
Sezon 2021/2022.
W sezonie 2021/2022 Pucharu Świata najczęściej zajmował pozycje w drugiej dziesiątce. Pomiędzy listopadem 2021 a styczniem 2022 najwyżej w cyklu klasyfikowany był na 7. pozycji, w zawodach w Bischofshofen. Wystąpił na Zimowych Igrzyskach Olimpijskich 2022, gdzie indywidualnie był 21. na skoczni normalnej i 18. na dużej, a w drużynie męskiej zajął 6. miejsce.
W lutym 2022 po powrocie do startów w Pucharze Świata zajął 3. miejsce w konkursie cyklu rozgrywanym w Lahti. Wystartował na Mistrzostwach Świata w Lotach Narciarskich 2022, na których zajął 15. lokatę indywidualnie i 5. w drużynie. W marcowych zawodach Pucharu Świata raz stanął na podium – w drugim konkursie w Oberstdorfie zajął 2. pozycję. Sezon ukończył na 14. miejscu w klasyfikacji generalnej cyklu z 480 punktami.
Sezon 2022/23.
Piotr Żyła sezon Puchar Świata 2022/23 rozpoczął od 5 i 8 miejsca w Wiśle. Następny konkurs w Ruce Polak zakończył na 3 miejscu. Piotr Żyła kolejne podium zaliczył w Engelbergu, gdy zajął 3 miejsce.
W pierwszym konkursie 71. Turnieju Czterech Skoczni Polak zajął 2 miejsce w Oberstdorfie. Następnie, w Garmisch-Partenkirchen był na 6 miejscu, a w Innsbrucku i w Bischofshofen dwukrotnie kończył zmagania na 10 miejscu. W klasyfikacji generalnej turnieju z dorobkiem wynoszącym 1090,0 punktów zajął 4 miejsce.
W kolejnych konkursach reprezentant Polski kilkukrotnie meldował się w czołowej dziesiątce, najwyżej będąc na 4 miejscu w Bad Mitterndorf i w Willingen. 11 lutego 2023 w Lake Placid wraz z Dawidem Kubackim odniósł zwycięstwo w pierwszym w historii Pucharu Świata konkursie duetów.
25 lutego 2023 w konkursie na skoczni normalnej w Planicy obronił tytuł mistrza świata, atakując z 13 miejsca.
Życie prywatne.
W 2003 ukończył naukę w Zespole Szkół Mistrzostwa Sportowego w Szczyrku, natomiast w 2006 został absolwentem SMS w Zakopanem. Był studentem w dwóch instytutach zamiejscowych Wyższej Szkoły Edukacji w Sporcie na kierunku Wychowanie Fizyczne, specjalność trenersko-menadżerska. Początkowo studiował w Wiśle, ale po przeniesieniu filii uczelni do Bielska-Białej to właśnie tam dokończył studia licencjackie i obronił w 2017 swoją pracę dyplomową pt. "Pewność siebie na przykładzie reprezentantów Polski kadry narodowej „A" w skokach narciarskich".
W 2006 ożenił się z Justyną Lazar, kuzynką Adama Małysza. Mają dwoje dzieci: Jakuba (ur. 2007) i Karolinę (ur. 2012). 18 września 2018 odbyła się ich pierwsza sprawa rozwodowa. W listopadzie 2018 para otrzymała rozwód za porozumieniem stron.
Piotr Żyła deklaruje przynależność do Kościoła Ewangelicko-Augsburskiego. Ma siostrę Dorotę, która uprawiała skoki narciarskie i snowboard.
Mistrzostwa Polski.
Zimowe mistrzostwa Polski.
Stan w trakcie sezonu 2022/2023. Opracowano na podstawie.
Letnie mistrzostwa Polski.
Stan po zakończeniu sezonu letniego 2022. Opracowano na podstawie.
Ciekawostki.
Piotr Żyła odniósł swoje pierwsze zwycięstwo w Pucharze Świata, dokładnie 17 lat po tym kiedy Adam Małysz odniósł swoją pierwszą wygraną w PŚ. Żyła odniósł zwycięstwo w Oslo, gdzie także Małysz po raz pierwszy w karierze wygrał zawody PŚ.
Odznaczenia.
Postanowieniem prezydenta RP Andrzeja Dudy z 29 sierpnia 2019 został odznaczony Krzyżem Kawalerskim Orderu Odrodzenia Polski "za wybitne osiągnięcia sportowe, za zasługi w działalności na rzecz propagowania i krzewienia kultury fizycznej".
21 września 2019, podczas gali z okazji 100-lecia PZN, otrzymał przyznany przez Polski Komitet Olimpijski złoty medal „Za zasługi dla polskiego ruchu olimpijskiego”.

</doc>
<doc id="209335" url="https://pl.wikipedia.org/wiki?curid=209335" title="Okopy">
Okopy



</doc>
<doc id="209336" url="https://pl.wikipedia.org/wiki?curid=209336" title="Racjonał">
Racjonał

Racjonał (łac. "rationale" – rozsądny, racjonalny) – jeden z paramentów (szat liturgicznych w Kościele katolickim). Jest to zazwyczaj haftowany złotymi włóknami pas, czasami zdobiony perłami i drogimi kamieniami. Może być zakończony frędzlami lub dzwoneczkami. Jest on zakładany na barki, na ornat. Ma podobne znaczenie co paliusz, jest jednak od niego znacznie szerszy.
Formy racjonału w Kościele katolickim.
Jego początki sięgają X–XI w. Pierwszy udokumentowany wizerunek racjonału pochodzi z obrazu biskupa Sigeberta z Minden (1022–1030). Był szczególnie rozpowszechniony na obszarze ówczesnych Niemiec. Nosili go m.in. biskupi Augsburga, Eichstätt, Halberstadt, Liège, Metzu, Minden, Naumburga, Ołomuńca, Paderbornu, Pragi, Ratyzbony, Spiry, Toul, Würzburga i Krakowa, a oprócz tego patriarcha Akwilei. Obecnie przywileje noszenia racjonału, nadane przez Stolicę Apostolską, mają jedynie biskupi 4 miast na świecie: Eichstätt, Krakowa, Paderbornu i Nancy-Toul.
Poszczególne racjonały różnią się między sobą budową. Większość składa się z poprzecznego pasa oplatającego barki i czterech pasów opadających pionowo od pasa-obręczy. Inną budowę ma racjonał arcybiskupów krakowskich.
Racjonał św. Jadwigi, króla Polski.
Ma on postać pasa, którego końce są skrzyżowane w miejscu klatki piersiowej. W miejscu skrzyżowania znajduje się okrągły medalion, wykonany z tej samej materii, zasłaniający miejsce skrzyżowania. Racjonał ten nosi nazwę św. Jadwigi, króla Polski z dynastii Andegawenów. Według dokumentów kościelnych racjonał ten został wykonany własnoręcznie przez świętą w 1384 r., w ośrodku hafciarskim przez nią założonym. Został on uszyty na wzór płaszcza królewskiego, noszonego przez Jadwigę. Obecnie przechowywany jest w skarbcu katedry wawelskiej. Jest on zakładany na wyjątkowe uroczystości religijne przez arcybiskupów krakowskich. Z racji iż jest to cenny zabytek na skalę światową, jest on rzadko używany. Nie zezwala się również na fotografowanie racjonału św. Jadwigi z użyciem lamp błyskowych, ponieważ jest to szkodliwe dla jego materii.
Budowa.
Na obu końcach racjonału znajdują się złote frędzle, przed którymi już na materii pasa wyhaftowane są herby Polski (na lewym) oraz Andegawenów (na prawym). Nad i pod herbami jest pusta przestrzeń ok. 2 cm, ograniczona z góry i z dołu poprzecznymi złotymi pasami grubości ok. 0,5 cm. Wzdłuż pasa ciągną się podobne złote paski (po jednym przy każdym brzegu pasa głównego, ok. 2 cm od krawędzi).
Pomiędzy złotymi paskami znajdują się napisy. Na prawym końcu, od medalionu (tego z herbem Andegawenów) mamy litery tworzące napis LODOVICI, który zakończony jest haftowanym złotym krzyżem z kółkiem w jego centrum. Podstawa napisu skierowana jest w prawo.
Napis na lewym końcu zawiera litery: HEDVIGIS i również zakończony jest podobnym krzyżykiem. Podstawa napisu skierowana w prawo. Napis biegnący od prawego barku, od przodu, do medalionu zawiera litery VERITASxTER. Litera „V” znajduje się na barku, a ostatnia („R”) tuż przy medalionie.
Napis biegnący od lewego barku do medalionu zawiera litery: MPLICITAS. Napis ten, patrząc od przodu na noszącego, jest do góry nogami. Litera „S” znajduje się przy medalionie, a „M” na barku.
Medalion w centrum ma haft przedstawiający złotego baranka z krzyżem zakończonym chorągwią – symbol Jezusa zmartwychwstałego. Baranek głową skierowany jest w prawo. Dookoła baranka w odległości co ok. 1–2 cm rozmieszczone są cztery współśrodkowe, wyhaftowane na złoto okręgi, ostatni stanowi krawędź medalionu.

</doc>
<doc id="209337" url="https://pl.wikipedia.org/wiki?curid=209337" title="Monopoly">
Monopoly

Monopoly – klasyczna gra polegająca na handlu nieruchomościami. Wymyślona w Stanach Zjednoczonych w okresie Wielkiego Kryzysu przez Elizabeth Magie. Daje graczom szansę obracania wielkimi pieniędzmi i szybkiego wzbogacenia się. Powstało na podstawie "The Landlord's Game".
Rozpoczynając od pola START, należy okrążać planszę, kupując i sprzedając nieruchomości, budując domy i hotele. Za wejście na nieruchomości innych graczy płaci się czynsz. Gra została opatentowana 31 grudnia 1935 roku.
Jesienią 2008 r. Gdynia jako pierwsze w historii miasto polskie znalazła się na planszy "Monopoly".

</doc>
<doc id="209338" url="https://pl.wikipedia.org/wiki?curid=209338" title="Latitudynaryzm">
Latitudynaryzm



</doc>
<doc id="209339" url="https://pl.wikipedia.org/wiki?curid=209339" title="Czuby">
Czuby

Czuby – dzielnica mieszkaniowa Lublina w południowej części miasta, mająca ok. 40 tys. mieszkańców. Łączne określenie dwóch administracyjnych dzielnic miasta: Czuby Północne i Czuby Południowe, które dzieli ul. Jana Pawła II.
Historia.
Nazwa Czuby, używana od XVII w., odnosi się do wzniesień między suchymi dolinami lessowymi. Na tym terenie powstał w XVIII w. folwark Baki (Baki vel Czuby). Założono go w pobliżu istniejących już folwarków klasztornych, od biegnących tam wodociągów miejskich nazwanych Rurami (Brygidkowskimi, Świętoduskimi, Jezuickimi, Bonifraterskimi, Wizytkowskimi). We wsi Rury Brygidkowskie (Jezuickie), która obejmowała tereny dzisiejszych Czubów, urodził się Bolesław Bierut.
W granicach Lublina jest od 1959 roku, do końca lat 70. XX wieku nie było żadnej zabudowy mieszkalnej. Dopiero w roku 1979 na osiedlu Skarpa oddano do użytku pierwszy blok na Czubach oraz ulicę Przełom. 9 czerwca 1987 w parafii pw. św. Rodziny miała miejsce wizyta papieża Jana Pawła II, podczas której wbudowano kamień węgielny pod przyszłą świątynię. W 1989 ulicę Przełom, przy której znajduje się kościół, nazwano ulicą Jana Pawła II. Z czasem zabudowano tereny aż do torów kolejowych, wyznaczających południową granicę dzielnicy.
Na trakcie linii kolejowej w latach 2018-2019 powstała stacja kolejowa Lublin Zachodni. Dwupasmowa ulica Filaretów miała przez Stary Gaj wyprowadzać ruch z Lublina w kierunku Rzeszowa. Jedynym śladem tych planów są betonowe filary, które miały wspierać drugą nitkę ul. Filaretów.
Suchą dolinę lessową biegnącą pomiędzy osiedlami Łęgi, Poręba, Widok i Górki zaadaptowano na tereny rekreacyjne. Zaprojektowano je tak, by zachować naturalną rzeźbę terenu. Budowę 22-hektarowego parku rozpoczęto w 2007. Cztery lata później nadano mu imię Jana Pawła II. W ten sposób upamiętniono fakt, że w wąwozie usytuowano sektory dla wiernych uczestniczących we mszy odprawianej przez papieża.

</doc>
<doc id="209340" url="https://pl.wikipedia.org/wiki?curid=209340" title="Czechów (Lublin)">
Czechów (Lublin)

Czechów – licząca ok. 40 tys. mieszkańców dzielnica mieszkaniowa Lublina w północnej części miasta. Administracyjnie dzieli się na dwie części: Czechów Północny i Czechów Południowy. 
Historia.
Pierwsza wzmianka o ówczesnej wsi Czechów, należącej do parafii św. Michała w Lublinie, pochodzi z 1326 roku. W latach 1407–1461 właścicielami wsi byli Cebulkowie, a od 1454 część wsi dostał Piotr Koniński herbu Rawicz. W 1470 roku była pierwsza wzmianka o folwarku. W I połowie XVI wieku zostało najprawdopodobniej wybudowane fortalicjum. W latach 1531–1533 właścicielami wsi byli Jan Bychawski i Rafał Ożarowski. W 1671 roku dwór obronny został przebudowany na pałac. W 1681 pałac został spustoszony przez wojska kozackie. W XVIII wieku obiekt stał się własnością Tarłów. W II połowie XIX wieku nastąpiła stopniowa rozbiórka pałacu, a w 1904 roku wybudowano – być może w jego miejscu – kościół mariawicki.
W 1916 roku Czechówka Górna została przyłączona do Lublina. W latach 70. XX wieku ówczesne władze rozpoczęły budowę wielkiego osiedla-blokowiska. W 1978 lubelskie Miejskie Przedsiębiorstwo Komunikacyjne za zgodą władz uruchomiło połączenia przez Czechów. Obecnie Czechów dzieli się na dwie główne części: Czechów Północny i Południowy.
Urbanistyka.
Czechów to dzielnica głównie mieszkaniowa z placówkami handlowo-usługowymi. Jej zabudowa to w większości bloki z wielkiej płyty, tylko na skraju części zachodniej, graniczącej z ulicą Północną, występuje – na większym obszarze – dawna zabudowa jednorodzinna (niekiedy pamiętająca lata 30. XX wieku). Dzielnica składa się z osiedli mieszkaniowych nazwanych nazwiskami polskich kompozytorów i wirtuozów (od północy): Szymanowskiego (położone między ulicami Harnasie a Szpinalskiego i zrealizowane w latach 1979-1983), Paderewskiego, Chopina, Karłowicza, Henryka Wieniawskiego, Moniuszki, Lipińskiego i Nowowiejskiego. Południowe osiedla – Osiedle Lipińskiego i Osiedle Moniuszki – przylegają do Śródmieścia i dzielnicy akademickiej.
Od 2005 do 2009 roku na boisku przy ul. Noskowskiego odbywały się rozgrywki Ligi Amatorskich Klubów Piłkarskich, stanowiąc jedyną tego typu piłkarską, regularną atrakcję w Lublinie.
Sieć drogowa dzielnicy jest dobrze rozbudowana, przecinają ją dwupasmowe, przestronne trasy (Al. Kompozytorów Polskich, Al. Smorawińskiego, ulice: Szeligowskiego, Choiny, Koncertowa).
Instytucje.
Na Czechowie znajduje się m.in. hipermarket Auchan (w miejscu dawniej znajdującego się hipermarketu Real), Galeria „Olimp”, market sportowy Decathlon, centrala telefoniczna i regionalna siedziba Orange Polska, centrum telefonicznej obsługi klienta Orange, dom handlowy Orfeusz, a w bezpośrednim sąsiedztwie południowej granicy dzielnicy dwa szpitale (Uniwersytecki Szpital Dziecięcy i Samodzielny Publiczny Szpital Kliniczny nr 4) oraz Komenda Miejska Policji.
Na tym terenie mają swoje siedziby dwie uczelnie wyższe (Wyższa Szkoła Przedsiębiorczości i Administracji i Wyższa Szkoła Społeczno-Przyrodnicza), liczne szkoły i przedszkola, Dzielnicowy Dom Kultury SM Czechów – Kino ABC, Spółdzielnia Mieszkaniowa „Czechów” i urząd skarbowy. Znajdują się tam także cztery parafie rzymskokatolickie (pw. Dobrego Pasterza, NMP Nieustającej Pomocy, św. Andrzeja Boboli i św. Jadwigi Królowej), parafia kościoła starokatolickiego mariawitów pw. MB Nieustającej Pomocy oraz zbory Świadków Jehowy.
Administracja.
Granice dzielnic administracyjnych Czechowa Północnego i Południowego określają statuty dzielnic uchwalone 19 lutego 2009. Granice Czechowa Północnego tworzą: od północy granica miasta, od wschodu al. Spółdzielczości Pracy, od południa ul. Związkowa – ul. Elsnera – al. Kompozytorów Polskich – ul. Koncertowa – ul. Arnsztajnowej, a od zachodu – ul. Poligonowa. Granice Czechowa Południowego tworzą: od północy ul. Związkowa – ul. Elsnera – al. Kompozytorów Polskich – ul. Koncertowa – ul. Arnsztajnowej, od wschodu al. Spółdzielczości Pracy, od południa al. Smorawińskiego – ul. Szeligowskiego – ul. Północna – al. „Solidarności”, a od zachodu – ul. gen. Ducha (dawniej ul. Michała Wyrwasa) i ul. Poligonowa.
Czechów Północny i Południowy mają powierzchnię odpowiednio: 5,9 i 3,35 km2. Według stanu na 30 czerwca 2018 na pobyt stały na Czechowie Północnym i Południowym było zarejestrowanych odpowiednio: 16 791 i 23 238 osób.

</doc>
<doc id="209341" url="https://pl.wikipedia.org/wiki?curid=209341" title="Górki Czechowskie">
Górki Czechowskie

Górki Czechowskie – niezabudowany obszar naturalnych wzniesień i wąwozów w północnej części Lublina na Czechowie, obejmujący ok. 150 ha. Od początku XXI w. trwa publiczna debata, której celem jest ustalenie, czy obszar Górek należy pozostawić niezabudowanym. Przedstawiano m.in. koncepcje utworzenia tam rezerwatu florystyczno-krajobrazowego i parku naturalistycznego, z różnymi wariantami zabudowy. W 2019 przeprowadzono w tej sprawie referendum lokalne.
Położenie.
Wzdłuż zachodniego skraju terenu przebiega ul. Poligonowa, od południa okala je ul. Północna, od wschodu częściowo ul. Ireny Kosmowskiej, przedwojenne osiedle zabudowy jednorodzinnej Towarzystwa Osiedli Robotniczych oraz ul. Koncertowa, od północy ul. Aleksandra Zelwerowicza, poza którą główny wąwóz Górek Czechowskich łagodniejący w części północnej, przybiera postać płytszej suchej doliny, biegnącej w stronę północnej granicy miasta.
Historia.
Do początku lat 80. XX wieku Górki Czechowskie funkcjonowały jako obszar ćwiczeń rekrutów Garnizonu Lubelskiego (stąd alternatywna nazwa terenu – poligon). W południowej części poligonu zachowane są transzeje, kilka bunkrów oraz strzelnica. W jednym z wąwozów znajduje się symboliczny grób legionistów z 1916 roku (badania z roku 2008 ujawniły szczątki jednej osoby, przeniesione potem na cmentarz wojskowy przy ul. Unickiej). 
Górki Czechowskie z racji oddalenia od zabudowań mieszkalnych i urozmaicone ukształtowanie terenu stały się w przez pewien czas miejscem nauki jazdy na quadach i zawodów motocyklowych enduro. Z powodu zaniedbania i dewastacji terenów (brak ochrony czynnej lokalnej przyrody, sposoby użytkowania, skutki okolicznych budów) następuje szybka ekspansja roślinności ruderalnej. Mimo to prowadzone na przestrzeni lat 1998–2011 inwentaryzacje przyrodnicze stwierdzały tam ciągle obecność wielu gatunków flory i fauny, w tym gatunków chronionych. W roku 2000 Agencja Mienia Wojskowego sprzedała ten teren podmiotowi zmierzającemu do jego zabudowy wbrew wcześniejszym planom zagospodarowania. Od tamtego czasu zamiary kolejnych właścicieli spotykają się z protestami ze strony ekologów i mieszkańców.
31 stycznia 2019 roku Rada Miasta zdecydowała o rozstrzygnięciu o przyszłości Górek Czechowskich na drodze referendum lokalnego - pierwszego takiego w historii Lublina. Pytanie referendalne, na które mieli odpowiedzieć lublinianie brzmiało: „Czy jest Pan/Pani za tym, aby Gmina Lublin zmieniła obecnie dopuszczony miejscowym planem zagospodarowania przestrzennego rodzaj zabudowy z usługowej, komercyjnej i sportowo-rekreacyjnej na zabudowę mieszkalno-usługową na nie więcej niż 30 ha terenu tzw. Górek Czechowskich, w zamian za sfinansowanie przez obecnego właściciela zagospodarowania pozostałych 75 ha tego terenu, jako zieleni publicznej (parku naturalistycznego), przy zachowaniu cennych przyrodniczo walorów i przekazanie go Gminie Lublin”. Zdaniem autorów uchwały o referendum najlepiej opisywało ono okoliczności sprawy, którą referendum miało rozstrzygnąć wobec wniosku i oferty jaką obecny właściciel złożył władzom i mieszkańcom miasta. W zamian za zmianę miejscowego planu zagospodarowania dla części posiadanego przez siebie obszaru, zaoferował urządzenie - na swój koszt - parku naturalistycznego na części pozostałej. Projekt nowego parku obejmuje między innymi 5 kilometrów tras rowerowych, 5 kilometrów tras biegowych, oświetlenie, monitoring oraz ogólnodostępny parking i toalety. Zabudowa mieszkalna wokół parku obejmowałaby ok. 40–50 budynków wielorodzinnych, autorstwa architekta Bolesława Stelmacha, o wysokościach od 4 do 8 pięter. W toku kampanii referendalnej zapowiedziano też przekazanie parku na rzecz miasta w ciągu pięciu lat "od rozpoczęcia budowy na górkach" i sfinansowanie go bez względu na ostateczny koszt.
Pomysł referendum miał swoich krytyków i przeciwników. Zwracali oni uwagę na to, że takie rozwiązanie należałoby uznać za niedopuszczalne, jako że kwestie planistyczne, które miałyby być przedmiotem referendum, zgodnie z obowiązującym prawem leżą poza sferą swobodnej decyzji obywateli. Byli też zdania, że teren którego referendum miałoby dotyczyć, ze względu na swoje właściwości, już winien być uznany za objęty ochroną na mocy przepisów krajowych i międzynarodowych o ochronie przyrody. Uchwała o przeprowadzeniu referendum została zaskarżona. Jednak 3 kwietnia 2019 roku Wojewódzki Sąd Administracyjny skargę odrzucił, czym umożliwił przeprowadzenie referendum. Atmosfera kampanii referendalnej była tak gorąca, że nie obyło się bez kolejnych rozpraw sądowych. 
Referendum, przeprowadzone 7 kwietnia 2019 roku, nie przyniosło jednak rozstrzygnięcia w sprawie. Co prawda, wyraźna większość mieszkańców biorących w nim udział (68%) opowiedziała się przeciw zmianom w miejskim planie zagospodarowania przestrzennego, ale ze względu na frekwencję (13%) referendum okazało się niewiążące. Decyzja ciągle należy do Rady Miasta, a głosy sprzeciwu wobec planów zabudowy nie milkną.
Planowany rezerwat (1992).
Na terenie Górek Czechowskich w 1992 roku planowano utworzenie rezerwatu florystyczno-krajobrazowego. Jego powierzchnia miała wtedy wynosić ok. 21,4 ha. Ochroną miałyby być objęte zespoły wąwozów i muraw kserotermicznych z rzadkimi gatunkami roślin. Jednak jak dowiodły badania z 2018 roku, prowadzone przez grupę międzyuczelnianego, 15-osobowego zespołu przyrodników i urbanistów w ramach Biura Rewitalizacji powołanego przez Prezydenta Miasta Lublin, pod przewodnictwem prof. Mariana Harasimiuka, teren poligonu na górkach uległ w 50% degradacji, w dużej części spowodowanej ekspansją inwazyjnej rośliny – nawłoci. Zdaniem autorów raportu, projekt parku dla około 70% powierzchni Górek, pozostawiający 30% powierzchni pod zabudowę, zabezpieczy ten obszar przed dalszą degradacją, pod warunkiem, że projekt ten będzie uwzględniał waloryzację przyrodniczą i podjęte zostaną w ramach realizacji projektu działania zmierzające do poprawy stanu środowiska.

</doc>
<doc id="209342" url="https://pl.wikipedia.org/wiki?curid=209342" title="Jarre Live">
Jarre Live

Jarre Live – album Jeana-Michela Jarre’a z 1989 roku. Jest to nagranie z koncertu Destination Docklands w Londynie z 8 i 9 października 1988.

</doc>
<doc id="209343" url="https://pl.wikipedia.org/wiki?curid=209343" title="Akademia Filmu i Telewizji">
Akademia Filmu i Telewizji

Akademia Filmu i Telewizji – dwuletnia, policealna szkoła artystyczna w Warszawie, wpisana do rejestru niepublicznych szkół i placówek artystycznych Ministerstwa Kultury i Sztuki (wpis nr 210/32/1998).
Akademia istnieje od 1991 r. Założył ją i pierwszym dyrektorem był reżyser filmowy Roman Wionczek. Od 1998 r. do 2008 r. szkołę prowadził reżyser Józef Gębski. Szkoła jest zarządzana przez „Akademię” spółkę z o.o. Od 2008 r. do 2016 r. dyrektorem był reżyser Andrzej Kotkowski.
Nauka w Akademii Filmu i Telewizji trwa dwa lata (cztery semestry). Warunkiem przyjęcia jest posiadanie minimum średniego wykształcenia i odbycie z wynikiem pozytywnym rozmowy kwalifikacyjnej. Nauka odbywa się w dwóch trybach: dziennym i zaocznym.
Adres: 04-186 Warszawa, ul. Grochowska 83

</doc>
<doc id="209346" url="https://pl.wikipedia.org/wiki?curid=209346" title="Mgławice Boka">
Mgławice Boka



</doc>
<doc id="209350" url="https://pl.wikipedia.org/wiki?curid=209350" title="Niedźwiada (województwo lubelskie)">
Niedźwiada (województwo lubelskie)

Niedźwiada – wieś w Polsce położona na Wysoczyźnie Lubartowskiej, w województwie lubelskim, w powiecie lubartowskim, w gminie Niedźwiada, siedziba gminy. 
Sąsiaduje z Brzeźnicą Leśną od północy oraz Niedźwiadą-Kolonią od południa. W miejscowości znajduje się rzymskokatolicki kościół erygowanej w 1989 roku parafii pw. Najświętszego Serca Pana Jezusa oraz Niepubliczny Zakład Opieki Zdrowotnej. 
Wieś szlachecka położona była w drugiej połowie XVI wieku w powiecie lubelskim województwa lubelskiego, w 1739 roku należała wraz z folwarkiem do klucza Lubartów Lubomirskich. 
W latach 1975–1998 miejscowość należała administracyjnie do województwa lubelskiego. 
Administracyjnie na terenie wsi utworzono dwa sołectwa "Niedźwiada" i "Niedźwiada-Kolonia". Według Narodowego Spisu Powszechnego z roku 2011 wieś liczyła 765 mieszkańców.
Przyroda.
Ukształtowanie terenu jest głównie równinne, ku południowi przechodzące w faliste, z kulminacją Sebkowej Górki (178 m n.p.m.). W okolicy znajduje się wiele kompleksów leśnych takich jak Las Górecki, Las Kolenicki, Adamszczyzna, Mitros, Wygorzel, Laski, Działy, Choinki, Choina Tarlecka, Zagaj. Są też zbiorniki wodne, np. Białe Piaski i Psiatryń.
Kopalnia bursztynu.
W roku 2019 uruchomiono koło wsi kopalnię odkrywkową, która eksploatuje z głębokości poniżej 15m eoceński pokład miąższości 7m osadów zawierających glaukonit i bursztyn (sukcynit). Obie te substancje są w złożu kopalinami użytecznymi. 

</doc>
<doc id="209351" url="https://pl.wikipedia.org/wiki?curid=209351" title="Problemy (czasopismo)">
Problemy (czasopismo)

Problemy – miesięcznik wydawany w latach 1945–1993, poświęcony popularyzacji różnych dziedzin wiedzy, skupiające wśród pracowników etatowych i współpracowników oraz w zespole autorskim wybitnych dziennikarzy, popularyzatorów nauki oraz literatów (m.in. Julian Tuwim, Hugo Steinhaus). W czasopiśmie zamieszczano również utwory literackie z gatunku science fiction. 
Historia.
Pierwszy numer 1/1945 został wydany w listopadzie 1945. Pierwszym wydawcą była Spółdzielnia Wydawnicza „Czytelnik”. W 1956 roku nakład „Problemów” przekroczył 100 tysięcy. W okresie największej popularności miesięcznika jego nakład osiągnął 130 tysięcy. Ostatni podwójny numer 4/5 (kwiecień/maj) ukazał się w 1993.
Nagrody „Problemów”.
W 1960 redakcja postanowiła uczcić piętnastolecie pisma poprzez ustanowienie raz w roku trzech równorzędnych nagród za popularyzację nauk matematyczno-przyrodniczych i techniki. Nagroda „Problemów” była nagrodą pieniężną i jej wysokość stanowiła równowartość Nagrody Państwowej. Wpływ na jej przyznanie mieli wyłącznie redaktorzy pisma.
Lista laureatów:

</doc>
<doc id="209354" url="https://pl.wikipedia.org/wiki?curid=209354" title="Waiting for Cousteau">
Waiting for Cousteau

Waiting for Cousteau () – album francuskiego kompozytora muzyki elektronicznej Jeana-Michela Jarre’a wydany w 1990 roku. Album był dedykowany Jacques'owi-Yves'owi Cousteau i został opublikowany w jego 80 urodziny.

</doc>
<doc id="209355" url="https://pl.wikipedia.org/wiki?curid=209355" title="Czerniejówka">
Czerniejówka

Czerniejówka (daw. "Jabłonka") – prawobrzeżny dopływ Bystrzycy, rzeka odwadniająca północną cześć Wyniosłości Giełczewskiej (Wyżyna Lubelska).
Jej źródła znajdują się we wsi Piotrków Pierwszy, gdzie – po 3 km biegu rzeki – woda w ilości kilkunastu litrów na sekundę ginie w spękanym podłożu dna doliny. Na następnych 4 km koryto rzeki jest suche, woda pojawia się w nim jedynie w okresach wysokich spływów powierzchniowych. Początek stałemu biegowi rzeki dają źródła znajdujące się powyżej Jabłonny. Poniżej rzeka zasilana jest z wielu źródeł o zróżnicowanych wydajnościach, z których największe znajdują się w Czerniejowie. Do Bystrzycy uchodzi w Lublinie, na terenie dzielnicy Bronowice.
Jej największy dopływ to Skrzyniczanka. Drugi, nienazwany dopływ rzeka przyjmuje w Dominowie. Przyczyną małej gęstości sieci rzecznej w zlewni jest dobra przepuszczalności skał powierzchniowych (margle, wapienie i opoki górnego mastrychtu i paleoceńskie gezy), rzeźby terenu (płaskie wierzchowiny, strome stoki, głęboko wycięte rynny erozyjne) oraz układu wód podziemnych (piętra: kredowe i paleogeńskie na wierzchowinach oraz czwartorzędowe w dnie doliny).
W dolinie istnieje szereg źródeł o małej wydajności (co najwyżej 5,0 litrów na sekundę). Tworzą one linie wypływów szczelinowych o łącznej wydajności kilkunastu lub kilkudziesięciu dm3∙s-1. Bezpośrednio ze szczelin skał kredowych wypływają wody w źródłach przykorytowych o wydajności do kilkunastu litrów na sekundę.
Średni odpływ jednostkowy ze zlewni Czerniejówki do Głuszczyzny to 4,3 dm3∙s-1∙km-2, a w zlewni do Wólki Abramowickiej 4,2 dm3∙s-1∙km-2. Średnie przepływy rzeki (1979–1988) w profilu Głuszczyzna wynosił 0,24 m3∙s-1, zaś w profilu Wólka Abramowicka – 0,44 m3∙s-1.
Czerniejówka do lat 80. XX wieku była czystą i rybną rzeką. Obecnie zaniedbania administracyjne gmin i miasta Lublin leżących nad rzeką doprowadziły do zamulania i zarastania koryta i źródeł, a także do degeneracji biologicznej przez zanieczyszczenia.
W zlewni Czerniejówki znajdują się dwa ważne dla Lublina ujęcia wód podziemnych (w dzielnicy Dziesiąta i we wsi Wilczopole) zaopatrujące w wodę pitną aż 40% miasta.
Planowana jest stopniowa rewitalizacja doliny Czerniejówki.

</doc>
<doc id="209357" url="https://pl.wikipedia.org/wiki?curid=209357" title="Semiwegetarianizm">
Semiwegetarianizm



</doc>
<doc id="209359" url="https://pl.wikipedia.org/wiki?curid=209359" title="Erich Koch">
Erich Koch

Erich Koch (ur. 19 czerwca 1896 w Elberfeld, zm. 12 listopada 1986 w Barczewie lub Olsztynie) – niemiecki kolejarz i działacz partyjny. Nazista, gauleiter i ostatni nadprezydent Prus Wschodnich w latach 1933–1945, jednocześnie od 1941 r. szef Zarządu Cywilnego Okręgu Białystok i komisarz Rzeszy dla Ukrainy, zbrodniarz wojenny.
Życiorys.
W Elberfeld ukończył szkołę powszechną, następnie czteroklasową szkołę średnią i szkołę handlową. Po jej ukończeniu pracował w drukarni, jednak już w maju 1914 r. podjął pracę jako robotnik kolejowy, którą wkrótce przerwał w wyniku wybuchu Wielkiej Wojny. W 1915 r. odbył dziesięciomiesięczne przeszkolenie wojskowe. Od 1916 r. do jesieni 1918 r. służył w Armii Cesarstwa Niemieckiego podczas I wojny światowej (na froncie wschodnim), a po jej zakończeniu walczył we Freikorpsie na Górnym Śląsku. Do 1926 r. ponownie pracował na kolei. W 1922 r. wstąpił w szeregi NSDAP i aktywnie brał udział w sabotowaniu francuskiej okupacji Zagłębia Ruhry, za co był parokrotnie więziony, co przysporzyło mu popularności w kręgach partyjnych. Został także liderem tamtejszego okręgu. Następnie, w 1928 r., został przeniesiony na stanowisko gauleitera Prus Wschodnich, a w niedługim czasie został posłem do Reichstagu. Krótko po przejęciu władzy przez narodowych socjalistów w 1933 r. Adolf Hitler mianował go nadprezydentem Prus Wschodnich. Kolejnym szczeblem w jego karierze był stopień SA-Obergruppenführera w 1938 r.
Początkowo podczas II wojny światowej zajmował się sprawą Polaków, zamieszkujących ziemie włączone do III Rzeszy. W 1941 r. został szefem administracyjnym na Ukrainie, co dawało mu do dyspozycji Gestapo na tym terenie; był odpowiedzialny za deportacje setek tysięcy ludzi do obozów zagłady. Gdy Armia Czerwona wkroczyła na Ukrainę, wrócił do Prus Wschodnich. Stamtąd słał telegramy do Führera, iż będzie bronił tych terytoriów do końca.
Uniknąwszy schwytania przez Rosjan, ukrywał się do 1949 r., kiedy został schwytany przez Brytyjczyków w Hamburgu (podawał się wówczas za byłego majora rezerwy, Rolfa Bergera). Mimo nalegań ZSRR został wydany nie Związkowi Radzieckiemu, a Polsce. Proces, który rozpoczął się dopiero latem 1958 r., zakończył się uznaniem go za winnego śmierci około 400 tys. Polaków (zbrodnie na Ukrainie nie były brane pod uwagę) i wyrokiem kary śmierci z 9 maja 1959.
Wyroku nigdy nie wykonano, bo przez cały czas, przez 25 lat pobytu w więzieniu do naturalnej śmierci, utrzymywał wagę ciała poniżej 50 kilogramów, więc lekarze nie mogli uznać go za zdrowego, co było niezbędne do wykonania wyroku. Jednak według dokumentów, do których dotarli dziennikarze „Rzeczpospolitej”, rzeczywistą przyczyną niewykonywania wyroku śmierci miało być przekonanie polskiego i sowieckiego aparatu bezpieczeństwa o tym, że uda się od Kocha wydobyć tajemnicę miejsca ukrycia „Bursztynowej Komnaty”, które miał ponoć znać.
Przez cały ten okres przebywał w więzieniu w Barczewie. Zmarł śmiercią naturalną w wieku 90 lat, albo w swojej celi, albo w szpitalu w Olsztynie. Pochowano go potajemnie w nieoznaczonym grobie na miejscowym cmentarzu parafialnym. 
W 2012 r. została wydana książka autorstwa Mieczysława Siemieńskiego oparta na wywiadzie z Kochem pt. "Rozmowy z Erichem Kochem. Próbowałem zmienić świat".

</doc>
<doc id="209362" url="https://pl.wikipedia.org/wiki?curid=209362" title="Jasionka (powiat rzeszowski)">
Jasionka (powiat rzeszowski)

Jasionka – wieś w Polsce położona w województwie podkarpackim, w powiecie rzeszowskim, w gminie Trzebownisko.
Wieś położona jest wzdłuż drogi wojewódzkiej nr 878, 10 km na północ od Rzeszowa, obok drogi ekspresowej S19 (węzeł), przy której swój początek ma droga wojewódzka nr 869.
W miejscowości funkcjonują: rzymskokatolicka Parafia św. Stanisława Kostki, szkoła podstawowa, koło gospodyń wiejskich oraz jednostka OSP. Znajdują się także bank, poczta, spółdzielnia telekomunikacyjna, punkt apteczny, ośrodek zdrowia i inne punkty usługowo-handlowe.
Na terenie wsi znajduje się port lotniczy Rzeszów-Jasionka oraz szkolne lotnisko Ośrodka Kształcenia Lotniczego Politechniki Rzeszowskiej. Wieś posiada własny stadion sportowy z dużym parkingiem. Drużyna klubu LKS Jasionka gra w klasie A grupy Rzeszowskiego OZPN.
Tradycją stały się coroczne "Dni Jasionki", w których uczestniczy większość mieszkańców wsi i okolicznych miejscowości.
W latach 1954–1972 wieś należała i była siedzibą władz gromady Jasionka. W latach 1975–1998 miejscowość należała administracyjnie do województwa rzeszowskiego.
25 marca 2022 roku w ramach wizyty w Polsce wieś odwiedził prezydent Stanów Zjednoczonych Joe Biden.

</doc>
<doc id="209364" url="https://pl.wikipedia.org/wiki?curid=209364" title="Dąb Bartek">
Dąb Bartek

Dąb Bartek – jeden z najstarszych w Polsce dębów, od 1954 roku chroniony prawem jako pomnik przyrody, rosnący na terenie leśnictwa Bartków (nadleśnictwo Zagnańsk), przy drodze wojewódzkiej nr 750 z Zagnańska do Samsonowa, w województwie świętokrzyskim.
Wiek i rozmiary.
W okresie międzywojennym wiek dębu oceniano nawet na 1200 lat. Cezary Pacyniak w publikacji z 1992 roku "Najstarsze drzewa w Polsce" podał wyniki swoich badań, według których wiek Bartka wynosił wówczas 654 lata (według tego pomiaru w roku dąb miałby ).
Zgodnie z pomiarami wykonanymi w 2013 roku drzewo ma 28,5 metra wysokości – wcześniejsze źródła podawały 30 metrów. Według danych z nadleśnictwa Zagnańsk obwód pnia na wysokości 1,30 m wynosi 9,85 m, a przy ziemi 13,4 m, rozpiętość korony 20 × 40 m, okap korony 720 m³, średnica 3,14 m. Miąższość całego drzewa wynosi 72 m³, miąższość grubizny 65 m³, w tym pień główny 46 m³.
Historia.
W 1829 roku dąb miał czternaście konarów głównych i szesnaście bocznych, a w 2008 osiem konarów głównych.
W roku 1906 dąb ucierpiał od pożaru pobliskich zabudowań.
W 1920 pień drzewa zacementowano; plombę tę w 1978 usunięto, a ubytek wypełniono plombą z żywicy i zamaskowano płatami kory.
W końcu sierpnia 1933 roku, podczas zlotu z okazji 25-lecia "Związku Walki Czynnej" i "Związku Strzeleckiego" w Samsonowie, obok dębu odsłonięto pamiątkowy kamień z napisem: "W 25-lecie ZWC i Związku Strzeleckiego 1908-1933 — Obywatele". Kamień ten przeleżał ponad 30 lat przewrócony napisem do ziemi (do 1984); obecnie znajduje się po wschodniej stronie Bartka.
W 1934 sąd konkursowy pod przewodnictwem profesora Władysława Szafera uznał Bartka za „najokazalsze drzewo w Polsce”. Dąb uznano za pomnik przyrody orzeczeniem Prezydium Wojewódzkiej Rady Narodowej z 28.10.1954. Drzewo zostało wpisane do rejestru pomników przyrody Rozporządzeniem nr 35/2007 Wojewody Świętokrzyskiego z dnia 12 grudnia 2007 w sprawie uznania za pomniki przyrody.
3 czerwca 1991 uszkodzeniu w wyniku uderzenia pioruna uległ jeden z konarów oraz część pnia – powstała tak zwana listwa piorunowa. Uszkodzenie zostało zakonserwowane. W późniejszym okresie założono na drzewie piorunochron. W 1997 roku zamontowano w miejsce drewnianych podpory teleskopowe podtrzymujące konary.
Stan.
Próchnienie pnia stało się poważnym problemem: grubość zdrowej tkanki nie przekracza 20 cm, a w wielu miejscach wynosi zaledwie 5 cm. Dąb zaczął się niebezpiecznie przechylać pod ciężarem jednego z konarów. W 2011 roku podjęto próby ratowania powoli obumierającego drzewa. Najnowsza koncepcja ratunku dotyczy wykonania łuku, do którego dąb mógłby zostać podwieszony – ma to pozwolić uniknąć ewentualnego złamania lub wywrócenia się drzewa. Koszt realizacji łuku to 2 miliony złotych. Ministerstwo Środowiska zgodziło się przeznaczyć pieniądze na ten cel, lecz najpierw niezbędne było wykonanie dokumentacji i opracowania, co wyniosło około 100 tysięcy złotych. Wiele fundacji, mediów i osób prywatnych rozpoczęło zbiórkę funduszy przy jednoczesnym nagłaśnianiu problemu.
Legendy.
Według jednej z legend król Jan III Sobieski i Marysieńka ukryli w Bartku skarby. Według innej z legend ten sam król, wracając triumfalnie spod Wiednia, zostawił w dziupli tego drzewa flaszę wina i zdobyczną turecką szablę.
Turystyka.
W pobliżu dębu przechodzi zielony szlak turystyczny z Bliżyna do Zagnańska.

</doc>
<doc id="209366" url="https://pl.wikipedia.org/wiki?curid=209366" title="Towarzystwo Wiedzy Powszechnej">
Towarzystwo Wiedzy Powszechnej

Towarzystwo Wiedzy Powszechnej (TWP) – stowarzyszenie rozwijające działalność oświatową i kulturalną wśród dorosłych, dzieci i młodzieży, oraz kształcące umiejętności praktycznych wśród dorosłych, głównie poprzez uniwersytety powszechne, odczyty, wystawy i kluby.
Powstało w 1950 w Warszawie w miejsce rozwiązanego wówczas Towarzystwa Uniwersytetu Robotniczego i Ludowego oraz Instytutu Kulturalno-Oświatowego Spółdzielni „Czytelnik”. W tym samym roku nadano TWP, jako stowarzyszeniu wyższej użyteczności, statut.
Za główne cele swej działalności Towarzystwo Wiedzy Powszechnej uznaje:
Towarzystwo Wiedzy Powszechnej utworzone zostało na mocy rozporządzenia Rady Ministrów z dnia 5 maja 1950 r. (). Podpisał je ówczesny premier Józef Cyrankiewicz. To samo rozporządzenie Rady Ministrów uznało TWP za stowarzyszenie wyższej użyteczności. Statut TWP jako stowarzyszeniu wyższej użyteczności został nadany Towarzystwu drogą rozporządzenia Rady Ministrów z dnia 4 grudnia 1959 r. ()
TWP organizowało i prowadziło m.in. uniwersytety powszechne. Pierwszy Uniwersytet Powszechny TWP powstał w 1956 roku (jeszcze przed II Zjazdem Krajowym) w Bydgoszczy. Był to uniwersytet dla rodziców założony z inicjatywy profesora Kazimierza Sośnickicgo. Pod koniec lat pięćdziesiątych działało w kraju około 800 Uniwersytetów Powszechnych, głównie w środowisku wiejskim. Były to uniwersytety o charakterze ogólnym, realizujące cykle zajęć z różnych dziedzin wiedzy wybieranych dość dowolnie przez słuchaczy i kierowników placówek.
W wyniku zmian w Polsce w latach 90. XX w. nastąpiło całkowite usamodzielnienie się stowarzyszeń od struktur państwowych. Zaowocowało to sformułowaniem nowych celów i form pracy. Jako najważniejsze TWP przyjęło:
Zarząd.
Członkowie Zarządu:
Oddziały regionalne TWP:

</doc>
<doc id="209367" url="https://pl.wikipedia.org/wiki?curid=209367" title="Borowikowate">
Borowikowate

Borowikowate ("Boletaceae" Chevall.) – rodzina grzybów należąca do rzędu borowikowców ("Boletales"). Większość jest jadalnych, są chętnie zbierane.
Charakterystyka.
Początkowo do rodziny tej zaliczano rodzaje grzybów wielkoowocnikowych o hymenoforze rurkowatym, nadrzewne i naziemne. Obecnie, po uwzględnieniu zależności filogenetycznych, należą do niej naziemne grzyby kapeluszowe i tzw. „wnętrzniaki”.
Systematyka.
Rodzina "Boletaceae" została utworzona przez François Chevalliera w pierwszym tomie "Flore générale des environs de Paris" z 1826. W pracy tej ówczesny rząd "Boletaceae" zaliczono do klasy "Sarcomyci" i zaliczono do niego 5 rodzajów: "Boletus", "Cladoporus", "Fistulina", "Physisporus" i "Polyporus":
Rolf Singer w czwartej edycji "Agaricales in Modern Taxonomy" z 1986 r. zawarł w tej rodzinie 26 rodzajów (415 gatunków). Molekularne badania filogenetyczne z przełomu wieku XX i XXI przyniosły znaczne zmiany w taksonomii, które nie ominęły także rodziny borowikowatych. Zmiany dotyczyły m.in. podgrzybków ("Xerocomus") i maślaków ("Suillus"). Dziesiąta edycja "Dictionary of the Fungi" z 2008 r. zawierała 35 rodzajów (787 gatunków) należących do tej rodziny i liczba ta wciąż się zmienia. W listopadzie 2022 r. do borowikowatych należało już 108 rodzajów.
Pozycja w klasyfikacji według Index Fungorum: "Boletales, Agaricomycetidae, Agaricomycetes, Agaricomycotina, Basidiomycota, Fungi":
Według aktualizowanej klasyfikacji "Dictionary of the Fungi" do rodziny borowikowatych należą rodzaje:
Nazwy polskie według W. Wojewody z 2003 r. lub rekomendacji Komisji ds. Polskiego Nazewnictwa Grzybów Polskiego Towarzystwa Mykologicznego z 2021 r.

</doc>
<doc id="209368" url="https://pl.wikipedia.org/wiki?curid=209368" title="Konwencje haskie z 1899 i 1907 roku">
Konwencje haskie z 1899 i 1907 roku

Konwencje haskie z 1899 i 1907 roku – umowy międzynarodowe zawierane w Hadze dotyczące prawa konfliktów zbrojnych.
Konwencje haskie z 18 października 1907 roku.
Rozszerzała zakres konwencji haskich z 1899 roku i ustanawiała nowe przepisy; podczas konferencji przyjęto 13 konwencji (z czego ratyfikowano 12), dotyczących m.in.:
Reguły haskie z 19 lutego 1923 roku.
Na konferencji tej ustalono reguły wojny powietrznej, wobec braku ratyfikacji zostały normami wewnętrznymi państw uczestniczących.

</doc>
<doc id="209370" url="https://pl.wikipedia.org/wiki?curid=209370" title="Piaskowcowate">
Piaskowcowate

Piaskowcowate ("Gyroporaceae" Locq.) – rodzina grzybów znajdująca się w rzędzie borowikowców ("Boletales"). Jest to takson monotypowy, zawierający jeden tylko rodzaj piaskowiec ("Gyroporus").
Charakterystyka.
Grzyby mikoryzowe. Kapelusze suche, aksamitne do filcowatych. Warstwa rurek blada, łatwo dająca się oderwać. Trzony na starość rdzeniowate, puste, podzielone na komory. Wysyp zarodników żółtawy. Zarodniki eliptyczne, gładkie, bez pory rostkowej.
Systematyka.
Pozycja w klasyfikacji według Index Fungorum: "Gyroporaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Według Index fungorum bazującego na "Dictionary of the Fungi" do rodziny "Gyroporaceae" należy jeden tylko rodzaj z kilkoma gatunkami:

</doc>
<doc id="209371" url="https://pl.wikipedia.org/wiki?curid=209371" title="Leccinum">
Leccinum

Leccinum Gray (koźlarz) – rodzaj grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Takson ten utworzył Samuel Frederick Gray w 1821 r. Synonimy: "Krombholzia" P. Karst., "Krombholziella" Maire, "Trachypus" Bataille.
Nazwę polską podał Franciszek Błoński w 1888 r. W polskim piśmiennictwie mykologicznym należące do tego rodzaju gatunki opisywane były także pod nazwami: huba, grzyb, kozak, koźlak, kożlarek.
Część gatunków które kiedyś należała do tego rodzaju została przeniesiona do nowego – "Leccinellum".
Charakterystyka.
Grzyby kapeluszowe o dużych lub średnich owocnikach. Kapelusz w kolorach od pomarańczowego do brązowego, trzon stosunkowo długi, włóknisty i pokryty odstającymi łuseczkami. Miąższ biały, po uszkodzeniu często zmieniający barwę. Wysyp zarodników ciemnooliwkowy. Są to grzyby naziemne żyjące w mykoryzie z różnymi gatunkami drzew. Ludowa nazwa – kozak lub koźlak.

</doc>
<doc id="209373" url="https://pl.wikipedia.org/wiki?curid=209373" title="Suillus">
Suillus

Suillus Gray (maślak) – rodzaj grzybów należący do rodziny maślakowatych ("Suillaceae").
Systematyka i nazewnictwo.
Pozycja w klasyfikacji według Index Fungorum: "Suillaceae, Boletales, Agaricomycetidae, Agaricomycetes, Agaricomycotina, Basidiomycota, Fungi". We wcześniejszych klasyfikacjach rodzaj ten zaliczany był do rodziny borowikowatych ("Boletaceae").
Synonimy: "Boletinus" Kalchbr.,
"Boletopsis" Henn., in Engler &amp; Prantl,
"Boletus" sect. "Viscipellis" Fr.,
"Cricunopus" P. Karst.,
"Euryporus" Quél.,
"Fuscoboletinus" Pomerl. &amp; A.H. Sm.,
"Gastrosuillus" Thiers,
"Gymnopus" (Quél.) Quél. ex Moug. &amp; Ferry,
"Ixocomus" Quél.,
"Mariaella" Šutara,
"Peplopus" (Quél.) Quél. ex Moug. &amp; Ferry,
"Pinuzza" Gray,
"Rostkovites" P. Karst.,
"Solenia" Hill ex Kuntze,
"Viscipellis" (Fr.) Quél.,
"Viscipellis" subgen. "Gymnopus" Quél.,
"Viscipellis" subgen. "Peplopus" Quél.
Charakterystyka.
Grzyby mykoryzowe, naziemne, występujące wyłącznie pod drzewami iglastymi. Wytwarzają owocniki z kapeluszami o przeważnie lepkiej powierzchni i rurkowatym hymenoforze, a rurki są łatwo oddzielające się od miąższu. Trzony wysmukłe, z pierścieniem lub widoczną śluzowatą strefą pierścieniową. Zarodniki maślaków są gładkie, mają pokrój eliptyczny lub wrzecionowaty i są pozbawione pory rostkowej. Wysyp zarodników jest barwy ochrowej lub oliwkowobrązowej.
Nazwę polską nadał Józef Jundziłł w 1830 r.
Znaczenie.
Wszystkie gatunki maślaków są jadalne, jednak przez niektórych ludzi są źle tolerowane, ciężkostrawne.

</doc>
<doc id="209374" url="https://pl.wikipedia.org/wiki?curid=209374" title="Maślak błotny">
Maślak błotny

Maślak błotny ("Suillus flavidus" (Fr.) J. Presl) – gatunek grzybów z rodziny maślakowatych ("Suillaceae"). Grzyb jadalny.
Systematyka i nazewnictwo.
Pozycja w klasyfikacji według Index Fungorum: "Suillus, Suillaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1815 r. Elias Fries nadając mu nazwę "Boletus flavidus". Obecną, uznaną przez Index Fungorum nazwę nadał mu w 1846 r. Jan Svatopluk Presl, przenosząc go do rodzaju "Suillus".
Synonimy:
Nazwę polską podał Władysław Wojewoda w 1999 r., przez Alinę Skirgiełło gatunek ten opisywany był też pod nazwą maślak żółtawy.
Morfologia.
O średnicy 4–15 cm, początkowo prawie kulisty, później płaskołukowaty, w końcu poduchowaty, często z tępym garbem. Powierzchnia gładka lub nieco pomarszczona, o barwie od złotożółtej do złotopomarańczowej, przy brzegu jaśniejsza, w stanie wilgotnym bardzo śliska i błyszcząca.
Początkowo zasłonięte białawożółtawą osłoną, czasami nieco zbiegające na trzon, początkowo żółte z okrągłymi porami, potem oliwkowożółte z kanciastymi porami. Pory tej samej barwy co rurki.
Wysokość 5–12 cm, średnica do 2,5 cm, cylindryczny lub maczugowaty, pełny, z pierścieniem u góry. Nad pierścieniem cytrynowożółty, często z siateczką, pod pierścieniem żółtobrązowy.
W młodych owocnikach sprężysty i soczysty, w kapeluszach starszych miękki i wodnisty, a w trzonie włóknisty. Barwa cytrynowożółta, po przecięciu zmieniająca się na brudnoróżową. Smak i zapach przyjemny.
Oliwkowoochrowy. Zarodniki o średnicy 7–10 × 3–4 µm, gładkie, bladożółte.
Podobny jest maślak żółty ("Suillus luteus"). Charakterystycznymi cechami echami maślaka błotnego są: śluzowaty, brązowy pierścień (u starszych okazów zanika), mniej lub bardziej widoczny
garbek na kapeluszu, dość duże pory i występowanie na podmokłych siedliskach (głównie na torfowiskach).
Występowanie.
Maślak błotny występuje na większości obszaru Europy, w Ameryce Północnej i Azji. W Polsce jest szeroko rozpowszechniony, głównie w północno-zachodniej i południowo-wschodniej części. Do 2020 r. podano 77 stanowisk. Znajduje się na "Czerwonej liście roślin i grzybów Polski". Ma status E– gatunek wymierający, którego przeżycie jest mało prawdopodobne, jeśli nadal będą działać czynniki zagrożenia. W latach 1995–2004 objęty ochroną częściową, w latach 2004–2014 – ochroną ścisłą, a od 2014 – ponownie ochroną częściową.
Naziemny grzyb mykoryzowy żyjący w symbiozie z sosnami dwuigielnymi. Występuje na torfowiskach wysokich i przejściowych, w wilgotnych i bagiennych borach sosnowych z sosną zwyczajną i kosodrzewiną.

</doc>
<doc id="209377" url="https://pl.wikipedia.org/wiki?curid=209377" title="Xerocomus">
Xerocomus

Xerocomus Quél. (podgrzybek) – rodzaj grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Xerocomus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Polską nazwę nadała Alina Skirgiełło w 1960 roku. W wyniku późniejszych molekularnych badań filogenetycznych wszystkie należące do rodzaju gatunki, które występowały w Polsce zaliczono do rodzajów: "Boletus" (borowik), "Imleria", "Xerocomellus, Hortiboletus" czy "Pseudoboletus". Jednak w najnowszych badaniach dowiedziono, że dwa gatunki włączone wcześniej do rodzaju "Boletus", umieszczone zostały tam niesłusznie, w związku z czym przeniesiono je z powrotem do rodzaju "Xerocomus". Są to:
Wśród gatunków występujących w Polsce do rodzaju "Xerocomus" (podgrzybek) należały w przeszłości: podgrzybek brunatny, podgrzybek brzoskwiniowy, podgrzybek czerwonawy, podgrzybek morawski, podgrzybek obciętozarodnikowy, podgrzybek oprószony, podgrzybek tęgoskórowy, podgrzybek złotawy. Wszystkie te gatunki obecnie należą do innych rodzajów. Ich polskie nazwy, jako że są niespójne z nazwami naukowymi (a aktualne nie zostały nadane), pozostają w użytku jako umowne (zwyczajowe).
Do rodzaju "Xerocomus" zaliczanych jest obecnie około 115 gatunków z całego świata. Gatunkiem typowym dla rodzaju jest "Xerocomus subtomentosus".
Nazwa naukowa rodzaju wywodzi się od starogreckich słów: „"xeros”" – „suche” oraz „"kome”" – „włosy” i odnosi się do aksamitnej powierzchni kapelusza.

</doc>
<doc id="209379" url="https://pl.wikipedia.org/wiki?curid=209379" title="Ius sanguinis">
Ius sanguinis

Ius sanguinis (czyt. jus sangwin-is; łac. dosłownie: "prawo krwi") – jeden z dwóch sposobów wyznaczania obywatelstwa z mocy prawa. W tym przypadku dziecko nabywa obywatelstwo tego państwa, którego obywatelem jest przynajmniej jedno z rodziców. Alternatywną metodą wyznaczania obywatelstwa jest "ius soli" (dosłownie: "prawo ziemi").
W polskim porządku prawnym tradycyjnie przyjęto zasadę prawa krwi (art. 14 ustawy o obywatelstwie polskim), jednak uzupełniająco stosuje się także zasadę prawa ziemi – gdyby dziecko urodzone na terytorium Polski nie nabywało żadnego innego obywatelstwa.
Kraje, w których obowiązuje prawo krwi, to m.in. Niemcy, Polska, Francja, Ukraina, Australia, Szwecja.

</doc>
<doc id="209381" url="https://pl.wikipedia.org/wiki?curid=209381" title="Totemizm">
Totemizm



</doc>
<doc id="209384" url="https://pl.wikipedia.org/wiki?curid=209384" title="Stadion Giuseppe Meazzy">
Stadion Giuseppe Meazzy

Stadion San Siro „Giuseppe Meazza” – stadion piłkarski w Mediolanie. 
Opis.
Budowa stadionu została rozpoczęta w 1925 w mediolańskiej dzielnicy San Siro, stąd też jego nazwa. Pomysł jego budowy był dziełem ówczesnego prezydenta Milanu, Piero Pirellego. Stadion został zaprojektowany z myślą wyłącznie o piłce nożnej – nie ma bieżni lekkoatletycznej. Inauguracja odbyła się 19 września 1926. Wówczas 35 000 widzów obejrzało zwycięstwo Interu nad Milanem 6:3. Przez pierwsze lata stadion był własnością Milanu i tylko Milan rozgrywał na nim swoje domowe mecze. W 1935 obiekt został kupiony przez miasto, co pozwoliło na jego renowację. W 1947 zdecydowano, że mecze na San Siro będą rozgrywać zarówno Milan, jak i Inter.
Stadion nosi imię gracza Interu (w późniejszych latach także Milanu) Giuseppe Meazzy, mistrza świata z 1934 i 1938 roku, lecz najczęściej używana jest jego stara nazwa tj. San Siro. Obiekt jest jednym z największych stadionów na świecie i może pomieścić ok. 85 tysięcy kibiców. Tradycyjny sektor kibiców A.C. Milan to „Curva Sud” ("Zakole Południowe"), a kibiców Interu to „Curva Nord” ("Zakole Północne").
San Siro jest jednym z 27 europejskich stadionów ocenionych na 5 gwiazdek przez UEFA (5 na 5, najwyższa klasa).
Średnia widzów.
Średnia widzów na stadionie w meczach Serie A z udziałem Milanu i Interu w wybranych sezonach:

</doc>
<doc id="209385" url="https://pl.wikipedia.org/wiki?curid=209385" title="Serce duchowe">
Serce duchowe



</doc>
<doc id="209386" url="https://pl.wikipedia.org/wiki?curid=209386" title="Oruro">
Oruro

Oruro (San Felipe de Austria de Oruro) – miasto w Boliwii, położone w zachodniej części kraju, na płaskowyżu Altiplano. Ośrodek administracyjny departamentu Oruro. Dawny główny ośrodek przemysłowy Boliwii – centrum górnictwa srebra i cyny. W 2012 roku miasto liczyło 264 943 mieszkańców.
W 2001 roku karnawał w Oruro zostały proklamowany Arcydziełem Ustnego i Niematerialnego Dziedzictwa Ludzkości a w 2008 roku wpisany na listę niematerialnego dziedzictwa UNESCO.
Geografia.
Oruro położone jest w zachodniej części Boliwii, w Andach Środkowych, na płaskowyżu Altiplano, na wysokości 3709 m n.p.m., na północ od jeziora Poopó. Administracyjnie znajduje się w departamencie Oruro.
Klimat.
Średnie dzienne temperatury wahają się w ciągu roku od 15 do 20 °C, natomiast średnie temperatury w nocy od -8 do 4 °C. Największe opady mają miejsce w styczniu (94 mm), natomiast najmniejsze są w czerwcu i lipcu (3 mm). Średnie nasłonecznienie w ciągu roku waha się od 6 do 9 godzin dziennie.
Historia.
Miasto zostało założone 1 listopada 1606 roku jako Villa Imperial de Don Felipe de Austria, nazwane tak na cześć króla Hiszpanii Filipa III.
Istnienia miasta od początku związane było z wydobyciem srebra, którego złoża zostały odkryte w regionie 1605 roku. Miasto wzbogaciło się na wydobyciu srebra i w 1670 roku miało 80 tys. mieszkańców. Praca w kopalniach nie odbywała się w systemie mita, lecz bazowała na wolnych pracownikach, którzy otrzymywali relatywnie wysokie wynagrodzenie i chętnie osiedlali się w mieście. Oruro było największym miastem hiszpańskim zdobytym podczas powstania Tupaca Amaru II (1780–1781). Podczas wojny o niepodległość od Hiszpanii na początku XIX wieku, miasto przechodziło z rąk do rąk, a podczas walk została zniszczona infrastruktura górnicza i po wojnie mieszkało w Oruro mniej niż 5 tys. osób. Po odbudowie kopalń, wydobycie cyny ponownie przyczyniło się do rozwoju miasta, które zyskało na budowie linii kolejowej do wybrzeża Pacyfiku w 1892 roku. Wówczas założono tam szkołę górniczą, której dyrektorem na początku drugiej dekady XX wieku był Polak Aleksander Tarkowski. W latach 1913–1919 wykładowcą, a od 1915 do 1919 rektorem, był polski paleontolog Roman Kozłowski (1889–1977). Doprowadził on do nadania jej statusu uczelni wyższej (od 1918 – "Escuela National de Ingenieros de Minas").
Kopalnie wokół Oruro kontrolowały rody Aramayo, Hochschild i Patîño – trzech baronów cynowych Carlosa Aramayo (1889–1982), Mauricio Hochschilda (1881–1957) i Simóna Patiño (1862–1947). W 1952 roku, po rewolucji robotniczej, w której główną rolę odegrały górnicze związki zawodowe "Federación Sindical de Trabajadores Mineros de Bolivia" (FSTMB), kopalnie zostały znacjonalizowane. W 1985 roku, po załamaniu się cen cyny, przemysł górniczy upadł. Nieefektywna państwowa korporacja górnicza została rozwiązana a kopalnie zamknięte.
Demografia.
W 2012 roku populacja departamentu liczyła 264 943 mieszkańców. W porównaniu z 2001 rokiem rosła ona średnio o 2,44% rocznie.
Karnawał w Oruro.
Oruro znane jest z dorocznego karnawału, w którym przetrwały elementy przedkolumbijskich wierzeń indiańskich.
W czasach pre-kolumbijskich Oruro było ośrodkiem kultu, później Indianie Uru urządzali tu festiwal Ito. Kolonialna władza hiszpańska wprowadziła zakaz tych uroczystości w XVII wieku. Festiwal odbywał się jednak nadal pod przykryciem liturgii chrześcijańskiej. Festiwal Ito przekształcił się w obchody święta Matki Bożej Gromnicznej obchodzonego 2 lutego. Obecnie karnawał trwa dziesięć dni i odbywa się przed Wielkim Postem.
W sobotę przed Popielcem odbywa się parada „entrada”, łącząca elementy tradycyjne, chrześcijańskie i zapożyczenia ze średniowiecznych misteriów. W paradzie bierze udział prawie 40 tys. tancerzy i muzyków, którzy przez 24 godziny pokonują w kółko czterokilometrową trasę pochodu. Uczestnicy noszą maski i kolorowe kostiumy. Podczas parady wykonywane są tradycyjne tańce „lama lama” i „diablada”.
„Diablada”, czyli „taniec diabłów”, prowadzona jest przez dwóch tancerzy przebranych za Lucyfera i Archanioła Michała, za którymi podążają setki tancerzy przebranych za diabłów z rogatymi maskami o wielkich błękitnych oczach i z potarganymi włosami. Taniec z jednej strony obrazuje zwycięską walkę Michała z Lucyferem, z drugiej jest to hołd diabłu – inkarnacji pre-kolumbijskiego boga podziemi Huari.
W 2001 roku karnawał w Oruro zostały proklamowany Arcydziełem Ustnego i Niematerialnego Dziedzictwa Ludzkości a w 2008 roku wpisany na listę niematerialnego dziedzictwa UNESCO.
Religia.
Oruro jest siedzibą katolickiej diecezji Oruro, której biskupem jest polski misjonarz, werbista ojciec Krzysztof Białasik.

</doc>
<doc id="209389" url="https://pl.wikipedia.org/wiki?curid=209389" title="Szwabia">
Szwabia

Szwabia (niem. "Schwaben" lub "Schwabenland") – historyczna i etnograficzna kraina Niemiec. Elementem wyróżniającym i spajającym Szwabię jest dialekt szwabski, określany też jako odrębny język.
Obszar.
Obecnie na Szwabię składa się wschodnia część Badenii-Wirtembergii (dawna Wirtembergia – prócz jej północnej części należącej do Frankonii – i powstałej w 1850 roku Hohenzollernsche Lande) oraz część zachodniej Bawarii – obecnie Rejencja Szwabia (niem. "Regierungsbezirk Schwaben"). Szwabia to kraina kulturowa, a nie jednostka polityczna, tak więc nie istnieją dokładnie wytyczone granice. W średniowieczu uważano, że Szwabia rozpościera się na obszarze od Wogezów i Alzacji na zachodzie do rzeki Lech na wschodzie, a na południu obejmuje część dzisiejszej Szwajcarii i Austrii.
Historia.
We wczesnym średniowieczu terytorium plemienne Alemanów, potem po bitwie pod Tolbiac w 496 roku w państwie Franków, królestwo dzielnicowe Karola III Grubego. W czasach średniowiecznych należały do niej także znaczne tereny dzisiejszej Szwajcarii oraz Alzacji. W roku 1488 z inicjatywy Habsburgów południowe miasta niemieckie zawiązały sojusz zwany Związkiem Szwabskim, który stał się obok Szwajcarów i księstwa Bawarii największą siłą w południowych Niemczech. Po wojnie szwabskiej z 1499 roku Związek Szwajcarski uzyskał na stałe supremację w południowej części Szwabii. Związek Szwabski uniezależnił się w 1519 roku od książąt Wirtembergii. Związek Szwabski przestał istnieć w 1533 roku na skutek konfliktów religijnych związanych z reformacją.

</doc>
<doc id="209390" url="https://pl.wikipedia.org/wiki?curid=209390" title="Rytuał">
Rytuał

Rytuał (łac. "ritualis" od "ritus" 'obrządek; zwyczaj') – zespół specyficznych dla danej kultury symbolicznych sekwencji sformalizowanych czynów i wypowiedzi, 
wykonywanych w celu osiągnięcia pożądanego skutku, który jednakże może być znacznie oderwany od pozornie oczywistego celu funkcjonalnego.
Rytuał jest niekiedy traktowany jako synonim słowa obrzęd, choć w mowie potocznej ma nieco bardziej ekstensywny kontekst. Rytuały często wiążą się z takimi zjawiskami jak sacrum a niekiedy też tabu. Bywają automatyzowane, przekształcając się w nawyk. Błędem jest twierdzić, że są związane wyłącznie z religiami. Jak dowodzi Jean Maisonneuve, są powszechne w dzisiejszych społeczeństwach rytuały świeckie, takie jak kibicowanie klubowi sportowemu, czy też chodzenie na zakupy, nie tylko w celu kupowania niezbędnego towaru, ale też sprawienia sobie satysfakcji.
Warunki, jakie musi spełniać zjawisko, by mogło być określone mianem rytuału (według Wojciecha Burszty i Michała Buchowskiego): 
Rytuały w religiach.
We wszystkich opisanych poniżej religiach występuje coś, co można nazwać modlitwą – różne są jej formy, długości i sytuacje odmawiania, jednak zawsze jest to jakiś tekst, który w niezmienionej formie należy wypowiedzieć (choćby w myślach), dodatkowo niektóre religie (np. islam) nakazują odmawianie jej w danym okresie dnia. Niewątpliwie jest to rytuał multireligijny, a także jeden z najważniejszych, jeśli chodzi o psychikę: podczas odmawiania tekstów religijnych najczęściej prosi się o coś absolut lub też zawierza się mu.
Judaizm.
W judaizmie pierwszy rytuał – inicjacyjny, któremu poddawany jest żyd – to obrzezanie polegające na amputacji fragmentu napletka. Jest ono symboliczną oznaką przynależności do Narodu Wybranego, a także pełni funkcję higieniczną.
Zaręczyny młodych osób również mają ściśle określony porządek, ale nie są rytuałem religijnym, ponieważ stanowią jedynie przygotowanie do ślubu oraz mają wymiar czysto materialny. Nie są związane ze sferą sacrum. Jedynie sama ceremonia ślubu jest uznawana za rytuał religijny.
Związane z judaistycznym rytuałem jest też pojęcie koszerności. Określa się tym terminem czystość pewnych rzeczy, zachowań, czynności. Zasady koszerności są ściśle określone i rygorystycznie przestrzegane przez ortodoksyjnych wyznawców judaizmu, a odrzucane przez judaizm reformowany.
Wśród żydów ortodoksyjnych zrytualizowane są czynności związane z pogrzebem: kilkakrotne obmywanie zwłok (tzw. ostatnia mykwa), ubieranie ich w prostą lnianą odzież lub całun, modlitwy, ułożenie zwłok (zawsze w pozycji leżącej, zwróconych na wschód, aby mogły powitać nadchodzącego Mesjasza).
Chrześcijaństwo.
Chrześcijańskie rytuały często są też jednocześnie sakramentami lub ich część ma wartość sakramentalną. Pierwszy rytuał, któremu poddawany jest człowiek, to (w większości kościołów) – chrzest, poprzez który jest on włączany do wspólnoty oraz oczyszczany z grzechu pierworodnego. Dzieje się tak po zanurzeniu głowy w wodzie, jej polaniu, zanurzeniu całego ciała lub w podobny sposób. Obrzęd ma więc charakter inicjacyjny i związany jest z tekstami biblijnymi.
W Kościele katolickim od XX wieku dzieci od tzw. przyjścia do rozumu (ok. 8 lat) przyjmują swoją pierwszą komunię świętą. Jest ona dla wiernych duchowym złączeniem się (symbolicznym lub realnym – w zależności od wyznania) z Jezusem Chrystusem. W katolicyzmie zachęca się wiernych, by komunię świętą przyjmować jak najczęściej, pewnym minimum wyznaczonym przez Kościół jest pełne uczestnictwo we mszy (tj. z przyjęciem Komunii świętej) przynajmniej raz w roku w Okresie Wielkanocnym. Odmawia się jednak częstszego niż dwa razy w ciągu jednego dnia przyjmowania Komunii świętej.
Jest to rytuał paschalny, ma także charakter oczyszczający, stanowi również rytuał jednoczący wspólnotę i podkreślający podporządkowanie duchowym przewodnikom. Związana jest z nim również nabożeństwo eucharystyczne (msza święta, boska liturgia) której kulminacją jest właśnie eucharystia. W wielu kościołach protestanckich reformowanych takie rytuały praktykowane są rzadko (np. kilka razy w roku). Natomiast Świadkowie Jehowy odrzucają tradycyjne rytuały, wywodzące się z kultury ludowej bądź obchodzone indywidualnie, jeśli te naruszają przykazania lub zasady biblijne, np. związane są lub wywodzą się z niezgodnych z Biblią poglądów i praktyk religijnych, stanowią element kultu państwa lub nadmiernej czci oddawanej ludziom.
Inny rytuał, to ślub, pieczętujący na stałe związek mężczyzny i kobiety, których powinnością jest płodzenie i wychowywanie dzieci.
Islam.
Jednym z najważniejszych rytuałów islamu jest pielgrzymka. Najważniejszy jej rodzaj to pielgrzymka do Mekki. Każdy muzułmanin powinien odbyć ją przynajmniej raz w życiu. W jej trakcie sprawuje się wiele innych "podobrzędów", takich jak modlitwy, kamienowanie szatana i wiele innych. Pielgrzymi, zbliżając się tam, wchodzą w stan uświęcenia i przywdziewają białe szaty na znak tego procesu. Drugą pielgrzymkę odbywa się zwykle do grobów świętych islamu, zwłaszcza zaś do grobu Mahometa.
Do codziennych obowiązkowych rytuałów islamu należy modlitwa, odmawiana pięciokrotnie w ciągu doby i poprzedzona obowiązkową ablucją.
Buddyzm.
Rytuał buddyjski – choć w ogromnej mierze zależny od danej szkoły – składa się z trzech głównych części: recytacji, śpiewania i składania darów. Pierwsza część ma za zadanie celebrację buddyjskich ideałów i postaw, druga podkreśla łączność emocjonalną z nimi, zaś trzecia – w zależności od rodzaju darów – podkreśla wielkość poszczególnych idei (np. kadzidła symbolizują rozprzestrzenianie się nauki Buddy). Niemniej wielość szkół implikuje zmienność rytuałów – najbogatszy w nie jest buddyzm tybetański.
Hinduizm.
Jednym z najważniejszych rytuałów hinduizmu jest pudźa. Pudźa rozpoczyna się krótką modlitwą, po której następuje złożenie ofiary z kwiatów, owoców, słodyczy, ghi, wody lub innych rzeczy przewidzianych zwyczajem. Rytuałowi towarzyszy palenie kadzideł, a także potrząsanie dzwonkami. Rzadziej praktykowane są wedyjskie ofiary ogniowe (jadźńa).
Pudźę odprawia się między innymi podczas uroczystych zaślubin. Rozpoczynają się one wielkim pochodem od domu przyszłego małżonka do miejsca zaślubin, gdzie czeka panna młoda. Tam para składa sobie przyrzeczenia oraz obdarowuje się nawzajem girlandami, pierścionkami itp. Część oficjalna trwa ok. 7 godzin – uczestniczy w niej najbliższa rodzina. Pozostali goście urządzają w tym czasie wesele.
Pogrzeb odbywa się poprzez kremację, którą poprzedzają inne czynności rytualne, takie jak obmywanie zwłok. Po kremacji rozrzuca się popiół zmarłego lub wsypuje go do świętej rzeki. Grzebani są jedynie asceci (sannjasa), hidźra (tzw. trzecia płeć) i dzieci zmarłe w wieku do pięciu lat.
Hinduizm zna kilka tzw. obrzędów przejścia, związanych z wiekiem mężczyzny: brahmaćarja (nauka), gryhastha (mąż i ojciec), wanaprastha (koncentracja na religii), sannjasa (życie w ascezie).
Rytuałami są również: intonowanie mantr (określonych dla poszczególnych kierunków hinduizmu) i śpiew religijny (dźapa). Rytuałem (nieobowiązkowym) są też pielgrzymki (pradakszina).
Sikhizm.
Sikhizm opiera się o tzw. Panią Księgę, czyli zbiór myśli 10 kolejnych guru tej religii. Owa księga urosła sama do rangi 11 guru i w sporach religijnych otwiera się ją na losowo wybranym cytacie, który traktuje się jak wskazówkę żywego guru. Jest to tak naprawdę jeden z niewielu rytuałów, bowiem sikhizm nie posiada rozbudowanej liturgii. Innym przykładem jest doroczne zgromadzenie i wysłuchanie całej Księgi czytanej nieprzerwanie w podniosłej atmosferze. Jeszcze innym jest tzw. Ketha, czyli zgromadzenie starszych mężczyzn, mające dać im oświecenie.
Bahaizm.
Bahaizm jest jedną z najmniej zrytualizowanych religii. Obrzędy jako takie w niej właściwie nie występują, a wspólnym dla wszystkich wyznawców wydarzeniem jest pogrzeb.
Dźinizm.
W dźinizmie powszechne są rozmaite modlitwy kierowane do Tirthanakarów oraz świętych. Część dźinistów uważa je jednak za zbędne.
Dźiniści praktykują też rytuał polegający na usypywaniu mandali i świętych symboli, a następnie rozsypywaniu ich, co ma symbolizować przemijalność rzeczy.
W bardziej radykalnych odłamach dżinizmu (digambarowie) praktykowane są surowe ascezy, czasem nawet posunięte do skrajności (np. samozagłodzenie się).
Na ogół praktyki w świątyniach dźinijskich są bardzo podobne do praktyk hinduistycznych i często dźiniści proszą lokalnego kapłana hinduistycznego, aby je odprawiał.
Rodzimowierstwo słowiańskie.
W rodzimowierstwie słowiańskim rytuałem przejścia są postrzyżyny, związane z symbolicznym uwolnieniem się od opieki matki i wejściem w krąg dorosłych, towarzyszy im także przyjęcie nowego imienia. Rytuałem związanym z założeniem rodziny jest swaćba, polegająca na złożeniu przysięgi przed bogami w obecności swata lub żercy. Większość rodzimowierców preferuje kremację jako formę pochówku, zmarli otaczani są kultem i urządza się na ich cześć tryzny. Rodzimowiercy obchodzą także Dziady przynajmniej raz w roku. Pozostałe rytuały, zarówno świąteczne, jak i codzienne, mają charakter symbolicznych, bezkrwawych ofiar błagalnych lub dziękczynnych.
Rytuały świeckie masowe.
Polityczne.
Duża doza rytualności występuje szczególnie w państwach totalitarnych, chcących zdezawuować rolę marginalizowanej we wszystkich aspektach religii. Naziści ustalili na przykład ściśle określoną formułę świąt takich jak urodziny Führera Adolfa Hitlera, Święto żniw czy Święto Matek. Poprzez swoją pompatyczność oraz ilość efektów, wzbudzało w zależności od potrzeb – wielkie przygnębienie, albo euforię.
Podobnie było z komunizmem, choć przez swą ideę antyteizmu i antyreligijności chciał usunąć praktyki religijne (przeciwnie niż nazizm), to jednak kult skupił się głównie na osobie przywódcy i partii, a także twórców marksizmu.
Niektórzy naukowcy widzą w stereotypicznych i często ksenofobicznych przemówieniach przywódców rodzaj liturgii. Henri Desroches i Denis de Rougemont zauważają, że podobnie jak w popularnych religiach monoteistycznych obowiązuje tu nie tylko kult osoby, ale też na przykład kanon świętych pism (ideologów danego ustroju).
Irańska rewolucja islamska wprowadziła kompilację rytuałów religijnych z politycznymi. Łączy powrót do tradycji z popularyzowaniem i promowaniem masowych rytuałów – pochodów, zgromadzeń czy okrzyków wrogich wszelkim przejawom inności.
Rozrywkowe.
Rytuały to nie tylko obowiązki i pewien stopień dogmatyzmu. To również niektóre z rzeczy, kojarzących się przeważnie z przyjemnościami.
Sport – piłka nożna.
Choć rozgrywki sportowe są rzeczą raczej niekojarzącą się z rytuałami, to jednak trudno ich do tej grupy czynności nie zaliczyć. Jak zauważa Claude Augé miliony osób zasiada przed swoim "domowym ołtarzem" w regularnych odstępach czasu i o wyznaczonej porze, by celebrować czynności wykonywane przez 23 osoby. Na zasadzie analogii – w jeszcze żywszy sposób celebruje się ten rytuał na wyznaczonym obiekcie, gdzie dodatkowo, w zależności od sytuacji na boisku wznoszone są ustalone okrzyki.
Oczywiste jest, że sport zaspokaja potrzeby społeczne. Jego zalety, takie jak szeroki dostęp, wypełnianie wolnego czasu, szukanie zbiorowych emocji związanych z grą, wielokrotne współzawodnictwo między miastami i narodami odgrywają niebagatelną rolę w kształtowaniu społeczeństw, ale też wyzwala emocje i łączy ludzi.
Sytuacja wygląda tak nie tylko od strony widzów. Rytualizm sportu istnieje również wśród zawodników: gdy trampkarz trafia do drużyny, musi przygotować się na liczne wyrzeczenia. Wzmożone treningi, zmiana diety, wysiłek i niekiedy duże cierpienia mają charakter obrzędu oczyszczającego. Kariera ma związek też z pewnego rodzaju stopniowymi inicjacjami, powodowanymi przez nadawanie kategorii wiekowych. Podczas zgrupowań "wtajemniczeni" poddani są częściowemu lub całkowitemu odosobnieniu i zdani na własną grupę. To wszystko ma charakter niemalże mistyczny i można porównać to z niektórymi obrzędami, na przykład plemiennymi.
Koncerty.
Niektórzy antropologowie w koncertach rockowych widzą – podobnie jak ma to miejsce w sporcie – elementy rytuałów, zarówno od strony widza, jak i "celebransa". Ci pierwsi – analogicznie jak na meczu – uczestniczą w czymś niemal mistycznym. Tutaj zamiast dopingu dla zawodników jednak śpiewają słowa piosenki, powtarzają poddawane przez lidera zespołu okrzyki, lub też nucą jakiś element utworu – wszystko w zależności od sytuacji. Można to porównać z mantrą odmawianą przez wtajemniczonych. Bywa, że zjawisko to jest krytykowane – szczególnie przez środowiska religijne.
Rytuały świeckie indywidualne.
Codzienne.
Rytuałów w życiu codziennym można się doszukiwać nie tylko w ściśle określonych czynnościach powtarzanych w danych odstępach czasu, ale też – a może przede wszystkim – w kontaktach międzyludzkich. Różne kultury wykształciły sobie pewne pożądane zachowania – quasi-uniwersalną jest uprzejmość w stosunku do swoich bliskich. Choć wyrażana w różnych kulturach inaczej (stąd jej charakter rytualności) to jednak stanowi ona minimum spójności pomiędzy członkami społeczeństwa. Niewypełnienie archetypu dobrego gospodarza domu, będzie zawsze odbierane jako atak na grupę i koniecznie zwalczane. W społeczeństwach zachodnich rytuały upraszczają się, przechodzą ewolucję – ale nie zanikają.
Cielesne.
Ciało i wszystko, co z nim związane – ruch, krzyk, wygląd skóry, może służyć do wykonywania danego obrzędu. Są jednak rytuały, w których ciało nie jest tylko pośrednikiem między źródłem a celem, ale też celem samym w sobie. Jednym z takich rytuałów jest zmiana wyglądu ciała, poprzez modyfikowanie jego samego – chodzi tu o tatuaże oraz makijaże. Te pierwsze stosowane były już w starożytności jako znakowanie niewolników, ale również jako znak odrębności między warstwami społecznymi. Był to rytuał raczej niższych klas, aczkolwiek miał swój wymiar symboliczny, bo różnicował ludzi. Makijaż to obrzęd zapoczątkowany przez dawnych Egipcjan. Na płaszczyźnie powierzchownej ma upiększyć kobietę, na głębszej – stanowi o odrębności płci, a także do pewnego stopnia pozwala na podejmowanie gier z partnerem.
Innym rytuałem cielesnym jest sposób ubierania się. Jego rytualizacja przejawia się przede wszystkim w okazjonalności, ale też relacjach z wykonywaną funkcją (inaczej ubierają się księża, lekarze, wojskowi i in., ubiór jest środkiem rytualnego podkreślenia profesji). Dawniej strój służył też do manifestowania przynależności klasowej – arystokracja, burżuazja, lud. Obecnie różnice te się zatarły, więc jedynie pewne święta czy inne ważne sytuacje wymagają rytualnego ubrania. Charakterystyczne jest, że społeczeństwa, w których gender, czyli płeć społeczna, odgrywa znaczną rolę, znacznie bardziej podkreślają także rytualnie różnice płci poprzez ubiór.
Rytuały a wielkość społeczeństwa.
Społeczeństwa niezglobalizowane.
O ile można mówić o rytuałach wspólnych całej Europie czy Ameryce (lub znacznej ich części), o tyle trudno mówić o rytuałach wspólnych np. dla Afryki czy Australii. Sytuacja ta bierze się ze skutków globalizacji oraz postępu technologicznego, jak zwiększona ilość mass mediów, które ułatwiają komunikację i siłą rzeczy wymuszają pewnego rodzaju upodabnianie się.
Duża część małych społeczeństw pielęgnuje własne zwyczaje, powstałe niezależnie od siebie. Zmienność rytuałów i ich różnorodność dobrze pokazuje ich zależność od czynników naturalnych.
Obrzędy zależą od szeregu czynników, które dla rozjaśnienia sprawy można nazwać warstwami (przedstawione na grafice obok). A zatem poczynając od źródła: warunki w plemieniu (liczba osób, miejsce bytowania, klimat, dostępność pożywienia i wiele innych) kształtują – a potem wręcz narzucają – odpowiednią etykę, która systematyzuje, reguluje i stabilizuje życie społeczne. To przekłada się zaś na subiektywne pojmowanie świata (etyka bowiem, stanowi dla znającego pojęcie, ale niebędącego biegłym w socjologii czy antropologii artefakt JEGO własnej tradycji – działa to na zasadzie "Co zastałem, to pielęgnuję, uważając za prawidłowe i normalne"), implikujące daną teologię, która z kolei implikuje określone obrzędy.
Na poparcie powyższych tez można przyjrzeć się bliżej plemionom Indian z Północno-Zachodniego Wybrzeża.
Indianie Salisz są przykładem ludu, którego "ustrój" możemy nazwać demokracją (z udziałem "prezydenta", którym jest tu wódz), co wiąże się z wartością i poszanowaniem drugiego człowieka. Jeśli wziąć pod uwagę, że lud ten jest dość spory, to źródłem wszystkich praw będzie w nim duża liczba osób, co implikuje pewien szacunek (czynnik drugiej warstwy – etyczny), by grupa była zgrana i trwała. Pneumologia również jest podporządkowana owym wymogom. Ważną rolę (jak w każdej społeczności wybrzeża) odgrywają w ich życiu religijnym maski rytualne zwane "swaixwe". Indianie Salisz wierzą, że każdy z wodzów ma swojego dobrego ducha-opiekuna, a on sam dostaje prawo do noszenia maski od istot nadprzyrodzonych. Maska jest więc tutaj czymś bardzo drogim, manifestuje wyjątkowość danej chwili, buduje demokrację, a jednocześnie rolę wodza. Wiążą się z tym miejscowe rytuały. Jako że maska jest wyjątkowa, tancerze zakładają ją też z okazji urodzenia dziecka, nadania imienia czy też zaślubin, a sam fakt jej założenia jest powodem szacunku nie tylko dla tego, kto ją nosi, ale też dla tego, dla którego się tańczy – oczywiście z powodów czysto religijnych.
Drugim ludem wartym omówienia, by pokazać zależności między warunkami, ustrojem, etyką i w końcu ich manifestem, czyli rytuałami, jest lud Kwakwala. Cechują go spore osiągnięcia na polu sztuki (źródło), czym bardzo się szczycą, co powoduje ich dumę i brak szacunku dla zdobyczy innych ludów, a dla obcujących z tym ludem bywa dowodem ich arogancji (etyka). To sprawia, że są grupą dość zamkniętą i niechętnie odwiedzaną, co zacieśnia ich więzy i objawia się w rytuałach, chociażby w takim: członkowie plemienia odtwarzali jakąś pomyślną akcję z przeszłości, wiążącą się z sukcesem, po czym wchodził duch porywający nowicjusza i obdarzał go szczególną siłą. Potem ten chwalił się członkom zgromadzenia, jakich doznał łask. Podnosiło to zarówno rangę jego samego, jak i rosnącej w siłę wsi – rosła tym samym pycha ludzi.
Społeczeństwa zglobalizowane.
Jak zauważa George Silberbauer, etyka ludzi w większych społecznościach jest bardziej przejrzysta niż w małych. Zależy to przede wszystkim od ról, jakie odgrywa człowiek – przejrzystość zasad jest wprost proporcjonalna do wielkości społeczeństwa. Z tego też powodu zmienia się również system obrzędów – jednak wyłącznie pod względem idealistycznym; pragmatyzm pozostaje taki sam. Spajanie społeczeństwa nie odbywa się więc tylko na gruncie religijno-mistycznym, ale w sferze absolutnie świeckiej – np. przez koncerty czy sport. Najniższa warstwa warunkująca – teologia, ustępuje miejsca tradycji, pewnego rodzaju przymusowi społecznemu. To sprawia, że cel zostaje osiągnięty, ale w zupełnie inny sposób.
Rytuał a nauki.
Zakres ważności rytuału dla wielu dyscyplin naukowych jest różny. Psychologia społeczna interesuje się interakcją z pozostałymi członkami grupy w trakcie rytuału, psychoanaliza zajmuje się psychiką jednostki zmuszonej do ciągłego powtarzania czynności przyjętych w danej kulturze, zaś etologia kładzie nacisk na ewolucyjny charakter rytuałów. Wszystkie te dyscypliny pod pojęciem "rytuał" rozumieją zawsze zachowania specyficzne, związane z określonymi sytuacjami i regułami, odznaczające się powtarzalnością, których rola nie jest jednak oczywista. Z drugiej strony, niezależnie od konkretnych odmian rytuałów społecznych oraz ich różnorodności w czasie i przestrzeni, występowanie tych praktyk wydaje się uniwersalne.
Dwa sposoby badania rytuałów.
Rytuały można badać na dwa sposoby: obserwując je (1) oraz uczestnicząc w nich (2). 
Religioznawcze teorie rytuału.
Badania nad teorią rytuału w ujęciu religioznawczym prowadziło wielu wybitnych specjalistów. Mircea Eliade definiował rytuał jako przywracanie pierwotnego mitu, co niosło znaczenie uaktualniania przeszłości. Tym samym dowodził przypisywanie mu : mocy czynnie działającej w świecie i możliwości przekształcania uczestników rytuału.
Socjologiczne i psychologiczne teorie rytuału.
Emocjonalistyczna koncepcja Durkheima.
Emile Durkheim, badając religie i ich rytuały, zauważył, że wszystkie wierzenia, opierają się na oddzieleniu sacrum od profanum i próbują poprzez wyobrażenia wyrazić wewnętrzną, ludzką koncepcję natury rzeczy świętych. Obrzędy są tutaj więc regułami mówiącymi, jak należy postępować z rzeczami sfery sacrum. Badacz nie poprzestał na tym stwierdzeniu, badając ukryte cechy rytuału. Stwierdził, że istnieje bezpośrednia zależność między więzią wiernego z jego bogiem a związkiem jednostki ze społeczeństwem, do którego ona należy. Dlatego laicka Durkheimowska definicja mówi, że bóg nie jest niczym więcej niż tylko przenośnym wyrażeniem społeczeństwa, a technika religijna to rodzaj mistycznego mechanizmu, gdyż działania rzeczowe naśladują operacje rozumowe. Chodzi w niej o to, aby nie stosować fizycznego przymusu w stosunku do ślepych sil, lecz o to, by osiągnąć pewna świadomość, wzmocnić ją i nad nią zapanować.
Durkheim uważał, że świętość jakiegoś przedmiotu nie zależy od jego wewnętrznych cech, ale jedynie przypisanych, zaś uczucia religijne, są niejako wymuszane przez oddziaływanie społeczeństwa na jednostkę – choć obiektywnie są one potrzebne, jako otucha i poczucie bezpieczeństwa.
Co ważne, Durkheim nie przyjmuje popularnego w swoich czasach poglądu, że religia jest objawem strachu i niepewności. Odróżnia to, co religijne (ustalające porządek rzeczy), od tego, co nadprzyrodzone (nastawione na anomalie), a nawet od boskiego, ponieważ istnieją rytuały bez boga. Religia jest według niego przede wszystkim duchowością, spajającą w pewien sposób społeczeństwo.
Rytuał jest tutaj czynem determinowanym przez emocje, rodzajem odnowy moralnej możliwej do osiągnięcia tylko podczas spotkania i zgromadzenia jednostek potwierdzających wspólne uczucia. Stąd też podobieństwo, a nawet jedność znaczenia wszystkich rytuałów pomimo różnorodności wierzeń, mitów i dogmatów. Nie jesteśmy jednak w stanie przewidzieć, czy nowe symbole, wyrażające nową wiarę, będą podobne do starych, z powodu ciągłej zmiany systemów uczuciowych regulujących rolę rytuału.
Jak łatwo zauważyć teoria Durkheima kluczową rolę w rytuału widzi w emocjach, łączących społeczeństwo. Podobnie teoria o zbiorowym pochodzeniu sacrum opiera się na stwierdzeniu, że emocje przeżywane w związku z ceremoniami nie tworzą rytuałów, lecz właśnie rytuały wzbudzają emocje. Nie odrzuca jednak roli aktywności umysłowej człowieka w tej dziedzinie, lecz głosi wyższość sfery społecznej nad intelektualną.
Z teorią Durkheima korespondują poglądy polskiego antropologa, Bronisława Malinowskiego. Twierdzi on, że rytuały są sposobem na zmniejszenie napięcia w trakcie podejmowania decyzji w sytuacjach niepewnych.
Intelektualizm Lévi-Straussa.
Claude Lévi-Strauss twierdzi, że człowiek ma ogromną potrzebę zachowania swoich doświadczeń życiowych. Jednak poprzez ich nadmiar oraz złożoności i ciągłej zmienności intelektualno-emocjonalnej (z naciskiem na ten pierwszy) stawałyby się one coraz słabsze. Rytuał ma w tej koncepcji za zadanie łatać dziury zrobione przez nadmiar doświadczeń. Jest wytworem panicznego lęku, przed przerwaniem ich ciągłości. To sprawia, że rytuał nie wywodzi się z doświadczenia (jak u Durkheima), lecz zwraca się ku niemu, próbuje je kategoryzować, ciągnąć, utrwalać.
Lévi-Strauss twierdzi też (tu podobieństwo do Malinowskiego), że rytuał stanowi ujście dla niepokoju i niepewności (strach, który towarzyszy najczęstszym sytuacjom rytualizowanym, Strauss określa jednak nie jako egzystencjalny, lecz raczej epistemologiczny). Nie wyraża jednak bezpośrednich związków człowieka ze światem, lecz ukrytą myśl zrodzoną z obawy, że człowiek, przystępując do schematyzacji zjawisk i dokonując uogólnień dotyczących świata, nie będzie już mógł odnaleźć drogi do przeżycia osobistego. Rytuał ma pokonywać opór człowieka wobec myśli, a nie opór świata wobec człowieka.
Autor koncepcji intelektualistycznej zwraca też uwagę na fakt, że choć rytuał nie jest niezależny od instynktu (a ma z nim nawet wiele wspólnego), to jednak mówienie o rytuałach u zwierząt jest nietrafione. Chodzi tutaj o to, że nawet podstawowy rytuał ma jakieś zadanie, czyn obrzędowy jest intencjonalny. Choć nie ma powodów, żeby odrzucać podstawowy symbolizm u zwierząt, to jednak przypisywanie im intencjonalności w rytach, autor uważa za przesadzone, ponieważ rytuał ma zadanie zapełnić pustkę również intelektualną, a tej u zwierząt być nie może.
Akt mianowania Bourdieu.
Pierre Bourdieu rozpoczyna swoją refleksję, od skrytykowania terminu obrzęd przejścia (twórcą pojęcia był Arnold van Gennep), ponieważ nazwa ta, podkreślając aspekt czasowy, może ukryć podstawowe zadanie obrzędu, jakim jest oddzielenie jego uczestników od tych, którzy nigdy w nim nie będą brali udziału, ponieważ on ich nie dotyczy. Chodzi na przykład o obrzezanie: co prawda faktycznie okres czasowy po i przed tym wydarzeniem, oddziela dziecko obrzezane od innych, ale też (według zaś Bourdieu – przede wszystkim) ustanawia rozróżnienie pomiędzy dziećmi rodzaju męskiego i żeńskiego, choćby mężczyzna był najbardziej zniewieściały, a kobieta posiadała większość cech męskich. Tego typu akty, badacz postuluje nazywać Aktami Mianowania. Według niego, każdy człowiek w każdej kulturze doznaje czegoś, co nazywa Przemocą Symboliczną. Jest to sposób nadawania godności społecznych, wyłącznie ze względu na cechy, które nie są naszą zasługą – płeć i wiek.
Bourdieu zwraca też uwagę na inwestycję wynikającą z rytuału nadającego godności społeczne. Daje ona bowiem możliwość wykonywania czynności, ludziom postawionym wyżej w hierarchii, które są zabronione dla osób o niższym statusie, w taki sposób, że osoby o niższym statusie i tak podziwiają tych o wyższym. Kiedy arystokrata klepie po plecach stajennego, wszyscy mówią, że jest szczery. Kiedy student politechniki ma problemy z matematyką, myślą, że wykazuje się na innym polu. Rytuał społeczny pozwala więc na tzw. strategię przejawiania wyższości.
Równorzędną funkcją rytuału jest wyznaczenie granic i marginesu swobody w stosunku do ważnych czynności, a także zniesienie pokusy ich przekroczenia.
Bourdieu definiuje też dobry rytuał. Jest to taki, który umacnia lokalne wierzenia. W przeciwnym wypadku nie powstanie różnica między pełnoprawnym aktorem a oszustem czy uzurpatorem przywłaszczającym sobie funkcje lub status, który mu się nie należy.
Nerwica i rytuał w koncepcji Freuda.
Zygmunt Freud twierdził, że dla neurotyka pozornie błahe czynności są niezbędne, by nie czuć lęku i niepokoju przed otaczającym światem. Wyprowadza stąd analogie – czy dane czynności, które zawiera w sobie rytuał, przypadkiem również nie są niezbędne dla danych społeczeństw oraz nie ratują ich przed zgubnym działaniem lęku. Podobieństwo tkwi tutaj przede wszystkim w przesadnej dbałości o szczegóły, a także konieczność powtarzania wszystkich czynności w pewien sposób.
Zdaniem Freuda, można wręcz nerwicę lękową nazwać stanem powstawania indywidualnej religii.
Tabu i rytuały Freud miał za skutek starodawnych zakazów. W jego koncepcji bowiem w nieświadomości bardzo mocno zakorzeniony jest lęk przed przekroczeniem owych zakazów. Rytuały pokutne i ofiarne to nic innego jak przypomnienie o tych zakazach, a także, w pewnym stopniu, ukaranie samego siebie za domniemane lub rzeczywiste przekroczenie.
Bettelheim i rany symboliczne.
Bruno Bettelheim podjął temat zapoczątkowany przez Bourdieu, odnośnie do rytuału obrzezania. Twierdził on, że okres dojrzewania jest okresem, którym z oczywistych powodów musi dojść do pokazania prawdziwego oblicza płci. Stąd zarówno chłopcy, jak i dziewczynki niepokoją się o swoje zdolności i są zazdrośni o władze oraz narządy płci przeciwnej. O ile psychoanaliza podkreśla pragnienie dziewczynki, aby mieć fallusa, o tyle pomija chęć posiadania przez chłopców pochwy. Obrzezanie, powodując krwawienie z narządu męskiego (jak czyni to regularnie narząd żeński) jedyny raz w życiu, jest symbolicznym rodzajem kompromisu.
Autor zwracał też uwagę, na dziwne rytuały samookaleczenia się młodych psychotyków. Bettelheim stwierdza jednak, że również młodzież zdrowa zadaje sobie podobne rany – z tym że symboliczne. Brak jednak potwierdzenia tej teorii, z powodu wielości zwyczajów, a więc trudności z usystematyzowaniem. Niektórzy, jak Jean Maisonneuve widzi tutaj kwestię wzajemnego uświadamiania seksualnego u młodych ludzi.
Teoria mimetyzmu i przemocy według Girarda.
René Girard uważał, że mimetyzm, czyli naśladownictwo jest źródłem każdego uczenia się czy rywalizacji. Nienawidzą tego, zdaniem antropologa osoby odczuwające ryzyko, co widać na przykładzie nauk humanistycznych – gdzie mimetyzm jest bardzo krytykowany. Jest to związane z nieustannym konfliktem mimetycznym.
Podobnie sprawa ma się z mężczyznami, którzy nieustannie walczą o rzeczy mogące być przeznaczonymi tylko dla jednego – kobiety, broń, terytorium. Nie mogąc oprzeć się na sądownictwie, aby nie doprowadzić do katastrofy w plemieniu, wytworzył się naturalnie rytuał ofiarny, związany z przemocą wymienną. Na początku bowiem – wedle Girarda, ofiarą był członek plemienia, ale później stały się nią rzeczy wpisane w sferę sacrum – zależne od kultury, konkretne rzeczy czy zwierzęta. Proces ten pozwala na pojednanie i zaprzestanie walk.
Teoria Girarda jest niesprawdzalna, ale łatwo udowodnić jej paradoksalność, kiedy weźmiemy pod uwagę, że z jednej strony wydaje się ateistyczną koncepcją religijności, a z drugiej – uproszczeniem metafizyki sacrum na tle przemian stosunków międzyludzkich. Tak więc sacrum może oznaczać coś zupełnie innego niż przeobrażenie ludzkiej przemocy, stać się wartością istotną i nadrzędną.
Podsumowanie.
Poszczególni autorzy zajmują się zwykle tylko wybranymi rodzajami rytuałów, często dostosowując ich interpretację do swoich poglądów. Oczywistym jest jednak, że sam temat jest bardzo szeroki i stworzenie koncepcji, która będzie wyczerpywała wszystkie funkcje tak różnych rytuałów, jest niezwykle trudne. Można się więc sprzeczać, czy koncepcja rytuału powstała pierwotnie i była następnie rozbudowywana o jego kolejne rodzaje, czy też może różne rodzaje rytuałów powstały niezależnie i dopiero współcześni badacze dostrzegli między danymi czynnościami podobieństwa – wszystkie określając jednym słowem.
Tak zróżnicowane koncepcje rzucają nowe światło na ludzkie zachowania. Rozmaite teorie, choć często wzajemnie sprzeczne, rozwijają świadomość socjologiczną. Próby syntezy podjął się m.in. Jean-Thierry Maertens ("Ritologiques"), ale niosła ona bardzo dużo dogmatyzmu. Bezsprzecznie – według wszystkich autorów – rytuały odgrywają ogromną rolę, wzmacniając w różny sposób więzi społeczne i zmniejszając poczucie lęku. Rytuały są ponadczasowe i ponadkulturowe, co świadczy o ich niezbędności w obecnych czasach. Dużo czasu minie, zanim nauka jednoznacznie odpowie na pytanie jaka była i jest rola każdego z nich.

</doc>
<doc id="209391" url="https://pl.wikipedia.org/wiki?curid=209391" title="Nakrapiana przepaska niesie śmierć">
Nakrapiana przepaska niesie śmierć

Nakrapiana przepaska niesie śmierć (ang. "Speckled Band", org. "The Adventure of the Speckled Band") – opowiadanie kryminalne Arthura Conana Doyle’a należąca do cyklu o przygodach detektywa Sherlocka Holmesa. Pierwsza publikacja w lutym 1892 w The Strand Magazine, następnie w tym samym roku w zbiorze Przygody Sherlocka Holmesa. Ilustracje wykonał Sidney Paget.
Opowiadanie było także przekładane na język polski pod tytułami: "Nakrapiana przepaska", "Centkowana wstęga", "Pstra wstęga", "Wstęga centkowana " i "Wzorzysta wstęga".
Fabuła.
Panna Helena Stoner, mieszkająca u ojczyma, dr Roylotta, udaje się do Sherlocka Holmesa w sprawie tajemniczej śmierci swej siostry, Julii Stoner, która przed śmiercią wypowiedziała zagadkowe słowa: „To była przepaska! Nakrapiana przepaska!”. Do tego koło domu obóz założyli Cyganie, a w nocy słychać dziwne gwizdy. Czujne oko Holmesa dostrzega, iż petentka jest źle traktowana przez ojczyma. Wkrótce po wyjściu Heleny na Baker Street zjawia się sam Roylott. Zachowuje się agresywnie i wychodząc na znak swej siły wygina pogrzebacz, co skłania detektywa do pilniejszego zajęcia się sprawą. Sherlock Holmes i doktor Watson przybywają do posiadłości Roylotta i pod nieobecność antypatycznego gospodarza przeprowadzają wizję lokalną. Detektyw dochodzi do wniosku, że Julia padła ofiarą perfidnego morderstwa i zastawia pułapkę na sprawcę.
Arthur Conan Doyle uważał "Przepaskę" za najlepszą z przygód Holmesa.
Ekranizacje.
Opowiadanie było wielokrotnie ekranizowane (Holmes / Watson):

</doc>
<doc id="209393" url="https://pl.wikipedia.org/wiki?curid=209393" title="Kurier Wileński (1990)">
Kurier Wileński (1990)

Kurier Wileński: dziennik polski na Litwie – polskojęzyczny dziennik wydawany w Wilnie od 9 lutego 1990, ukazuje się codziennie oprócz niedziel i poniedziałków. Jego poprzednikiem był wydawany w latach 1953–1990 w Litewskiej SRR "Czerwony Sztandar", organ Komunistycznej Partii Litwy.
Historia.
Poprzednikiem pisma był "Czerwony Sztandar", organ Komunistycznej Partii Litwy, wydawany w końcowym etapie istnienia przez Radę Najwyższą Litewskiej SRR. Ukazuje się 5 razy tygodniowo.
Obecnie ukazuje się w nakładzie 2,5 – 3,5 tys. egzemplarzy, sprzedawany w cenie 1,50 lita i 2,5 lita za wydanie weekendowe. Porusza dość szeroką tematykę: informacje z Litwy, Polski, świata, gospodarcze, o zdrowiu, kącik dziecięcy i młodzieżowy, w sezonie letnim „poradnik działkowicza” i in. Obecnie redaktorem naczelnym jest Robert Mickiewicz, wcześniej funkcję tę pełnili Zbigniew Balcewicz, Czesław Malewski, Zygmunt Żdanowicz i Aleksander Borowik.
Od 6 października 2018 w każdą sobotę ukazuje się odnowione wydanie gazety w formie ilustrowanego tygodnika opinii, którego redaktorem naczelnym został Rajmund Klonowski. Powstaje ono razem z dziennikarzami z Polski (Gazeta Polska (tygodnik)). Tygodnik liczy 44 strony i drukowany jest na lepszym niż codzienne numery papierze.
Gazeta od wielu lat organizuje konkursy integrujące polską społeczność Litwy: Dziewczyna „Kuriera Wileńskiego” — Miss Polka Litwy, Moje dziecko w obiektywie czy Polak Roku .
Polak Roku.
Od 1998 Kurier organizuje plebiscyt, którego celem jest uhonorowanie osób najbardziej zasłużonych dla polskości na Litwie.

</doc>
<doc id="209394" url="https://pl.wikipedia.org/wiki?curid=209394" title="Hermetyzm">
Hermetyzm

Hermetyzm – greko-egipski mistyczny zespół wierzeń pogańskich zawartych w zbiorze zwanym "Corpus Hermeticum" – zbiorze osiemnastu traktatów powstałych w hellenistycznej Aleksandrii w I wieku n.e. Za inicjatora tej filozofii uznaje się wpółmitycznego Hermesa Trismegistosa, utożsamianego z egipskim Thotem.
"Corpus Hermeticum" udostępniono w zachodniej Europie w 1460, gdy z dokumentami ocalonymi z Konstantynopola zapoznano się we Florencji. W 1471 przetłumaczył je Marsilio Ficino, co przyczyniło się to do gwałtownego rozwoju hermetyzmu renesansowego, reprezentowanego m.in. przez Johna Dee, Giordano Bruno, Campanellę, Trithemiusa, Agrippę, Roberta Fludda oraz Theophrastusa Bombastusa von Hohenheim (Paracelsusa).
Filozofia.
Hermetyzm renesansowy wraz z filozofią alchemików stanowi część renesansowej myśli mistycznej. Zakłada on przede wszystkim jedność i niepodzielność uniwersum, w którym wydarzenia zachodzą synchronicznie na wszystkich jego poziomach. Chodzi tu np. o poziom duchowy i aspekt zmysłowy. Stąd hermetyczne powiedzenie „jako na górze, tako na dole”. Zgodnie z tą właściwością świata funkcjonują transcendentalne nauki, takie jak alchemia czy astrologia.
Mitologia.
Hermes był mitycznym synem Zeusa i tytanki Mai, urodził się w okolicy góry Kyllene w greckiej Arkadii – krainie, której nazwę wykorzystano do określania hermetyckiej eschatologii. Według wierzeń hermetyków Zeus ofiarował Hermesowi kaduceusz, który miał mu posłużyć do stworzenia świata z czterech żywiołów. Działalność tych żywiołów miała opierać się na ich wzajemnym współdziałaniu i zgodzie. Drugi szczególnie ważny aspekt hermetyzmu to jego stosunek do wiedzy. W greckiej świadomości Hermes był pośrednikiem między światem żywych i umarłych. Modląc się nad grobem zmarłego, Grecy wznosili modły do Hermesa, aby zaniósł ich modlitwy do jego duszy. Dusza zstępująca do Ziemi wchodzi w posiadanie olbrzymiej wiedzy, której źródłem jest sama Ziemia. Dlatego źródeł hermetyzmu można się doszukiwać również w nekromancji, pozwalającej na dzielenie się wiedzą umarłych z żywymi.
Jak zauważa Harold Bloom, „hermetycy byli wyznawcami nauk Platona, którzy przejęli od Żydów aleksandryjskich ich warsztat interpretacji alegorycznej i rozwinęli żydowskie spekulacje na temat pierwszego człowieka Adama, zwanego „Adam Kadmon” w Kabale, i ‘śmiertelnego boga’...”
Hermetyzm arkadyjski, gdy przekroczył obszar Grecji i wraz z wojskami Aleksandra Wielkiego dotarł do Egiptu (w roku 332 p.n.e.), stał się później religią konkurującą z chrześcijaństwem; obie religie nacechowane były też pewnymi podobieństwami. Ich zasadniczym, wspólnym mianownikiem był Logos – Słowo, które jest Bogiem i było na Początku.

</doc>
<doc id="209395" url="https://pl.wikipedia.org/wiki?curid=209395" title="Hermes Trismegistus">
Hermes Trismegistus



</doc>
<doc id="209396" url="https://pl.wikipedia.org/wiki?curid=209396" title="Jacques Bouveresse">
Jacques Bouveresse

Jacques Bouveresse (ur. 20 sierpnia 1940 w Épenoy, zm. 9 maja 2021) – filozof francuski, znawca Wittgensteina oraz filozofii analitycznej, filozofii nauki (ważna postać we francuskiej dyskusji wokoło afery Sokala) oraz filozofii i kultury austriackiej (autor wielu prac poświęconych Musilowi).
Członek Komitetu Honorowego Unii Racjonalistycznej.
Życiorys.
Urodzony 20 sierpnia 1940 w Épenoy we Francji w rodzinie chłopskiej, chodził do liceum przyklasztornego w Besançon, by dostać się w 1961 do École normale supérieure w Paryżu.
Praca filozoficzna.
Dzieło Jacques'a Bouveresse'a jasno daje wyraz temu, że autor bierze na serio pewne radykalne poglądy Wittgensteina, uznając wraz z nim na przykład to, że część problemów filozoficznych jest ostatecznie rozwiązana – część ta jest jednak dla niego znacznie mniejsza, niż dla austriackiego filozofa. Bouveresse jest jednak bliski wizji filozofii jako „woli zmiany samego siebie, wyjaśnienia i modyfikacji natury wymagań, jakie stawiamy rzeczywistości oraz językowi.” ("Jacques Bouveresse, le philosophe et le réel. Entretiens avec Jean-Jacques Rosat", Paris, 1998, p. 124)
Bouveresse, od początku swej pracy nad Wittgensteinem, zajmował się jego pismami matematycznymi, dzieląc z nim niechęć do idei istnienia niezależnego świata liczb (tzw. Platonizm albo realizm), który istniałby niezależnie od człowieka. Wyraża on w ten sposób obawę przed (za) daleko idącymi analogiami między rzeczywistością fizyczną a matematyczną, platonizm bowiem nie jest w stanie zdać sprawy ze specyficznej natury matematyki.
Na tle filozoficznym Francji ostatnich kilku dekad, postać Bouveresse'a jest ewenementem przez swoją opozycję wobec panujących tendencji, wobec fenomenologii, idealizmu, strukturalizmu, czy też później postmodernizmu. Daleki był od kreowania postaci filozofa tajemniczego, uważając, że najuczciwszą rzeczą jest „profesjonalizacja” filozofii, a co za tym idzie rygor i ekonomia środków w niej używanych. Błędy filozofów, według Bouveresse'a, nie są wcale bardziej interesujące niż prawdy wszystkich innych ludzi.

</doc>
<doc id="209397" url="https://pl.wikipedia.org/wiki?curid=209397" title="Alicja Battenberg">
Alicja Battenberg

Alicja Battenberg, "Victoria Alice Elisabeth Julia Mary" (gr. "Η πριγκίπισσα Αλίκη του Μπάττενμπεργκ και μετέπειτα της Ελλάδας και της Δανίας ...Αλίκη, Βικτωρία, Ελισάβετ, Ιουλία") (ur. 25 lutego 1885 w Windsorze, zm. 5 grudnia 1969 w Londynie) – arystokratka niemiecka. Matka Filipa, męża królowej brytyjskiej – Elżbiety II. Księżna Grecji i Danii.
Była córką księcia Ludwika Battenberga i księżniczki Wiktorii Heskiej, prawnuczką królowej Wiktorii. Jej siostrą była Ludwika Mountbatten – królowa Szwecji. Miała również dwóch braci, w tym Ludwika Mountbattena. 
Od dzieciństwa miała problemy ze słuchem. 7 października 1903 wyszła za mąż za księcia Andrzeja (syna króla Grecji Jerzego I) i zamieszkała w Grecji. Działała w greckim komitecie Czerwonego Krzyża, nauczyła się języka greckiego i popularnego zajęcia kobiecego – haftu ludowego. W 1922 wraz z rodziną królewską opuściła Grecję, ze względu wprowadzenie tam w latach 1922–1935 ustroju republiki. Powróciła w 1938. Kontynuowała pracę w Czerwonym Krzyżu. Po wybuchu II wojny światowej pozostała w Atenach; od 1943 udzielała schronienia żydowskiej rodzinie Kohenów, za co przyznano jej medal „Sprawiedliwy wśród narodów świata”. Odznaczenie zostało odebrane w jej imieniu przez księcia Filipa w październiku 1994.
Od 1944 była wdową. Głęboko religijna, założyła w Atenach klasztor prawosławny i kierowała jego pracami. Powołała także szkołę zakonną oraz dom opieki dla starców i rekonwalescentów, kilkakrotnie wyjeżdżała do USA, gromadząc środki na cele dobroczynne. W 1967, po odsunięciu od władzy króla Konstantyna II, wyjechała do Wielkiej Brytanii; ostatnie lata życia spędziła w Pałacu Buckingham u boku syna Filipa i jego żony królowej Elżbiety II. Została pochowana (na własną prośbę) w cerkwi św. Marii Magdaleny w Jerozolimie.
Z małżeństwa z Andrzejem miała, oprócz syna Filipa (1921–2021), cztery córki:

</doc>
<doc id="209400" url="https://pl.wikipedia.org/wiki?curid=209400" title="Morchella">
Morchella

Morchella Dill. ex Pers. (smardz) – rodzaj grzybów należący do rodziny smardzowatych ("Morchellaceae"). W Polsce według publikacji M. A. Chmiel występuje 5 gatunków z tego rodzaju.
Systematyka i nazewnictwo.
Pozycja w klasyfikacji według Index Fungorum: "Morchellaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Synonimy nazwy naukowej: "Boletus" Tourn. ex Adans., "Boletus" Tourn., "Eromitra" Lév., "Mitrophora" Lév., "Morchella" sect. "Mitrophorae" (Lév.) S. Imai, "Morilla" Quél., "Phalloboletus" Adans.
Nazwa polska według M. A. Chmiel.
Charakterystyka.
Saprotrofy rozwijające się w glebie. Wytwarzają owocniki z kulistymi, jajowatymi lub stożkowatymi kapeluszami w formie główek o warstwie hymenialnej wewnątrz wnęk (alweoli) rozmieszczonych na całej ich powierzchni. Kapelusze umieszczone są na pustych w środku trzonach. Zarodniki smardzów są eliptyczne, gładkie, a ich wysyp jest kremowy.
Niektóre gatunki.
Najnowsze badania wykazują, że obecna oparta na morfologii systematyka gatunków jest niewłaściwa, i należy ją zastąpić nową opartą na genetyce. Sprawia to, że wiele gatunków zostaje włączonych w obręb innych, a część zniesiona całkowicie. 

</doc>
<doc id="209404" url="https://pl.wikipedia.org/wiki?curid=209404" title="Paco de Lucía">
Paco de Lucía

Paco de Lucía, właśc. Francisco Sánchez Gómez (ur. 21 grudnia 1947 w Algeciras, zm. 25 lutego 2014 w Cancún) – hiszpański gitarzysta flamenco. Na cześć swojej matki Lucíi Gómez występował pod scenicznym pseudonimem Paco de Lucía.
Życiorys.
Pierwszymi nauczycielami gitarzysty byli jego ojciec Antonio Sanchez i starszy brat Ramon de Algeciras. Jego bratem jest wokalista Pepe de Lucía.
De Lucia w wieku 5 lat otrzymał od ojca swoją pierwszą gitarę i rozpoczął naukę gry flamenco (1952–1958). Do jego nauczycieli można zaliczyć wielu wybitnych gitarzystów, m.in. Nino Ricardo, Miguela Borrull, Mario Escudero czy Sabicasa. W 1958 debiutował publicznym występem w Radio Algeciras. Rok później otrzymał nagrodę specjalną w konkursie "Festival Concurso Internacional Flamenco de Jerez de la Frontera". W 1963 wyruszył w pierwszą zagraniczną podróż jako gitarzysta z grupą akompaniujących mu tancerzy Josè Greco, z którymi koncertował przez 3 sezony. W tym czasie w Nowym Jorku poznał sławnych gitarzystów Nino Ricardo oraz Sabicasa, który zachęcił go do określenia i podążania własnym stylem flamenco. Rozważając podjęcie dalszej nauki u boku Nino Ricardo, przeniósł się w 1964 wraz z rodziną do Madrytu i już rok później nagrał z nim 2 albumy (oraz 3 nagrania z bratem Ramonem de Algeciras). W 1967 dołączył do "Festival Flamenco Gitano", corocznej trasy koncertowej flamenco.
W tym samym czasie nagrał swój pierwszy solowy album "La fabulosa guitarra de Paco de Lucia", w którym można zauważyć wpływ Nino Ricardo, Sabicasa i Mario Escudero. Chcąc zerwać z narzucanym mu stylem, w 1969 nagrał "Fantasia Flamenca", gdzie po raz pierwszy zdefiniował swój własny styl, który w pewnych motywach odbiega od przyjętych tradycji i reguł muzyki flamenco. Dla Paco de Lucii rozpoczął się najlepszy okres w karierze, jego niepowtarzalny styl uwydatniał się coraz bardziej w "El Duende Flamenco" (1972), "Fuente y Caudal" (1973) oraz "Almoraima" (1976). Nagrał także singel "Entre dos Aguas", który przyniósł mu ogromną sławę.
W latach 1969–1979 nagrał dziewięć albumów ze słynnym później śpiewakiem flamenco Camaronem de la Isla, w którego wylansowaniu Paco miał znaczny udział.
Od 1977 koncertował i nagrał dwa albumy z Alem Di Meolą, Johnem McLaughlinem i Larrym Coryellem. W tym samym roku ożenił się z Casildą Varela, z którą ma troje dzieci. Kontakt z jazzem wpłynął na jego grę, gitarzysta poszukiwał nowych brzmień wzbogacając tym samym ubogi styl flamenco. 5 grudnia 1980 doszło do głośnego koncertu w piątkowy wieczór w San Francisco. John McLaughlin, Al Di Meola i Paco de Lucia zagrali przed 10-tysięczną publicznością i od tej pory ich nazwiska obiegły cały świat. Album "Friday Night in San Francisco" (1981) odniósł ogromny sukces i dotychczas sprzedany został w 1,5 mln egzemplarzy. Współpraca tria została ostatecznie ukoronowana trzema albumami: "Friday Night in San Francisco" (1981), "Castro Marin" (1981) i "Passion, Grace and Fire" (1983). Paco de Lucia nagrał także muzykę do filmów takich jak "Carmen" Carlosa Saury, "La Sabina" i "Los Tarantos" José Luisa Borau, prezentowaną w teatrze de la Zarzuela w 1986. W 1981 założył sekstet z Pardo, Benevent, Dantas, de Algeciras i Pepe de Lucia. Utrzymywał również kontakt z Chickiem Coreą, co stanowiło początek owocnej współpracy obu muzyków.
Do rytmów czystego flamenco powrócił niespodziewanie w spektakularnym albumie "Siroco" (1987), jednak w 1990 wraz z sekstetem i pianistą Chicka Corei kontynuował styl pełen ekspresji. W 1991 nagrał z orkiestrą de Cadaques album "Concierto de Aranjuez", a w 1993 z Paco de Lucia Sextett – "Live in América". W 2004 de Lucia otrzymał nagrodę Księcia Asturii w dziedzinie sztuki, najważniejszą i najbardziej prestiżową nagrodę tego typu w Hiszpanii.
Paco de Lucía zmarł 25 lutego 2014 roku na atak serca.

</doc>
<doc id="209406" url="https://pl.wikipedia.org/wiki?curid=209406" title="Zamek z piasku">
Zamek z piasku

Zamek z piasku – szczególna forma budowlana stanowiąca formę zabawy polegająca na próbie bardziej lub mniej wiernej odwzorowania rzeczywistych budowli architektonicznych, budowli architektonicznych zmyślonych lub innych form w pomniejszonej lub powiększonej skali, gdzie budulcem jest wilgotny ("mokry") piasek, zazwyczaj kwarcowy o zabarwieniu jasnym.
Formę tę w szczególności spotyka się na obszarach piaszczystych o charakterze rekreacyjnym:
Do charakterystycznych, wręcz przysłowiowych cech konstrukcji należy nietrwałość. 
Żywotność budowli jest mocno ograniczona z winy warunków atmosferycznych i terytorialnych, takich jak:

</doc>
<doc id="209409" url="https://pl.wikipedia.org/wiki?curid=209409" title="Wochenblatt">
Wochenblatt

Wochenblatt. pl - Gazeta Niemców w Rzeczypospolitej Polskiej / Zeitung der Deutschen in Polen – dwujęzyczny tygodnik wydawany w Opolu, z artykułami ukazującymi się zarówno w polskim jak i niemieckim języku. Pierwszym redaktorem naczelnym był, z przerwą w połowie lat 90., kiedy to pieczę nad redakcją sprawował Andrzej Kracher, do końca kwietnia 2010, Engelbert Miś. Od 23 kwietnia 2010 - 31 lipca 2015 redaktorem naczelnym był Till Scholtz- Knobloch. Od 1 sierpnia 2015 redaktorem naczelnym jest dr Rudolf Urban.
Historia.
Tygodnik „Oberschlesische Nachrichten” powstały w roku 1990 jako pierwsza gazeta mniejszości niemieckiej w Polsce, z powodów prawnych zmienił w kwietniu roku 1991 nazwę na „Oberschlesische Zeitung/Gazeta Górnośląska”. Łączyły się z tym również badania służące określeniu oficjalnego organu Mniejszości Niemieckiej, który to w roku 1993 powołał spółkę z ograniczoną odpowiedzialnością Silesiapress. Tytuł „Schlesisches Wochenblatt” zaczął funkcjonować w roku 1995.
Wraz z numerem 980 (3/2011) z 14-20 stycznia 2011 dotychczasowy tytuł „Schlesisches Wochenblatt” zastąpiony został skróconą nazwą „Wochenblatt.pl”, co skutkowało również dopasowaniem tematyki ważnej dla Niemców z całej Polski. Tytuł „Schlesisches Wochenblatt” stanowi obecnie ośmiostronicową wkładkę opiewającą tematyką województwa opolskiego oraz dolnośląskiego i jest dodatkiem do ośmiostronicowej zasadniczej części gazety.
Tygodnik kierowany jest przede wszystkim do członków mniejszości Niemieckiej zamieszkałych w Polsce. Jako że większość członków mniejszości Niemieckiej żyje w województwie opolskim (liczba ta wynosi około 200 000 osób) tutaj MN jest politycznie reprezentowana, skupia się właśnie na tym regionie. Rozprowadzany jest jednakże również do Związków Mniejszości niemieckiej w pozostałych regionach Polski.
Dodatek „Oberschlesische Stimme”, opracowywany przez Towarzystwo Społeczno-Kulturalne Niemców Województwa Śląskiego w Raciborzu ukazuje się obecnie jako wkładka czterostronicowa dwa razy w miesiącu, a nie jak dotychczas – raz w miesiącu jako wkładka ośmiostronicowa.
W listopadzie 2012 roku połączono redakcję prasową tygodnika Wocheblatt.pl z Zespołem Producenckim Pro Futura, produkującym m.in. program radiowy „Schlesien Aktuell kompakt” oraz magazyn telewizyjny „Schlesien Journal”. Przewidziana synergia miała na celu uzyskanie lepszych efektów pracy zespołowej obu redakcji.
Pismo korzysta ze wsparcia materialnego Ministerstwa Spraw Wewnętrznych i Administracji oraz niemieckiego Instytutu Stosunków Kulturalnych z Zagranicą (Ifa) w Stuttgarcie. Gazeta kolportowana jest przez Ruch S.A., Kolporter S.A., Garmond Press i Pocztę Polską.

</doc>
<doc id="209411" url="https://pl.wikipedia.org/wiki?curid=209411" title="Tygodnik Śląski">
Tygodnik Śląski



</doc>
<doc id="209412" url="https://pl.wikipedia.org/wiki?curid=209412" title="Gieorgij Dobrowolski">
Gieorgij Dobrowolski

Gieorgij Timofiejewicz Dobrowolski (ros. Георгий Тимофеевич Добровольский; ur. 1 czerwca 1928 w Odessie, zm. 29 czerwca 1971 w przestrzeni kosmicznej) – radziecki kosmonauta, Lotnik Kosmonauta ZSRR.
Życiorys.
Po ukończeniu wojskowej szkoły lotniczej pełnił służbę jako pilot myśliwski, następnie po złożeniu egzaminów w Akademii Lotniczej, przygotowywał się w grupie kosmonautów do pierwszego lotu w kosmos.
Brał udział w jednym locie kosmicznym. 6 czerwca 1971 wystartował w kosmos na pokładzie statku Sojuz 11. Był dowódcą trzyosobowej załogi, która jako pierwsza w historii astronautyki pracowała na pokładzie załogowej stacji kosmicznej (Salut 1). Razem z nim udział w misji brali Władisław Wołkow oraz Wiktor Pacajew. 29 czerwca 1971, po zakończeniu prac na pokładzie stacji orbitalnej, Sojuz 11 odłączył się od niej i rozpoczął manewr lądowania. Kabina podczas tej operacji uległa rozhermetyzowaniu, a kosmonauci, którzy tak jak w czasie wcześniejszych misji Sojuzów nie posiadali skafandrów, ponieśli śmierć.
Oficjalny czas lotu wyniósł 23 dni, 18 godzin, 21 minut i 43 sekundy.
Upamiętnienie.
Pośmiertnie został uhonorowany tytułem Bohatera Związku Radzieckiego, Lotnika Kosmonauty ZSRR oraz Orderem Lenina.
Na jego cześć jedną z planetoid nazwano (1789) Dobrovolsky. Jego nazwisko nosi też krater na Księżycu oraz jedna z ulic na Osiedlu Kosmonautów w Poznaniu.

</doc>
<doc id="209416" url="https://pl.wikipedia.org/wiki?curid=209416" title="Friedrich Entress">
Friedrich Entress

Friedrich Karl Hermann Entress (ur. 8 grudnia 1914 w Poznaniu, zm. 28 maja 1947 w Landsbergu) – zbrodniarz wojenny, jeden z lekarzy SS pełniących służbę w niemieckich obozach koncentracyjnych w czasie II wojny światowej oraz SS-Hauptsturmführer.
Życiorys.
Urodził się w Poznaniu, jako syn Karla Entressa, pracownika poznańskiej biblioteki uniwersyteckiej i wnuk Polki z wielkopolskiej wsi. Na Uniwersytecie Poznańskiem skończył też studia medyczne w czerwcu 1939 r. (władał językiem polskim). 4 listopada 1939 wstąpił do SS (nr identyfikacyjny 352124). Od 21 listopada 1939 do 1 grudnia 1940 pełnił służbę w Oddziałach Dyspozycyjnych SS ("SS-Verfügungstruppen") i Waffen-SS jako lekarz. Służbę obozową rozpoczął w początkach grudnia 1940 w Sachsenhausen, gdzie przebywał jako "SS-Lagerarzt" do 3 stycznia 1941. Następnie Entress od 3 stycznia do 11 grudnia 1941 był naczelnym lekarzem obozu w Gross-Rosen. 11 grudnia 1941 przeniesiono go do kompleksu obozowego Auschwitz, gdzie pełnił funkcję lekarza w Brzezince i Monowicach. Od 20 grudnia 1943 do 25 czerwca 1944 był lekarzem w Gusen. Następnie ponownie został naczelnym lekarzem w Gross-Rosen i stanowisko to sprawował do 13 lutego 1945. W ostatnich miesiącach wojny był jeszcze lekarzem w 9 Dywizji Pancernej SS „Hohenstaufen”.
Entress był w Auschwitz specjalistą od zabijania indywidualnego, wprowadzając w tym obozie metodę mordowania więźniów zastrzykami fenolu. Jak ustalił w książce "Demony śmierci. Zbrodniarze z Gross-Rosen" reporter i dokumentalista Tomasz Bonek, metodę tę opracował i zastosował pierwszy raz już w 1941 r. w obozie Gross-Rosen na Dolnym Śląsku na setkach jeńców radzieckich. Początkowo wstrzykiwał fenol dożylnie, potem dosercowo, co dawało szybszy skutek. Sposób ten przejęto w wielu innych obozach. Zastrzyk dokonywał początkowo sam Entress, a później zbrodniczy sanitariusze SS: Josef Klehr, Herbert Scherpe i Emil Hantl. W tym procederze esesmani byli wspomagani także przez dwóch więźniów: Alfreda Stössela i Mieczysława Pańszczyka. Jednak ofiary wybierał sam Entress oraz inni lekarze SS. Liczbę ofiar zastrzyków ocenia się nawet na 25 tysięcy. Mord miał przebieg następujący: ofiarę umieszczano na fotelu dentystycznym, więźniowie trzymali ofiarę, a oprawca wbijał jej igłę w pierś. Półprzytomną ofiarę przenoszono następnie do sąsiedniego pomieszczenia, gdzie porzucona na podłodze umierała w pół minuty. Wśród zamordowanych nie brakowało dzieci, kobiet ciężarnych, jak również matek bezpośrednio po porodzie, które zabijano wraz z ich nowo narodzonymi dziećmi. Niezależnie od tego Entress, jak wszyscy lekarze SS, brał udział w selekcjach oraz sankcjonował zbrodnie popełniane przez innych wydając tysiące fałszywych świadectw zgonu. W Gusen brał aktywny udział w selekcjach niezdolnych do pracy więźniów do komór gazowych.
Po wojnie stanął przed amerykańskim Trybunałem Wojskowym w Dachau w procesie załogi Mauthausen-Gusen (US vs. Johann Altfuldisch i inni), by odpowiedzieć za zbrodnie popełnione w tym obozie. Uznany za winnego, został skazany na karę śmierci i stracony przez powieszenie w więzieniu Landsberg.

</doc>
<doc id="209422" url="https://pl.wikipedia.org/wiki?curid=209422" title="Osobłoga">
Osobłoga

Osobłoga (też "Osa", dawniej "Ossobłoka", czes. "Osoblaha", niem. "Hotzenplotz", przez Austriaków nazywana "Ossą") – rzeka w Czechach i Polsce, lewy dopływ Odry.
Długość: 65,5 km
Powierzchnia zlewni – 993 km² (z tego 745 km² w Polsce)
Rzeka wypływa na północnym zboczu góry Kutný vrch (niem. "Lachberg") w Górach Opawskich w Czechach jako Petrovický potok (pol. "Potok Petrowicki") i od zbiegu ze strumieniem Muszlow we wsi Pitárné nazywa się Osoblaha. Na terytorium Polski wpływa poniżej miejscowości Osoblaha. Płynie przez Sudety Wschodnie i Nizinę Śląską (woj. opolskie). Uchodzi do Odry w Krapkowicach. Nad Osobłogą w miejscowości Bohušov znajdują się ruiny Fulštejnu (Füllstein), średniowiecznego dworu rycerskiego Herburtów, późniejszych właścicieli Felsztynu i dostojników Rzeczypospolitej.
Główne dopływy:
Ważniejsze miejscowości nad Osobłogą: Petrovice, Janov, Jindřichov, Osoblaha, Racławice Śląskie, Głogówek, Żywocice, Krapkowice.

</doc>
<doc id="209424" url="https://pl.wikipedia.org/wiki?curid=209424" title="Pożar lasu w nadleśnictwie Rudy Raciborskie">
Pożar lasu w nadleśnictwie Rudy Raciborskie

Pożar lasu w nadleśnictwie Rudy Raciborskie – największy pożar, jaki miał miejsce w Polsce oraz Europie Środkowej po II wojnie światowej. Pożar który dotknął las w rejonie Kuźni Raciborskiej, Kędzierzyna-Koźla, Rud Raciborskich i Rudzińca trwał od 26 do 30 sierpnia 1992 i strawił 9062 ha (90,62 km²).
Historia.
Pożar rozpoczął się 26 sierpnia 1992 roku około godziny 13.50 i chwilę później został zauważony w oddziale 109 (przy linii kolejowej łączącej Racibórz z Kędzierzynem–Koźlem) leśnictwa Kiczowa, nadleśnictwa Rudy Raciborskie, w pobliżu miejscowości Solarnia.
Warunki meteorologiczne były wyjątkowo sprzyjające pożarowi – temperatury ponad 32°C, 30 sierpnia w Kaliszu i Łodzi zanotowano 38°C. Występował silny wiatr z południa; w Tatrach wiał wiatr halny, wyjątkowo niska była wilgotność ściółki leśnej.
Prawdopodobną przyczyną zapłonu była iskra spod kół hamującego pociągu. Pożar udało się ugasić dopiero cztery dni później, a jego dogaszanie trwało do 12 września. Dużą rolę podczas gaszenia odegrało masowe użycie 26 samolotów PZL M18 Dromader, zrzucających wodę na czoło ognia. Ponadto w akcji gaszenia pożaru brało udział około 1100 samochodów pożarniczych, śmigłowce, 50 cystern kolejowych i 6 lokomotyw, a także sprzęt ciężki, taki jak czołgi inżynieryjne, pługi i spychacze. W sumie w akcji gaśniczej brało udział około 10 tys. osób.
Zniszczenia na terenie nadleśnictw Rudy Raciborskie, Rudziniec i Kędzierzyn miały cechy klęski ekologicznej. W pożarze zginęły 2 osoby – strażacy: aspirant Andrzej Kaczyna z Komendy Rejonowej Straży Pożarnej w Raciborzu, awansowany pośmiertnie do stopnia młodszego kapitana i druh Andrzej Malinowski z OSP Kłodnica z Kędzierzyna-Koźla. Ofiarą została także osoba postronna. Młoda matka, 23-letnia Gabriela Dirska (odepchnęła córkę w wózku, nie odniosła obrażeń) została przygnieciona śmiertelnie przez wóz strażacki jadący do akcji gaśniczej, który wpadł w poślizg i wypadł z drogi, strażacy ucierpieli w wypadku. 50 osób odwieziono do szpitala, a lekko poszkodowanych – którym pomocy udzielono na miejscu – było ok. 2000. Spłonęło 15 wozów gaśniczych i 26 motopomp. Rozgrzany popiół pogorzeliska zniszczył 70 km węży strażackich. Spłonęło łącznie 9062 ha, 6212 ha w ówczesnym województwie katowickim i 2850 ha w ówczesnym województwie opolskim. Nie doszło do zniszczeń zabudowań i zakładów produkcyjnych. 
Od 1993 roku w sierpniu odbywa się w Raciborzu dwudniowy Memoriał im. mł. kpt. A. Kaczyny i dh. A. Malinowskiego – pierwotnie wyścig kolarski, później zawody zapaśnicze o charakterze międzynarodowym połączone ze sportowymi imprezami masowymi, dwudniowym festynem i koncertami gwiazd dla upamiętnienia strażaków poległych w walce z żywiołem.

</doc>
<doc id="209426" url="https://pl.wikipedia.org/wiki?curid=209426" title="Piestrzenica kasztanowata">
Piestrzenica kasztanowata

Piestrzenica kasztanowata "Gyromitra esculenta" (Pers.) Fr. – gatunek grzybów z rodziny krążkownicowatych ("Discinaceae").
Systematyka i nazewnictwo.
Pozycja w klasyfikacji według Index Fungorum: "Gyromitra, Discinaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1800 r. Christian Hendrik Persoon nadając mu nazwę "Helvella esculenta". Obecną, uznaną przez Index Fungorum nazwę nadał mu w 1849 r. Elias Fries, przenosząc go do rodzaju "Gyromitra".
Synonimy nazwy naukowej:
Morfologia.
Przypominają pokrojem podstawczaki. Składają się z główki i trzonu, wewnątrz są puste.
Wysokość 5–12 cm, szerokość 5–15 cm. Kształt nieregularnie kulista, silnie mózgowato pofałdowany. W środku główka jest pusta i poprzerastana, kremowa. Powierzchnia ma barwę od żółtobrązowej przez brązową do kasztanowobrązowej, a nawet czarnobrązowej. Warstwa hymenialna znajduje się na zewnętrznej powierzchni główki.
Krótki, nieregularny, brudnobiały, w dolnej części nieco zgrubiały. Na całej powierzchni ma nieregularne wgłębienia. U młodych okazów jest pełny, u starszych pusty w środku. Początkowo jest białawy, z czasem nabiera fioletowoczerwonego odcienia.
Chrząstkowaty, łamliwy, o niewyraźnym zapachu. Jest białawy i bardzo kruchy.
Wysyp zarodników białawy. Zarodniki o kształcie od wrzecionowatego do elipsoidalnego, bezbarwne, gładkie, o rozmiarach 19–28 × 10–13 μm. Wewnątrz zawierają zazwyczaj liczne, drobne gutule. Worki 8-zarodnikowe. Czerwonawe lub czerwono-pomarańczowe wstawki o szerokości 4–10 μm, zazwyczaj splątane z sobą.
Występowanie i siedlisko.
W Europie występuje tylko w niektórych regionach, w innych brak jej w ogóle. W Polsce występuje tylko na niżu i w niższych położeniach górskich i jest dość częsta.
Owocniki pojawiają się od marca do maja, w lasach sosnowych, często na zrębach i piaszczystych glebach. Często spotykana jest w miejscach, w których został naruszony grunt, takich jak otwory, brzegi potoków, zorana w lesie ziemia, miejsca w lesie o poruszonej ściółce podczas wycinki i ściągania drzewa itp.
Znaczenie.
Saprotrof. Grzyb trujący, często mylony ze smardzem. Zawiera lotną substancję toksyczną – gyromitrynę, która powoduje zaburzenia żołądkowo-jelitowe, uszkodzenia wątroby, śledziony, nerek, szpiku kostnego i wzroku.
Przymiotnik gatunkowy "esculenta" w języku łacińskim oznacza "jadalny". Dawniej piestrzenica masowo była sprzedawana na straganach i spożywana. Gdy ustalono, że była przyczyną zatruć, zakazano jej sprzedaży. Piestrzenicę kasztanowatą można odtruć przez suszenie lub długotrwale gotowanie. Ponieważ jednak trudno ustalić po jakim czasie obróbki termicznej gyromitryna traci swoje trujące własności, w większości krajów Europy jest uważana za grzyb trujący i nie jest dopuszczona do obrotu handlowego. Jedynie w Finlandii jej susz jest dopuszczony do spożycia.
Okazy piestrzenicy w różnych regionach świata i w różnych siedliskach znacznie różnią się zawartością gyromitryny. Udało się wyizolować szczepy o niskiej zawartości tej substancji, przy tym można je uprawiać. Istnieje zatem możliwość przyszłych badań w zakresie uprawy jeszcze bezpieczniejszych szczepów tego gatunku.
Gatunki podobne.
Bardzo podobna jest piestrzenica olbrzymia ("Gyromitra gigas"). Jest rzadsza, wytwarza większe owocniki, o innym kształcie kapelusza i zazwyczaj jaśniej ubarwione. W przekroju posiada trzon pełny (u p.kasztanowatej jest on pusty w środku). Dodatkowo różnią się środowiskiem występowania: piestrzenica olbrzymia wyrasta w lasach liściastych i świerkowych. Podobnym gatunkiem jest również piestrzenica wzniesiona ("Gyromitra fastigiata"). Ma kolor podobny do piestrzenicy olbrzymiej, jednak jest bardziej wysmukła, a kapelusz ma kształt powyginanego dysku. Występuje na glebach wapiennych na rozkładającym się drewnie liściastym, głównie buka. Jest najrzadsza z tych 3 gatunków, w Polsce objęta ochroną częściową. Trzeba jednak pamiętać, że owocniki piestrzenicy olbrzymiej nie są od razu duże, a piestrzenica kasztanowata miewa dość jasne barwy, dlatego zbieranie piestrzenic odradza się nowicjuszom.
Przez niedoświadczonych grzybiarzy bywa mylona także ze smardzem jadalnym ("Morchella esculenta").

</doc>
<doc id="209427" url="https://pl.wikipedia.org/wiki?curid=209427" title="Lepiężnik">
Lepiężnik

Lepiężnik ("Petasites" ) – rodzaj bylin z rodziny astrowatych. Obejmuje 18 gatunków. Rosną one głównie w strefie umiarkowanej półkuli północnej, przy czym cztery gatunki występują w Polsce.
Niektóre gatunki uprawiane są jako ozdobne, zwłaszcza "Petasites pyrenaicus" o wonnych kwiatach i długo utrzymujących się, okazałych liściach, czasem uprawiany jest także lepiężnik japoński "P. japonicus". Niektóre gatunki wykorzystywane są jako lecznicze. Tak wykorzystany jest lepiężnik różowy "P. hybridus" stosowany od dawna jako lek przeciwkonwulsyjny oraz współcześnie przeciw alergiom. Leczniczo wykorzystywany jest we wschodniej Azji także lepiężnik japoński, którego ogonki liściowe spożywane są tam jako warzywo, a pąki kwiatostanowe wykorzystywane są jako przyprawa. 
Rozmieszczenie geograficzne.
Większość gatunków rośnie w Eurazji, cztery gatunki sięgają na południu po północno-zachodnią Afrykę, w Azji południowa granica zasięgu rodzaju sięga Himalajów, południowych Chin i Wietnamu. Jeden gatunek ("P. frigidus") rosnący w Ameryce Północnej sięga na południu po Kalifornię. W Europie obecnych jest 9 gatunków, z czego cztery rosną w Polsce.
Systematyka.
Rodzaj z podplemienia "Tussilagininae", plemienia "Senecioneae", podrodziny "Asteroideae" z rodziny astrowatych "Asteraceae".

</doc>
<doc id="209428" url="https://pl.wikipedia.org/wiki?curid=209428" title="Romano Scarpa">
Romano Scarpa

Romano Scarpa (ur. 27 września 1927 w Wenecji, zm. 23 kwietnia 2005 w Maladze) – włoski rysownik.
Był jednym z włoskich twórców komiksów Disneya, wcześniej pracował także jako animator filmowy.
Był gorliwym czytelnikiem pisma „Topolino” (Myszka Miki). Często wysyłał własne rysunki do tej gazety. Na początku lat osiemdziesiątych okazało się, że wydrukowano już wszystkie ogólnie dostępne komiksy Floyda Gottfredsona. Wzrosło wtedy zapotrzebowanie na nowych rysowników. Jednym z nich stał się Romano Scarpa. Jego debiutanckim komiksem była historyjka o Królewnie Śnieżce, do której scenariusz napisał Guido Martina. Ten scenarzysta dał początek pierwszego komiksu Romano z Myszką Miki, który został stworzony rok później.
Komiksy Romano Scarpy w Polsce.
Twórczość Romano Scarpy jest stosunkowo słabo znana w Polsce. Do końca 2010 r. opublikowane zostały 82 komiksy jego autorstwa. W latach 2000–2004 i później w 2008 r. w "Kaczorze Donaldzie" sporadycznie ukazywały się komiksy Scarpy, które narysował dla Egmontu lub Disney Studio. W 2004 r. ukazał się "Kaczogród" Scarpy, w którym wydano trzy długie komiksy jego autorstwa. Historyjki Scarpy narysowane dla Mondadori lub Disney Italia ukazywały się sporadycznie w seriach "Gigant" i "Gigant Poleca". Od 2007 r. komiksy Scarpy wydawane są znacznie częściej, zarówno w "Gigant Poleca", jak i w nowych seriach – "Gigant Mamut" i "MegaGiga". W 2010 r. Egmont zapowiedział, że komiksy Scarpy będą wydawane w nowej serii "Komiksy z Kaczogrodu", jednak została ona anulowana.
Stworzone postacie.
Romano Scarpa stworzył kilku nowych bohaterów:

</doc>
<doc id="209429" url="https://pl.wikipedia.org/wiki?curid=209429" title="Tuber">
Tuber

Tuber P. Micheli ex F.H. Wigg. (trufla) – rodzaj grzybów należący do rodziny truflowatych ("Tuberaceae").
W Polsce występuje 9 gatunków: trufla Borcha, t. dębowa, t. letnia, t. lśniąca, t. omszona, t. plamista, t. ruda, t. rzepiasta, t. wgłębiona, t. wydrążona.
Charakterystyka.
Grzyby podziemne. Pod powierzchnią ziemi wytwarzają bulwiaste owocniki (askokarpy), z widocznym po przekrojeniu labiryntowym wzorem obłoczni (hymenium). Okrywy askokarpów są gładkie lub brodawkowane. Zarodniki trufli (askospory), wytwarzane w ilości po 1–6 w każdym worku, są okrągławe lub eliptyczne, zabarwione żółtobrązowawo, o powierzchni siatkowatej lub kolczastej.
Grzyby mikoryzowe. Wytwarzanie owocników pod ziemią ma zalety i wady. Zaletą jest to, że nie są tak narażone na czynniki atmosferyczne, pasożyty i niszczenie ich przez zwierzęta. Wadą jest utrudnienie rozsiewania się zarodników. Młode owocniki są bezwonne, podczas dojrzewania wytwarzają jednak coraz bardziej intensywny zapach i przemieszczają się coraz wyżej, u niektórych gatunków nawet nieco wystając ponad powierzchnię. Zapach zwabia niektóre zwierzęta (np. dziki i wiewiórki), które rozgrzebując ziemię i zjadając owocniki trufli równocześnie rozsiewają jej zarodniki.
Znaczenie.
Niektóre gatunki trufli są najbardziej poszukiwanymi i najdroższymi grzybami jadalnymi na świecie. Należą do nich np. trufla biała ("Tuber magnatum") i trufla letnia ("Tuber aestivum"). Ich zapach jest tak intensywny, że zazwyczaj nie stanowią samodzielnego dania, lecz przyprawę do innych dań. Z powodu trudności w odszukaniu trufle są bardzo drogie; w 1994 jeden funt trufli czarnej sprzedawano za 250-500 dolarów USA. Czasami uprawia się trufle pod starymi dębami.
Odszukanie trufli przez człowieka jest zadaniem bardzo trudnym. Zajmują się tym nieliczni hobbyści mający duże doświadczenie i wiedzę o ich występowaniu. Często używa się do tego celu specjalnie tresowanych psów lub świń.
W Polsce chroniona prawnie jest tylko trufla wgłębiona, pozostałe gatunki nie podlegają ochronie i dopuszczone są do obrotu.
Systematyka.
Pozycja w klasyfikacji według Index Fungorum: "Tuberaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Rodzaj "Tuber" został pierwotnie opisany przez Piera Micheli, natomiast poprawnie zdiagnozowany taksonomicznie po raz pierwszy przez Friedricha Wiggersa w "„Primitiae florae holsaticae”" z 1780 (jako "„Fungus subglobosus succo pulposo repletus.”"), gdzie do tego rodzaju został zaklasyfikowany (pod nazwą "Tuber gulosorum") opisany wcześniej przez Karola Linneusza takson "Lycoperdon tuber".
Synonimy naukowe: "Aschion" Wallr., "Delastreopsis" Mattir., "Ensaluta" Zobel, "Lespiaultinia" Zobel, "Loculotuber" Trappe, "Mukagomyces" S. Imai, "Oogaster" Corda, "Terfeziopsis" Harkn., "Tuber" P. Micheli, "Tuberium" Raf., "Vittadinion" Zobel.

</doc>
<doc id="209432" url="https://pl.wikipedia.org/wiki?curid=209432" title="Borowiec dęty">
Borowiec dęty

Borowiec dęty, maślak dęty ("Suillus cavipes" (Opat.) A.H. Sm. &amp; Thiers) – gatunek grzybów z rodziny maślakowatych ("Suillaceae").
Systematyka i nazewnictwo.
Pozycja w klasyfikacji: "Suillaceae, Boletales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w 1836 r. Wilhelm Opatowski nadając mu nazwę "Boletus cavipes". Obecną, uznaną przez Index Fungorum nazwę nadali mu w 1964 r. A.H. Sm. &amp; Thiers, przenosząc go do rodzaju "Suillus".
Synonimy naukowe:
Nazwę polską podała Alina Skirgiełło w 1960 r., wcześniej używała też nazwy borowik pustotrzonowy, Władysław Wojewoda w 2003 r. zaproponował nazwę borowiczak dęty. Wszystkie te nazwy są niespójne z nazwą naukową, według Index Fungorum gatunek ten bowiem należy obecnie do rodzaju "Suillus" (maślak). W internetowych atlasach grzybów opisywany jest jako maślak dęty. Nazwę maślak dęty rekomenduje też Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała w 2021 r.
Morfologia.
4–12 cm średnicy, początkowo półkolisty lub stożkowaty, z wiekiem płaski z małym garbkiem pośrodku. Początkowo ma brzeg podwinięty, później ostry. Cały pokryty jest drobnymi, ciemniejszymi kosmkami i jest pilśniowato łuskowaty. Kolor od żółtobrązowego przez czerwonobrązowy do brązowego.
Krótkie, nieco zbiegające na trzon. Pory bardzo duże, promieniście wydłużone w kolorze od żółtego do żółtooliwkowego. Nie zmieniają koloru. za młodu okryte są białawą osłoną.
Wysokość 4–10 cm, grubość 1–2 cm, walcowaty, dołem zgrubiały, pusty. Barwy tej samej co kapelusz lub jaśniejszy. W górnej części z białawym pierścieniem.
W kapeluszu żółtawy, gąbczasty, w trzonie biały i bardziej zwarty. Nie zmienia barwy po uszkodzeniu. Zapach przyjemny, smak nieco kwaśny, u starszych okazów gorzkawy.
Oliwkowożółtawy. Zarodniki elipsoidalno-wrzecionowate, o rozmiarach 7–19 × 3–4 μm.
Występowanie i siedlisko.
W piśmiennictwie naukowym podano ponad 80 jego stanowisk w Polsce. Częściej występuje w górach. W opracowaniu Czerwona lista roślin i grzybów Polski jest zaliczony do kategorii grzybów rzadkich (R).
Naziemny grzyb mykoryzowy. Występuje wyłącznie pod modrzewiami, z którymi tworzy mikoryzę.

</doc>
<doc id="209433" url="https://pl.wikipedia.org/wiki?curid=209433" title="Diego Velázquez de Cuéllar">
Diego Velázquez de Cuéllar

Diego Velázquez de Cuéllar (ur. ok. 1465, zm. 1524) – hiszpański konkwistador. Dowodził podbojem Kuby, której potem został gubernatorem.
Wygląd i charakter.
Ówczesny hiszpański dominikanin Las Casas, w swojej kronice tak opisywał wygląd Velazqueza: "Jasnowłosy gigant z miłą twarzą i skłonnościami do tycia" a tak jego charakter: "miał wesołe usposobienie i mówił tylko o przyjemnościach. Rozmowa z nim przypominała przekomarzanie się rozbrykanych młodzieńców. Lubił ucztować. Zdarzało się, że wpadał w złość, nie należał jednak do ludzi mściwych. Przebaczał niemal wszystko, kiedy minął mu zły humor. Chociaż nie miał dzieci, był dumny ze swej rodziny i w razie potrzeby wiedział jak strzec własnej godności".
Również ówczesny baskijski kapitan Juan Bono de Quejo zeznał w czasie dochodzenia w sprawie Velazqueza, że "był on dobrym chrześcijaninem a także oddanym sługą Ich Królewskich Mości i dobrze traktował Indian".
Życiorys.
Diego Velazquez pochodził ze szlacheckiej rodziny od dawna osiadłej w Cuellar, starym kastylijskim mieście między Valladolid a Segowią. Miał trzech braci: Antóna, Cristóbala i Juana. W latach osiemdziesiątych XV wieku uczestniczył w wojnie o Granadę, z której wyszedł schorowany. W roku 1493, mając 28 lat, towarzyszył Kolumbowi w jego drugiej wyprawie do Ameryki. Następnie osiadł na Haiti (Hispanioli) i został członkiem dworu Bartolome Colona. Wkrótce stał się jednym z najbogatszych ludzi na Hispanioli. Następnie gubernator Ovando mianował go swym zastępcą w wojnach z Indianami na zachodzie. Był jednym z dwóch kapitanów odpowiedzialnych za straszliwą masakrę Indian w Xaragua, w roku 1503, lecz zazwyczaj starał się być dla Indian łagodnym. 
W roku 1511 zebrał trzystu trzydziestu konkwistadorów i wspomagającą ich grupę Indian w malutkim porcie Salvatierra de la Sábana; przepłynął z nimi cieśninę Conal del Viento i rozpoczął podbój Kuby. Pierwszy obóz założył w Baracoa, czyli Nuestra Señora de la Asunción, jak później przemianował tę miejscowość. Tamtejsi Indianie nie stawiali zbytniego oporu Hiszpanom. W ciągu kilku lat Velazquez, jego zastępca Panfilo de Narvaez oraz inni dowódcy utworzyli na Kubie siedem miast, które istnieją do dzisiaj (w tym Hawanę i Trynidad). Początkowo głównym miastem było Baracoa, lecz później Velazquez zdecydował się na przeniesienie kwatery głównej do Santiago de Cuba.
Był właścicielem lub współwłaścicielem dziesięciu hacjend na Kubie, niektóre z nich miał do spółki z genueńskimi kupcami z Sewilli: Juanem Francisco de Grimaldo lub Gasparem Centurionem. Żoną Velazqueza była jego kuzynka Maria de Cuéllar, która zmarła w 1512 roku, wkrótce po ślubie. W tym czasie był zastępcą gubernatora Diega Colóna na Kubę i rozdzielcą Indian na tejże wyspie, myślał jednak żeby jak najprędzej zmienić ten stan rzeczy.
W grudniu roku 1516 postarał się o pozwolenie królewskie na zorganizowanie ekspedycji za zachodni kraniec Kuby. Velazquez dał część pieniędzy na wyprawę, resztę wyłożyli jej uczestnicy Lope de Ochoa de Caicedo, Cristóbal de Morante oraz przywódca wyprawy – Francisco Hernández de Córdoba. Wyprawa powróciła w II połowie 1517 roku. Przyniosła dużo nowych wiadomości, więc Velazquez zdecydował się wysłać kolejną; tym razem dowódcą został jego krewniak Juan de Grijalva. Velazquez sfinansował trzy z czterech statków, resztę mieli załatwiać kapitanowie. Ekspedycja wyruszyła pod koniec stycznia 1518 roku z Santiago de Cuba. Nowa wyprawa przyniosła jeszcze więcej nowych, ciekawych wiadomości (szczególnie o złocie), więc Velazquez nie czekając aż powróci reszta ekspedycji (Grijalva z trzema statkami) zaczął przygotowywać trzecią. Na jej czele stanął Hernán Cortés, przyszły zdobywca Meksyku. Velazquez z Cortesem opłacili większość kosztów wyprawy, resztę znowu dołożyli kapitanowie statków. Celem miało być odnalezienie reszty poprzedniej wyprawy, zaludnienie i odkrycie nowych terytoriów. 
Wyprawa ta wyruszyła z sześcioma statkami 18 listopada 1518 roku, jednak jeszcze przed wypłynięciem Velazquez pokłócił się z Cortesem i cofnął mu pozwolenie na wypłynięcie; dotarło to jednak do Cortesa za późno. Velazquez wysyłał następnie skargi do króla na Cortesa. W maju 1519 roku Velazquez otrzymał tytuł Adelantado Jukatanu i Meksyku, ale jego stanowisko na Kubie nie zmieniło się. Wysyłał również za Cortesem wyprawy, mające na celu jego zawrócenie, w tym największą z Panfilem de Narvaezem na czele w marcu 1520 roku, która to nie odniosła sukcesu i po pobiciu jej została przyłączona do konkwistadorów Cortesa. Następne lata jego życia to rządzenie na podupadłej Kubie, staranie się o tytuł gubernatora Kuby, uczestnictwo w rozprawie sądowej skierowanej przeciw niemu oraz wysyłanie do króla dalszych skarg na Cortesa, które nie przynosiły dużego skutku.
Diego Velazquez zmarł w 1524 roku, jak powiadano, z wściekłości, zanim zakończyło się dochodzenie przeciwko niemu. Mimo iż śmierć zastała go w biedzie, zostawił pieniądze na trzysta mszy za swoją duszę, które miały być odprawione w kościele San Fernando w Cuéllar, a także na kilka innych zbożnych celów w klasztorze Santa Clara w tym samym mieście.

</doc>
<doc id="209435" url="https://pl.wikipedia.org/wiki?curid=209435" title="Henryk Michałowski">
Henryk Michałowski

Henryk Michałowski (ur. 2 lutego 1927, zm. 9 stycznia 2017) – polski dowódca wojskowy, generał dywizji pilot Wojska Polskiego, dowódca Wojsk Lotniczych w latach 1972–1976.
Życiorys.
Syn Aleksandra (1889-1969) i Eugenii z domu Danieluk (1903-1982). Urodził się 2 lutego 1927 w Baranowiczach, w 1944 ukończył 10-letnią Szkołę im. Adama Mickiewicza w Baranowiczach uzyskując wykształcenie maturalne.
W 1948 roku ukończył teoretyczny kurs pilotażu szybowcowego i motorowego oraz praktyczny kurs szybowcowy kategorii B w Aeroklubie Gdańskim. Do służby wojskowej powołany został 14 października 1948. Początkowo służył w 9 Łużyckim pułku czołgów średnich w Szczecinie, jako strzelec karabinu maszynowego i kierowca-mechanik czołgu T-34.
W 1949 roku na własną prośbę rozpoczął naukę w Oficerskiej Szkole Lotniczej w Dęblinie. Uczelnię ukończył 15 lipca 1951 roku i został promowany na stopień podporucznika (aktu promocji dokonał komendant uczelni, płk Szczepan Ścibior).
W okresie późniejszym ukończył ponadto: kurs lotniczo–taktyczny dowódców pułków lotniczych w Centralnym Ośrodku Szkolenia Lotniczo-Taktycznego w Lipiecku (ZSRR) w roku 1956, Wojskową Akademię Sztabu Generalnego Sił Zbrojnych ZSRR im. Klimienta Woroszyłowa w Moskwie w roku 1965 oraz trzymiesięczny Wyższy Kurs Akademicki przy Wojskowej Akademii Sztabu Generalnego w Moskwie w roku 1973.
Po promocji pełnił służbę w 1. pułku lotnictwa myśliwskiego w Mińsku Mazowieckim sprawując kolejno stanowiska: pilota, starszego pilota, dowódcy klucza, a od 1953 roku – dowódcy eskadry. W latach 1954–1955 był pomocnikiem dowódcy 1. plm do spraw pilotażu.
Od października 1956 roku był dowódcą 31. pułku lotnictwa myśliwskiego w Łasku. Od lipca 1958 pułk ten przemianowany został na 31. pułk szkolno-bojowy i wchodził w skład Oficerskiej Szkoły Lotniczej im. Żwirki i Wigury w Radomiu.
Od września 1961 roku był zastępcą komendanta ds. szkolenia, a od września 1962 roku do lipca 1963 komendantem Oficerskiej Szkoły Lotniczej w Radomiu.
W 1965 przeszedł do Wojsk Obrony Powietrznej Kraju. Od lipca 1965 był szefem lotnictwa myśliwskiego 2. Korpusu Obrony Powietrznej Kraju w Bydgoszczy, a od stycznia 1967 zastępcą dowódcy 3. Korpusu Obrony Powietrznej Kraju we Wrocławiu ds. liniowych.
Od lipca 1967 roku pełnił obowiązki, a w latach 1968–1972 był dowódcą 3. Korpusu Obrony Powietrznej Kraju. Na tym stanowisku otrzymał 10 października 1969 roku stopień generała brygady. Nominację wręczył w Belwederze przewodniczący Rady Państwa PRL Marian Spychalski. W marcu 1972 roku objął stanowisko dowódcy Wojsk Lotniczych, które sprawował do sierpnia 1976 roku. Było to ukoronowanie jego kariery dowódczej. Awans na generała dywizji otrzymał 1 października 1974 roku. Nominację wręczył w Belwederze przewodniczący Rady Państwa PRL Henryk Jabłoński. Był głównym organizatorem defilady lotniczej, która odbyła się w Warszawie 22 lipca 1974.
W latach 1977–1984 był attaché wojskowym, morskim i lotniczym przy Ambasadzie PRL w Pradze. 17 grudnia 1986 przeszedł w stan spoczynku na podstawie rozkazu MON z 20 października 1986.
Pilot wojskowy I klasy. Jego nalot wynosił około 4000 godzin. Wykonywał loty na samolotach: UT-2, CSS-13, Jak-9, Jak-23, MiG-15, MiG-17, Lim-1, Lim-2, Lim-5 oraz TS-8 Bies.
Został odznaczony m.in. Orderem Sztandaru Pracy I klasy (1973), Orderem Odrodzenia Polski IV (1968) i V (1963) klasy, Srebrnym Krzyżem Zasługi (1954), Medalem Komisji Edukacji Narodowej (1973), Złotym medalem „Siły Zbrojne w Służbie Ojczyzny”, Złotym medalem „Za Zasługi dla Obronności Kraju”, Medalem 30-lecia Polski Ludowej, radzieckim Orderem Przyjaźni Narodów (1973), Medalem 30-lecia Zwycięstwa w Wielkiej Wojnie Narodowej 1941–1945 (ZSRR, 1975), a także wieloma innymi odznaczeniami polskimi i zagranicznymi. 
Uroczystości pogrzebowe odbyły się 17 stycznia 2017 na cmentarzu na Junikowie.
Życie prywatne.
Mieszkał w Poznaniu. Od 1953 żonaty z Danutą z domu Siliwońską. Małżeństwo miało syna Krzysztofa (1954-1985) i córkę Ewę Małgorzatę (ur. 1958). Jego hobby było malarstwo i rzeźbiarstwo.

</doc>
<doc id="209436" url="https://pl.wikipedia.org/wiki?curid=209436" title="Columbia (Karolina Południowa)">
Columbia (Karolina Południowa)

Columbia – miasto w południowo-wschodniej części Stanów Zjednoczonych, stolica stanu Karolina Południowa.
Wyznaczona w 1786 roku jako nowa stolica stanu, zastępując w tej roli Charleston, pierwsze posiedzenie parlamentu stanowego miało miejsce w 1790 roku. Prawa miejskie od 1854 roku. Duża część miasta została spalona w 1865 roku podczas wojny secesyjnej.
W mieście rozwinął się przemysł włókienniczy, spożywczy oraz lotniczy.

</doc>
<doc id="209438" url="https://pl.wikipedia.org/wiki?curid=209438" title="Columbia, Karolina Południowa">
Columbia, Karolina Południowa



</doc>
<doc id="209440" url="https://pl.wikipedia.org/wiki?curid=209440" title="Zabytki w Chojnowie">
Zabytki w Chojnowie

Chojnów ma szereg cennych zabytków, pochodzących głównie z okresu średniowiecza oraz z lat 1871-1914.
Kościoły.
Kościół pw. św. Piotra i Pawła.
Kościół zaczęto budować w XIV w. Jest widoczny z całego Chojnowa. Ołtarz główny pochodzi z 1400 r., dzwon z 1405 r. Kościół ma chór kościelny wybudowany w 1413. W 1468 r. kościół miał osiem ołtarzy. W ciągu wieków kościół ulegał dalszej rozbudowie. Z roku 1469 pochodzi wzmianka o południowej kaplicy ufundowanej przez cech sukienników. W XVI w. dobudowano zakrystię oraz wykonano zwieńczenie attykowe wieży. W 1543 r. rodzina Bożywojów ufundowała kaplicę grobową, zwaną odtąd północną Kaplicą Bożywojów. Zniszczony w pożarze podczas wojny trzydziestoletniej został odbudowany w 1635 roku, kolejne renowacje i odnowienia miały miejsce w latach 1857 i 1910-1911. Po II wojnie światowej prace restauratorskie wykonano w latach 1962-1963. W latach 1969-1970 powstały polichromie w nawach bocznych.
Kościół pw. Niepokolanego Poczęcia NMP.
Monumentalny kościół ceglany, wzniesiony w l. 1909-1911 w stylu neoromańskim jako bazylika z transeptem według projektu Friedricha Oskara Hossfelda. Kościół ma interesujące wnętrze, wzorowane na romańskich bazylikach Niemiec północnych. Ciekawym zabytkiem jest figurka Madonny znajdująca się na południowej ścianie, nawiązuje do tzw. Pięknych Madonn typu Śląskiego w okresie późnogotyckim. Przed kościołem znajduje się figurka św. Jana Nepomucena przeniesiona z zachodniego przedmieścia.
Budynki świeckie.
Zamek.
Zamek zbudowany w drugiej połowie XIII w. Pierwsza wzmianka o nim pochodzi dopiero z 1291 roku, w której wymieniony jest kasztelan Bronisław, co potwierdza istnienie tutaj urzędnika księcia, być może rezydującego jeszcze w grodzie o zabudowie drewnianej. Zamek odgrywał pełnił rolę punktu kontrolnego przy chojnowskim odcinku szlaku Wysokiej Drogi. Od XIV w. stał się siedzibą książęcą. Całkowicie przebudowany po spaleniu przez husytów w latach 1546 - 1548, przez architekta Franciszka Paara Z tego czasu pochodzi portal położony nad drzwiami wejściowymi z popiersiami Fryderyka II i jego żony Katarzyny Meklemburskiej. W XVIII w. po wielkich pożarach w Chojnowie, zamek został w połowie rozebrany, zachowało się jedynie obniżone o jedną kondygnację skrzydło północno-zachodnie. Obecnie mieści się w budynku muzeum regionalne.
Plebania kościoła św. Piotra i Pawła.
Jeden z najstarszych budynków w mieście, wzniesiony w XV w. Obecny, barokowy wystrój architektoniczny jest rezultatem przebudów w XVIII i na początku XIX w. W przyziemiu zachowała się obszerna sień nakryta sklepieniami krzyżowymi, z pozostałością żeber. Po II wojnie światowej budynek odbudowano w 1960 r. a w 1966 umieszczono w nim bibliotekę miejską, obecnie przeniesioną do innego budynku.
Kamienica Hansa Schramma.
Najstarszy zachowany dom mieszczański w mieście, wzniesiony przy rynku w 1544 r. Wielokrotnie przebudowywany, zachował bogatą dekorację renesansową parteru fasady, wykazującą związki z portalem zamkowym.
Dwór.
Późnobarokowy, dwukondygnacyjny budynek z 1730 r. o bogato zdobionej fasadzie z pilastrami i centralnie umieszczonym portalem. Otoczony późniejszymi zabudowaniami gospodarczymi.
Kamienica (róg ul. Kolejowej i Legnickiej).
Efektowny budynek mieszkalny wzniesiony przed 1914 r. w stylu secesyjnym. Dwa symetrycznie usytuowane, narożne wykusze zwieńczone wieżyczkami, centralna oś budynku zwieńczona bogato zdobionym szczytem z okrągłym oknem.
Osiedle (ul. Skłodowskiej- Curie).
Zbudowane w latach 1920-1924 według nowoczesnych koncepcji taniego budownictwa podmiejskiego jako seria identycznych domów jednorodzinnych, łączących tradycyjne niemieckie formy architektoniczne z modernistyczną prostotą. Było to jedno z pierwszych zrealizowanych dzieł wybitnego architekta i urbanisty niemieckiego, Ernsta Maya.
Obwarowania miejskie.
Mury miejskie.
Bezpieczeństwo mieszkańców Chojnowa w średniowieczu zapewniały mury obronne wzniesione w pierwszej połowie XIV w., a wzmiankowane w 1357 r. Tworzywa bazaltowego do budowy murów dostarczyły istniejące w tym czasie kamieniołomy w południowo-wschodniej części miasta. Linia pojedynczego pierścienia wzmocniona była basztami i chroniono głęboką fosą, wypełnioną wodą. Dostęp do miasta strzegły dwie bramy: Górna - Bolesławiecka, Dolna - Legnicka. Ponadto istniały dwie furty pełniące funkcje gospodarcze. Zamek wkomponowany w linię obronną murów, bronił miasto w południowo-zachodnim narożniku. Fortyfikacje Chojnowa poddano w XV w. remontowi, wzmacniając ich obronność przez dobudowanie cylindrycznych występów, umożliwiających obronę flankową. Pomimo to mury obronne nie stanowiły dostatecznej przeszkody dla regularnych wojsk oblegających miasto. Brak odpowiednich funduszy na ich rozbudowę i modernizację spowodował, że już w XVI w. pełniły one jedynie rolę zabezpieczającą miasto przed włóczęgami i rabusiami. Uzbrojenie miasta w tym czasie stanowiły 74 hakownice, 5 arkebuzów i 4 żelazne cepy bojowe. 
Fortyfikacje, które od XVII w. straciły ostateczną swą wartość obronną, uległy rozbiórce w XVIII i XIX w. Po pożarze miasta w 1767 roku pruska komora królewska wydała pozwolenie pogorzelców na rozbiórkę murów do wysokości 4 metrów nad ziemią. W 1768 roku dokonano rozbiórki Bramy Legnickiej, a w XIX w. podobny los spotkał Bramę Bolesławiecką. Zasypaniu uległy również fosy okalające miasto. Do dnia dzisiejszego zachowały się jedynie bardzo nieliczne odcinki dawnego pierścienia murów. W północno- zachodnim narożniku starego miasta możemy oglądać ich najokazalszy fragment, który zachował się w połowie swej pierwotnej wysokości.
Baszta Tkaczy.
Niem. "Weberturm", zbudowana jako część pierścienia murów miejskich około 1400 roku. Wzniesiona w stylu gotyckim, z czerwonej cegły, na planie kwadratu. Renesansową attykę na wysokości 15 m otrzymała w XVI w. Ze względu na utratę znaczenia obronnego zamieniona w XVII w. na więzienie. Baszta, remontowana kilkakrotnie w XVIII i XIX w., została gruntownie odnowiona w 1905 r., kiedy to otwarto w niej muzeum. Po raz ostatni remontowana w 1967 roku. W hełmie baszty odkryto kapsuły czasu ukryte podczas kolejnych renowacji dachu z lat 1651, 1749 i 1843. W ostatnich latach swoją siedzibę miała tu drużyna harcerska.
Budynki użyteczności publicznej.
Dworzec kolejowy.
Wybudowany w 1909 r. w charakterystycznym dla ery wilhelmińskiej stylu eklektycznym, łączącym elementy renesansu północnego, baroku, a nawet secesji. Nowoczesny na swoje czasy budynek ma niewielką halę z kasami biletowymi oraz podziemne przejście na perony. Stacja ma dwa perony z drewnianą wiatą. Budynek remontowany w latach 2005-2007.
Nowy ratusz.
Wzniesiony w latach 1878-1891, neorenesansowy, z dwukolorowej cegły licowanej. Środkowy ryzalit zwieńczony jest zegarem oraz niewielkim frontonem. 
Wieża ciśnień.
Monumentalny obiekt łączący cechy modernistyczne i klasycystyczne, wzniesiony ok. 1915 r. na wzgórzu w południowo-wschodniej części miasta. Obecnie zaniedbany.
Szkoła (ul. Konarskiego).
Wzniesiona przed 1914 r. w stylu neorenesansu północnego, łączy cegłę licowaną z elementami kamiennymi. Dwa boczne ryzality zwieńczone efektownymi szczytami, na centralnej osi mniejszy szczyt z zegarem oraz kamienny portal. Fasada odnowiona w r. 2003.
Szkoła (ul. Reja).
Wzniesiona przed r. 1900 w stylu neorenesansowym z cegły licowanej.
Szkoła (ul. Witosa).
Wzniesiona w pierwszej ćwierci XX w. w modernizującym stylu historycznym. Ma postać dwóch bliźniaczych segmentów z oddzielnymi wejściami.
Zabytki nieistniejące.
Stary ratusz.
Renesansowy ratusz chojnowski z wysoką wieżą wybudowany został w 1583 roku w centralnym miejscu rynku, na miejscu poprzedniej budowli z 1366. Budynek był kilkakrotnie przebudowywany i przybrał ostatecznie kształt barokowy. W 1875 r., po katastrofie zawalenia się wiaty ratusz został rozebrany. Nowy został wybudowany na placu Zamkowym. Zegar z wieży i waga są przechowywane w Muzeum Regionalnym.
Brama Legnicka (Dolna) i Bolesławiecka.
Rozebrane odpowiednio w 1768 r. i na początku XIX w.

</doc>
<doc id="209441" url="https://pl.wikipedia.org/wiki?curid=209441" title="Sylwester Chruszcz">
Sylwester Chruszcz

Sylwester Arkadiusz Chruszcz (ur. 22 sierpnia 1972 w Głogowie) – polski polityk, architekt, od 2004 do 2009 poseł do Parlamentu Europejskiego, p.o. prezesa LPR od 2007 do 2008, poseł na Sejm VIII kadencji, wiceprzewodniczący Komisji Infrastruktury w Sejmie VIII kadencji, prezes stowarzyszenia Endecja.
Życiorys.
Ukończył studia na Wydziale Budownictwa i Architektury Politechniki Szczecińskiej. Należał do Solidarności Walczącej i Partii Wolności. W 1995 wstąpił do Młodzieży Wszechpolskiej, a w latach 1996–2001 należał do Stronnictwa Narodowego. Jako jego członek bez powodzenia kandydował do Sejmu w wyborach parlamentarnych w 1997 z listy Narodowo-Chrześcijańsko-Demokratycznego Bloku dla Polski, a w wyborach w 2001 z ramienia Ligi Polskich Rodzin. W 2001 wstąpił do LPR i został wybrany do rady politycznej tej partii. W latach 2002–2004 był radnym sejmiku zachodniopomorskiego.
W wyniku wyborów w 2004, otrzymując 40 371 głosów w województwie dolnośląskim, został posłem do Parlamentu Europejskiego. W PE pełnił funkcję wiceprzewodniczącego komisji transportu i turystyki. Bezskutecznie ubiegał się o stanowisko prezydenta Szczecina w wyborach samorządowych w 2006. Otrzymał 1133 głosów (tj. 0,83%), co dało mu 7. miejsce. 1 grudnia 2006 stanął na czele powołanego przez LPR „Komitetu na Rzecz Referendum w Sprawie Przyjęcia Przez Polskę Euro – Złoty Tak”. 24 października 2007 po rezygnacji Romana Giertycha został pełniącym obowiązki prezesa Ligi Rodzin Polskich, 12 stycznia 2008 rada polityczna tej partii potwierdziła jego wybór na tę funkcję. 10 czerwca 2008 zrezygnował z tego stanowiska.
Jest fundatorem i prezesem zarządu Fundacji im. Bolesława Chrobrego. Został sekretarzem redakcji kwartalnika „Myśl.pl”.
W 2008 był wśród założycieli partii Naprzód Polsko, został jej sekretarzem generalnym. W 2009 organizował Libertas Polska, jednak wkrótce wystąpił także i z tego ugrupowania. Również w 2009 obok m.in. Mateusza Piskorskiego i Zygmunta Wrzodaka był jednym z współzałożycieli Stowarzyszenia Zmiana. Nie ubiegał się o reelekcję w wyborach do Parlamentu Europejskiego w 2009. Następnie powrócił do wykonywania zawodu architekta. 
W wyborach parlamentarnych w 2011 znalazł się na ostatnim miejscu szczecińskiej listy ugrupowania Polska Jest Najważniejsza i otrzymał 257 głosów. Związał się z utworzonym w 2012 Ruchem Narodowym. Zasiadł w powołanej w 2013 jego radzie decyzyjnej. W wyborach do Parlamentu Europejskiego w 2014 otwierał listę RN w okręgu zachodniopomorsko-lubuskim, otrzymując 2472 głosy (komitet nie osiągnął progu wyborczego). W wyborach samorządowych w tym samym roku również bez powodzenia kandydował do sejmiku zachodniopomorskiego. Zasiadł w zarządzie powołanej w grudniu 2014 partii Ruch Narodowy.
W wyborach parlamentarnych w 2015 kandydował do Sejmu w okręgu szczecińskim z pierwszego miejsca na liście powołanego przez Pawła Kukiza komitetu wyborczego wyborców Kukiz’15. Uzyskał mandat posła VIII kadencji, otrzymując 11 052 głosy. Został wiceprzewodniczącym Komisji Infrastruktury, a także członkiem Komisji Gospodarki Morskiej i Żeglugi Śródlądowej. W maju 2016 wystąpił z Ruchu Narodowego i współtworzył stowarzyszenie Endecja, w którym został przewodniczącym rady parlamentarnej i pełnomocnikiem na województwo zachodniopomorskie. 30 października 2017 ogłosił swoje odejście z KP Kukiz’15 i przejście do koła poselskiego Wolnych i Solidarnych. 25 kwietnia 2018 został prezesem Endecji po odejściu Adama Andruszkiewicza ze stowarzyszenia. 3 kwietnia 2019 ogłosił przejście z koła WiS do klubu Prawa i Sprawiedliwości. W wyborach w 2019 z listy PiS nie uzyskał poselskiej reelekcji.
W czerwcu 2020 został dyrektorem Zespołu Elektrowni Dolna Odra.
W 2021 otrzymał Krzyż Wolności i Solidarności oraz Krzyż Kawalerski Orderu Odrodzenia Polski.
Życie prywatne.
Jest żonaty, ma troje dzieci. 
Jego bratem był głogowski samorządowiec Paweł Chruszcz.

</doc>
<doc id="209442" url="https://pl.wikipedia.org/wiki?curid=209442" title="Trafopowielacz">
Trafopowielacz

Trafopowielacz – element elektroniczny występujący w elektronicznych urządzeniach domowego użytku, przemysłowych oraz specjalistycznych zawierających kineskop elektronowy: w telewizorach, monitorach komputerowych i telewizyjnych, projektorach telewizyjnych, kamerach wideo starszego typu z wizjerami monochromatycznymi. 
Jest to hybrydowe połączenie wcześniej stosowanych elementów: transformatora wysokiego napięcia („trafo”) oraz powielacza napięcia. Trafopowielacz spełnia funkcje obu wymienionych elementów. Jego głównym zadaniem jest dostarczenie napięcia odchylania poziomego o częstotliwości 15625 do około 70000 Hz do cewek odchylających oraz napięcia anodowego oznaczanego jako EHT (ang. "extra high tension" – bardzo wysokie napięcie), ostrości (ang. "focus") i jaskrawości (siatka 2, ang. "screen") do lampy kineskopowej. Często wytwarzane są dodatkowo napięcia pomocnicze: zasilanie układu odchylania pionowego (+25 do +70 V), zasilanie wzmacniaczy wizji (około 180 do 200 V) oraz napięcie przemienne (potocznie zmienne) żarzenia kineskopu zazwyczaj o wartości 6,3 V. Jednym z ważniejszych wyjść trafopowielacza jest ABL – wyjście pomiaru prądu kineskopu służące do pomiaru jaskrawości i testowania prawidłowej pracy kineskopu (zbyt duży prąd może oznaczać zwarcie kineskopu, za mały – utratę emisji kineskopu).
Napięcie anodowe jest za pomocą transformatora i układu powielacza zwiększane do wartości około 25 do 31 kV.
Główne elementy trafopowielacza: rdzeń ferrytowy, karkas – korpus cewki, uzwojenia, prostownik zazwyczaj jednopołówkowy do wysokiego napięcia, bleder – regulator napięcia ostrości i jaskrawości składający się z zestawu rezystorów i dwóch potencjometrów oraz obudowy szczelnie zalanych żywicą epoksydową.

</doc>
<doc id="209444" url="https://pl.wikipedia.org/wiki?curid=209444" title="Huragan Katrina">
Huragan Katrina

Huragan Katrina – jeden z trzydziestu najbardziej niszczycielskich huraganów, jakie kiedykolwiek nawiedziły Stany Zjednoczone. Wśród zarejestrowanych atlantyckich cyklonów był to szósty pod względem siły wiatru. Huragan uformował się 23 sierpnia 2005 roku na Bahamach. Wkrótce potem przeszedł przez południową Florydę, powodując pierwsze ofiary śmiertelne, jeszcze jako huragan trzeciej kategorii w Skali Saffira Simpsona. Po przejściu nad Zatoką Meksykańską prędkość wiatru wzrosła do ponad 250 km/h. Katrina stała się wtedy huraganem piątej kategorii. Największe zniszczenia cyklon ten spowodował w Nowym Orleanie, w stanie Luizjana. System przeciwpowodziowy w mieście okazał się nieszczelny w ponad pięćdziesięciu miejscach – prawie każdy wał przeciwpowodziowy w mieście został ostatecznie zniszczony przez burzę. Zalane zostało 80% miasta. W wyniku huraganu zginęło 1836 osób, a 705 zostało uznane za zaginione. Ten bilans uczynił Katrinę najbardziej morderczym huraganem od czasu huraganu Okeechobee, który nawiedził miasto w 1928 roku. Zniszczenia w samym Nowym Orleanie wyniosły ponad 81 miliardów dolarów. Tym samym był to jeden z cyklonów, które przyniosły w Stanach Zjednoczonych największe straty materialne.
Tak duże uszkodzenia wałów przeciwpowodziowych skłoniły amerykański wymiar sprawiedliwości do wszczęcia śledztwa w sprawie ich projektowania i konstrukcji. To zadanie powierzono wcześniej Korpusowi Inżynieryjnemu Armii Stanów Zjednoczonych. Przeprowadzono też śledztwo w sprawie spóźnionej reakcji rządu, prezydenta i samorządów lokalnych. Doprowadziło to do ustąpienia szefa Federalnej Agencji Zarządzania Kryzysowego.
W dwa lata po kataklizmie – w sierpniu 2007 – liczba mieszkańców Nowego Orleanu oceniana była na 273 tysięcy, zaś przed przejściem Katriny w mieście żyło prawie pół miliona ludzi. Nadal trwają prace w celu usunięcia skutków cyklonu. Choć większość miasta jest ponownie otwarta dla mieszkańców, a dzielnice, gdzie straty były mniej dotkliwe, ponownie funkcjonują, niektóre części miasta najbardziej dotknięte przez huragan mają nadal problem z zapewnieniem sprawnych usług miejskich. Najbardziej zniszczona dzielnica – Lower Ninth Ward – do dziś nie jest oficjalnie otwarta dla mieszkańców.
Trzy lata po przejściu Katriny nad miastem tysiące ludzi nadal żyło w przyczepach, gdyż ich domy nie zostały jeszcze odbudowane.
Historia meteorologiczna.
Huragan Katrina uformował się 23 sierpnia 2005 roku w okolicach Wysp Bahama jako skutek współdziałania fali wschodniej i resztek słabego tropikalnego cyklonu. Podczas gdy do powstania huraganu wymagana jest temperatura wody powyżej 26 stopni Celsjusza, w czasie powstania Katriny wynosiła ona w Zatoce Meksykańskiej nawet 30-33 stopnie Celsjusza. Rano 24 sierpnia tropikalny cyklon przekształcił się w huragan pierwszej kategorii – prędkość wiatru osiągnęła 120 km/h i w tym momencie burza została nazwana imieniem Katrina.
Cyklon przemieszczał się w kierunku Florydy. Dotarł na Plażę Hallandale, a potem na półwysep, powodując pierwsze ofiary śmiertelne. Stracił nieco ze swojej siły na lądzie, by potem znowu przybrać na sile, przemieszczając się przez ciepłe wody Zatoki Meksykańskiej. Zanim dotarł do kontynentalnej części Stanów Zjednoczonych, osiągnął piątą, najwyższą kategorię w skali Saffira Simpsona po dziewięciu godzinach od wejścia na wody Zatoki Meksykańskiej. Tak szybki wzrost był możliwy poprzez przejście cyklonu nad niezwykle ciepłymi wodami prądu Golfsztrom, które zwiększyły szybkość wiatru. 27 sierpnia Katrina osłabła do huraganu trzeciej kategorii, by zaraz potem gwałtownie zintensyfikować siłę wiatru i powrócić do kategorii piątej. Dzień później huragan osiągnął swą maksymalną siłę. Zarejestrowano wtedy – o godzinie 13:00 czasu lokalnego – najwyższą prędkość wiatru, która wyniosła 280 km/h (175 mph) oraz najniższe ciśnienie atmosferyczne, które wyniosło tylko 902 hektopaskale. Ten ostatni pomiar uczynił Katrinę czwartym huraganem pod względem najniższego ciśnienia atmosferycznego (silniejsze od niego w sezonie 2005 były huragany Rita i Wilma).
Wejście Katriny na kontynentalną część Stanów Zjednoczonych nastąpiło w poniedziałek 29 sierpnia o godzinie 6:10 czasu lokalnego, w stanie Luizjana. Cyklon osłabł wtedy do kategorii trzeciej w skali Saffira Simpsona (wiatr wiał z prędkością 205 km/h). Taka prędkość wiatru utrzymywała się przez cały czas wędrówki huraganu nad Luizjaną.
Podobna siła cyklonu utrzymywała się do momentu, gdy dotarł on nad stan Missisipi. Gdy huragan przebył drogę około 150 kilometrów w głąb lądu, siła wiatru osłabła na tyle, że został on zdegradowany do kategorii burzy tropikalnej. Stało się to w okolicy miejscowości Clarksville w stanie Tennessee. Resztki huraganu przemieściły się na północny wschód, docierając w okolice wschodniej Kanady. Tam huragan ostatecznie zanikł.
Przygotowania do nadejścia huraganu.
Rząd federalny.
Rano 26 sierpnia Katrina wzrosła w siłę na tyle, że została zaliczona do kategorii trzeciej w skali Saffira Simpsona. Huragan znajdował się wtedy nad Zatoką Meksykańską. W sobotę 27 sierpnia naukowcy z Narodowego Centrum Huraganów wyliczyli, że Katrina skręci na północny wschód, a jej wejście na ląd nastąpi w Luizjanie. Stosowne ostrzeżenie meteorologiczne zostało wydane dla stanów Luizjana, Missisipi i Alabama. Przewidywana trasa huraganu przechodziła przez miasto Nowy Orlean.
Straż Przybrzeżna rozpoczęła 26 sierpnia działania przygotowawcze do nadejścia cyklonu nie tylko w oczekiwanej strefie uderzenia, ale także poza nią, mobilizując do działania ponad czterystu rezerwistów. Centrum Treningu Lotnictwa ("Aviation Training Center") włączyło się do akcji ewakuacyjnej ludności poprzez zlecenie swoim załogom pomocy ratownikom. Ewakuacją objęto stany Luizjana, Missisipi i Alabama. Nakazano także przymusową ewakuację Nowego Orleanu.
Prezydent USA George W. Bush wprowadził stan wyjątkowy w Luizjanie, Missisipi i Alabamie w sobotę 27 sierpnia, na dwa dni przed wejściem huraganu na kontynentalną część kraju. Jednakże powyższe zarządzenie nie dotyczyło żadnej z gmin przybrzeżnych Luizjany. Ostatecznie stan wyjątkowy dla tych gmin także został wprowadzony, jednak stało się to już po przejściu huraganu, a poprzedziła to burzliwa debata w Kongresie.
Tego samego dnia, kiedy George Bush wprowadził stan wyjątkowy dla trzech stanów, Narodowe Centrum Huraganów rozszerzyło przewidywany obszar przejścia huraganu od linii brzegowej w mieście Morgana do granicy stanowej między Alabamą i Florydą. W niedzielę 28 sierpnia, kiedy był już znany rzeczywisty rozmiar Katriny, strefa zagrożenia huraganem została ponownie rozszerzona w taki sposób, że objęła większość linii brzegowej Luizjany.
Podczas wideokonferencji z prezydentem Bushem, które miały miejsce 28 sierpnia i 29 sierpnia, dyrektor NHC Max Mayfield wyraził obawy, że Katrina może przerwać wały przeciwpowodziowe i zalać niektóre miasta.
Narodowe Centrum Pogodowe w Nowym Orleanie ("National Weather Service’s New Orleans") ostrzegało przed nadejściem huraganu, że jeżeli Katrina przejdzie przez miasto, to nie będzie się ono nadawało do zamieszkania przez wiele tygodni. Siła Katriny dorównywała wtedy sile huraganu Kamil ("Camille"), który przeszedł nad Stanami Zjednoczonymi w 1969 roku. W niedzielę 28 sierpnia prezydent Bush nakazał gubernatorowi Luizjany obowiązkową ewakuację Nowego Orleanu. Dobrowolna lub obowiązkowa ewakuacja ludności objęła także duże obszary południowo-wschodniej Luizjany, jak również obszary przybrzeżne stanów Missisipi i Alabama, czyli razem około 1,2 miliona ludzi.
Śledztwo w sprawie ogłoszenia stanu wyjątkowego.
26 września 2005 odbyło się przesłuchanie byłego już wtedy szefa Federalnej Agencji Zarządzania Kryzysowego, Michaela Browna. Dotyczyło ono decyzji prezydenta George’a Busha z 27 sierpnia o wprowadzeniu stanu wyjątkowego na terenach zagrożonych wówczas przejściem Katriny. Początkowo stan wyjątkowy nie obejmował żadnej z przybrzeżnych gmin Luizjany, jednocześnie obejmując tereny przybrzeżne stanów Missisipi i Alabama. Brown zapewniał, że taka sytuacja zaistniała, ponieważ gubernator Luizjany nie włączył przybrzeżnych gmin do listu z prośbą o pomoc. Po przesłuchaniu upublicznił on kopię tego listu, która stwierdzała, że stan wyjątkowy w Luizjanie miał obejmować jedynie wszystkie gminy południowo-wschodnie aglomeracji Nowego Orleanu oraz gminy wzdłuż korytarzy stanowych I-20 oraz I-49, które przyjmą ewakuowanych obywateli.
Wybrzeże Zatokowe.
26 sierpnia oddziały Gwardii Narodowej w Missisipi rozpoczęły przygotowania do nadejścia huraganu. Działalność rozpoczął Centralny Sztab Antykryzysowy ("Emergency Operations Center"), zaś samorządy lokalne wydały rozporządzenia o ewakuacji ludności. 28 sierpnia o godzinie 19:00 czasu lokalnego zarządzenia o ewakuacji obowiązywały już w 11 gminach i 11 miastach, zaś następnego dnia rano było to już 41 gmin i 61 miast. Ponadto w gminach przybrzeżnych otwarto 57 schronów przeciwhuraganowych i 31 schronów awaryjnych.
Plan ewakuacyjny dla stanu Luizjana, opracowany przez samorządy lokalne, dzielił się na trzy fazy. Pierwsza nakazywała ewakuację obszarów przybrzeżnych na 50 godzin przed nadejściem Katriny, tereny objęte fazą drugą miały rozpocząć ewakuację 40 godzin przed wejściem huraganu na ląd, zaś tereny fazy trzeciej (obejmujące m.in. Nowy Orlean) miały rozpocząć ewakuację trzydzieści godzin wcześniej. Pojazdy przeznaczone do ewakuacji i wszelkie środki transportu publicznego zostały zapełnione na kilkadziesiąt godzin przed nadejściem huraganu, również wiele prywatnych przedsiębiorstw miało problemy z organizacją transportu osób ewakuowanych.
Według różnych źródeł, około 80% z 1,3 miliona mieszkańców aglomeracji Nowego Orleanu zostało ewakuowanych z miasta. Dawało to znacznie więcej ewakuowanych ludzi niż miało to miejsce podczas Huraganu Ivan, który przeszedł nad tym obszarem w 2004 roku. Do niedzieli 28 sierpnia prawie cała infrastruktura wzdłuż wybrzeża została zamknięta, a jej pracownicy ewakuowani. Wśród przedsiębiorstw zamknięte na czas huraganu zostały m.in. Kanadyjska Kolej Narodowa ("Canadian National Railway", tylko linie w zasięgu huraganu) i Siłownia Jądrowa „Waterford”. Ostrzeżenia meteorologiczne na tych obszarach zostały utrzymane przez Narodowe Centrum Huraganów aż do późnego popołudnia 29 sierpnia. W tym czasie huragan znajdował się już nad centralną częścią stanu Missisipi.
Nowy Orlean.
W piątek 26 sierpnia pojawiły się pierwsze prognozy sugerujące, iż skala kataklizmu może być o wiele większa niż w wypadku wcześniejszych huraganów. Programy komputerowe mające przewidzieć trasę huraganu wskazywały na niej także Nowy Orlean. Prawdopodobieństwo bezpośredniego ataku huraganu było wówczas szacowane na 17%, zaś 28 sierpnia wynosiło już 29%. Ten scenariusz oznaczał dla miasta potencjalną katastrofę, gdyż większość jego obszaru jest położona poniżej poziomu morza. Gdy potwierdziły się informacje, że Katrina przejdzie przez miasto, urzędnicy lokalnego sztabu antykryzysowego zaczęli się obawiać, że Katrina może przerwać wały przeciwpowodziowe. 28 sierpnia o godzinie 10:00 czasu lokalnego, gdy Katrina osiągnęła już piątą, najwyższą kategorię w skali Saffira Simpsona, ówczesny burmistrz Nowego Orleanu Ray Nagin zwołał konferencję prasową, na której wydał rozporządzenie nakazujące pierwszą obowiązkową ewakuację miasta w jego dziejach. Rada miasta otworzyła w Nowym Orleanie także kilka schronów przeciwhuraganowych dla obywateli, którzy nie mieli możliwości ewakuacji. Jednym z nich był stadion Louisiana Superdome, na którym schroniło się blisko 26 tysięcy ludzi.
Floryda.
Jeszcze 24 sierpnia wielu ludzi żyjących na terenie stanu nie wiedziało o tym, że Katrina stała się już huraganem. Dzień później, 25 sierpnia, cyklon uderzył już w południową część Florydy. Wejście na ląd nastąpiło pomiędzy miastami Aventura i Hallandale, w pobliżu Miami. Jednakże Narodowe Centrum Huraganów poprawnie przewidziało, że Katrina wzmocni się przed przejściem nad tym stanem i odpowiednio wcześniej – na 31,5 godziny i 19,5 godziny przed przejściem cyklonu, ostrzeżenia meteorologiczne zostały zaktualizowane.
Oddziaływanie huraganu.
W poniedziałek 29 sierpnia huragan nacierający na Nowy Orlean naruszył wały przeciwpowodziowe już w 53 miejscach. Spowodowało to zatopienie miasta w ponad osiemdziesięciu procentach. Raport Amerykańskiego Stowarzyszenia Cywilnych Inżynierów (American Society of Civil Engineers) z czerwca 2007 roku wskazywał na fakt, iż zalanie miasta było skutkiem osłabienia wałów przeciwpowodziowych przez poprzednie sztormy, nawiedzające miasto. Przesuwający się w głąb kraju huragan zdewastował także wybrzeża stanów Alabama i Missisipi. Spowodowało to ogromne straty materialne, wyceniane na 81,2 miliarda dolarów amerykańskich. Po uwzględnieniu inflacji skutki materialne są zatem dwa razy bardziej dotkliwe niż po przejściu Huraganu Andrew w 1992 roku. Katrina stała się wkrótce także najbardziej morderczym huraganem w historii Stanów Zjednoczonych od czasu przejścia Huraganu Okeechobee z 1928 roku.
Według potwierdzonych danych z 19 maja 2006 życie straciło 1 836 ludzi, z czego najwięcej w stanach Luizjana (1577) oraz Missisipi (238). W samej Luizjanie za zaginione zostało uznane 705 osób. Śmierć części ofiar miała przy tym jedynie pośredni związek z niszczycielską działalnością huraganu, ponadto w części przypadków nie udało się ustalić dokładnej przyczyny zgonu.
Według danych rządu federalnego Katrina objęła swym zasięgiem ponad 233 000 kilometrów kwadratowych. Jest to obszar porównywalny z powierzchnią Wielkiej Brytanii. Po przejściu cyklonu trzy miliony ludzi było pozbawionych prądu. 3 września 2005 Michael Chertoff, sekretarz stanu w Departamencie Bezpieczeństwa Krajowego Stanów Zjednoczonych opisał Katrinę w raporcie jako „prawdopodobnie największą katastrofę” w historii kraju, odnosząc się nie tylko do samego cyklonu, lecz także do zalania Nowego Orleanu.
Kuba oraz Południowa Floryda.
25 sierpnia Katrina po raz pierwszy weszła na ląd. Stało się to na Florydzie, zaś sam cyklon miał wówczas siłę pierwszej kategorii w skali Skali Saffira Simpsona. Wiatr wiał z prędkością 130 km/h (80 mph), dużo bardziej intensywne były jednak opady – tylko w miejscowości Homestead spadło 350 mm deszczu. Ponad milion ludzi zostało pozbawionych elektryczności. Zniszczenia na półwyspie były szacowane na 1 do 2 miliardów dolarów, z czego na zdecydowaną większość składały się powalone drzewa i zalania. W wyniku przejścia huraganu nad Florydą życie straciło 14 ludzi.
Huraganu doświadczyła także większa część archipelagu Florida Keys, chociaż sam huragan przeszedł nieco bardziej na północ, nad archipelagiem Dry Tourtgas. W mieście Key West spadło ponad 250 mm deszczu. 26 sierpnia na obrzeżach huraganu uformowało się tornado o sile F1 w skali Fujity, które zaatakowało miasto Marathon, demolując m.in. hangar w porcie lotniczym i powodując zniszczenia szacowane na 5 milionów dolarów.
Huragan przemieszczał się w kierunku Stanów Zjednoczonych na północ od Kuby. Jednak 29 sierpnia cyklon nasunął się swym obrzeżem na zachodnie regiony wyspy. Spadło tam 200 mm deszczu, a linie telefoniczne i energetyczne zostały zerwane. Około 8 tysięcy ludzi zostało ewakuowanych z Prowincji Pinar del Río. Według lokalnej telewizji przybrzeżne miasto Surgidero de Batabano zostało zalane w 90 procentach.
Luizjana.
29 sierpnia Katrina dotarła na kontynentalną część Stanów Zjednoczonych. Wejście na ląd nastąpiło w Luizjanie, niedaleko miasta Buras. Huragan miał wtedy siłę 3 kategorii w skali Saffira Simpsona, zaś wiatr wiał z prędkością 205 km/h (125 mph). Siła huraganu osłabła jednak kilka godzin wcześniej z kategorii czwartej, zaś wiatry na obrzeżach huraganu – m.in. w południowo-wschodniej części stanu – nadal były silniejsze. Mimo iż burza była silniejsza w Missisipi, na wybrzeżu w Luizjanie nastąpił znaczny przypływ. Jego oszacowanie jest trudne ze względu na brak jednoznacznych danych, jednak miara poziomu wody w gminie Plaquemines była wyższa o ok. 4 metry niż normalnie. Wzrost poziomu wody został zarejestrowany także w mieście Grand Isle, jednak tam przyrost wyniósł ok. 3 metrów.
Na całym obszarze, jaki obejmował, cyklon niósł ze sobą duże opady deszczu. W Luizjanie było to od 200 do 250 mm, choć były miejsca, w których opady były silniejsze – w mieście Slidell suma opadów wyniosła ponad 380 mm (ok. 15 cali). W wyniku opadów znacznie podniósł się poziom wody w jeziorze Pontchartrain, czego efektem było zalanie dużego obszaru północno-wschodniej części wybrzeża od Slidell do Mandeville. Zniszczonych zostało kilka mostów, włączając w to most I-10 Twin Span Bridge, łączący Slidell z Nowym Orleanem. W wyniku przejścia Katriny 900 tysięcy ludzi w Luizjanie zostało pozbawionych prądu.
Miejscowość St. Bernard Parish, w którą uderzył huragan, została całkowicie zalana, gdy przerwane zostały wały wokół kanału nawigacyjnego Mississippi River Gulf Outlet (MR-GO). Poszukiwania zaginionych odbywały się w wolnym tempie. Według wywiadu opublikowanego w „New Orleans Times-Picayune”, jeszcze w listopadzie 2005 koroner ciągle starał się dostać od Czerwonego Krzyża listę zaginionych. Część ofiar została znaleziona w ich własnych domach, jednak ogromna większość była identyfikowana dzięki relacjom innych osób lub danym z kart kredytowych. W grudniu 2005 nieustalone były losy dalszych 47 osób z St. Bernard Parish.
Nowy Orlean.
Oko cyklonu przemieszczało się na północny wschód od miasta, jednak Nowy Orlean także został objęty obszarem oddziaływania Katriny. Wprawdzie fakt, iż miasto zostało pozbawione elektryczności, uniemożliwił przeprowadzenie dokładnego pomiaru szybkości wiatru, jednak na podstawie kilku przeprowadzonych badań Narodowe Centrum Huraganów prognozowało wiatry o sile kategorii drugiej w skali Saffira Simpsona. Cyklon znajdował się bezpośrednio nad miastem przez około godzinę.
Przemieszczający się nad miastem huragan doprowadził do poważnego uszkodzenia miejskiego systemu ochrony przeciwpowodziowej – wały zostały przerwane w 53 miejscach. Ochrona przeciwpowodziowa zawiodła także na obszarach wokół miasta – w miejscowości St. Bernard Parish wały przeciwpowodziowe rozlokowane wokół kanału nawigacyjnego Mississippi River Gulf Outlet (MR-GO) zawiodły w ponad 20 miejscach, a miasteczko zostało całkowicie zalane. Podobny los spotkał wschodni brzeg miejscowości Plaquemines Parish. W Nowym Orleanie zawiodły przede wszystkim główne wały ochronne znajdujące się na miejskich kanałach przeciwpowodziowych – "17th Street Canal", "London Avenue Canal" oraz "Industrial Canal", których uszkodzenie spowodowało zatopienie ponad 80% miasta.
Większość głównych dróg prowadzących do miasta było nieprzejezdnych. Jedynym przejezdnym połączeniem z Nowym Orleanem była wówczas trasa "Crescent City Connection" wraz z mostem "Huey P. Long". Duża część mostu "I-10 Twin Span Bridge", prowadzącego do miasta Slidell w Luizjanie uległa zniszczeniu. Zarówno most Lake Pontchartrain Causeway, jak i Crescent City Connection obsługiwały tylko ruch ewakuacyjny.
W poniedziałek 29 sierpnia o godzinie 7:40 czasu lokalnego okazało się, że w hotelu "Hyatt Regency New Orleans" stwierdzono wiele wybitych szyb po północnej stronie budynku. Również wiele innych wysokich budynków miało poważne uszkodzenia. Hotel Hyatt był najbardziej uszkodzonym tego typu obiektem w mieście, a z okien wylatywały hotelowe łóżka. Rurki izolacyjne wystawione na zewnętrzną stronę budynku jako zabezpieczenie zostały kompletnie zniszczone.
Stadion Louisiana Superdome – schron przeciwhuraganowy dla ludzi, którzy nie mogli wyjechać z miasta – został poważnie uszkodzony. Dwie sekcje dachu stadionu zostały zniszczone, a wodoszczelna błona osłaniająca stadion zaczęła przeciekać. Międzynarodowy Port Lotniczy im. Louisa Armstronga został zamknięty na czas huraganu, jednakże budynek nie został uszkodzony. 30 sierpnia, już po przejściu cyklonu, lotnisko zostało ponownie otwarte uczestników akcji ratunkowych i humanitarnych. Ograniczona obsługa pasażera została wznowiona 13 września, a pełną sprawność lotnisko osiągnęło na początku października.
W wyniku zalania miasta, będącego efektem uszkodzenia wałów przeciwpowodziowych, życie straciło wiele osób. Pod koniec października bilans ofiar w mieście wynosił 700 osób zabitych. Ludzie, którzy przeżyli oraz ci, którzy byli ewakuowani, donieśli władzom, że na ulicach we wschodniej części miasta leży duża liczba zwłok. Zaawansowany stan rozkładu ciał, spowodowany tym, iż ofiary przez kilka dni leżały na słońcu i w wodzie, utrudnił koronerom identyfikację ofiar.
Pierwsze ofiary śmiertelne w mieście zostały potwierdzone krótko przed północą 28 sierpnia. Byli to trzej pacjenci szpitala, którzy zmarli podczas ewakuacji z miasta Baton Rouge w Luizjanie. Najbardziej prawdopodobną przyczyną ich śmierci było odwodnienie. Niedużo później potwierdzono także sześć ofiar śmiertelnych na stadionie Superdome, z czego cztery osoby zmarły z przyczyn naturalnych, jedna po przedawkowaniu lekarstw, a jedna popełniła samobójstwo. W miejskim Centrum Konferencyjnym (ang. "Convention Center"), które także zostało zaadaptowane na schron przeciwhuraganowy, stwierdzono śmierć czterech osób, z czego jedna została zamordowana.
Missisipi.
Wybrzeże Zatokowe w Missisipi doznało po przejściu Katriny dużych uszkodzeń; do 29 sierpnia 2005 zginęło tam 238 osób, los 67 nie został ustalony. Zniszczenia były liczone w miliardach dolarów; mosty, barki, łodzie, mola, domy i samochody zostały przez huragan zmiecione w głąb lądu, po czym doszczętnie zniszczone. Huragan przemieszczał się w głąb stanu. Wszystkie spośród 82 hrabstw znajdujących się w Missisipi zostały objęte zarządzeniem o wprowadzeniu stanu klęski żywiołowej; 47 otrzymało pełną pomoc finansową.
Po początkowym krótkotrwałym wejściu na ląd w Luizjanie Katrina ostatecznie weszła na ląd w pobliżu granicy stanowej. Oko cyklonu w niewielkiej odległości ominęło miasta zatoki St. Louis i miasto Waveland. Katrina była wówczas huraganem trzeciej kategorii z wiatrem o prędkości 195 km/h. Potężny wówczas obszar Katriny przeszedł przez zachodnią i centralną część stanu. Spowodowało to potężny przypływ o wysokości dochodzącej do 8 metrów; woda na dużym obszarze wdarła się na 10 km w głąb lądu; w pobliżu rzek i zatok było to aż 12 km. Na niektórych obszarach woda zalała Autostradę międzystanową nr 10. Cyklon przyniósł ze sobą silny wiatr o prędkości dochodzącej w Missisipi do 217 km/h, który spowodował znaczne uszkodzenia w drzewostanie tego obszaru. Powyższy pomiar został zarejestrowany niedaleko miasta Polarville.
Wraz z cyklonem nad Missisipi dotarły obfite opady deszczu. Średnio spadło 100 mm deszczu, choć w niektórych miejscach opady wyniosły nawet do 25 cm. 29 sierpnia na obszarze stanu zostało zarejestrowanych 11 tornad, które spowodowały liczne uszkodzenia drzew i linii energetycznych. Po ataku huraganu w wyniku opadów i wiatru linia brzegowa została kompletnie zniszczona. Urzędnicy z Missisipi wyliczyli, iż 90% wybrzeża zostało zrównane z ziemią. Przypływ był tak wysoki, że woda wdarła się aż na sześć mil w głąb lądu.
Jeden z apartamentowców z trzydziestoma ludźmi, którzy schronili się tam przed huraganem, zawalił się po przejściu Katriny. Ponad połowa z trzynastu kasyn w stanie, które miały zostać przeniesione na barkach, aby nie zostało złamane stanowe prawo o hazardzie, została z nich zmyta kilkaset jardów w głąb lądu.
Kilka dróg i mostów zostało podmytych. Na Autostradzie Międzystanowej nr 90, biegnącej wzdłuż Wybrzeża Zatokowego, doszczętnie zniszczone zostały dwa główne mosty – Pass Christian Bridge oraz Biloxi – Ocean Springs Bridge. Uszkodzeniu uległ jej odcinek biegnący nad estuarium rzeki Pascagoula. Jakiś czas po przejściu Katriny autostrada zawaliła się; ruch zredukowano wówczas do dwóch pasów.
Wszystkie trzy przybrzeżne hrabstwa w stanie zostało mocno poszkodowane przez burzę. Przypływ spowodowany przez Katrinę był najsilniejszym i najwyższym w udokumentowanej historii Stanów Zjednoczonych; w znacznym stopniu zalane zostały hrabstwa Harrison, Hancock i Jackson. W hrabstwie Hancock przypływ zalał całą jego dolną część, niszcząc przybrzeżne miasteczka Clermont Harbor, Waveland, Bay St. Louis oraz jednostkę osadniczą Kiln. W hrabstwie Harrison kompletnie zalane zostało miasto Pass Christian wraz z wąskim pasem ziemi na wschód od miasta, ciągnącym się wzdłuż wybrzeża. Pas ten zawiera m.in. miasta Long Beach i Gulfport. Przypływ spowodowany przez huragan był najsilniejszy w miasteczkach takich jak D’Iberville, które graniczą z obszarem Back Bay. Także miasto Biloxi, znajdujące się pomiędzy obszarem Back Bay a wybrzeżem, poważnie ucierpiało w starciu z huraganem. W hrabstwie Jackson przypływ podążał w górę estuarium rzeki Pascagoula; około 90% miasta Pascagoula zostało zalane. Powódź podzieliła hrabstwo na dwie części. Miała ona zasięg około 75 mil (121 km) na wschód od rzeki, sięgnęła też blisko granicy stanowej Luizjana – Missisipi. Sąsiednie obszary także zostały surowo potraktowane przez burzę; Zatoka Porteaux, a w tym obszar St. Martin, oraz Wzgórza Zatokowe, zostały doszczętnie zalane. Obszary Ocean Springs, Moss Point, Gautier i Escatawpa także odniosły poważne uszkodzenia. Agencja Zarządzania Kryzysowego w Missisipi ("Mississippi Emergency Management Agency") odnotowała zgony w hrabstwach Forest, Hinds, Warren i Leake. Około 900 tysięcy ludzi poniosło straty materialne.
Południowe stany USA.
Mimo tego, iż huragan wszedł na ląd na zachód od stanu Alabama i regionu Floryda Panhandle, te obszary także mocno ucierpiały w wyniku silnego wiatru i przypływu wysokiego na 3 do 5 metrów; ten ostatni był najbardziej odczuwalny w rejonie zatoki Mobile Bay, a szczytowe fale były nawet wyższe. Wiatr zarejestrowany w miejscowości Mobile w Alabamie osiągał prędkość do 67 mph (107 km/h), a wysokość przypływu wyniosła 3,7 metra. Przypływ spowodował powódź sięgającą kilka mil w głąb lądu, przebiegającą wzdłuż zatoki Mobile Bay. W Alabamie odnotowano także cztery tornada. Wszystkie statki znajdujące się w tamtym rejonie zostały wyrzucone na brzeg wzdłuż zatoki Mobile Bay, a molo rybackie zostało doszczętnie zniszczone; statek towarowy „Carribean Clipper” oraz łodzie rybackie osiadły na lądzie w miejscowości Bayou La Batre.

</doc>
<doc id="209446" url="https://pl.wikipedia.org/wiki?curid=209446" title="Wichura na Mazurach (2002)">
Wichura na Mazurach (2002)

Wichura na Mazurach – 4 lipca 2002, około 11:40, nad Mazurami przeszedł front szkwałowy z trąbami powietrznymi, który spowodował zniszczenia na znacznych obszarach Puszczy Piskiej (12 tys. ha, co stanowi 11% jej obszaru), Zielonej oraz Boreckiej, a także w mniejszym zakresie na terenie Puszczy Rominckiej i Augustowskiej. Najsilniejsza nawałnica objęła obszar wokół Pisza o promieniu około 20 km, przede wszystkim gminy Pisz i Orzysz. Pięć minut później przy zachodniej granicy Suwałk pojawiło się tornado o sile F1 w skali Fujity. Wyrywało słabo zakorzenione drzewa, zrywało dachy, a jeden dom uległ niemalże całkowitemu zniszczeniu. Trąba powietrzna pojawiła się także w okolicach Kowal Oleckich oraz Wincenty (powiat kolneński)
Skutki.
Huraganowy wiatr o sile 12 skali Beauforta, osiągający momentami 170 km/h, spustoszył duże obszary puszczy, powodując w sumie zniszczenie 45,4 tys. ha lasów w szesnastu nadleśnictwach, co do sierpnia 2017 było największą klęską w powojennej historii polskiego leśnictwa. Szkody w drzewostanie były skoncentrowane w pasie o długości 130 km i szerokości 15 km. W wyniku katastrofy zgłoszono łącznie ponad 500 uszkodzeń budynków (zarówno niewielkich, jak i całkowitych) w gminie Pisz i około 200 w gminie Orzysz. Wiatr i połamane drzewa uszkodziły linie energetyczne (13 km) i telefoniczne (15 km). Zanotowano zniszczenia samochodów, wywrócenia łodzi i dwa pożary budynków. Połamane drzewa zatarasowały drogi oraz linie kolejowe. Drogi zablokowało łącznie ponad tysiąc powalonych drzew. Rannych zostało 13 osób. W powiecie piskim koszty społeczne katastrofy (bez kosztów poniesionych przez wojsko, straż pożarną, policję, bez strat poniesionych przez Lasy Państwowe i energetykę) zostały oszacowane na około 12,5 mln złotych. Nadleśnictwa dotknięte huraganem na likwidację skutków nawałnicy, pozyskanie drewna, czyszczenie powierzchni i remonty dróg, przeznaczyły w latach 2002-2004 z własnych środków około 120 mln zł.
Zagrożenie pożarowe.
Lasy dotknięte klęską żywiołową stwarzały wielkie zagrożenie pożarowe z powodu panującej tego lata suszy. Ryzyko pożaru zwiększał także fakt, że w Puszczy Piskiej dominuje sosna, która jest szczególnie narażona, ponieważ igliwie tego drzewa zawiera olejki eteryczne mogące zapalić się już w temperaturze 50 °C. W sierpniu wilgotność ściółki spadła do 7%. W związku z tym podjęto szereg działań, aby uniknąć większej katastrofy, m.in. wprowadzono zakaz wstępu do zniszczonych lasów i wykonano 104,4 km pasów przeciwpożarowych.
Usuwanie drzew i odnawianie lasów.
W kwietniu 2004 roku NIK opublikował raport prezentujący wyniki kontroli usuwania zniszczeń, w którym informował, iż w okresie od lipca 2002 do końca czerwca 2003 z obszaru dotkniętego klęską pozyskano łącznie 2,3847 mln m³ grubizny, co w skali kraju stanowi 17,5% grubizny pozyskanej przez Lasy Państwowe z posuszu, złomów i wywrotów (4,5% grubizny pozyskanej przez LP ogółem) w ciągu tych dwóch lat. Szacowano również, że na koniec czerwca 2003 do usunięcia pozostało jeszcze 1,64 mln m³ drewna. W raporcie stwierdza się również, że w badanym okresie przy usuwaniu skutków w samej Puszczy Piskiej pracowało średnio 1,2 tysiąca osób (maksymalnie 2,3 tysiąca) oraz wykorzystywano średnio 256 ciągników zrywkowych, 5 rębaków oraz kilka harwesterów. Natomiast w rejonie Regionalnej Dyrekcji Lasów Państwowych w Białymstoku przy usuwaniu skutków pracowało maksymalnie 3,7 tysiąca osób oraz wykorzystywano maksymalnie 985 ciągników zrywkowych.
W dwa miesiące po wydarzeniu wstępnie szacowano, że do całkowitego odnowienia zniszczonych lasów będzie potrzebnych ponad 130 mln szt. sadzonek drzew. W latach 2003-2004 leśnicy odnowili 2,2 tys. ha obszarów dotkniętych klęską. W tym okresie wysadzono około 16 mln szt. sadzonek. Nadleśnictwo Pisz zaplanowało zakończenie odnawiania powierzchni zniszczonych lasów w 2009 roku.

</doc>
<doc id="209448" url="https://pl.wikipedia.org/wiki?curid=209448" title="Wiktor Pacajew">
Wiktor Pacajew

Wiktor Iwanowicz Pacajew (, ur. 19 czerwca 1933 w Aktiubińsku, zm. 29 czerwca 1971 w przestrzeni kosmicznej) – radziecki kosmonauta, Lotnik Kosmonauta ZSRR. Brał udział w jednym locie kosmicznym, w którym zginął podczas powrotu na Ziemię.
Życiorys.
6 czerwca 1971 r. wystartował w kosmos na pokładzie statku Sojuz 11. Był członkiem trzyosobowej załogi, która jako pierwsza w historii astronautyki pracowała na pokładzie załogowej stacji kosmicznnej Salut 1. Razem z nim udział w misji brali: Gieorgij Dobrowolski oraz Władisław Wołkow. Był odpowiedzialny za przeprowadzenie eksperymentów naukowych. 29 czerwca 1971 r., po zakończeniu prac na pokładzie stacja kosmiczna Salut 1, statek kosmiczny Sojuz 11 odcumował od niej i rozpoczął manewr lądowania. Kabina podczas tej operacji uległa rozhermetyzowaniu, a kosmonauci, którzy tak jak w czasie wcześniejszych misji Sojuzów nie posiadali skafandrów, ponieśli śmierć.
Oficjalny czas lotu wyniósł 23 dni, 18 godzin, 21 minut i 43 sekundy.

</doc>
<doc id="209449" url="https://pl.wikipedia.org/wiki?curid=209449" title="Medziugorie">
Medziugorie

Medziugorie () – miejscowość w Bośni i Hercegowinie, w Federacji Bośni i Hercegowiny, w kantonie hercegowińsko-neretwiańskim, w gminie Čitluk. Leży w południowej części Hercegowiny, 25 km na południowy zachód od Mostaru. W 2013 roku liczyło 2265 mieszkańców, z czego większość stanowili Chorwaci.
Znane przede wszystkim dzięki rzekomym objawieniom maryjnym (zapoczątkowanymi w 1981 roku), nadal badanymi przez Kościół katolicki i do tej pory niepotwierdzonymi, ani nieodrzuconymi. W 2019 roku jednak, mimo tych wątpliwości, papież Franciszek przyzwolił na organizowanie oficjalnych pielgrzymek do Medziugoria, na podstawie raportu sporządzonego przez arcybiskupa Henryka Hosera.
Nazwa.
W języku używanym przez miejscową ludność nazwa wsi jest zapisywana jako (wymawiana: [mêdʑuɡoːrje]). Często, gdy nie można użyć znaku 'đ', na gruncie wielu języków stosuje się zastępczy zapis "Medjugorje", który jest niezgodny z lokalnymi konwencjami ortograficznymi.
Dla języka polskiego Komisja Standaryzacji Nazw Geograficznych ustaliła urzędowy egzonim "Medziugorie". Etymologicznie nazwa Medziugorie oznacza miejscowość pomiędzy górami („Międzygórze”) – wieś położona jest bowiem niedaleko dwóch wzniesień: Križevca oraz "Crnicy".
Według zasad gramatyki polskiej nazwy słowiańskie zakończone na "-e" podlegają odmianie, choć możliwa jest też ich nieodmienność.
Historia parafii Medziugorie.
Od średniowiecza kościelną administrację nad terenami należącymi obecnie do Bośni i Hercegowiny sprawowali franciszkanie, lecz hierarchię diecezjalną ustanowiono tutaj dopiero w XIX w. W 1892 założono natomiast parafię Medziugorie, której patronem jest święty Jakub, opiekun pielgrzymów (co jest znamienne w kontekście aktualnej sytuacji tego miejsca). Budowę pierwszego kościoła we wsi ukończono w 1897. Jak na ówczesne warunki był on dość okazały, jednak z powodu niestabilnego podłoża jego ściany szybko popękały, a budowla zaczęła się zapadać. Dlatego po I wojnie światowej zaczęto myśleć o wzniesieniu nowej świątyni. Prace trwały od 1934 do 1968, a 19 stycznia 1969 nowy kościół został konsekrowany, służąc wiernym do dzisiaj.
16 marca 1934, z okazji jubileuszu 1900 lat odkupienia, na pobliskiej górze Kriżevac ustawiono betonowy krzyż, zawierający cząstkę relikwii drzewa Krzyża Świętego.
Do lat 80. XX wieku Medziugorie stanowiło typową wiejską parafię. Po r. 1981, w związku z mającymi się tutaj wydarzyć objawieniami Matki Bożej oraz w konsekwencji napływowi pielgrzymów i turystów, całkowicie zmieniło swój charakter. Wieś, składająca się pierwotnie z trzech osad, stała się miejscem kultu religijnego, odwiedzanym przez rzesze wiernych z całego świata. Przyczyniło się to do stworzenia bazy gastronomiczno-noclegowej wraz z punktami handlu dewocjonaliami i pamiątkami. W branży turystyczno-sakralnej pracuje obecnie większość mieszkańców okolicy, spośród których wielu napłynęło do Medziugoria w ostatnich latach. Do 1991 ponad 99% populacji stanowili Chorwaci.
Objawienia.
Według szóstki tzw. „widzących”, Matka Boża (chorw. "Gospa") zaczęła się im ukazywać 24 czerwca 1981, w miejscu zwanym "Podbrdo", leżącym u podnóża wzniesienia "Crnica" i, objawia się do dnia dzisiejszego. Trójce z nich (Ivan, Vicka, Marija) – prawie codziennie, pozostałej trójce (Mirjana, Ivanka, Jakov) z różną częstotliwością. Gospa objawia się widzącym tam, gdzie aktualnie przebywają. Wzywa cały świat do modlitwy i nawrócenia, przekazuje liczne orędzia, w których zachęca do pogłębienia życia wiary i życia sakramentalnego, do lektury Pisma Świętego, oraz wszelkiej pobożnej praktyki, do pokuty oraz oddania swojego życia Jezusowi. Przekazuje widzącym tajemnice dotyczące przyszłych losów Kościoła i świata.
Kościół katolicki w swoim oficjalnym stanowisku wobec wydarzeń z Medziugoria (Oświadczenie Konferencji Episkopatu byłej Jugosławii z Zadaru z 1991 roku) wstrzymuje się na razie z ostatecznym osądem objawień – do tej pory ani nie uznaje ich jako prawdziwych, ani też nie odrzuca jako fałszywych. Objawienia badała specjalna komisja powołana przez papieża Benedykta XVI w 2010 roku, której przewodniczył kardynał Camillo Ruini. Ponieważ objawienia wciąż jeszcze nie ustały (choć ich częstotliwość znacznie się obniżyła), objawienia te nie mogą zostać oficjalnie uznane. Papież Franciszek wysłał do Medziugorie swojego nuncjusza, arcybiskupa Henryka Hosera, który z wykształcenia jest także lekarzem internistą. Na podstawie raportu przygotowanego przez niego, papież w maju 2019 roku wydał zgodę na organizowanie oficjalnych pielgrzymek do miejsca objawień, mimo swoich wątpliwości. 
Miejsce kultu religijnego.
Medziugorie to popularny ośrodek pielgrzymkowy w Europie. Corocznie przybywa tam 2,2–2,5 mln pielgrzymów (2016). Jego główny punkt stanowi kościół pw. świętego Jakuba, zaś w pobliżu sąsiednich wsi "Bijakovići" i "Zvirovići" znajdują się dwa często odwiedzane wzniesienia: Wzgórze Objawień ("Podbrdo") – miejsce pierwszych objawień oraz Góra Krzyża (Križevac). Ich zbocza są kamieniste, porośnięte niską roślinnością. W miejscach objawień ustawiono krzyże. Dodatkowo, w drodze na Podbrdo umieszczono płaskorzeźby z brązu, przedstawiające tajemnice różańca, zaś przy szlaku na Križevac – stacje drogi krzyżowej. W miejscach modlitwy pielgrzymi zostawiają kawałki papieru z obietnicami, prośbami, obrazki, różańce i kwiaty, czasem ustawiają małe krzyże.
W Medziugoriu funkcjonuje dom wspólnoty osób uzależnionych – Wspólnota Cenacolo, w którym mieszczą się domy różnych wspólnot (Wspólnoty Błogosławieństw, Oazy Pokoju i innych).
Demografia.
Według danych spisu powszechnego w Bośni i Hercegowinie w 2013 roku miejscowość liczyła 2265 mieszkańców, w tym 2232 Chorwatów, 11 Albańczyków, 4 Boszniaków, 3 Serbów. 11 osób wskazało inną narodowość, 2 – nie zadeklarowały narodowości, a u 2 osób zapisano narodowość nieznaną.

</doc>
<doc id="209450" url="https://pl.wikipedia.org/wiki?curid=209450" title="Kriżavac">
Kriżavac



</doc>
<doc id="209452" url="https://pl.wikipedia.org/wiki?curid=209452" title="Križevac">
Križevac

Križevac – góra o wysokości 520 m n.p.m., zlokalizowana we wsi "Zvirovići" około 3 km na południe od Medziugorie.
Na jej szczycie 15 marca 1934 odsłonięto betonowy krzyż wysokości 8,56 m (budowany od roku 1933), upamiętniający 1900 rocznicę Męki Pańskiej (od niego pochodzi nazwa wzniesienia). Na przecięciu ramion krzyża zostały umieszczone relikwie krzyża Jezusa przekazane przez władze watykańskie, a wzdłuż drogi na szczyt ustawiono stacje drogi krzyżowej.

</doc>
<doc id="209454" url="https://pl.wikipedia.org/wiki?curid=209454" title="Mini Lotto">
Mini Lotto

Mini Lotto (do 8 października 2009 Express Lotek) – gra liczbowa prowadzona przez Totalizator Sportowy. W zakładach prostych gracz typuje 5 z 42 liczb, możliwe jest również zawieranie zakładów systemowych w których gracz może wytypować od 6 do 12 liczb. Jeden zakład prosty Mini Lotto kosztuje 1,50 zł (1,20 zł + 0,30 zł dopłaty na rozwój kultury fizycznej oraz wspieranie kultury narodowej).
Historia.
Pierwsze losowanie odbyło się 31 marca 1976. Losowania początkowo odbywały się raz w miesiącu w środę, potem od 25 sierpnia 1976 w każdą środę, a od 7 stycznia 1995 także w sobotę. Losowań tej gry znanej jeszcze jako Express Lotek zaprzestano 17 stycznia 1998. Jednak uwzględniając prośby graczy Totalizator Sportowy po trwającej dwa i pół roku przerwie 26 sierpnia 2000 ponownie wprowadził Express Lotka (obecnie Mini Lotto) i losowania nadal odbywały się w środy i soboty. Od 13 października 2008 do 12 kwietnia 2014 losowania odbywały się we wtorki, czwartki i soboty, a od 14 kwietnia 2014 od poniedziałku do soboty. Od 6 grudnia 2015 losowania Mini Lotto odbywają się codziennie.
Najwyższa wygrana w Mini Lotto padła 31 grudnia 2019 roku – 478 712,40 zł w kolekturze w Mniowie (woj. świętokrzyskie).
Najwyższe wygrane.
Tabela przedstawia 5 najwyższych wygranych w Mini Lotto:

</doc>
<doc id="209455" url="https://pl.wikipedia.org/wiki?curid=209455" title="Zakłady Specjalne (Lotto)">
Zakłady Specjalne (Lotto)

Zakłady Specjalne – gra liczbowa prowadzona przez Totalizator Sportowy. Losowania tej gry odbywają się okazjonalnie np. z okazji Nowego Roku, Dnia Dziecka, Świąt itp. Losuje się 5 z 45 liczb.
W grze tej nie ma kumulacji, gdy nie ma wygranej 1. stopnia, to wygrana ta jest dzielona na inne stopnie wygranej. Dochód z tej gry jest zazwyczaj przeznaczany na cele charytatywne. 
Od 18 marca do 17 kwietnia 2022 r. przeprowadzono Zakłady Specjalne na rzecz Ukrainy. Dochód ze sprzedaży losów przeznaczono na pomoc Ukrainie ogarniętej Inwazją Rosji. Losowania nagród pieniężnych odbyły się 3 oraz 17 kwietnia 2022 r. 

</doc>
<doc id="209456" url="https://pl.wikipedia.org/wiki?curid=209456" title="Gmina Ale">
Gmina Ale

Gmina Ale (szw. "Ale kommun") – gmina w Szwecji, w regionie Västra Götaland, z siedzibą w Nödinge-Nol.
Pod względem zaludnienia Ale jest 92. gminą w Szwecji. Zamieszkuje ją 26 288 osób, z czego 49,3% to kobiety (12 960) i 50,7% to mężczyźni (13 328). W gminie zameldowanych jest 1310 cudzoziemców. Na każdy kilometr kwadratowy przypada 82,6 mieszkańca. Pod względem wielkości gmina zajmuje 225. miejsce.

</doc>
<doc id="209457" url="https://pl.wikipedia.org/wiki?curid=209457" title="Gmina Åmål">
Gmina Åmål

Gmina Åmål (szw. "Åmåls kommun") – gmina w Szwecji, w regionie Västra Götaland, z siedzibą w Åmål.
Pod względem zaludnienia Åmål jest 176. gminą w Szwecji. Zamieszkuje ją 12 823 osób, z czego 50,82% to kobiety (6517) i 49,18% to mężczyźni (6306). W gminie zameldowanych jest 598 cudzoziemców. Na każdy kilometr kwadratowy przypada 26,49 mieszkańca. Pod względem wielkości gmina zajmuje 176. miejsce.

</doc>
<doc id="209458" url="https://pl.wikipedia.org/wiki?curid=209458" title="Gmina Askersund">
Gmina Askersund

Gmina Askersund (szw. "Askersunds kommun") – gmina w Szwecji, w regionie Örebro, z siedzibą w Askersund.
Pod względem zaludnienia Askersund jest 190. gminą w Szwecji. Zamieszkuje ją 11 477 osób, z czego 50,03% to kobiety (5742) i 49,97% to mężczyźni (5735). W gminie zameldowanych jest 218 cudzoziemców. Na każdy kilometr kwadratowy przypada 14 mieszkańców. Pod względem wielkości gmina zajmuje 126. miejsce.

</doc>
<doc id="209460" url="https://pl.wikipedia.org/wiki?curid=209460" title="Obraz Jezusa Miłosiernego">
Obraz Jezusa Miłosiernego

Obraz Jezusa Miłosiernego – wizerunek przedstawiający Chrystusa zmartwychwstałego, który udziela ludzkości łask wysłużonych na krzyżu. Występuje też pod nazwami "Jezu ufam Tobie" oraz "Obraz Miłosierdzia Bożego". Pierwszy wizerunek namalował Eugeniusz Kazimirowski w 1934 według wskazówek świętej Faustyny, jednak najbardziej znaną wersją jest obraz Adolfa Hyły z 1944.
Opis i symbolika.
Na obrazie przedstawiony jest Jezus ubrany w białą szatę. Stojąc, unosi prawą rękę w geście błogosławieństwa, lewą ręką wskazuje na swoje serce, z którego wychodzą promienie: jasny blady i czerwony. Ten pierwszy symbolizuje wodę usprawiedliwiającą duszę, czerwony zaś to krew, która jest życiem dusz (obie miały wytrysnąć z przebitego na krzyżu boku Jezusa).
Powstanie obrazu.
Pierwszy obraz.
Pierwszy obraz został namalowany według projektu siostry Faustyny Kowalskiej i dzięki pomocy księdza Michała Sopoćki. Według "Dzienniczka" siostry Faustyny, Jezus objawił się jej 22 lutego 1931 roku w celi płockiego klasztoru w tej właśnie postaci, nakazał namalować obraz i obiecał, że dusza, która będzie czcić ten obraz, nie zginie. Obiecał też duże postępy na drodze chrześcijańskiej doskonałości, łaskę szczęśliwej śmierci oraz wszelkie inne łaski i doczesne dobrodziejstwa.
Autorem pierwszego obrazu był malarz Eugeniusz Kazimirowski, prace nad nim trwały od stycznia do czerwca 1934 roku. Po raz pierwszy został pokazany wiernym w 1935 w pierwszą niedzielę po Wielkanocy, czyli w dniu Święta Miłosierdzia Bożego w Ostrej Bramie w Wilnie, skąd wyszło w świat przesłanie Miłosierdzia Bożego. Obraz nie spodobał się Faustynie, gdyż nie odpowiadał pięknu jej wizji Jezusa. Jezus miał jej wówczas odpowiedzieć, że "nie w piękności farby ani pędzla jest wielkość tego obrazu, ale w łasce mojej…".
Obecnie obraz pędzla Kazimirowskiego znajduje się w Sanktuarium Miłosierdzia Bożego (dawnym kościele Świętej Trójcy) w Wilnie. W 2005 roku, po przenosinach obrazu z wileńskiego kościoła pw. Świętego Ducha do wyżej wymienionego sanktuarium, obraz pozbawiony został napisu „Jezu ufam Tobie”. W międzyczasie miał miejsce konflikt między wileńskimi Polakami, którzy chcieli pozostawienia obrazu w kościele Św. Ducha, a biskupem, który podjął inną decyzję; Polacy odwołali się bezpośrednio do Papieża, który jednak ich nie poparł. Napis ten, umieszczony na osobnym blejtramie, powstał i oprawiony został razem z obrazem po jego konserwacji w 2003. Miał na celu przede wszystkim zasłonięcie półkolistej wnęki w ołtarzu w kościele Św. Ducha, która była większa od obrazu. Po przenosinach do kościoła Świętej Trójcy, pod obrazem, na ozdobnej ramie wkrótce pojawiła się – tak jak za życia siostry Faustyny – mosiężna, grawerowana tabliczka z napisem „Jezu, ufam Tobie” w języku polskim.
Obraz Hyły.
Najbardziej znaną wersję wykonał w 1944 Adolf Hyła dla Sanktuarium Bożego Miłosierdzia w krakowskich Łagiewnikach. Jego kopie opatrzone słowami „Jezu ufam Tobie” w wielu różnorodnych językach są szeroko rozpowszechnione na całym świecie. Pierwszy obraz Jezusa Miłosiernego pędzla tego malarza powstał w 1943 roku.
Drugi pierwowzór.
W roku 1954 ks. bp Franciszek Barda zaproponował ogłoszenie konkursu na nowy wizerunek Jezusa Miłosiernego. Spośród zgłoszonych do konkursu prac Artystyczna Komisja Arcybiskupia w Krakowie wybrała wizerunek autorstwa prof. Ludomira Sleńdzińskiego, namalowany według wskazówek ks. Sopoćki. Tak powstał drugi obraz Jezusa Miłosiernego, zgodny z notatkami siostry Faustyny Kowalskiej. Obraz przedstawia Zbawiciela wchodzącego przez zamknięte drzwi do Wieczernika. Jego prawa ręka błogosławi patrzącego, a lewa uchyla szatę w okolicy niewidocznego serca, skąd wychodzą dwa promienie – blady i czerwony.
5 października 1954 r. Główna Komisja Episkopatu zatwierdziła wizerunek namalowany przez Sleńdzińskiego do publicznego kultu w całej Polsce.
W roku 1960 obraz został podarowany ks. prefektowi Zbigniewowi Kraszewskiemu, który umieścił go w kościele seminaryjnym Seminarium Metropolitalnego w Warszawie, gdzie dzieło pozostało do roku 1971. Ze względu na częste akty wandalizmu wobec innego wizerunku Miłosierdzia, bp Kraszewski zabrał obraz do parafii Bożego Ciała w stolicy, do gabinetu biskupiego na plebanii. W roku 1989 rekolekcje prowadził tam o. Zdzisław Pałubicki, który przez następne lata zabiegał o przekazanie mu wizerunku.
24 czerwca 1993 roku, w uroczystość Narodzenia św. Jana Chrzciciela, bp Kraszewski przywiózł obraz do kościoła pw. Nawiedzenia NMP w Kaliszu i przekazał wizerunek jezuitom na ręce o. Mieczysława Beresińskiego, ówczesnego przełożonego domu zakonnego.
Jeden z oryginałów obrazu Ludomira Śledzińskiego "Jezu, ufam Tobie", który miał otrzymać Ojciec Święty, znajduje się w sokólskim kościele pw. św. Antoniego.
Inne warianty.
Obraz do kaplicy Zgromadzenia Sióstr Matki Bożej Miłosierdzia w Warszawie namalował lwowski artysta Stanisław Batowski. Wersja ta spłonęła podczas powstania warszawskiego. Po tym wydarzeniu Przełożona Generalna zleciła autorowi namalowanie kolejnego obrazu do domu klasztornego w Łagiewnikach. Niemniej w tym czasie swoją wersję namalował Adolf Hyła i ta została umieszczona w późniejszym sanktuarium. Obraz Batowskiego umieszczono w kościele Miłosierdzia Bożego na Nowym Świecie.
Kult Miłosierdzia Bożego.
Od 1937 roku, wraz z szerzeniem się kultu Miłosierdzia Bożego, obraz zaczął być stopniowo kopiowany oraz wydawany w formie obrazków opatrzonych Koronką do Miłosierdzia Bożego. Do roku 1951 w Polsce istniało około 130 ośrodków kultu Miłosierdzia Bożego. Jednak 6 marca 1959 Stolica Apostolska bez wnikliwszej analizy sprawy i oryginalnych dokumentów, wydała notyfikację zabraniającą szerzenia kultu, rezultatem czego było usunięcie z wielu kościołów obrazów Jezusa Miłosiernego. Pomimo to arcybiskup Eugeniusz Baziak polecił pozostawienie obrazu na miejscu w krakowskich Łagiewnikach. Po rozmowie z kardynałem sekretarzem Kongregacji Ottavianim, w 1965 roku abp Karol Wojtyła rozpoczął w Krakowie proces informacyjny dotyczący życia i cnót siostry Faustyny oraz przygaszonego kultu Miłosierdzia Bożego. Dzięki temu 31 stycznia 1968 proces beatyfikacyjny siostry Faustyny został formalnie otwarty w Watykanie, a 15 kwietnia 1978 Stolica Apostolska całkowicie unieważniła notyfikację z 1959 roku.
W obietnice Jezusa związane z obrazem wierzy wielu katolików, dla których nie jest tylko przedstawieniem Miłosierdzia Bożego, ale znakiem przypominającym o obowiązku chrześcijańskiej ufności względem Boga i czynnej miłości w stosunku do bliźnich:

</doc>
<doc id="209461" url="https://pl.wikipedia.org/wiki?curid=209461" title="Akademia Finansów w Warszawie">
Akademia Finansów w Warszawie

Akademia Finansów w Warszawie (dawniej "Wyższa Szkoła Ubezpieczeń i Bankowości") utworzona w 1991 roku przez Fundację Promocji Ubezpieczeń, w styczniu 1992 roku została wpisana do rejestru wyższych uczelni niepaństwowych Ministerstwa Edukacji Narodowej i Sportu pod numerem 2, na czas nieokreślony. Od 2006 roku Uczelnia decyzją MEIN została przekształcona na Akademię Finansów.
AF posiada trzy siedziby, o łącznej powierzchni użytkowej 14 tys. m².
W budynku przy ul. Modlińskiej 51 mieści się rektorat, instytuty uczelni, dziekanaty, największa, na 400 miejsc nowoczesna aula oraz kilkanaście sal wykładowych, pracownie informatyczne, gabinety języków obcych. Ponadto jest tu księgarnia, kiosk z czasopismami, bufet – kawiarnia z letnim ogródkiem, bar serwujący obiady, ogrodzony parking samochodowy na około 150 pojazdów. W budynku przy ul. Karmelickiej 10 znajduje się aula na 150 miejsc, sale wykładowe, biblioteka, czytelnia, a także bufet. W budynku przy ul. Elektronowej 10 znajdują się cztery aule – każda na 250–300 miejsc, hala sportowa, a także Akademicki Związek Sportowy – powstały w WSUiB w październiku 2002 r.
Działalnością dydaktyczno-naukową uczelni kieruje Senat wraz z jego organem – Radą Naukową. Rektorem Uczelni i przewodniczącym Senatu jest prof. nadzw. dr inż. Mirosław Zdanowski. Prorektorem ds. naukowych i badawczych jest prof. nadzw. dr hab. Jan Solarz; prorektorem ds. dydaktycznych i studenckich jest prof. nadzw. dr inż. Barbara Karlikowska.
Wśród pracowników naukowo-dydaktycznych znajdują się m.in. prof. nadzw. dr hab. Jan K. Solarz, prof. dr hab. Jerzy Jaskiernia, prof. zw. dr hab. Aldon Zalewski, prof. dr hab. Tadeusz Iwiński, prof. dr hab. Longin Pastusiak, prof. nadzw. dr Aleksandra Wiktorow.
Akademia Finansów kształci w systemie dziennym, wieczorowym i zaocznym. Na studiach: licencjackich, inżynierskich i magisterskich na kierunku finanse i bankowość, na studiach licencjackich na kierunkach: stosunki międzynarodowe, dziennikarstwo i komunikacja społeczna.
Szkoła prowadzi także studia podyplomowe. Jako jedna z pięciu uczelni niepaństwowych posiada uprawnienia do nadawania stopnia doktora w dziedzinie nauk ekonomicznych.
Część majątku uczelni został wystawiony na sprzedaż w ramach przetargu nieograniczonego przez Akademia Finansów i Biznesu Vistula w maju 2010 roku .

</doc>
<doc id="209462" url="https://pl.wikipedia.org/wiki?curid=209462" title="Wyższa Szkoła Ubezpieczeń i Bankowości">
Wyższa Szkoła Ubezpieczeń i Bankowości



</doc>
<doc id="209463" url="https://pl.wikipedia.org/wiki?curid=209463" title="Gmina Alingsås">
Gmina Alingsås

Gmina Alingsås (szw. "Alingsås kommun") – gmina w Szwecji, w regionie Västra Götaland, z siedzibą w Alingsås.
Pod względem zaludnienia Alingsås jest 67. gminą w Szwecji. Zamieszkuje ją 35 761 osób, z czego 51,01% to kobiety (18 240) i 48,99% to mężczyźni (17 521). W gminie zameldowanych jest 1113 cudzoziemców. Na każdy kilometr kwadratowy przypada 75,3 mieszkańca. Pod względem wielkości gmina zajmuje 177. miejsce.

</doc>
<doc id="209464" url="https://pl.wikipedia.org/wiki?curid=209464" title="Gmina Ånge">
Gmina Ånge

Gmina Ånge (szw. "Ånge kommun") – szwedzka gmina, położona w regionie Västernorrland, z siedzibą w Ånge.
Pod względem zaludnienia Ånge jest 201. gminą w Szwecji. Zamieszkuje ją 10 821 osób, z czego 49,52% to kobiety (5359) i 50,48% to mężczyźni (5462). W gminie zameldowanych jest 241 cudzoziemców. Na każdy kilometr kwadratowy przypada 3,53 mieszkańca. Pod względem wielkości gmina zajmuje 29. miejsce.

</doc>
<doc id="209465" url="https://pl.wikipedia.org/wiki?curid=209465" title="Gmina Arboga">
Gmina Arboga

Gmina Arboga (szw. "Arboga kommun") – gmina w Szwecji, w regionie Västmanland, z siedzibą w Arboga.
Pod względem zaludnienia Arboga jest 165. gminą w Szwecji. Zamieszkuje ją 13 406 osób, z czego 50,09% to kobiety (6715) i 49,91% to mężczyźni (6691). W gminie zameldowanych jest 434 cudzoziemców. Na każdy kilometr kwadratowy przypada 40,96 mieszkańca. Pod względem wielkości gmina zajmuje 223. miejsce.

</doc>
<doc id="209466" url="https://pl.wikipedia.org/wiki?curid=209466" title="Gmina Åsele">
Gmina Åsele

Gmina Åsele (szw. "Åsele kommun") – gmina w Szwecji, w regionie Västerbotten, z siedzibą w Åsele.
Pod względem zaludnienia Åsele jest 286. gminą w Szwecji. Zamieszkuje ją 3375 osób, z czego 49,42% to kobiety (1668) i 50,58% to mężczyźni (1707). W gminie zameldowanych jest 69 cudzoziemców. Na każdy kilometr kwadratowy przypada 0,79 mieszkańca. Pod względem wielkości gmina zajmuje 21. miejsce.

</doc>
<doc id="209468" url="https://pl.wikipedia.org/wiki?curid=209468" title="Huragan na Mazurach 4 lipca 2002">
Huragan na Mazurach 4 lipca 2002



</doc>
<doc id="209471" url="https://pl.wikipedia.org/wiki?curid=209471" title="Gmina Åtvidaberg">
Gmina Åtvidaberg

Gmina Åtvidaberg (szw. "Åtvidabergs kommun") – gmina w Szwecji, w regionie Östergötland, z siedzibą w Åtvidaberg.
Pod względem zaludnienia Åtvidaberg jest 189. gminą w Szwecji. Zamieszkuje ją 11 817 osób, z czego 50,01% to kobiety (5910) i 49,99% to mężczyźni (5907). W gminie zameldowanych jest 210 cudzoziemców. Na każdy kilometr kwadratowy przypada 17,12 mieszkańca. Pod względem wielkości gmina zajmuje 140. miejsce.

</doc>
<doc id="209472" url="https://pl.wikipedia.org/wiki?curid=209472" title="Gmina Bengtsfors">
Gmina Bengtsfors

Gmina Bengtsfors (szw. "Bengtsfors kommun") – gmina w Szwecji, w regionie Västra Götaland, z siedzibą Bengtsfors.
Demografia.
Pod względem zaludnienia Bengtsfors jest 219. gminą w Szwecji (spośród 290 gmin). Zamieszkuje ją 9940 osób, z czego 47,98% to kobiety (4769) i 52,02% to mężczyźni (5171). W gminie zameldowanych jest 1872 cudzoziemców. Na każdy kilometr kwadratowy przypada 11,3 mieszkańca.
Struktura Powierzchni.
Według danych z roku 2010 powierzchnia gminy wynosi 1059,18 km², w tym: 

</doc>
<doc id="209473" url="https://pl.wikipedia.org/wiki?curid=209473" title="Gmina Bollebygd">
Gmina Bollebygd

Gmina Bollebygd (szw. "Bollebygds kommun") – gmina w Szwecji, w regionie Västra Götaland, z siedzibą w Bollebygd.
Pod względem zaludnienia Bollebygd jest 243. gminą w Szwecji. Zamieszkuje ją 7973 osoby, z czego 49,54% to kobiety (3950) i 50,46% to mężczyźni (4023). W gminie zameldowanych jest 204 cudzoziemców. Na każdy kilometr kwadratowy przypada 30,1 mieszkańca. Pod względem wielkości gmina zajmuje 235. miejsce.

</doc>
<doc id="209474" url="https://pl.wikipedia.org/wiki?curid=209474" title="Gmina Boxholm">
Gmina Boxholm

Gmina Boxholm (szw. "Boxholms kommun") – gmina w Szwecji, w regionie Östergötland, z siedzibą w Boxholm.
Pod względem zaludnienia Boxholm jest 276. gminą w Szwecji. Zamieszkuje ją 5 287 osób, z czego 48,61% to kobiety (2570) i 51,39% to mężczyźni (2717). W gminie zameldowanych jest 138 cudzoziemców. Na każdy kilometr kwadratowy przypada 10,01 mieszkańca. Pod względem wielkości gmina zajmuje 167. miejsce.

</doc>
<doc id="209475" url="https://pl.wikipedia.org/wiki?curid=209475" title="Dobieszyn (województwo podkarpackie)">
Dobieszyn (województwo podkarpackie)

Dobieszyn – wieś w Polsce położona w województwie podkarpackim, w powiecie krośnieńskim, w gminie Jedlicze.
W latach 1975–1998 miejscowość administracyjnie należała do województwa krośnieńskiego.
Graniczący z Jedliczem, położony jest w odległości 3 km na południowy wschód od miasta, przy drodze do Krosna-Polanki. Jest to rozległa wieś, położona między dwoma miastami, licząca nieco ponad 1500 mieszkańców. Miejscowość liczy ponad 300 domów gospodarujących na blisko 500 ha.
Geografia.
Dobieszyn leży w południowo-wschodniej Polsce, w województwie podkarpackim. Wieś ta leży u stóp malowniczych wzgórz Beskidu Niskiego, w bezpośrednim sąsiedztwie Krosna, Jedlicza, Żarnowca, Potoka i Świerzowej Polskiej. Wieś liczy około 340 numerów, a jej powierzchnia wynosi 497 ha.
Historia.
Wieś założona została prawdopodobnie dopiero w XV stuleciu, bowiem nie ma o niej wcześniej żadnych wzmianek pisanych. Najstarszy dokument pisany pochodzi z 1444 roku. Osada stanowiła wówczas własność Mikołaja Uchacza. W 1494 roku występuje też w dokumentach Jan Uchacz (dworzanin królewski, który w 1545 r. posiadał sołectwo w Woli Brzosteckiej), a obok niego Mikołaj, obaj prawdopodobnie synowie wcześniej wspomnianego Mikołaja. W rękach tegoż ostatniego Mikołaja był Dobieszyn jeszcze w 1506 roku.
Uchaczowie mieli tu swój dwór i duży folwark oraz stawy rybne. We wsi był też młyn i karczma. W 1536 roku miejscowość stanowiła już własność Klemensa Janickiego, a u schyłku XVI wieku przeszła na własność Stanisława Machowskiego który w 1581 r. był właścicielem obu pobliskich Polanek. W tym czasie we wsi znajdowały się role opuszczone. Być może miało to związek z jakąś epidemią lub inną klęską żywiołową. Ze źródeł wynika, że w 1655 i 1657 roku miejscowość splądrowały wojska szwedzkie i siedmiogrodzkie. W czasie działalności konfederacji barskiej stacjonował tu oddział Skotnickiego. W XIX stuleciu Dobieszyn stanowił wraz z Jedliczem własność rodziny Stojowskich. U schyłku stulecia miejscowe dobra dworskie nabył od Ewy Stojowskiej Żyd Mojżesz Kudler. Miejscowość liczyła w tym czasie 444 mieszkańców.
W 1934 roku Dobieszyn stał się jedną z wsi gminy Jedlicze. W tym czasie miejscowość liczyła już ponad 800 mieszkańców. We wsi znajdowały się sklepy i warsztaty rzemieślnicze.
Znaczny rozwój miejscowości nastąpił w minionym półwieczu. Dzisiaj w Dobieszynie przeważa nowa zabudowa. Znaczna część mieszkańców znajduje zatrudnienie w Jedliczu i Krośnie.
Ludność.
Poniżej znajdują się wykresy dotyczące ludności.
Edukacja.
We wsi funkcjonuje ponad 100 letnia Szkoła Podstawowa oraz Świetlica Opiekuńczo-Wychowawcza. W roku 2018 we wsi Dobieszyn placówkę ma 1 szkoła podstawowa, w której w 8 oddziałach uczyło się 91 uczniów (50 kobiet oraz 41 mężczyzn). Dla porównania w 2008 roku we wsi Dobieszyn placówkę miała 1 szkoła podstawowa, w której w 6 oddziałach uczyło się 62 uczniów (33 kobiety oraz 29 mężczyzn).
Dojazd.
Do Dobieszyna można dojechać liniami komunikacji miejskiej Krosna. Dojazd oferują także busy.
Religia.
Miejscowość jest siedzibą Parafii Matki Bożej Nieustającej Pomocy, z kościołem parafialnym.
We wsi znajduje się zabytkowa, ceglana, wybudowana w 1855 roku, kapliczka. Została ona ufundowana przez ówczesnego sołtysa – Franciszka Janochę. Jest ona wpisana do Rejestru zabytków.

</doc>
<doc id="209476" url="https://pl.wikipedia.org/wiki?curid=209476" title="Gmina Dals-Ed">
Gmina Dals-Ed

Gmina Dals-Ed (szw. "Dals-Eds kommun") – gmina w Szwecji, w regionie Västra Götaland, z siedzibą w Ed.
Pod względem zaludnienia Dals-Ed jest 278. gminą w Szwecji. Zamieszkuje ją 4941 osób, z czego 48,78% to kobiety (2410) i 51,22% to mężczyźni (2531). W gminie zameldowanych jest 430 cudzoziemców. Na każdy kilometr kwadratowy przypada 6,77 mieszkańca. Pod względem wielkości gmina zajmuje 135. miejsce.

</doc>
<doc id="209477" url="https://pl.wikipedia.org/wiki?curid=209477" title="Peter Carroll">
Peter Carroll

Peter J. Carroll (ur. 8 stycznia 1953 r. w Patching, Anglia) – współczesny okultysta brytyjski, mag, autor i współzałożyciel Illuminatów Thanaterosa.
Carroll był archetypowym magiem, podróżował dużo po Indiach, Tybecie i Australii.
W "PsyberMagick" Carroll ogłosił swoją chęć porzucenia "roli maga i biskupa chaosu": "autor wybiera utrzymanie antycznej etyki rycerskiej, honoru i heroizmu w erze w znacznej części pozbawionej takich rzeczy (...) i docenia unikalność w epoce masowej produkcji" (ch. 59). Odszedł od magii jako pola, które studiował i dyskutuje hipotezy dotyczące trójwymiarowego czasu.
Prace.
W Polsce wydane zostało tłumaczenie "Liber Null" i "Psychonaut" jako "Psychonauta czyli Magia Chaosu w Teorii i Praktyce", wyd. Okultura, Warszawa 2006. W 2014 roku ukazał się przekład Liber Kaos nakładem wydawnictwa Illuminatio.

</doc>
<doc id="209478" url="https://pl.wikipedia.org/wiki?curid=209478" title="Dąb Bażyńskiego">
Dąb Bażyńskiego

Dąb Bażyńskiego – dąb szypułkowy, pomnik przyrody, rośnie w miejscowości Kadyny nad Zalewem Wiślanym w województwie warmińsko-mazurskim.
Wymiary.
Jedno z najstarszych drzew w Polsce (ok. 720 lat). Wymiary (stan na 2015 rok):
Historia.
Wiek dębu Bażyńskiego szacuje się na 700 lat, przy czym już 100 lat istniała przyziemna dziupla, w której za czasów Birknera z Elbląga mieściło się 11 żołnierzy. Imię dębu zmieniano kilkukrotnie. Sto lat temu nazywany był "1000-letnim Dębem Niemiec". Od 1898 r. zwany był "dębem królewskim"; w tym czasie właścicielem majątku w Kadynach był ostatni cesarz niemiecki Wilhelm II. Na zlecenie cesarza wybudowano stróżówkę, w której umundurowany strażnik dbał o bezpieczeństwo drzewa. W cieniu dębu przechadzali się w tym okresie m.in. cesarz z cesarzową Augustą Wiktorią, ich wnuk Ferdynand z księżniczką rosyjską Kirą i najznamienitsi goście z całej Europy. Po II wojnie dąb nazywano "Dębem Kadyny". Sześć rosnących w szeregu obok potężnych dębów w wieku 300-350 lat symbolizowało sześciu synów księżniczki Kadyny, cudnej urody założycielki miejscowości, pochodzącej od władcy tych ziem Widewuta. Potem nazywany „Dębem Odrodzenia Polski”, obrał w końcu imię lokalnego bohatera narodowego Jana Bażyńskiego, dawnego właściciela Kadyn. Jan był rycerzem i politykiem, dzięki któremu znaczne obszary Prus przyłączone zostały za panowania Kazimierza Jagiellończyka do Korony.
Stan obecny.
Stan zdrowotny drzewa nie jest najlepszy. Drzewo posiada głębokie dziuple, oraz duży stopień wypróchnienia, poważne ubytki pnia, korony. Taki stan rzeczy wiąże się m.in. z zanieczyszczeniem środowiska, spadkiem poziomu wód gruntowych, bliskością szosy (zasolenie zimą prowadzi do obumierania korzeni). Dąb wiele lat wzmacniała plomba betonowa, którą usunięto ok. 1994 roku w związku z rozwijaniem się na niej zagrzybienia do wewnątrz pnia. Dziuple zabezpieczone zostały siatkami przeciw gnieżdżeniu się ptaków.

</doc>
<doc id="209479" url="https://pl.wikipedia.org/wiki?curid=209479" title="Gmina Dorotea">
Gmina Dorotea

Gmina Dorotea (szw. "Dorotea kommun") – gmina w Szwecji, w regionie Västerbotten, z siedzibą w Dorotea.
Pod względem zaludnienia Dorotea jest 288. gminą w Szwecji. Zamieszkuje ją 3156 osób, z czego 48,8% to kobiety (1540) i 51,2% to mężczyźni (1616). W gminie zameldowanych jest 99 cudzoziemców. Na każdy kilometr kwadratowy przypada 1,13 mieszkańca. Pod względem wielkości gmina zajmuje 31. miejsce.

</doc>
<doc id="209480" url="https://pl.wikipedia.org/wiki?curid=209480" title="Szczepańcowa">
Szczepańcowa

Szczepańcowa – wieś w Polsce położona w województwie podkarpackim, w powiecie krośnieńskim, w gminie Chorkówka.
Miejscowość jest siedzibą rzymskokatolickiej parafii św. Rafała Kalinowskiego należącej do dekanatu Krosno III w archidiecezji przemyskiej.
W latach 1975–1998 miejscowość administracyjnie należała do województwa krośnieńskiego.
Geografia.
Wieś na zachodzie graniczy ze Zręcinem, na południu z Wrocanką, na wschodzie z Głowienką na północy ze Świerzową Polską.
Historia.
Szczepańcowa była wsią królewską lokowaną prawdopodobnie na prawie magdeburskim w połowie XIV wieku. Pod koniec XIV wieku istniała jako "Szczepańcowa Wola". Drugi człon nazwy wsi pochodzi od apelatywu "wola", który oznaczał, że wieś okresowo była zwolniona z płacenia danin.
5 listopada 1399 roku król Władysław Jagiełło darował wieś łowczemu sandomierskiemu Piotrowi Falkowskiemu.
23 lipca 1400 roku Władysław Jagiełło przekazał Krosnu wszystkie lasy należące do Szczepańcowej, zostawiając właścicielowi tylko 4 łany. Sześć lat później Piotr z Falkowa sprzedał wieś za 140 grzywien Krosnu. Transakcję tę zatwierdził król w 1407 roku aktem wydanym w Bieczu. Uwolnił również Krosno od wszystkich ciężarów, które Piotr Falkowski zobowiązany był ponosić z tytułu posiadania wsi. Od tej pory sołtys Szczepańcowej miał podlegać miastu.
W 1460 roku rajcy miejscy oraz sołtysi wsi: Piotr i Jan, zawarli umowę, zgodnie którą część lasu leżącego pomiędzy Szczepańcową a Polanką przypadła tymże sołtysom. Układ ten z polecenia królewskiego został potwierdzony 9 kwietnia 1464 roku przez podkomorzego i starostę sanockiego, Mikołaja Pieniążka z Witowic oraz podkomorzego sanockiego w polu Piotra z Rytarowic.
W 1482 roku sołtysem wsi był Michał Morawa. Po jego śmierci odziedziczyła je jego żona Małgorzata i córki Anna i Apolonia. To od nich Krosno wykupiło Szczepańcową wypłacając równocześnie wszystkie zobowiązania wsi.
Rejestry poborowe z 1515 roku podają, że we wsi znajdowały się 4 łany kmiece, karczma i młyn.
Jeszcze pod koniec XIX wieku Szczepańcowa słynęła z piekarstwa. Tutaj wypiekano pszeniczne kukiełki i obwarzanki, które, nawleczone na nić, sprzedawano na okolicznych jarmarkach.

</doc>
<doc id="209483" url="https://pl.wikipedia.org/wiki?curid=209483" title="Gmina Degerfors">
Gmina Degerfors

Gmina Degerfors (szw. "Degerfors kommun") – gmina w Szwecji, w regionie Örebro, z siedzibą w Degerfors.
Pod względem zaludnienia Degerfors jest 214. gminą w Szwecji. Zamieszkuje ją 10 106 osób, z czego 48,78% to kobiety (4930) i 51,22% to mężczyźni (5176). W gminie zameldowanych jest 320 cudzoziemców. Na każdy kilometr kwadratowy przypada 26,21 mieszkańca. Pod względem wielkości gmina zajmuje 209. miejsce.

</doc>
<doc id="209484" url="https://pl.wikipedia.org/wiki?curid=209484" title="Gmina Essunga">
Gmina Essunga

Gmina Essunga (szw. "Essunga kommun") – gmina w Szwecji, w regionie Västra Götaland, z siedzibą w Nossebro.
Pod względem zaludnienia Essunga jest 271. gminą w Szwecji. Zamieszkuje ją 5750 osób, z czego 49,57% to kobiety (2850) i 50,43% to mężczyźni (2900). W gminie zameldowanych jest 128 cudzoziemców. Na każdy kilometr kwadratowy przypada 24,37 mieszkańca. Pod względem wielkości gmina zajmuje 239. miejsce.

</doc>
<doc id="209485" url="https://pl.wikipedia.org/wiki?curid=209485" title="Gmina Fagersta">
Gmina Fagersta

Gmina Fagersta (szw. "Fagersta kommun") – gmina w Szwecji, w regionie Västmanland, z siedzibą w Fagersta.
Pod względem zaludnienia Fagersta jest 183. gminą w Szwecji. Zamieszkuje ją 12 231 osób, z czego 50,09% to kobiety (6126) i 49,91% to mężczyźni (6105). W gminie zameldowanych jest 711 cudzoziemców. Na każdy kilometr kwadratowy przypada 45,18 mieszkańca. Pod względem wielkości gmina zajmuje 232. miejsce.

</doc>
<doc id="209486" url="https://pl.wikipedia.org/wiki?curid=209486" title="Gmina Falköping">
Gmina Falköping

Gmina Falköping (szw. "Falköpings kommun") – gmina w Szwecji, w regionie Västra Götaland, z siedzibą w Falköping.
Pod względem zaludnienia Falköping jest 76. gminą w Szwecji. Zamieszkuje ją 31 148 osób, z czego 50,41% to kobiety (15 703) i 49,59% to mężczyźni (15 445). W gminie zameldowanych jest 941 cudzoziemców. Na każdy kilometr kwadratowy przypada 29,48 mieszkańca. Pod względem wielkości gmina zajmuje 98. miejsce.

</doc>
<doc id="209487" url="https://pl.wikipedia.org/wiki?curid=209487" title="Gmina Färgelanda">
Gmina Färgelanda

Gmina Färgelanda (szw. "Färgelanda kommun") – gmina w Szwecji, w regionie Västra Götaland, z siedzibą w Färgelanda.
Pod względem zaludnienia Färgelanda jest 261. gminą w Szwecji. Zamieszkuje ją 6886 osób, z czego 48% to kobiety (3305) i 52% to mężczyźni (3581). W gminie zameldowanych jest 188 cudzoziemców. Na każdy kilometr kwadratowy przypada 11,61 mieszkańca. Pod względem wielkości gmina zajmuje 159. miejsce.

</doc>
<doc id="209488" url="https://pl.wikipedia.org/wiki?curid=209488" title="Gmina Finspång">
Gmina Finspång

Gmina Finspång (szw. "Finspångs kommun") – gmina w Szwecji, położona w regionie administracyjnym ("län") Östergötland. Siedzibą władz gminy ("centralort") jest Finspång.
Geografia.
Gmina Finspång jest położona w północnej części prowincji historycznej ("landskap") Östergötland. Niewielka część gminy (obszar na północny zachód od Igelfors) leży w granicach Närke. Graniczy z gminami (w kolejności od kierunku północnego):
Powierzchnia.
Gmina Finspång jest 94. pod względem powierzchni z 290 gmin Szwecji. Według danych pochodzących z 2013 r. całkowita powierzchnia gminy wynosi łącznie 1215,05 km², z czego:
Demografia.
31 grudnia 2013 r. gmina Finspång liczyła 20 903 mieszkańców (116. pod względem zaludnienia z 290 gmin Szwecji), gęstość zaludnienia wynosiła 19,81 mieszkańców na km² lądu (174. pod względem gęstości zaludnienia z 290 gmin Szwecji).
Struktura demograficzna (31 grudnia 2013):
Miejscowości.
Miejscowości ("tätort, -er") gminy Finspång (2010):
Wybory.
Wyniki wyborów do rady gminy Finspång ("kommunfullmäktige") 2014 r.:
Współpraca zagraniczna.
Miasta partnerskie gminy Finspång:

</doc>
<doc id="209489" url="https://pl.wikipedia.org/wiki?curid=209489" title="Gmina Götene">
Gmina Götene

Gmina Götene (szw. "Götene kommun") – gmina w Szwecji, w regionie Västra Götaland, z siedzibą w Götene.
Pod względem zaludnienia Götene jest 173. gminą w Szwecji. Zamieszkuje ją 12 950 osób, z czego 49,14% to kobiety (6364) i 50,86% to mężczyźni (6586). W gminie zameldowanych jest 381 cudzoziemców. Na każdy kilometr kwadratowy przypada 31,83 mieszkańca. Pod względem wielkości gmina zajmuje 200. miejsce.

</doc>
<doc id="209490" url="https://pl.wikipedia.org/wiki?curid=209490" title="Gmina Grästorp">
Gmina Grästorp

Gmina Grästorp (szw. "Grästorps kommun") – gmina w Szwecji, w regionie Västra Götaland, z siedzibą w Grästorp.
Pod względem zaludnienia Grästorp jest 269. gminą w Szwecji. Zamieszkuje ją 5794 osób, z czego 49,84% to kobiety (2888) i 50,16% to mężczyźni (2906). W gminie zameldowanych jest 120 cudzoziemców. Na każdy kilometr kwadratowy przypada 21,81 mieszkańca. Pod względem wielkości gmina zajmuje 234. miejsce.

</doc>
<doc id="209491" url="https://pl.wikipedia.org/wiki?curid=209491" title="Gmina Gullspång">
Gmina Gullspång

Gmina Gullspång (szw. "Gullspångs kommun") – gmina w Szwecji, w regionie Västra Götaland, z siedzibą w Gullspång.
Pod względem zaludnienia Gullspång jest 272. gminą w Szwecji. Zamieszkuje ją 5653 osoby, z czego 48,95% to kobiety (2767) i 51,05% to mężczyźni (2886). W gminie zameldowanych jest 267 cudzoziemców. Na każdy kilometr kwadratowy przypada 17,92 mieszkańca. Pod względem wielkości gmina zajmuje 227. miejscu.

</doc>
<doc id="209492" url="https://pl.wikipedia.org/wiki?curid=209492" title="Budva">
Budva

Budva (cyr. Будва, wł. "Budua") – miasto w Czarnogórze, siedziba gminy Budva. Jest położone nad Morzem Adriatyckim. W 2011 roku liczyło 13 338 mieszkańców.
Miasto jest odgrodzone od lądu górami. W tym rejonie występuje typowa roślinność śródziemnomorska. Budva to obok Kotoru i Herceg Novi jeden z popularnych ośrodków wypoczynkowych w Czarnogórze. Okolice Budvy są najbardziej skomercjalizowanym fragmentem czarnogórskiego wybrzeża Adriatyku. Ze szczytu wzgórz, od strony Podgoricy można obejrzeć panoramę tzw. Riwiery Budvańskiej. Na szczególną uwagę zasługuje Stare Miasto, położone na wysuniętym w głąb Adriatyku cyplu, które znacznie ucierpiało podczas trzęsienia ziemi w roku 1979. Kilkanaście kilometrów na południowy wschód od centrum znajduje się wyspa św. Stefana, zamieniona obecnie na luksusowy hotel.
Historia.
Legenda głosi, że Budva została założona przez Kadmosa, fenickiego herosa wydalonego z Teb, który znalazł tu schronienie dla siebie i swojej żony, Harmonii. Zgodnie z ustaleniami archeologów, wpierw (od IV w. p.n.e.) istniała tu jednak osada iliryjska, później dopiero kolonia grecka "Buthoe". W 168 r. p.n.e. miasto wraz z całą okolicą zostaje przejęte przez Rzym. Za czasów rzymskich, nosiło nazwę "Butua" i było częścią prowincji "Illyricum" (w czasach Republiki), a później "Dalmatia" (w czasach Cesarstwa). Wówczas rozwinął się handel oraz uprawa winorośli i oliwy. Największy rozkwit miasta przypadał na I i II wiek n.e. Po upadku Cesarstwa Rzymskiego i jego podziale na Wschód i Zachód, miasto leżało w obszarze granicznym obu potęg, co wywarło wpływ na jego historię i kulturę. We wczesnym średniowieczu miasto znalazło się pod rządami Cesarstwa Bizantyńskiego. Wówczas także wraz z Awarami przybywają tu pierwsi Słowianie. Na przełomie XII i XIII w. Budva podlegała książętom Duklji, a później Zety. Swój największy rozkwit w średniowieczu Budva uzyskała w czasie panowanie króla i cara serbskiego Stefana Urosza IV Duszana.
Od 1422 r. Budva (wówczas zwana w języku weneckim "Budua") należała do Republiki Weneckiej, jako część tzw. Albanii Weneckiej. Wówczas miasto zostało ufortyfikowane murami, aby chronić je przed najazdami osmańskimi. W 1667 r. zostało znacznie zniszczone przez silne trzęsienie ziemi. Miasto wraz z okolicami aż do początków XVIII w. musiało liczyć się z wieloma walkami, jakie prowadzili wówczas Turcy i Wenecjanie o kontrolę nad regionem. Zgodnie z informacjami historyka Luigi Paulucci w jego książce „Le Bocche di Cattaro nel 1810” (Zatoka Kotorska w 1810), większość mieszkańców mówiła wtedy językiem weneckim aż do początków XIX w. Jeden z najwybitniejszych kompozytorów i librecistów teatru, Cristoforo Ivanovich, urodził się w weneckiej Budua.
Po upadku Republiki Weneckiej i pokoju w Campo Formio w 1797 r., Budva (wraz z całym regionem) stała się częścią Monarchii Habsburgów. W ciągu następnych kilkunastu lat epoki napoleońskiej miasto zajmowały różne wojska, wpierw francuskie, później rosyjskie, potem ponownie francuskie. Po Kongresie wiedeńskim w 1815 r. Budva (wraz z całym regionem) stała się częścią Królestwa Dalmacji, będącego krajem koronnym Cesarstwa Austrii. Po zakończeniu I wojny światowej miasto stało się częścią nowo powstałego Państwa Słoweńców, Chorwatów i Serbów, przekształconego miesiąc później w Królestwo Serbów, Chorwatów i Słoweńców, a od 1929 pod nazwą Królestwo Jugosławii. Podczas włoskiej okupacji w latach 1941–1943 miasto było częścią Prowincji Kotorskiej ("Provincia di Cattaro"), jednej z trzech prowincji w Gubernatorstwie Dalmacji. Oswobodzenie miasta z rąk nazistów miało miejsce 22 listopada 1944 r. Po zakończeniu II wojny światowej Budva weszła w skład Socjalistycznej Republiki Czarnogóry, będącej częścią składową tzw. drugiej Jugosławii. W latach 1992–2003 wchodzi w skład Federalnej Republiki Jugosławii, a później w latach 2003–2006 Serbii i Czarnogóry.
Podczas trzęsienia ziemi w kwietniu 1979 r. miasteczko zostało poważnie uszkodzone, a wstęp do starej części miasta był przez pewien czas zabroniony. Zniszczenia z czasem odbudowano i dziś nie ma po nich śladu.
Miejsca warte odwiedzenia w Budvie.
Starówka – rozbudowana i otoczona murami przez Wenecjan w XV w. Wejścia do niej znajdują się w dwóch bramach: Morskiej (od północy) i Lądowej (od zachodu).
Kultura.
Co roku, od 1 lipca do 20 sierpnia, w Budvie odbywa się Międzynarodowy Festiwal Teatralny. Poświęcony jest on nie tylko teatrowi, gdyż odbywają się także koncerty muzyki klasycznej, w galeriach ukazuje się dzieła malarskie, a na Skwerze Poetów swoje utwory odczytują czarnogórscy twórcy. Imprezy festiwalowe odbywają się zarówno na wolnym powietrzu, jak i w zabytkowych obiektach. Spektakle teatralne odbywają się najczęściej w Cytadeli.
Do 2011 r. odbywał się w Budvie pod koniec czerwca festiwal muzyczny "Pjesma Mediterana" (Festiwal Piosenki Śródziemnomorskiej), zwany wcześniej "Music Festival Budva", w którym udział brali wykonawcy z Serbii, Czarnogóry, Chorwacji, Bośni i Hercegowiny oraz Macedonii.
Budva zasłynęła jako najmniejsze miasto, w którym zagrała kiedykolwiek grupa The Rolling Stones, co miało miejsce 9 lipca 2007 r. w trakcie ich trasy koncertowej A Bigger Bang Tour. Koncert odbył się na plaży "Jaz" i zgromadził 35 tys. ludzi, czyli dwa razy tyle, ile mieszka w Budvie.
W 2009 r. Budva i Kotor gościły konwencję Europejskiej Federacji Miast Karnawałowych.
Sport.
W mieście funkcjonuje klub piłkarski Mogren Budva, który rozgrywa swoje spotkania na stadionie Lugovi.
Transport.
Przez miasto przebiega główna droga czarnogórskiego wybrzeża – M2, będąca częścią trasy europejskiej E65. Budvę łączy ze stolicą kraju Podgoricą droga M2.3 biegnąca przez Cetynię.
Najbliższym lotniskiem jest Port lotniczy Tivat znajdujący się 20 km na północ od miasta. Drugie lotnisko w Czarnogórze, Port lotniczy Podgorica leży 65 km na północny wschód od Budvy.
Klimat.
Budva ma typowy klimat śródziemnomorski, z ciepłym latem i łagodną zimą i 230 słonecznych dni w roku. Budva ma typowy śródziemnomorski schemat opadów, co powoduje bardziej wilgotne zimy i suche lata. Temperatury latem w ciągu dnia w zakresie od 24 do 32 °C i od 8 do 14 °C w czasie miesięcy zimowych. Latem średnia temperatura wynosi 25 °C, zimą zaś 9,3 °C. Temperatura morza dochodzi do 25 °C w miesiącach letnich, natomiast utrzymuje od 17 °C do 20 °C jesienią.

</doc>
<doc id="209493" url="https://pl.wikipedia.org/wiki?curid=209493" title="Chorkówka (gmina)">
Chorkówka (gmina)

Chorkówka – gmina wiejska w województwie podkarpackim, w powiecie krośnieńskim. W latach 1975–1998 gmina położona była w województwie krośnieńskim. Siedziba gminy to Chorkówka. Według danych z 31 grudnia 2012 gminę zamieszkiwało 13 745 osób.
W skład Gminy Chorkówka wchodzi 14 wsi: Bóbrka, Chorkówka, Draganowa, Faliszówka, Kobylany, Kopytowa, Leśniówka, Machnówka, Poraj, Sulistrowa, Szczepańcowa, Świerzowa Polska, Zręcin, Żeglce.
Położenie.
Gmina położona jest w dorzeczu Jasiołki i Iwełki. Środkowa i południowa część leży na Pogórzu Środkowobeskidzkim, subregionie Pogórza Jasielskiego. Północna część gminy znajduje się w Kotlinie Jasielsko-Krośnieńskiej.
Struktura powierzchni.
Według danych z roku 2002 gmina Chorkówka ma obszar 77,62 km², w tym:
Gmina stanowi 8,4% powierzchni powiatu.
Demografia.
Dane z 31.12.2017 roku
Historia.
Najstarsze odkrycia archeologiczne świadczące o bytności człowieka na terenie wchodzącym w skład gminy Chorkówka sięgają neolitu (4200–1700 p.n.e.). Potwierdzają to zjawiska na terenie Kopytowej i Zręcina. Następne odkrycia pochodzą z epoki brązu i świadczą o osadnictwie reprezentowanym przez kulturę łużycką lub formy jej pokrewne.
Dalsze odkrycia skupione są wokół rzeki Jasiołki, co spowodowane było tym, że na jej trasie przebiegał szlak komunikacyjny w stronę Przełęczy Dukielskiej i dalej na Słowację. Znaleziska archeologiczne wskazują na ciągłość trwania osadnictwa na tym terenie, jednak gęstość zaludnienia była we wczesnym okresie średniowiecza większa niż w czasach późniejszych, z uwagi na częste najazdy Rusinów i Tatarów.
Tereny te zostały włączone w granice państwa polskiego prawdopodobnie przez księcia Leszka Białego.
W XI w. wsie wchodzące w skład dzisiejszej gminy Chorkówka stanowiły osady królewskie (Szczepańcowa), kościelne (Bóbrka, Kopytowa, Machnówka, Zręcin), szlacheckie (Chorkówka, Draganowa, Faliszówka, Kobylany, Leśniówka, Poraj, Sulistrowa, Świerzowa Polska, Żeglce).
II połowa XIX w. charakteryzowała się szybkim rozwojem górnictwa naftowego. Znane od dawna na terenie m.in. Bóbrki wycieki ropy naftowej, używanej do celów leczniczych, zainspirowały Ignacego Łukasiewicza i Tytusa Trzecieskiego do wykorzystania oleju skalnego, jak wówczas nazywano ropę naftową, do celów gospodarczych.
Założyli z ówczesnym właścicielem Bóbrki Karolem Klobassą-Zrenckim spółki i w 1854 r. rozpoczęli poszukiwanie ropy naftowej. W ten sposób powstała kopalnia wraz z warsztatem mechanicznym, kuźnią, kotłownią i budynek administracyjny. Obok kopalni Łukasiewicz zajmował się także rafinerią nafty, która była w tym czasie największym zakładem krajowego przemysłu naftowego (roczna produkcja 1500 ton). Bóbrka i Chorkówka stała się w tym czasie znaczącym ośrodkiem gospodarczym, natomiast dworek Łukasiewicza w Chorkówce – centrum życia towarzyskiego regionu.
W 1904 r. spłonęła rafineria, a w latach powojennych doszczętnie zrujnowany i ograbiony został dworek, w którym Łukasiewiczowie udzielali schronienia powstańcom z 1863 r.
Ostatnie lata przed wybuchem I wojny światowej charakteryzowały się obniżeniem produkcji ropy naftowej i zubożeniem ludności, co spowodowało masową emigrację. W okresie I wojny światowej przez okoliczne tereny przebiegała linia frontu wschodniego, toczyły się tu ciężkie walki, powodując ogromne zniszczenia materialne.
Do 1934 r. każda wieś miała charakter gminy, jako samodzielnej jednostki samorządowej. Reforma administracyjna przemianowała wsie na gromady, w których utworzono gminy zbiorowe.
Gmina Chorkówka weszła w skład powiatu krośnieńskiego i liczyła 13 gromad. Kształt gminy w tamtym czasie różnił się od obecnego. Zawierał bowiem na swym terytorium gromady Łęki (obecnie: Łęki Dukielskie) i Wietrzno – aktualnie pozostające w gminie Dukla, lecz nie zawierał Świerzowej Polskiej, która należała do gminy Jedlicze i Szczepańcowej przynależnej do gminy Miejsce Piastowe.
W okresie okupacji w Chorkówce zlokalizowane były Związek Walki Zbrojnej oraz straż chłopska. W lasach, głównie na trasie Chorkówka – Kobylany, akcje partyzanckie przeprowadzały oddziały Armii Krajowej oraz Batalionów Chłopskich.
Na terenie gminy toczyły się ciężkie walki, a operacja dukielsko-preszowska przerodziła się na ziemiach nad górną Jasiołką i Beskidzie Dukielskim, w jedną z najkrwawszych bitew górskich w czasie II wojny światowej.
W latach powojennych na terenie gminy realizowano, głównie w drodze czynów społecznych szereg inwestycji o charakterze komunalnym, m.in. zelektryfikowano wsie, budowano szkoły i domy ludowe.
Sołectwa.
Bóbrka, Chorkówka, Draganowa, Faliszówka, Kobylany, Kopytowa, Leśniówka, Machnówka, Poraj, Sulistrowa, Szczepańcowa, Świerzowa Polska, Zręcin, Żeglce
Sąsiednie gminy.
Dukla, Jedlicze, Krosno, Miejsce Piastowe, Nowy Żmigród, Tarnowiec

</doc>
<doc id="209495" url="https://pl.wikipedia.org/wiki?curid=209495" title="Bečići">
Bečići

Bečići (cyr. Бечићи) – miasto w Czarnogórze, w gminie Budva. W 2011 roku liczyło 895 mieszkańców.
Dojazd z sąsiedniej Budvy zapewnia turystyczną kolejką drogową. W mieście znajduje się długa na prawie 2 km plaża.

</doc>
<doc id="209497" url="https://pl.wikipedia.org/wiki?curid=209497" title="Draganowa">
Draganowa

Draganowa – wieś w południowo-wschodniej Polsce, położona w województwie podkarpackim, w powiecie krośnieńskim, w gminie Chorkówka. Położona na pograniczu Beskidu Niskiego i Podgórza Karpackiego wieś o bogatej historii sięgającej XIV w. (pierwsze pisane wzmianki pochodzą z 1366 roku). Wieś położona w pobliżu tzw. Doliny Śmierci.
We wsi znajduje się wybudowany w roku 1985 rzymskokatolicki kościół filialny pod wezwaniem Matki Bożej Różańcowej należący do parafii pw. Narodzenia NMP w Kobylanach w dekanacie Dukla, archidiecezji przemyskiej.
Położenie.
W latach 1975–1998 miejscowość administracyjnie należała do województwa krośnieńskiego.
Wieś Draganowa położona jest na pograniczu Podgórza Jasielskiego i Beskidu Niskiego. Pod względem administracyjnym wchodzi w skład gminy Chorkówka w województwie podkarpackim. Od północy graniczy z Sulistrową, od północnego wschodu z Kobylanami i Pałacówką, od południa z Górami Iwielskimi (tzw. Helenówką) i Głojscami. Na zachód od Draganowej znajdują się Makowiska i Łysa Góra. Najwyższe wzniesienie w okolicy Draganowej to Łazy czyli Osikowa Góra (435,8 m n.p.m.) Sołectwo Draganowa obejmuje powierzchnię 4,88 km² (487,68 ha).
Krajobraz.
Przez wieś przepływa potok Iwielka, która posiada wiele nazw miejscowych. I tak w górnym biegu nazywana jest Hyrową, w średnim Iwliskami, zaś w dolnym Iwlą-Iwielką. Swoje źródła ma w Chyrowej u północno-wschodniego podnóża góry Krzemionki. Do Iwielki w Draganowej wpada sześć mniejszych potoków. We wsi są na Iwielce cztery mosty oraz porośnięta olchami wyspa. Draganowa położona jest na wzgórzach pokrytych lasami mieszanymi, które urozmaicają naturalny krajobraz.
Draganowa jest wsią zwartą, ciągnącą się po obydwu stronach asfaltowej drogi powiatowej, biegnącej z południa na północ. Droga łączy Draganową z sąsiadującymi od południa Głojscami, a dalej biegnie do drogi wojewódzkiej nr 993 Dukla -Nowy Żmigród. Na północ biegnie przez wieś Sulistrowa w kierunku wschodnim do Wietrzna, zachodnim do Toków i na północ do Chorkówki. Odległość od najbliższego miasteczka - Dukli wynosi 9 km, a od miasta powiatowego Krosna, przez Chorkówkę 18 km.
Wieś jest usadowiona w dolinie pomiędzy dwoma wzniesieniami (wzgórze 444 na zachód od Draganowej i wzgórze 433 na wschód), porosłymi częściowo krzewami, wykorzystanymi pod uprawę zbóż i roślin okopowych. Na granicy Draganowej z Sulistrową wzniesienia łagodnieją, przechodząc w teren prawie równinny.
Draganowa zaliczana jest przez Ministerstwo Rolnictwa i Rozwoju Wsi oraz Instytutu Uprawy Nawożenia i Gleboznawstwa w Puławach do ONW o specyficznych utrudnieniach – ONW to Obszar o Niekorzystnych Warunkach gospodarowania.
Klimat.
Draganowa leży w strefie klimatu górskiego. Zimy w Draganowej cechuje stosunkowo krótki okres mrozów, przerywany odwilżami. Lato trwa od 60–70 dni, a zima 100–110 dni. Początek okresu wegetacyjnego przypada tu między piątym a dziesiątym kwietnia, a koniec około dwudziestego piątego października. Długość tego okresu waha się w granicach od 200–210 dni. Pokrywa śnieżna utrzymuje się od 90–150 dni. Średnia suma opadów wynosi 730 mm rocznie. Średnia liczba dni z burzą w ciągu roku wynosi od 20–24 .
Najbardziej charakterystyczne dla klimatu lokalnego, na który ma wpływ ukształtowanie powierzchni, zalesienie i wysokość, są tu bardzo silne wiatry wiejące w zimie z Przełęczy Dukielskiej. Podobnie jak wiatr halny, są suche i przynoszą odwilż. W obrębie wsi siła wiatru maleje, ze względu na obniżenie terenu, w którym leży. Wiatry tworzą ogromne zaspy śnieżne, które często zalegają do końca kwietnia, zrywają glebę i gromadzą ją na zaspach. Wiatry zachodnie hamowane są tu przez stosunkowo duże wyniosłości, bezpośrednio przylegające do wsi .
Flora.
Do II wojny światowej okolice Draganowej podobnie jak cały Beskid Niski pokryte były lasami mieszanymi. Rabunkowa polityka prowadzona przez Niemców doprowadziła do zniszczenia bogatego drzewostanu. Zachował się jedynie mały obszar lasu mieszanego, ciągnącego się po wschodniej stronie wioski o łącznym obszarze 1,92 ha. Obecnie jest to młody las, ponieważ wyrąbano stare drzewa liczące ponad 100 lat .
W lasach mieszanych przeważają: buk, jodła, sosna i świerk. Poza tym spotyka się brzozę, lipę, grab, jesion, jawor, dąb i olchę. Te ostatnie porastają brzegi płynących przez wieś strumyków i noszą miejscową nazwę "olszynki". Podszycie lasu stanowią: maliny, jeżyny, czarne jagody zwane tu borówkami oraz poziomki. Rosną również różne gatunki paproci, mchów i wrzosów .
Z roślin kwiatowych najwcześniej zakwitają przebiśniegi, sasanki, zawilce, pierwiosnki, kaczeńce, przylaszczki i fiołki. Na wylesionych pagórkach spotyka się krzaki jałowca, głogu, tarniny, dzikiej róży, a nawet cisa. W licznych wąwozach, miedzach i potokach otaczających wieś od wschodu zakwitają w maju dzikie czereśnie.
Na miedzach i łąkach spotyka się również lecznicze zioła: żywokost lekarski, świetlik łąkowy, pięciornik gęsi, dziurawiec zwyczajny, rumianek, rutę i bylicę piołun. W miejscach wilgotnych występuje podbiał pospolity i skrzyp polny.
Fauna.
Lasy otaczające Draganową dają dobre warunki dla życia zwierząt dzikich, drapieżnych i szkodników. Należy wymienić tu wilki, dziki i lisy. Występują również kuny domowe i leśne oraz tchórze, gronostaje, norki i wydry. W lasach i na polach żyją jelenie, zające i wiewiórki. Na polach żyją pospolite gryzonie: myszy i szczury.
Z owadożernych występują natomiast: kret, jeż, gacek. Z ptaków szponiastych pospolite są tu jastrząb gołębiarz i myszołów, a z sów puszczyk i puchacz, z łażących: kukułka, dudek, dzięcioły, z wróblowych: wróbel domowy, zięba, szczygieł, trznadel, gil, czyż, skowronek, wrona, gawron, sroka, sójka, szpak, jaskółka, pliszka, drozd, słowik, sikory, wilga, gołębie, turkawka, kuropatwa, bocian biały, czajka oraz kaczki. Z gadów żyją tu: żmija, zaskroniec, jaszczurka zwinka i padalec, a z płazów żaba, salamandra i traszka. Spotykamy tu także małże.
Świat owadów reprezentują: mszyce, pszczoły, trzmiele, osy, szerszenie, mrówki, chrząszcze i biedronki, chrabąszcze majowe mające miejscową nazwę "majki". Żyją tu również Świetlikowate zwane przez miejscową ludność robaczkami świętojańskimi, muchy, bąki, komary, mole, bielinki, świerszcze, koniki polne, pająki. W rzece występują raki a do ciekawych przedstawicieli fauny Draganowej należy zaliczyć często widywanego tu bociana czarnego.
Pochodzenie nazwy wsi.
Jest wiele teorii próbujących wyjaśnić pochodzenie nazwy "Draganowa".
W swej pracy magisterskiej pt. "Gwara Draganowej" Helena Szwast z Draganowej, powołując się na opracowanie Kazimierza Rymuta pt. "Nazwy miejscowe dawnego powiatu bieckiego", Prace Onomastyczne 23, podaje, iż nazwa "Draganowa" pochodzi od nazwy osobowej "Drogan" (Drogomir, Drogosław). Na terenie dawnego powiatu bieckiego (do którego należała Draganowa) nazwy dzierżawcze przybierały postać słowotwórczą na: -ów, -owa, -owo, od nazwy osobowej złożonej: Sulistryjowa i od nazwy osobowej skróconej: Draganowo.
Pod taką postacią (Draganowo) spotykamy po raz pierwszy nazwę wsi w 1366 roku w dokumencie, którego oryginał znajdował się, jeszcze w 1872 roku, w Zakładzie Narodowym im. Ossolińskich pod nr 142. Następne chronologiczne zapisy dla tych samych nazw mają formę żeńską lub męską, stąd w 1377 r. w dokumencie poświadczającym dział dóbr kobylańskich, spotykamy nazwę "Droganowa". Z kolei następuje zmiana rodzaju żeńskiego na męski i w dokumencie z roku 1487 nazwa wsi brzmi "Droganow". Nazwa dalej ulega zmianie, aż w 1494 r. pojawia się jako "Draganowa".
Praca zatytułowana "Urzędowe nazwy miejscowości i obiektów fizjograficznych w pow. krośnieńskim, Urząd Rady Ministrów", 1965, s. 24, podaje formę drugiego przypadku nazwy wsi, która brzmi "Draganowej" oraz formę przymiotnika "draganowski".
W tejże pracy wymienione są także nazwy poszczególnych części wsi: "Dół, Góra, Łan, Kopalnia, Potok". Nazwy te funkcjonują do dziś. Mieszkańcy używają też innych nazw części wsi: "Górka, Obszary, Pod Skałą, Stawiska, Szczerbówka, Zawsie, Zapłocie".
W Draganowej funkcjonują też różnorodne określenia działek rolnych, np. "Bieszczodek, Butkówka, Dalidebrza, Depszczyna, Doły, Dzielnica, Dziurówki, Kąty, Kopalnia, Leszczyny, Łazy, Machówka, Na Ćwiertkach, Olszyny, Ostrowiec, Pod Jazem, Pod Stówkami, Porąbka, Przegięte, Przycznica, Skopkownia, Smreki (wym. Smroki), Stogłówki, Szuliki, Średnie, Toki, Uklejówka, Wątoka, Wierzgorz". "Wolska Droga" to nazwa polnej drogi prowadzącej od Sulistrowej przez Pasternik i Brzezówki na dominujące w okolicy wzgórze 433, dalej przez Górę Franków (Patryję 533m) – gdzie łączyła się z inną drogą biegnącą od starej kopalni ropy naftowej w Draganowej w okolicy dzisiejszego cmentarza i przez Teodorówkę, Nadole do Dukli. Według ustnych przekazów "Wolska Droga" stanowi jedną z odnóg tzw. Węgierskiego Traktu, szlaku handlowego biegnącego z Polski przez Przełęcz Dukielską na Węgry. Pierwotnie Trakt Węgierski wiódł z Tokaju przez Sarospatak, Storaljaujhely, Michalovce, Humenne, przełęcz Beskid, Jaśliska, Rymanów, Krosno. Ale szybko zmienił trasę na Svidnik, Przełęcz Dukielską, Duklę i do Krosna. Wszystko dlatego, że mieszczanie z Jaślisk żądali zbyt wielkich pieniędzy za przechowywanie wina. Obdzierani ze skóry kupcy węgierscy dogadali się z duklanami, którzy obiecali niższe stawki i szlak poszedł tamtędy. I pozostał do dziś.
Inna teoria głosi, że nazwa wsi "Draganowa" powstała od budowy nowej drogi, ponieważ stara droga biegła wzdłuż potoku.
Jeszcze inna koncepcja wykazuje, że nazwa wsi "Draganowa" pochodzi od rozegrania na tym terenie bitwy przez dragonów.
Warto również zwrócić uwagę, że wiele nazw terenowych i innych, używanych do dziś w tych stronach jest pochodzenia wołoskiego, co świadczy o sile tego elementu etnicznego w trakcie wielowiekowych wędrówek. Dla przykładu: Caryna (Caryńska Połonina, wieś Caryńskie) (porównaj współczesne rumuńskie "car" – "ziemia") oznacza tereny stale uprawianej roli; nazwa wsi Rzepedź wywodzi się od słowa 'repede' co w rumuńskim oznacza szybki, bystry potok. Poza tym wołoskie są też takie nazwy terenowe jak: Izwor, Pripor, Pripir, Runok, Sihła, Magura, Kiczora i wiele innych. Nazwa miejscowości – Dziurdziów, Dragaszów, Draganowa, Maniów i inne mogą pochodzić od wołoskich imion: Dziordź, Dradan, Manea.
Historia.
Prehistoria.
Z historycznego punktu widzenia Beskid Niski i Podgórze Beskidzkie są strefą przejściową. Dzięki niskiemu położeniu powstało tu wiele dogodnych traktów komunikacyjnych, od niepamiętnych czasów prowadziły tędy szlaki handlowe oraz trasy wielkich migracji. Pierwsi ludzie pojawili się w Beskidzie Niskim około 9 tys. lat p.n.e., u schyłku paleolitu. Po odsunięciu się lodowca zaczęli tu napływać neolityczni rolnicy z Kotliny Panońskiej.
2500 lat p.n.e. sięgnęła tu ekspansja ludów tzw. kultury sznurowej znad górnego Dniestru, głównie pasterzy, wcześniej zapuszczających się w te tereny niż rolnicy. Odkrycia archeologiczne dowodzą, że człowiek ze swoim osadnictwem dotarł w rejon Beskidu Niskiego i Podgórza, gdzie położona jest wieś Draganowa, dość wcześnie.
Już w epoce neolitu (lata: 4200 do 1700 p.n.e.) występowało tu osadnictwo, czego dowodzą liczne przedmioty odkryte m.in. w: Niżnej Łące i Równem (toporki kamienne), w Łękach Dukielskich (dłuto krzemienne) i Wietrznie (wyroby obsydianowe). Dzięki nim wiadomo, że już wówczas zaczął się kształtować tu szlak komunikacyjny, wiodący doliną Jasiołki w kierunku Przełęczy Dukielskiej i dalej na południe.
Na początku epoki żelaza przeszła tędy następna fala osadnicza w latach kultury łużyckiej (1100-650 p.n.e.). Świadectwem tego są znaleziska archeologiczne z Równego, Zboisk, Lipowicy i Kobylan a przede wszystkim odkryte w Wietrznie cztery groby ciałopalne typu popielcowego. Znaleziono w nich m.in. szpilę brązową płaską oraz podkowiastą brzytwę z brązu. Przedmioty te trafiły tu prawdopodobnie zza Karpat. Na obrzeżach Beskidu powstały grody, m.in. w Wietrznie, Bieczu i Trzemes,zowie.
Około 500 r. p.n.e. osadnictwo łużyckie zaczęło się wycofywać, by 300 lat później zniknąć zupełnie. Spowodowane było to ochładzaniem się klimatu, utrudniającym rolnictwo. Karpaty opustoszały na kilkaset lat. Jednocześnie rosło znaczenie przełęczy, którymi podążały karawany kupieckie.
Starożytność.
Śladami po trzeciej z kolei wielkiej fali osadniczej są zabytki archeologiczne z okresu rzymskiego. Kształtował się wówczas tzw. szlak bursztynowy. Jedna z odnóg szlaku bursztynowego wiodła przez Przełęcz Dukielską. Dowodem tego są m.in. monety rzymskie znalezione w Dukli, Wietrznie i Iwoniczu (z czasów Konstantyna Wielkiego, Marka Aureliusza i Justyniana I). W okresie wpływów rzymskich w Wietrznie istniała już duża osada mieszkalna, z własnym rzemieślniczym ośrodkiem wytwórczym. Osada utrzymywała kontakty handlowe z krajami południowymi i nadbałtyckimi. Za istnieniem podobnej osady w Równem przemawiają szczątki wielkiego glinianego naczynia do przechowywania zapasów żywności.
Średniowiecze.
W Wietrznie natrafiono również na ślady silnie umocnionego grodu granicznego. Istniał on w okresie, gdy ziemie te wchodziły w skład państwa Wiślan (VIII – IX wiek). Znajdowało się w nim kilkadziesiąt budynków. Dookoła grodu wznosił się poczwórny wał obronny. Osada została zniszczona w XI wieku, prawdopodobnie w wyniku pożaru.
Po wejściu tych ziem w skład państwa polskiego, szeroką działalność kolonizacyjną, zaczęło prowadzić tu opactwo Cystersów z Koprzywnicy.
Właścicielem ogromnych włości na tych terenach został za czasów króla Kazimierza Wielkiego jego kanclerz – Janusz Suchywilk a następnie jego bratankowie i ich potomkowie. Był on synem Przecława z Gułtowa (wojewody kaliskiego). Matką Suchywilka była siostra Jarosława Bogorii, arcybiskupa gnieźnieńskiego. Związek z rodziną arcybiskupa gnieźnieńskiego wpłynął zapewne na decyzje dotyczące przyszłości Janusza i jego braci. Synów wojewody było kilku. Jednym z nich mógł być Abraham z Baranowa, starosta ruski w latach 1352-1358, żyjący jeszcze w 1364 r. Niezaprzeczalnie byli nimi: Jan vel Janusz Suchywilk i Jakusz Cztan (wym. Ksztan) ze Strzelec. Ojciec, w porozumieniu z teściem zdecydowali zapewne, że Janusz ze względu na drobną posturę (stąd późniejsze określenie Suchywilk) nie rokował sukcesów jako rycerz i znacznie lepszym rozwiązaniem byłoby przeznaczenie go do stanu duchownego.
Janusz skończył studia teologiczne i jako doktor dekretów (doctor decretorum) rozpoczął karierę duchowną. W 1351 został proboszczem gnieźnieńskim, w 1357 dziekanem krakowskim. Janusz odznaczał się nieprzeciętnymi zdolnościami politycznymi i organizacyjnymi gdyż w 1356 r. został kanclerzem ruskim a w 1357 krakowskim czyli koronnym. W 1370 r., po śmierci króla Kazimierza Wielkiego był wykonawcą jego testamentu. W 1373 r. został arcybiskupem gnieźnieńskim – w czym kluczowy udział miał jego wuj Jarosław. Decyzja arcybiskupa Jarosława nie spotkała się z uznaniem otoczenia – jednakże Janusz udał się bezpośrednio do papieża i przekonał do słuszności decyzji – udowodnił swoją osobowością, że nie tylko koneksje rodzinne ale talenty polityczne i wykształcenie teologiczne potwierdzają jego kwalifikacje do tak stanowiska w hierarchii kościelnej. W 1374 r. uzyskał od papieża potwierdzenie nominacji. Umarł w Żninie 5 kwietnia 1382 r.
Postać Janusza oceniana jest niejednoznacznie. Z jednej strony sprawny organizator – twórca pierwszej ordynacji w 1366 r. Zręczny, ambitny polityk i duchowny. W tamtym Janusz Suchywilk okresie osiągnął szczyty kariery jak na osobę spoza dynastii panującej. Za wieloma decyzjami Kazimierza Wielkiego, szczególnie u schyłku panowania, stał niewątpliwie kanclerz Janusz (pogląd ten znajduje potwierdzenie w słowach kronikarza Jan z Czarnkowa). Z drugiej zaś strony krytykowany był za nepotyzm – aktywnie wspierał kariery członków najbliższej rodziny.
Dobra swoje Kobyle vel Kobylany, Duklę i 13 wsi w powiecie bieckim (m.in. Chorkówka, Draganowa, Głojsce, Chyrowa, Iwla, Leśniówka, Łęki Dukielskie, Mszana i Sulistrowa) oddał w 1366 r. bratankom czyli jak to się ówcześnie mówiło synowcom: Wilczkowi, Piotrowi, Mikołajowi, Mroczkowi i Janowi. Była to pierwsza w Polsce ordynacja, czyli dziedziczenie m.in. z wyłączeniem linii żeńskiej. Byli to synowie Jakusza Cztana ze Strzelc.
Wieś Draganowa po raz pierwszy wymieniana tu jest w dokumencie pisanym, wydanym w dniu 28 sierpnia 1366 roku przez Kazimierza Wielkiego. Wystawiony we Włodzimierzu dokument zatwierdzał podział majątku kanclerza Suchywilka i darowanie części majątku bratankom. Następne, dotyczące Draganowej, źródło pisane pochodzi z 1377 roku. 17 października tegoż roku bracia Jakusz, Mikołaj i Piotr, synowie zmarłego Jakuba Cztana, rycerza i dziedzica Strzelc, podzielili się dobrami w ten sposób, że Draganowa i inne posiadłości (dobra Kobylańskie) dostały się Jakuszowi i jego potomkom. Dział ten potwierdziła królowa Jadwiga dnia 1 grudnia 1385 roku w Krakowie na prośby Janusza, Przecława, Jakusza i Domarada – synów Jakusza Cztana.
Tak więc Draganowa, podobnie jak cały klucz kobylański, była wsią szlachecką. Położona była 7 km na południowy wschód od Nowego Żmigrodu, 8 km na zachód od Dukli, 2 km na południe od Kobylan. Dalszy ciąg opisanej historii wsi, jest najczęściej chronologicznym zapisem transakcji i procesów sądowych. Wynika to z faktu, że głównymi zachowanymi źródłami pisanymi z tych czasów, dotyczącymi wsi Draganowa, są akta sądowe. W dokumentach tych widać również ewolucję nazwy wsi: w 1366 Droganowo, 1377 Droganowa, 1487 Draganow, Droganow (wymiennie), 1494 Draganowa
Polska Jagiellonów.
W 1408 r. Domarad z Kobylan, poręczając za brata Jakusza, sprzedał Draganową wraz z inną pobliską wsią Makowiska za 300 grzywien Wiernkowi z Gabania.
W 1412 roku Wiernek z Gabania wyznacza żonie Małgorzacie 300 grzywien wiana na wsiach Makowiska i Draganowa.
W 1414 roku tenże Wiernek z Gabania wyznacza synowi Wiernkowi jako jego część podziału trzecią część wsi Makowiska i Draganowa. Wiernek syn Wiernka z Gabania sprzedaje za 700 grzywien groszy praskich (nie podano komu) trzecią część we wsiach Makowiska i Draganowa.
W 1419 roku Zbychna wdowa po Wiernku z Gabania zeznaje, że nie będzie niepokoić synów Wiernka czyli braci przyrodnich: Wiernka, Stanisława Łaszka, Bernarda i Piotra o dziedzictwo: Stroni, Makowisk, Draganowej i Woli (Chirwatowej dziś Wolicy).
W 1467 r. Jan Kobyleński został pozwany przez Mikołaja i Katarzynę Stadnickich oraz Jana i Krzesława Wojszyków, rodzeństwo przyrodnie niepodzielone, dziedziców Żmigrodu o to, że nie chce z nimi dokonać rozgraniczenia i usypania kopców między ich posiadłościami: Siedliskami, Lisią Górą (dziś Łysa Góra) a należącymi do niego: Makowiskami, Leszczyną, Draganową i Głoścami (dziś Głojsce).
W 1482 r. w umowie majątkowej między Agnieszką z Bnina (woj. Kaliskie) żoną Jakuba z Dębna kasztelana krakowskiego a jej synem Hieronimem Kobyleńskim z Kobylan tenże, poręczając za nieletnich braci Jana i Jakuba, zobowiązuje się, że nie będą od niej wykupywać do jej śmierci zapisanych jej tytułem posagu i wiana przez ich ojca (a jej pierwszego męża Jana Kobyleńskiego) dóbr Kobylany, Makowiska, Draganowa i Głosce.
W 1485 bracia: Hieronim, Jan i Jakub z Kobylan zobowiązują się wypłacić 2300 florenów węgierskich Piotrowi Myszkowskiemu tytułem posagu ich siostry Agnieszki pod gwarancją wwiązania go do Kobylan, Sulistrowej, Makowisk, Draganowej i Głośców.
W 1487 z podziału dóbr między braćmi Hieronimem, Janem i Jakubem z Kobylan, Hieronimowi przypadają Kobylany z wsiami, m.in. Draganowa. Draganowa należała wówczas do powiatu bieckiego.
W 1494 urodzony Hieronim Kobyleński, dziedzic Kobylan, zastawia za 100 florenów Janowi Kolanowskiemu wsie: Głosce i Draganowa.
W 1496 Hieronim Kobyleński z Kobylan zeznaje, że aprobując ordynację swego przodka kanclerza Janusza potwierdzoną przez Kazimierza Wielkiego w r. 1366 i nie mając męskiego potomstwa na zasadzie tej ordynacji darowuje braciom Janowi i Jakubowi Kobyleńskim odziedziczone genealogicznie po kanclerzu dobra Kobylany w tym między innymi wieś Draganową.
W 1508 dokumenty zarejestrowały w Draganowej pobór z 4 łanów.
W 1529 roku Jan z Kobylan kasztelan rospierski ustępuje synowi Mikołajowi uzyskane w spadku po swym bracie Hieronimie dobra Kobylany, między innymi z wsią Draganowa.
W 1530 roku wyrokiem sądu królewskiego Jan Kobyleński (Kobylański, Kobyliński) herbu Grzymała, kasztelan rospierski i jego syn Mikołaj winni dać Dorocie z Tarnowa w powiecie pilzneńskim żonie Jana Tarły ze Szczekarzowic powiat sandomierski, wwiązanie w połowę Kobylan, Draganowej i Głośców oraz w całe wsie Łęki, Sulistrową i Makowiska.
W latach 1530-1536 Draganowa miała 4 łany, istniała karczma i młyn dziedziczny o jednym kole.
W 1581 roku ówczesny posiadacz Draganowej, Stanisław Bolikowski, płacił podatki od dwóch łanów kmiecych, dwóch zagrodników z rolą, czterech komorników z bydłem a 1/2 łanu była opustoszała
W 1596 roku Draganowa należała do parafii Żmigród Stary.
PRL.
Po zakończeniu II wojny światowej mieszkańcy Draganowej przystąpili do odbudowy swoich domów zniszczonych podczas bitwy w Dolinie Śmierci. Uruchamiane są warsztaty rzemieślnicze: kuźnia i młyn wiatrakowy Władysława Świątka, drugi młyn wiatrakowy Szczepana Jastrzębskiego, warsztaty stolarskie Józefa Jastrzębskiego, Tomasza Rymara, Władysława Pieknika, Henryka Węgrzyna, Jana Wierdaka, warsztaty szewskie – Alfreda Skrzęty, Michała Wierdaka, Piotra Jastrzębskiego, zakład szklarski Władysława Węgrzyna.
Rusza ponownie wydobycie ropy naftowej w Kopalni Ropy Naftowej w Draganowej, założonej przez firmę "Polmin" w 1936 roku. Kopalnia jest miejscem pracy dla wielu mieszkańców Draganowej. Praca odbywała się na trzy zmiany, funkcjonowało 7 szybów (szyby typu: "Bitkowski" i typu: "S.M."), wiercono udarowo na głębokość do 1500 metrów. Funkcjonował kierat, najpierw napędzany ręcznie, w późniejszym okresie przez silnik elektryczny, istniała również kolejka linowa. W 1950 roku doprowadzono prąd elektryczny do kopalni. W kopalnianej kuźni wykorzystywany był gaz ziemny wydobywany razem z ropą. W 1958 roku po awarii otworu (zagwożdżenie) kopalnia została zamknięta.
Od 1947 roku w Draganowej działało ogniwo PPS a po zjednoczeniu PPS i PPR organizacja PZPR. Sekretarzami wiejskiej POP byli m.in. Stanisław Klecha, Władysław Kordyś, Jan Jastrzębski. W tym samym roku założono we wsi koło ZSL.
Wieś wyróżnia się w okolicy aktywnością społeczną mieszkańców. Na wykupionych za zebrane społecznie środki parcelach wybudowano w tzw. "czynie społecznym": remizę strażacką, szkołę, sklep spożywczy, dwa domy ludowe (najpierw drewniany, później murowany), garaże kółka rolniczego (najpierw drewniane, później murowane), cztery kilometry drogi asfaltowej, dwa przystanki PKS, most betonowy, kościół, drugą połowę szkoły.
Od 1952 roku uruchomiono w Draganowej Agencję Pocztowo-Telekomunikacyjną. Z poczty korzystali mieszkańcy Głojsc, Sulistrowej i Kobylan.
Również w 1952 roku założono Ochotniczą Straż Pożarną, która liczyła 15 członków. Strażacy posiadali ręczną sikawkę oraz wóz na drewnianych kołach. Pierwszym komendantem był Stanisław Soliński.
W 1954 roku została zelektryfikowana cała wieś Draganowa, założono oświetlenie uliczne w głównych miejscach wsi.
W 1957 roku wybudowano jedną z pierwszych w powiecie krośnieńskim murowaną remizę strażacką.
W 1958 roku został wymieniony w OSP Draganowa sprzęt z ręcznego na mechaniczny (motopompa). Strażacy otrzymali nowe ubrania bojowe.
W 1959 roku wybudowano we wsi betonowy most na potoku Iwielce.
31 października 1974 roku powstał pierwszy klub sportowy w Draganowej. Założono wtedy Ludowy Zespół Sportowy w Draganowej. Jego założycielami byli: Stanisław Węgrzyn, Edward Chomentowski i Stanisław Frej. Pierwszym prezesem LZS w Draganowej wybrano Stanisława Freja. Powołano dwie sekcje – piłki nożnej i siatkowej. W 1975 roku LZS w Draganowej został zarejestrowany przez zrzeszenie LZS przy Urzędzie Gminy w Chorkówce. Zrzeszonych było 56 członków. Pierwszy mecz piłki nożnej rozegrano 1 maja 1975 roku w Kobylanach w ramach rozgrywek w lidze wiejskiej. Draganowa wygrała ze "Zrywem" Kobylany 4:1. Pierwszą bramkę dla LZS Draganowa strzelił – Stanisław Węgrzyn. Trenerem i kapitanem był Jan Adamusik. Piłkarze występowali w koszulkach czerwono-granatowych, w spodenkach czerwonych z białym paskiem, getrach niebiesko-białych. Po pierwszej rundzie drużyna zajmowała I miejsce w grupie. W drugiej, rewanżowej rundzie drużynie wiodło się gorzej i do klasy wyższej awansował LZS Kopytowa. Młodzi chłopcy z Draganowej grali w piłkę nożną w okolicznych wsiach: Iwli, Łękach Dukielskich, Kobylanach. Mieczysław Skwara był kapitanem drużyny w Kobylanach a Adam Olszyk w Chorzowie. Piotr Smolak reprezentował woj. krośnieńskie na spartakiadzie młodzieży w biathlonie, startował na zawodach w kraju i poza granicami. Alfred Munia był mistrzem Okręgu Krakowskiego w boksie. Na zakupionej pod budowę Domu Nauczyciela w Draganowej działce, pod koniec lat sześćdziesiątych LZS w 1975 roku wybudował boisko do piłki siatkowej.
Współczesność.
W końcu XX wieku w Draganowej mieszkańcy wsi wybudowali kościół, dom kultury (zwany domem ludowym) i nową, murowaną szkołę. W kościele pw. Matki Bożej Różańcowej zbudowanym w 1985 roku, pierwsza msza św. odbyła się 17 listopada 1985 r. Świątynię poświęcił Biskup Przemyski Bolesław Taborski. W wiejskim Domu Kultury w Draganowej zbudowanym w 1983 r. mieści się biblioteka wiejska i sala do urządzania przyjęć oraz remiza strażacka. W 1999 oddano do użytku nowo wybudowana szkołę. Szkoła jest malutka, jednociągowa, z klasami łączonymi i liczy niewiele ponad 50 dzieci.

</doc>
<doc id="209498" url="https://pl.wikipedia.org/wiki?curid=209498" title="Gmina Hällefors">
Gmina Hällefors

Gmina Hällefors (szw. "Hällefors kommun") – gmina w Szwecji, w regionie Örebro, z siedzibą w Hällefors.
Pod względem zaludnienia Hällefors jest 245. gminą w Szwecji. Zamieszkuje ją 7688 osób, z czego 49,92% to kobiety (3838) i 50,08% to mężczyźni (3850). W gminie zameldowanych jest 511 cudzoziemców. Na każdy kilometr kwadratowy przypada 7,77 mieszkańca. Pod względem wielkości gmina zajmuje 105. miejsce.

</doc>
<doc id="209499" url="https://pl.wikipedia.org/wiki?curid=209499" title="Gmina Hallsberg">
Gmina Hallsberg

Gmina Hallsberg (szw. "Hallsbergs kommun") – gmina w Szwecji, w regionie Örebro, z siedzibą w Hallsberg.
Pod względem zaludnienia Hallsberg jest 144. gminą w Szwecji. Zamieszkuje ją 15 401 osób, z czego 49,06% to kobiety (7555) i 50,94% to mężczyźni (7846). W gminie zameldowanych jest 577 cudzoziemców. Na każdy kilometr kwadratowy przypada 24,06 mieszkańca. Pod względem wielkości gmina zajmuje 150. miejsce.

</doc>
<doc id="209500" url="https://pl.wikipedia.org/wiki?curid=209500" title="Gmina Hallstahammar">
Gmina Hallstahammar

Gmina Hallstahammar (szw. "Hallstahammars kommun") – gmina w Szwecji, w regionie Västmanland, z siedzibą w Hallstahammar.
Pod względem zaludnienia Hallstahammar jest 147. gminą w Szwecji. Zamieszkuje ją 15 038 osób, z czego 50,33% to kobiety (7568) i 49,67% to mężczyźni (7470). W gminie zameldowanych jest 1246 cudzoziemców. Na każdy kilometr kwadratowy przypada 87,92 mieszkańca. Pod względem wielkości gmina zajmuje 255. miejsce.

</doc>
<doc id="209501" url="https://pl.wikipedia.org/wiki?curid=209501" title="Gmina Härnösand">
Gmina Härnösand

Gmina Härnösand (szw. "Härnösands kommun") – gmina w Szwecji, w regionie Västernorrland, z siedzibą w Härnösand.
Pod względem zaludnienia Härnösand jest 98. gminą w Szwecji. Zamieszkuje ją 25 273 osób, z czego 50,99% to kobiety (12 886) i 49,01% to mężczyźni (12 387). W gminie zameldowanych jest 812 cudzoziemców. Na każdy kilometr kwadratowy przypada 23,74 mieszkańca. Pod względem wielkości gmina zajmuje 96. miejsce.

</doc>
<doc id="209502" url="https://pl.wikipedia.org/wiki?curid=209502" title="Gmina Härryda">
Gmina Härryda

Gmina Härryda (szw. "Härryda kommun") – gmina w Szwecji, w regionie Västra Götaland, z siedzibą w Mölnlycke.
Pod względem zaludnienia Härryda jest 74. gminą w Szwecji. Zamieszkuje ją 31 676 osób, z czego 49,83% to kobiety (15 784) i 50,17% to mężczyźni (15 892). W gminie zameldowanych jest 1374 cudzoziemców. Na każdy kilometr kwadratowy przypada 118 mieszkańców. Pod względem wielkości gmina zajmuje 233. miejsce.

</doc>
<doc id="209503" url="https://pl.wikipedia.org/wiki?curid=209503" title="Gmina Heby">
Gmina Heby

Gmina Heby (szw. "Heby kommun") – gmina w Szwecji, w regionie Uppsala, z siedzibą w Heby.
Pod względem zaludnienia Heby jest 161. gminą w Szwecji. Zamieszkuje ją 13 771 osób, z czego 48,95% to kobiety (6741) i 51,05% to mężczyźni (7030). W gminie zameldowanych jest 399 cudzoziemców. Na każdy kilometr kwadratowy przypada 11,75 mieszkańca. Pod względem wielkości gmina zajmuje 85. miejsce.

</doc>
<doc id="209504" url="https://pl.wikipedia.org/wiki?curid=209504" title="Gmina Herrljunga">
Gmina Herrljunga

Gmina Herrljunga (szw. "Herrljunga kommun") – gmina w Szwecji, w regionie Västra Götaland, z siedzibą w Herrljunga.
Pod względem zaludnienia Herrljunga jest 231. gminą w Szwecji. Zamieszkuje ją 9417 osób, z czego 49,08% to kobiety (4622) i 50,92% to mężczyźni (4795). W gminie zameldowanych jest 274 cudzoziemców. Na każdy kilometr kwadratowy przypada 18,82 mieszkańca. Pod względem wielkości gmina zajmuje 173. miejsce.

</doc>
<doc id="209505" url="https://pl.wikipedia.org/wiki?curid=209505" title="Faliszówka">
Faliszówka

Faliszówka – wieś w Polsce położona w województwie podkarpackim, w powiecie krośnieńskim, w gminie Chorkówka.
Geografia.
Wieś jest położona w terenie górzystym na wysokości około 300–412 m n.p.m. w odległości 12 km na południowy zachód od Krosna i 15 km na południowy wschód od Jasła. Otoczona jest lasami i górami, z których największe to Dział (409,8 m n.p.m.) oraz Kamienna (412,8 m n.p.m.), znajdujące się na południe od wsi. Przez wieś przepływa górska rzeka Chlebianka będąca lewobrzeżnym dopływem Jasiołki. Miejscowość znajduje się na Pogórzu Jasielskim, które wchodzi w skład Pogórza Środkowobeskidzkiego.
Faliszówka graniczy od północy z Kopytową, od wschodu z Leśniówką, natomiast od południa z Kobylanami i Nienaszowem. Od zachodniej strony graniczy z wsiami Poraj i Łubienko. Sołectwo Faliszówka obejmuje obszar 5,65 km² (564,62 ha).
W czasach Rzeczypospolitej Obojga Narodów Faliszówka wchodziła w skład powiatu bieckiego, który należał do województwa krakowskiego. W latach 1918-1939 Faliszówka znalazła się w powiecie krośnieńskim wchodzącym w skład województwa lwowskiego. 
W latach 1975–1998 miejscowość administracyjnie należała do województwa krośnieńskiego.
Przez wieś przebiegaja droga powiatowa P1898R (Chorkówka-Faliszówka-Nienaszów) oraz droga powiatowa P1950R (Chlebna-Kopytowa-Faliszówka).
Historia.
Początki miejscowości.
Wieś Faliszówka stanowiła własność szlachecką, a jej lokacja miała miejsce prawdopodobnie przez rokiem 1370, ale dokładnej daty brak w źródłach. Pierwsza wzmianka o wsi pochodzi z 1415 roku, kiedy była zarządzana przez sołtysa Jana. W 1458 r. w źródłach pojawia się dziedzic wsi o imieniu Mikołaj, który skupuje sołectwo od swych krewnych. W 1468 r. Katarzyna Mitarska odstępuje swemu bratu Mikołajowi część ojcowizny, którą miała na połowie sołectwa w Faliszówce, a w 1472 r. szlachcic Stanisław Faliszowski sprzedaje część swego sołectwa swemu bramu Mikołajowi z Faliszówki za 60 grzywien. Mikołaj jako sołtys występuje w źródłach jeszcze w latach 1476-1491.
W 1487 roku Faliszówka przypadła w dziale Piotrowi z Kwiliny, a w roku 1495 sołtysem wsi był Stanisław Kwiliński herbu Lis, który w źródłach pojawia się także w roku 1527. Według rejestrów poborowych w 1508 r. we wsi było 4,5 łana gruntów, natomiast w 1536 r. było 4,5 łana, karczma i spustoszały młyn.
W 1581 roku właścicielem wsi był szlachcic Krzysztof Kwiliński herbu Lis, który płacił podatki od 6 łanów kmiecych, 4 zagrodników z rolą i karczmy z jednym prętem roli.
Wiek XIX.
W XIX wieku ze względu na szalejące co pewien okres epidemie (cholery), wieś została przeniesiona spod lasu od strony Leśniówki do niżej położonej części, która znajduje się przy drodze - gościńcu z Kopytowej do Poraju. W tym okresie istniał w Faliszówce także drewniany dwór, którego pozostałości są widoczne do dnia dzisiejszego tj. fragment ogrodu i część zabudowań. W tym okresie istniały także stawy dworskie, które znajdowały się w miejscu obecnej szkoły. Właścicielem wsi był wówczas Tadeusz Wiktor.
Pierwsza połowa XX wieku.
Pierwsza połowa XX wieku to czasy, kiedy w Faliszówce zaczyna działać Szkoła Powszechna. Mieściła się w parterowym, drewnianym domu z jedną salą lekcyjną, który dzisiaj już nie istnieje. Do szkoły, aż do wybuchu II wojny światowej, uczęszczały dzieci z tutejszej społeczności wiejskiej. Po zakończeniu działań wojennych Szkoła Powszechna została przeniesiona do budynku, w którym była wcześniej karczma żydowska. Szkoła ta znajdowała się przy dzisiejszym zbiegu dróg z Leśniówki, Kopytowej i Poraju.
W 1934 roku gromada Faliszówka wchodziła w skład gminy Chorkówka licząc 680 mieszkańców, w tym 10 Żydów.
Okres II wojny światowej.
6 lutego 1944 r. Schulzpolizei z Jasła rozstrzelała ukrywających się u Władysława Krzysztyniaka w Faliszówce 6 Żydów. Zabity został również sam Krzysztyniak. Ofiary pochowano w Faliszówce.
Na terenie Faliszówki prowadzone były akcje partyzanckie. W sierpniu 1944 r. pięcioosobowy patrol GL-PPS między Porajem a Kopytową zlikwidował motocyklowy zwiad niemiecki, a kilka dni potem dokonał napadu na niemiecki magazyn prowiantowy w Faliszówce zdobywając dużą ilość artykułów żywnościowych.
Faliszówka była miejscem działań wojennych podczas operacji dukielsko-preszowskiej. 9 września 1944 r. 101. korpus piechoty, 1. korpus kawalerii gwardii i przednie oddziały 25. korpusu pancernego Armii Czerwonej walczyły o wzniesienia na płd. od linii Faliszówka-Bóbrka. Jedynie 1. korpusowi kawalerii udało się przełamać je na 25 km w głąb i wyjść wzdłuż drogi pod wieś Kobylany.
Okres PRL.
Druga połowa XX wieku to okres wytężonej pracy mieszkańców Faliszówki. Została wybudowana droga, która łączyła wieś z sąsiednią Leśniówką. Pod koniec lat 50. zawiązał się komitet budowy nowej szkoły, jako pomnika tysiąclecia państwa polskiego. Prace tego komitetu, jak również wielu mieszkańców wsi, zostały uwieńczone 29 lipca 1962 roku oddaniem do użytkowania budynku szkolnego. 1 września tegoż roku rozpoczął się pierwszy rok szkolny w Szkole Podstawowej. W latach 60. został wybudowany Dom Ludowy wraz z przylegającą do niego remizą Ochotniczej Straży Pożarnej i sieć wodociągowa, która zaopatrywała mieszkańców w wodę. Wygląd Faliszówki zmienił się także pod względem architektury domów mieszkalnych. Przeważające wcześniej domy drewniane, zabudowania gospodarcze kryte strzechą i dachówką, były zastępowane przez nowo budowane domy murowane, kryte eternitem i blachą. Lata 80. to okres pracy Komitetu budowy kościoła parafialnego. Prace budowlane kościoła zostały zakończone w 1988r.
Parafia.
Miejscowość jest siedzibą parafii Dobrego Pasterza, należącej do dekanatu Nowy Żmigród, diecezji rzeszowskiej. Parafia została erygowana 28 sierpnia 2000 r. przez biskupa rzeszowskiego Kazimierza Górnego. Pierwszym proboszczem został mianowany ks. Jan Wnęk. Do roku 2000 Faliszówka stanowiła część parafii Nienaszów.
Ochotnicza Straż Pożarna.
Ochotnicza Straż Pożarna w Faliszówce została założona w 1953 roku. Pierwszym prezesem jednostki był Józef Gromek, a naczelnikiem Zdzisław Gromek. W 2009 roku założono Młodzieżową Drużynę Pożarniczą. Remiza OSP znajduje się w budynku domu ludowego.
Klub Sportowy.
Ludowy Klub Sportowy "Orzeł" Faliszówka został założony 17 sierpnia 1979 r. Pierwszym prezesem klubu został wybrany Władysław Węgrzynowski. Klub prowadzi sekcję piłki nożnej składającą się z drużyny seniorów oraz juniorów. Drużyna seniorów uczestniczy w rozgrywkach Klasy A organizowanych przez OZPN Krosno.

</doc>
<doc id="209506" url="https://pl.wikipedia.org/wiki?curid=209506" title="Gmina Hjo">
Gmina Hjo

Gmina Hjo (szw. "Hjo kommun") – gmina w Szwecji, w regionie Västra Götaland nad jeziorem Wetter, z siedzibą w Hjo.
Pod względem zaludnienia Hjo jest 235. gminą w Szwecji. Zamieszkuje ją 8822 osoby, z czego 50,33% to kobiety (4440) i 49,67% to mężczyźni (4382). W gminie zameldowanych jest 155 cudzoziemców. Na każdy kilometr kwadratowy przypada 29,56 mieszkańca. Pod względem wielkości gmina zajmuje 229. miejsce.
Hjo to dawna miejscowość uzdrowiskowa. Mieści się tutaj m.in. Muzeum Motyli oraz Szkoła Artystyczna. Hjo jest miastem, w którym przypada najwięcej fryzjerów na jednego mieszkańca w całej Szwecji. Najważniejszym zabytkiem jest budynek w parku miejskim, w którym obecnie mieści się muzeum. Przez miasto przepływa rzeka Hjoan.

</doc>
<doc id="209507" url="https://pl.wikipedia.org/wiki?curid=209507" title="Kobylany (województwo podkarpackie)">
Kobylany (województwo podkarpackie)

Kobylany – wieś w Polsce położona w województwie podkarpackim, w powiecie krośnieńskim, w gminie Chorkówka.
W latach 1954–1972 wieś należała i była siedzibą władz gromady Kobylany. W latach 1975–1998 miejscowość administracyjnie należała do województwa krośnieńskiego.
Geografia.
Wieś położona jest nad potokiem Łąka, który wpada do Iwli. Ma położenie górzyste – 356 m n.p.m. i geograficznie położona jest na Pogórzu Jasielskim, które jest częścią Pogórza Środkowobeskidzkiego. Miejscowość znajduje się przy drodze wiodącej z Wietrzna do Toków. Jest to dawny podkarpacki trakt handlowy, który w 1343 roku Kazimierz Wielki wyznaczył kupcom jako drogę z Biecza przez Żmigród, Sanok na Ruś Czerwoną. Od tej drogi rozchodzą się dwa ramiona: południowe prowadzi do Żmigrodu, a północne do Dębowca.
Kobylany graniczą od wschodu z Łękami i Bóbrką, od zachodu z Nienaszowem, Sośninami i Sulistrową, natomiast od południa z Draganową i Głojscami, zaś od północy z Chorkówką, Leśniówką i Faliszówką.
W 1898 roku wieś obejmowała wólki: Myszkowską, Pałacówkę i Wolicę. W tym czasie Kobylany należały do okręgu sądowego w Dukli.
Historia.
Początki wsi sięgają XIV wieku. W 1366 roku miejscowość, zwana wówczas Kobyle, należała do abp. Janusza Suchywilka (Suchego Wilka), kanclerza Kazimierza Wielkiego, ponieważ otrzymał ją od swoich rodziców. W dokumencie wydanym w dniu 17 sierpnia 1366 roku przez Kazimierza Wielkiego, wystawionym we Włodzimierzu, zatwierdzony został podział majątku kanclerza Janusza (Suchywilka) i darowanie części majątku bratankom. Dobrami Kanclerza podzielili się Janusz, Piotr i Mikołaj – synowie Jakuba Cztana z Kobylan lub ze Strzelc. Zmiana posiadacza nastąpiła 17 października 1377 roku. Wówczas to bowiem Mikołaj i Piotr, synowie Jakusza Cztana, przekazali Kobylany swemu bratu – Jakuszowi. Wśród licznych przedstawicieli tego rodu zasłynął Domarat z Kobylan – syn kasztelana, kasztelan biecki, za Kazimierza Wielkiego, marszałek królestwa polskiego, który pod dowództwem Zyndrama z Maszkowic uczestniczył wraz z mieszkańcami Kobylan w bitwie pod Grunwaldem, pod Koronowem i Tannenbergiem, zaś w 1422 roku podpisał przymierze między królem Władysławem Jagiełłą a Krzyżakami. Brat Domarata, Janusz z Kobylan, był natomiast łowczym i podstolim krakowskim oraz starostą sanockim. Został niewinnie oskarżony przed królem Jagiełłą o utrzymywanie nieprzyzwoitych kontaktów z żoną Domarata – Anną. Król posłał go z jazdą ruską na pomoc cesarzowi Zygmuntowi Luksemburczykowi przeciwko Turkom. Marcin z Kobylan – syn Domarata i Anny z Kobylan, w połowie XV wieku studiował na Akademii Krakowskiej. Po kilku zmianach właścicieli i wygaśnięciu rodu Kobyleńskich w 1581 roku, wieś przeszła w ręce Stanisława Bolikowskiego, który oddał ją w dzierżawę Jakubowi Warszyckiemu tak jak i Łęki, Głojsce, Mszanę.
Elżbieta Latalska, żona Macieja Bala z Hoczwi, córka Jerzego Latajskiego – wojewodzica poznańskiego i Doroty z Kobylan, w 1589 r. zrezygnowała na rzecz ojca z części dóbr po matce we wsiach; Przymiechy i Jaworzyno w z. Wieluń, w dobrach Bełżec w wojew. lubelskim i w dobrach Kobylany w p. bieckim.
Mikołaj Latajski (syn Jerzego Latajskiego, wojewodzica poznańskiego, i Kobyłańskiej), kasztelan nakielski 1632 r., mąż Katarzyny z Więcborka Zebrzydowskiej (córki Wojciecha, wdowy po Gabrielu Rydzyńskim), z którą spisywał dożywocie w 1596 r. i wedle zobowiązania danego przez ojca, dokonał na rzecz Andrzeja Męcińskiego z Kurozwęk – kasztelana wieluńskiego, donacji swej części we wsiach: Kobylany, Łęki, Makowiska, Sulistrowa, Głojsce, Dragonowa, Dukielskie Przedmieście, Iwla, Cherowa, Mszana, Smerczyna w p. bieckim oraz domu w Krakowie przy ulicy Grodzkiej. Tak Kobylany stały się własnością Andrzeja Męcińskiego z Kurozwięk – kasztelana wieluńskiego i starosty brzeźnickiego oraz jego syna Jana i Wojciecha Męcińskiego (po jego ślubie z Barbarą za Kobylan Kobyleńską), a także Peszuńskich i spokrewnionych z nimi Sulimirskich.
W XVI w. za sprawą Męcińskich, którzy przeszli na kalwinizm, Kobylany stały się ośrodkiem reformacji na Podkarpaciu. Na zbór zamieniono miejscowy kościół, co ułatwił fakt przejścia na kalwinizm plabana Jakuba. On, a wcześniej Jakub Bzicki, uczestniczyli w synodach kalwińskich w Pińczowie i Włodzisławiu. Trwały jednak spory między plebanami. Po zbezczeszczeniu kościoła ok. 1620 roku, zbór przeniesiono do dworu, a następnie wzniesiono kamienny zbór, tzw. murowaniec. W 1658 roku na Kobylany najechał Pieniążek, dokonując dewastacji w kościele. W Kobylanach działali kaznodzieje i pasterze kalwińscy, m.in. Paweł Ryzer i Paweł Petroselin. Blisko 160 lat trwał spór między dworem a plebanami. Kalwinizm upadł dopiero po 1720 roku.
W okresie I wojny światowej wiele szkód wyrządziły stacjonujące tu wojska rosyjskie. W wojnie tej poległo wielu mieszkańców wsi. Dla upamiętnienia tych wydarzeń w latach międzywojennych wybudowano z inicjatywy Sulimirskich pomnik na skarpie koło kościoła. W tym czasie Kobylany znane też były z działalności ludowej i udziału miejscowych gospodarzy w strajku chłopskim.
Podczas II wojny światowej na terenie Kobylan toczone były walki z okupantem niemieckim. Walczyły z nim oddziały AK Placówki OP-15 „Centuria”, „Hortensja” z Chorkówki. We dworze znajdowała się kryjówka partyzancka i punkt opatrunkowy.
Na plebanii i w kościele ks. Stanisław Kołodziej dawał schronienie partyzantom, przechowywał i przemycał polskich oficerów przez potajemne górskie przejścia do Austrii i Czech, prowadził także Radio Podziemne i Koło Ministrantów, z którymi rozmawiał za różne tematy i którym pomagał. 13 lutego 1941 ks. Kołodziej wracający pieszo z Krosna, mimo ostrzeżenia wrócił na plebanię. Rankiem 14 lutego 1941 został aresztowany i wywieziony z plebanii do więzienia w Jaśle, gdzie przebywał sześć tygodni, był przesłuchiwany i katowany. Następnie został przewieziony transportem z Krakowa 5 kwietnia 1941 do obozu Auschwitz-Birkenau w Oświęcimiu, gdzie otrzymał numer 11397. Tam więziono go kolejne 6 tygodni. Rodzina księdza oraz jego przyjaciele i wierni z Kobylan podejmowali próby ratowania kapłana, ale zamiary te nie powiodły się i został zamordowany w Dachau.
We wrześniu 1944 roku Kobylany znalazły się na linii krwawych walk. Spłonęło wtedy wiele domów i szkoła. Zniszczonych zostało kilka czołgów i dział, których wraki zalegały długi czas na miejscu. W walce poniosło śmierć wielu żołnierzy, głównie sowieckich.

</doc>
<doc id="209508" url="https://pl.wikipedia.org/wiki?curid=209508" title="Kopytowa">
Kopytowa

Kopytowa – wieś w Polsce, położona w województwie podkarpackim, w powiecie krośnieńskim, w gminie Chorkówka. Kopytowa położona jest w okolicy górzystej i lesistej. Od południa graniczy z Faliszówką, od północy z Podniebylem, od zachodu z Łubnem, a od wschodu z Żeglcami.
Miejscowość jest siedzibą rzymskokatolickiej parafii św. Maksymiliana Kolbego należącej do dekanatu Krosno III w archidiecezji przemyskiej.
Historia.
Najstarsza wiadomość o tej miejscowości pochodzi z 1277 roku. Należała ona wówczas do klasztoru koprzywnickiego. W 1185 roku komes Mikołaj Bogoria Skotnicki (ok. 1150-1238), fundator klasztoru koprzywnickiego, darował temu opactwu m.in. wieś Wietrzno z przynależnościami, m.in. prawdopodobnie Kopytową. Niektóre dokumenty wzmiankują, że Bogoriowie byli pierwszymi właścicielami. W 1279 r. biskup firmański Filip de Casate, w latach 1278-1282 legat papieski na Węgrzech i w Polsce, w Budzie na Węgrzech potwierdził opatowi klasztoru cystersów w Koprzywnicy prawo do pobierania dziesięciny, między innymi z Kopytowej. Dokument z 1345 r. podaje, że wsie Głojsce, Kopytowa, Łubno leżą na terytorium Żmigrodu.
W 1348 roku Kazimierz Wielki jako właściciel wsi polecił Mikołajowi z Kopytowej by lokował ją na prawie magdeburskim. Wieś była ulokowana na 40 łanach. Monarcha zwolnił ją od pańszczyzny na 20 lat. Po upływie tego terminu mieszkańcy zostali zobligowani do płacenia czynszu w dniu św. Marcina (tj. 11 listopada). Ponadto podczas trzech sądów w roku posłowi królewskiemu przysługiwał jeden obiad zapewniony przez sołtysa, a dwa następne przez kmieci. W zamian za organizowanie posłowi posiłków mieli oni prawo składania po 8 groszy. W 1354 król sprzedał Kopytową, Głojsce i Łubno za 700 grzywien synom Mikołaja z Bogorii. Kazimierz Wielki powierzył sołectwo Mikołajowi de Copitoh i jego następcom. Król pozwolił mu założyć młyn i karczmę, otworzyć kramy rzemieślników, piekarzy i szewców oraz założyć stawy rybne. Sołtysi Kopytowej mieli także prawo sądzenia wszystkich spraw. Za te i wiele innych przywilejów sołtys był zobligowany do przekazywania władcy jednego żołnierza na koniu na wyprawę wojenną.
W 1388 r. Paszko z Bogorii w Krakowie sprzedał (prawdopodobnie opactwu koprzywnickiemu) wobec królowej Jadwigi Kopytową wraz ze Zręcinem z Machnówką i połową Głojsc oraz połowę Łubna za 80 grzywien. Po roku 1388, według J. Długosza, wieś w różnych częściach należała do kilku właścicieli, (m.in. do Barutha), czego dowodem są nazwy przysiółków, np. po stronie północno-zachodniej Łubno Szlacheckie, zaś po południowej - Łubno-Opace. W 1474 roku Kopytowa jako całość otrzymała od króla Kazimierza Jagiellończyka szereg przywilejów, m.in. zwolnienie na trzy lata od podwód i innych ciężarów, niezależnie od przywilejów przyznanych wcześniej sołtysom przez Kazimierza Wielkiego. Polski kronikarz dziejów uważa, że była to wieś bogata. Długosz, pisząc o Kopytowej, zaznaczył również, że za jego czasów miejscowość ta należała do "szlachetnego Barutha i że składa dziesięcinę z łanów kmiecich na rzecz kanonika trzeciej prebendy przy kościele św. Floriana w Krakowie, obsadzanej przez kolegium artistarum." Prócz tego sołtys płaci dziesięcinę kościołowi w Zręcinie.
Wiadomo również, że w 1581 roku wieś należała do opactwa cystersów, gdyż opat koprzywnicki płacił podatki. Miejscowość ta należała w części do Barutha, a w części (osada Opacie) do opactwa. W 1898 roku wieś należała już do Bolesława Jordana Rozwadowskiego i Eligii z Kunaszowskich Rozwadowskiej, którzy nabyli ją od Stanisława Kotarskiego (autora książki "Opatów w latach 1861–1864", Opatów 1935).
Tu urodził się Władysław Leon Grzędzielski (15 grudnia 1864 - zm. 28 września 1925 we Lwowie) – minister aprowizacji w Rządzie Wincentego Witosa, poseł na Sejm Ustawodawczy oraz tu wychowywała się jego córka prof. Maria Grzędzielska.
Po reorganizacji kraju w 1934 roku gromada Kopytowa weszła w skład gminy Chorkówka, licząc 1110 mieszkańców, w tym 24 Żydów.
Po II wojnie światowej do 1975 roku wieś była siedzibą Gromadzkiej Rady Narodowej. W latach 1954–1972 wieś należała i była siedzibą władz gromady Kopytowa. W latach 1975–1998 miejscowość administracyjnie należała do województwa krośnieńskiego.
Obecnie Kopytowa jest trzecią po Świerzowej Polskiej i Zręcinie co do liczby mieszkańców wsią w gminie Chorkówka.

</doc>
<doc id="209509" url="https://pl.wikipedia.org/wiki?curid=209509" title="Leśniówka (województwo podkarpackie)">
Leśniówka (województwo podkarpackie)

Leśniówka – wieś w Polsce położona w województwie podkarpackim, w powiecie krośnieńskim, w gminie Chorkówka.
W latach 1975–1998 miejscowość administracyjnie należała do województwa krośnieńskiego.

</doc>
<doc id="209510" url="https://pl.wikipedia.org/wiki?curid=209510" title="Machnówka">
Machnówka

Machnówka – wieś w Polsce położona w województwie podkarpackim, w powiecie krośnieńskim, w gminie Chorkówka.
Wieś duchowna "Machnówka", własność opactwa cystersów koprzywnickich położona była w drugiej połowie XVI wieku w powiecie bieckim województwa krakowskiego. W latach 1975–1998 miejscowość administracyjnie należała do województwa krośnieńskiego.

</doc>
<doc id="209511" url="https://pl.wikipedia.org/wiki?curid=209511" title="Poraj (wieś)">
Poraj (wieś)



</doc>
<doc id="209512" url="https://pl.wikipedia.org/wiki?curid=209512" title="Sulistrowa">
Sulistrowa

Sulistrowa – wieś w Polsce położona w województwie podkarpackim, w powiecie krośnieńskim, w gminie Chorkówka.
Pierwsza wzmianka o wsi pochodzi z 1229. W latach 1975–1998 miejscowość administracyjnie należała do województwa krośnieńskiego.

</doc>
<doc id="209513" url="https://pl.wikipedia.org/wiki?curid=209513" title="Żeglce">
Żeglce

Żeglce – wieś w Polsce położona w województwie podkarpackim, w powiecie krośnieńskim, w gminie Chorkówka.
Miejscowość jest siedzibą rzymskokatolickiej parafii Matki Bożej Częstochowskiej należącej do dekanatu Krosno III w archidiecezji przemyskiej.
W latach 1975–1998 miejscowość administracyjnie należała do województwa krośnieńskiego.
Historia Żeglec.
W XI wieku Żeglce należały do wsi szlacheckich na terenie przylegającym do Krosna. Tereny te mocno zniszczyły i wyludniły najazdy tatarskie w latach 1259-1260 i 1287-1288. Następnie wieś dostała się w posiadanie rycerskiej rodziny Bogoriów. W 1374, po śmierci Mikołaja Bogoria (1291–1338) herbu Bogoria, wojewody krakowskiego, doradcy Władysława Łokietka, tereny te zagarnął spokrewniony z nim Paszek Bogoria z Wiśniowej lub ze Skotnik. W dokumentach z 1392 został wymieniony bezimiennie sołtys z Żeglec, a w latach 1397–1427 sołtysem był Grzegorz. W 1412 i 1419 Paszko Bogoria zabezpieczył na rzecz swojej żony Jadwigi Bogoria posag, m.in. wieś Żeglec. W 1410 mieszkańcy tych terenów wraz z Kobylańskimi wzięli udział w Bitwie pod Grunwaldem. W 1418 właścicielem tej wsi był Stanisław Tharnski, który zasłynął w tej bitwie.
W 1474 wieś została spalona przez najazd węgierski. W trzy lata potem, w 1477, sołtys Stanisław, sprzedał Żeglce za 100 grzywien Mikołajowi Jaworskiemu. W latach 1480–1481 dziedzicem był Jan Kolanowski. Za 80 grzywien zastawił 7 kmieci Stanisławowi z Bieniątek. Bankrutujący Piotr ze Skotnik - właściciel Żeglec, zastawił w 1489 połowę swego dziedzictwa w Żeglcach i połowę Chorkówki Janowi Targowickiemu z Targowisk autorowi "Rocznika". W 1501 odstąpili ten klucz bracia - Jan Targowicki herbu Tarnawa, Andrzej Targowicki i Marcin Targowicki - siostrze Helenie. W 1581 właścicielem Żeglec był Wojciech Dłuski, a w 1616 Żeglce, zwane także Że-chce, przejęła rodzina Czykowskich. Właścicielami wsi byli bracia: Krzysztof Czykowski i Hieronim Czykowski oraz ich siostry: Anna, żona Jana Bogusza, Magdalena i Jadwiga, obie niezamężne. W 1657 Żeglce ponownie zostały zniszczone przez najad węgierski.
W latach 1768–1772 miejscowi wspierali Konfederatów barskich. Pod koniec XVIII i na początku XIX wieku Żeglce należały do barona Onufrego Zygmuntowskiego herbu Prawdzic, a po jego śmierci do Szymona i Marii Zygmuntowskich. W 1819 nabył dwa majątki koło Krosna (Zręcin i Bóbrkę) Rudolf Klobassa pochodzący z Moraw, wyższy urzędnik salinarny w Drohobyczu. W 1848 jego syn Karol Klobassa-Zrencki, właściciel Zręcina, który wspierał powstanie krakowskie i wspólnie z Ignacym Łukasiewiczem i Tytusem Trzecieskim założył pierwszą na świecie spółkę naftową, poślubił Ludwikę Zygmuntowską, córkę Marii i Szymona. Około połowy XIX wieku staraniem Karola Klobassy wybudowany został w Żeglcach dwór, murowany z cegły (wcześniejszy był drewniany) na planie prostokąta. Żona Karola Klobassy, Maria Zygmuntowska, oddała Żeglce jako wiano swej córce i wieś przeszła w posiadanie rodziny Klobassów-Zrenckich. Małżeństwo to trwało tylko 6 lat. 5 lutego 1854 Ludwika zmarła mając 33 lata na złośliwą puchlinę. Jej ciało zostało zabalsamowane woskiem, złożone w kryształowej trumnie , a następnie w kaplicy należącej do krewnych ze strony jej ojca. Po nim odziedziczył miejscowość Wiktor Klobassa-Zrencki, a po jego śmierci Karol Klobassa-Zrencki (junior). Od 1878 istniała w Żeglcach szkoła, odgrywająca duża rolę w kształtowaniu postaw patriotycznych, tak że mieszkańcy chętnie brali udział wyzwalaniu Ojczyzny i wojnie z bolszewikami w 1920.
W czasie II wojny światowej wielu mieszkańców Żeglec straciło życie biorąc udział w walkach w 1939 oraz w oddziałach partyzanckich, m.in. w ataku na dwór policji hitlerowskiej w Chorkówce i w akcji AK w Bóbrce. Działał tu Pluton AK nr 39. W czasie obławy z rąk Niemców w Żeglcach 3 maja 1944 zginął Kazimierz Czuchra "Ziuk" należący do AK OP-15.
Po wejściu wojsk sowieckich, ppor. Marian Szpil "Jarowicz" dow. Plutonu nr 39 w Żeglcach z AK OP-15 został aresztowany przez NKWD i wywieziony na Sybir, skąd wrócił z mocno zniszczonym zdrowiem.

</doc>
<doc id="209515" url="https://pl.wikipedia.org/wiki?curid=209515" title="Gmina Karlsborg">
Gmina Karlsborg

Gmina Karlsborg (szw. "Karlsborgs kommun") – gmina w Szwecji, w regionie Västra Götaland, z siedzibą w Karlsborg.
Pod względem zaludnienia Karlsborg jest 258. gminą w Szwecji. Zamieszkuje ją 6905 osób, z czego 50,18% to kobiety (3465) i 49,82% to mężczyźni (3440). W gminie zameldowanych jest 109 cudzoziemców. Na każdy kilometr kwadratowy przypada 16,92 mieszkańca. Pod względem wielkości gmina zajmuje 199. miejsce.

</doc>
<doc id="209516" url="https://pl.wikipedia.org/wiki?curid=209516" title="Gmina Karlskoga">
Gmina Karlskoga

Gmina Karlskoga (szw. "Karlskoga kommun") – gmina w Szwecji, w regionie Örebro, z siedzibą w Karlskoga.
Pod względem zaludnienia Karlskoga jest 79. gminą w Szwecji. Zamieszkuje ją 30 343 osób, z czego 50,51% to kobiety (15 325) i 49,49% to mężczyźni (15 018). W gminie zameldowanych jest 1083 cudzoziemców. Na każdy kilometr kwadratowy przypada 64,47 mieszkańca. Pod względem wielkości gmina zajmuje 180. miejsce.

</doc>
<doc id="209517" url="https://pl.wikipedia.org/wiki?curid=209517" title="Gmina Kinda">
Gmina Kinda

Gmina Kinda (szw. "Kinda kommun") – gmina w Szwecji, w regionie Östergötland, z siedzibą w Kisa.
Pod względem zaludnienia Kinda jest 216. gminą w Szwecji. Zamieszkuje ją 9953 osoby, z czego 49,96% to kobiety (4973) i 50,04% to mężczyźni (4980). W gminie zameldowanych jest 159 cudzoziemców. Na każdy kilometr kwadratowy przypada 8,77 mieszkańca. Pod względem wielkości gmina zajmuje 90. miejsce.

</doc>
<doc id="209518" url="https://pl.wikipedia.org/wiki?curid=209518" title="Gmina Köping">
Gmina Köping

Gmina Köping (szw. "Köpings kommun") – gmina w Szwecji, w regionie Västmanland, z siedzibą w Köping.
Pod względem zaludnienia Köping jest 99. gminą w Szwecji. Zamieszkuje ją 24 677 osób, z czego 49,84% to kobiety (12 299) i 50,16% to mężczyźni (12 378). W gminie zameldowanych jest 1420 cudzoziemców. Na każdy kilometr kwadratowy przypada 40,6 mieszkańca. Pod względem wielkości gmina zajmuje 155. miejsce.

</doc>
<doc id="209519" url="https://pl.wikipedia.org/wiki?curid=209519" title="Gmina Kramfors">
Gmina Kramfors

Gmina Kramfors (szw. "Kramfors kommun") – gmina w Szwecji, w regionie Västernorrland, z siedzibą w Kramfors.

</doc>
<doc id="209520" url="https://pl.wikipedia.org/wiki?curid=209520" title="Gmina Kumla">
Gmina Kumla

Gmina Kumla (szw. "Kumla kommun") – gmina w Szwecji, w regionie Örebro, z siedzibą w Kumla.
Pod względem zaludnienia Kumla jest 123. gminą w Szwecji. Zamieszkuje ją 19 383 osób, z czego 50,42% to kobiety (9772) i 49,58% to mężczyźni (9611). W gminie zameldowanych jest 639 cudzoziemców. Na każdy kilometr kwadratowy przypada 94,39 mieszkańca. Pod względem wielkości gmina zajmuje 247. miejsce.

</doc>
<doc id="209521" url="https://pl.wikipedia.org/wiki?curid=209521" title="Gmina Kungälv">
Gmina Kungälv

Gmina Kungälv (szw. "Kungälvs kommun") – gmina w Szwecji, w regionie Västra Götaland, z siedzibą w Kungälv.
Pod względem zaludnienia Kungälv jest 53. gminą z totalnie 290 w Szwecji. Zamieszkuje ją 47 050 osób, z czego 50,18% to kobiety i 49,82% to mężczyźni. Pod względem wielkości gmina zajmuje 212. miejsce.

</doc>
