<doc id="209522" url="https://pl.wikipedia.org/wiki?curid=209522" title="Israel Regardie">
Israel Regardie

Israel Regardie (ur. 17 listopada 1907 w Londynie, zm. 10 marca 1985 w Sedona, Arizona) – pisarz angielski, okultysta.
W 1928 został sekretarzem Aleistera Crowleya.
Gdy Hermetyczny Zakon Złotego Brzasku został rozwiązany, Regardie przejął jego dokumenty i stworzył książkę "Złoty Brzask", co sprawiło, iż uzyskał reputację osoby łamiącej tajemnice. Książka ta jednak przemieniła prace Zakonu w całkowicie nową gałąź zachodniej tradycji okultystycznej. Różne organizacje twierdzące, iż są następcami oryginalnego Złotego Brzasku oraz systemy magii przez nie praktykowane zawdzięczają swoją egzystencję pracy Regardiego. Niektóre z innych jego prac to "Ogród Granatów" (ang. "A Garden of Pomegranates"), "Środkowy Filar" (ang. "The Middle Pillar") oraz "Drzewo Życia" (ang. "The Tree of Life").
W późniejszym okresie swego życia Regardie zaczął poważnie żałować tego, iż do jego prac wprowadzono zmiany i dodatki w nowych edycjach, i tak je drukowano. Przypuszczalnie prace te nie oddają dokładnie tego, co chciał przekazać Regardie.
Umarł w Sedonie w stanie Arizona.

</doc>
<doc id="209524" url="https://pl.wikipedia.org/wiki?curid=209524" title="Gmina Kungsör">
Gmina Kungsör

Gmina Kungsör (szw. "Kungsörs kommun") – gmina w Szwecji, w regionie Västmanland, z siedzibą w Kungsör.
Pod względem zaludnienia Kungsör jest 240. gminą w Szwecji. Zamieszkuje ją 8287 osób, z czego 49,69% to kobiety (4118) i 50,31% to mężczyźni (4169). W gminie zameldowanych jest 333 cudzoziemców. Na każdy kilometr kwadratowy przypada 40,76 mieszkańca. Pod względem wielkości gmina zajmuje 248. miejsce.

</doc>
<doc id="209525" url="https://pl.wikipedia.org/wiki?curid=209525" title="Gmina Laxå">
Gmina Laxå

Gmina Laxå (szw. "Laxå kommun") – gmina w Szwecji, w regionie Örebro, z siedzibą w Laxå.
Pod względem zaludnienia Laxå jest 264. gminą w Szwecji. Zamieszkuje ją 6267 osób, z czego 48,94% to kobiety (3067) i 51,06% to mężczyźni (3200). W gminie zameldowanych jest 317 cudzoziemców. Na każdy kilometr kwadratowy przypada 10,36 mieszkańca. Pod względem wielkości gmina zajmuje 156. miejsce.

</doc>
<doc id="209526" url="https://pl.wikipedia.org/wiki?curid=209526" title="Gmina Lekeberg">
Gmina Lekeberg

Gmina Lekeberg (szw. "Lekebergs kommun") – gmina w Szwecji, w regionie Örebro, z siedzibą w Fjugesta.
Pod względem zaludnienia Lekeberg jest 255. gminą w Szwecji. Zamieszkuje ją 7061 osób, z czego 48,72% to kobiety (3440) i 51,28% to mężczyźni (3621). W gminie zameldowanych jest 110 cudzoziemców. Na każdy kilometr kwadratowy przypada 15,15 mieszkańca. Pod względem wielkości gmina zajmuje 181. miejsce.

</doc>
<doc id="209527" url="https://pl.wikipedia.org/wiki?curid=209527" title="Gmina Motala">
Gmina Motala

Gmina Motala (szw. "Motala kommun") – gmina w Szwecji, w regionie Östergötland, z siedzibą w Motala.
Pod względem zaludnienia Motala jest 48. gminą w Szwecji. Zamieszkuje ją 42 062 osób, z czego 50,2% to kobiety (21 115) i 49,8% to mężczyźni (20 947). W gminie zameldowanych jest 1448 cudzoziemców. Na każdy kilometr kwadratowy przypada 42,56 mieszkańca. Pod względem wielkości gmina zajmuje 106. miejsce.

</doc>
<doc id="209528" url="https://pl.wikipedia.org/wiki?curid=209528" title="Kraut rock">
Kraut rock



</doc>
<doc id="209531" url="https://pl.wikipedia.org/wiki?curid=209531" title="Gmina Malå">
Gmina Malå

Gmina Malå (szw. "Malå kommun") – gmina w Szwecji, w regionie Västerbotten, z siedzibą w Malå.
Pod względem zaludnienia Malå jest 285. gminą w Szwecji. Zamieszkuje ją 3464 osoby, z czego 49,16% to kobiety (1703) i 50,84% to mężczyźni (1761). W gminie zameldowanych jest 53 cudzoziemców. Na każdy kilometr kwadratowy przypada 2,15 mieszkańca. Pod względem wielkości gmina zajmuje 57. miejsce.

</doc>
<doc id="209532" url="https://pl.wikipedia.org/wiki?curid=209532" title="Gmina Mellerud">
Gmina Mellerud

Gmina Mellerud (szw. "Melleruds kommun") – gmina w Szwecji, w regionie Västra Götaland, z siedzibą w Mellerud.
Pod względem zaludnienia Mellerud jest 224. gminą w Szwecji. Zamieszkuje ją 9728 osób, z czego 48,99% to kobiety (4766) i 51,01% to mężczyźni (4962). W gminie zameldowanych jest 475 cudzoziemców. Na każdy kilometr kwadratowy przypada 18,89 mieszkańca. Pod względem wielkości gmina zajmuje 172. miejsce.

</doc>
<doc id="209533" url="https://pl.wikipedia.org/wiki?curid=209533" title="Gmina Mjölby">
Gmina Mjölby

Gmina Mjölby (szw. "Mjölby kommun") – gmina w Szwecji, w regionie Östergötland, z siedzibą w Mjölby.
Pod względem zaludnienia Mjölby jest 97. gminą w Szwecji. Zamieszkuje ją 25 326 osób, z czego 49,94% to kobiety (12 647) i 50,06% to mężczyźni (12 679). W gminie zameldowanych jest 488 cudzoziemców. Na każdy kilometr kwadratowy przypada 46,14 mieszkańca. Pod względem wielkości gmina zajmuje 164. miejsce.

</doc>
<doc id="209534" url="https://pl.wikipedia.org/wiki?curid=209534" title="Gmina Mölndal">
Gmina Mölndal

Gmina Mölndal (szw. "Mölndals kommun") – gmina w Szwecji, w regionie Västra Götaland, z siedzibą w Mölndal.
Pod względem zaludnienia Mölndal jest 36. gminą w Szwecji. Zamieszkuje ją 57 752 osób, z czego 50,57% to kobiety (29 205) i 49,43% to mężczyźni (28 547). W gminie zameldowanych jest 2788 cudzoziemców. Na każdy kilometr kwadratowy przypada 393,38 mieszkańca. Pod względem wielkości gmina zajmuje 262. miejsce.

</doc>
<doc id="209535" url="https://pl.wikipedia.org/wiki?curid=209535" title="Sumowa Grapa">
Sumowa Grapa

Sumowa Grapa (Czumowa Grapa, Cumowa Grapa, "Grunwald") – wzniesienie w gminie Milówka, w Beskidzie Śląskim nad Kamesznickim Potokiem i Sołą.
W 1910 roku na szczycie wzniesiono pomnik z krzyżem na pamiątkę 500. rocznicy bitwy pod Grunwaldem. W grudniu 1943 roku pomnik został zburzony przez Hitlerjugend, a krzyż został zezłomowany. Pomnik odbudowano w 1984 roku, a odsłonięcia dokonano 26 maja 1984 roku. Na wzgórze rokrocznie 3 maja odbywa się procesja z kościoła Wniebowzięcia Najświętszej Maryi Panny w Milówce, po czym na szczycie obok krzyża zostaje odprawiona msza święta.
W okolicy znajdują się ślady polskich okopów z okresu II wojny światowej. To tam oddział dowodzony przez kpr. Kleina bronił się 2 września 1939 roku (zob. obrona Milówki).
Ze szczytu widać m.in. masyw Baraniej Góry, Romankę i góry Grupy Wielkiej Raczy. 

</doc>
<doc id="209536" url="https://pl.wikipedia.org/wiki?curid=209536" title="Gmina Munkedal">
Gmina Munkedal

Gmina Munkedal (szw. "Munkedals kommun") – gmina w Szwecji, w regionie Västra Götaland, z siedzibą w Munkedal.
Pod względem zaludnienia Munkedal jest 210. gminą w Szwecji. Zamieszkuje ją 10 318 osób, z czego 49,04% to kobiety (5060) i 50,96% to mężczyźni (5258). W gminie zameldowanych jest 383 cudzoziemców. Na każdy kilometr kwadratowy przypada 16,16 mieszkańca. Pod względem wielkości gmina zajmuje 151. miejsce.

</doc>
<doc id="209539" url="https://pl.wikipedia.org/wiki?curid=209539" title="Olej palmowy">
Olej palmowy

Olej palmowy – stały olej roślinny otrzymywany z nasion lub miąższu olejowca gwinejskiego. Surowy olej w temperaturze pokojowej ma kolor żółtobrązowy, po rafinacji jest twardą masą w kolorze białym lub żółtawym. Olej palmowy wykorzystuje się na szeroką skalę do produkcji margaryny, słodyczy, chipsów, żywności dla niemowląt, mydła, kosmetyków, świec, smarów.
Skład.
Kwasy tłuszczowe.
Olej palmowy, podobnie jak wszystkie tłuszcze, składa się z estrów glicerolu i kwasów tłuszczowych. Olej palmowy zawiera dużo tłuszczów nasyconych, zwłaszcza 16-węglowego kwasu palmitynowego (jego zawartość sięga 44%). Drugim głównym składnikiem jest jednonienasycony kwas oleinowy. Nierafinowany olej palmowy zawiera tokotrienol (jeden z kongenerów witaminy E).
Karoteny.
Czerwony olej palmowy jest bogaty w karoteny: α-karoten, β-karoten i likopen, które nadają mu charakterystyczny ciemnoczerwony kolor.
Wpływ na zdrowie.
Olej palmowy używany jest najczęściej do smażenia, co powoduje jego stopniowe utlenianie się. Produkty utleniania oleju oraz innych tłuszczów uznawane są za szkodliwe dla zdrowia.
Kwas palmitynowy według badań amerykańskiego Center for Science in the Public Interest (CSPI) spożywany w nadmiarze podnosi zawartość cholesterolu we krwi i może prowadzić do chorób serca. Według raportu CSPI, Światowa Organizacja Zdrowia (WHO) oraz amerykański National Heart, Lung and Blood Institute (NHLBI) zalecają ograniczenie spożycia kwasu palmitynowego i produktów bogatych w tłuszcze nasycone. WHO wykazało związek spożycia kwasu palmitynowego (podobnie jak izomerów trans kwasów tłuszczowych) z chorobami układu krążenia.
Ponadto w maju 2016 roku Europejski Urząd ds. Bezpieczeństwa Żywności wydał raport, w którym stwierdzono, że olej palmowy (i inne tłuszcze palmowe) zawiera najwyższe wśród tłuszczów roślinnych stężenia szkodliwych, potencjalnie rakotwórczych chloropochodnych. Powstają one w procesie produkcji tłuszczu, zwłaszcza rafinacji oleju prowadzonej w temperaturze powyżej .
Ekologia.
Zbiory oleju palmowego wpływają na zniszczenia lasów deszczowych w Indonezji i Malezji (ponad 85% oleju palmowego używanego globalnie jest produkowane w tych krajach), miejsca życia licznych, często zagrożonych wyginięciem, gatunków zwierząt. Według Programu Narodów Zjednoczonych ds. Ochrony Środowiska, jeśli utrzyma się obecne tempo produkcji oleju palmowego, to do 2022 roku zostanie zniszczonych 98% lasów Sumatry i Borneo.

</doc>
<doc id="209543" url="https://pl.wikipedia.org/wiki?curid=209543" title="Gmina Lidköping">
Gmina Lidköping

Gmina Lidköping (szw. "Lidköpings kommun") – gmina w Szwecji, w regionie Västra Götaland, z siedzibą w Lidköping.
Pod względem zaludnienia Lidköping jest 59. gminą w Szwecji. Zamieszkuje ją 37 241 osób, z czego 50,48% to kobiety (18 798) i 49,52% to mężczyźni (18 443). W gminie zameldowanych jest 862 cudzoziemców. Na każdy kilometr kwadratowy przypada 52,96 mieszkańca. Pod względem wielkości gmina zajmuje 137. miejsce.

</doc>
<doc id="209544" url="https://pl.wikipedia.org/wiki?curid=209544" title="Gmina Lilla Edet">
Gmina Lilla Edet

Gmina Lilla Edet (szw. "Lilla Edets kommun") – gmina w Szwecji, w regionie Västra Götaland, z siedzibą w Lilla Edet.
Pod względem zaludnienia Lilla Edet jest 174. gminą w Szwecji. Zamieszkuje ją 12 902 osób, z czego 48,89% to kobiety (6308) i 51,11% to mężczyźni (6594). W gminie zameldowanych jest 799 cudzoziemców. Na każdy kilometr kwadratowy przypada 40,58 mieszkańca. Pod względem wielkości gmina zajmuje 226. miejsce.

</doc>
<doc id="209545" url="https://pl.wikipedia.org/wiki?curid=209545" title="Gmina Ljusnarsberg">
Gmina Ljusnarsberg

Gmina Ljusnarsberg (szw. "Ljusnarsbergs kommun") – gmina w Szwecji, w regionie Örebro, siedzibą jej władz jest Kopparberg.
Pod względem zaludnienia Ljusnarsberg jest 275. gminą w Szwecji. Zamieszkuje ją 5389 osób, z czego 49,77% to kobiety (2682) i 50,23% to mężczyźni (2707). W gminie zameldowanych jest 174 cudzoziemców. Na każdy kilometr kwadratowy przypada 9,31 mieszkańca. Pod względem wielkości gmina zajmuje 161. miejsce.

</doc>
<doc id="209546" url="https://pl.wikipedia.org/wiki?curid=209546" title="Gmina Lycksele">
Gmina Lycksele

Gmina Lycksele (szw. "Lycksele kommun") – gmina w Szwecji, w regionie Västerbotten, z siedzibą w Lycksele.
Pod względem zaludnienia Lycksele jest 177. gminą w Szwecji. Zamieszkuje ją 12 785 osób, z czego 50,51% to kobiety (6458) i 49,49% to mężczyźni (6327). W gminie zameldowanych jest 451 cudzoziemców. Na każdy kilometr kwadratowy przypada 2,3 mieszkańca. Pod względem wielkości gmina zajmuje 18. miejsce.

</doc>
<doc id="209547" url="https://pl.wikipedia.org/wiki?curid=209547" title="Gmina Lysekil">
Gmina Lysekil

Gmina Lysekil (szw. "Lysekils kommun") – gmina w Szwecji, w regionie Västra Götaland, z siedzibą w Lysekil.
Pod względem zaludnienia Lysekil jest 149. gminą w Szwecji. Zamieszkuje ją 14 767 osób, z czego 50,15% to kobiety (7406) i 49,85% to mężczyźni (7361). W gminie zameldowanych jest 579 cudzoziemców. Na każdy kilometr kwadratowy przypada 70,34 mieszkańca. Pod względem wielkości gmina zajmuje 246. miejsce.

</doc>
<doc id="209548" url="https://pl.wikipedia.org/wiki?curid=209548" title="Puerto Cortés">
Puerto Cortés

Puerto Cortés – miasto w północno-zachodnim Hondurasie, położone niedaleko ujścia rzeki Ulúa do Morza Karaibskiego. Pod względem administracyjnym należy do departamentu Cortés, którego stolica San Pedro Sula znajduje się kilkadziesiąt kilometrów dalej w głębi lądu. Według Spisu Powszechnego w 2013 roku liczy 59,7 tys. mieszkańców. 
Miasto zostało założone w 1524 jako Villa de Puerto Caballos. Obecną nazwę nosi od 1869.
Puerto Cortés stanowi główny port morski kraju, przez który wywozi się banany pochodzące z plantacji z całego północno-zachodniego Hondurasu. Ponadto rozwinął się tutaj przemysł rafineryjny, spożywczy oraz skórzany.

</doc>
<doc id="209549" url="https://pl.wikipedia.org/wiki?curid=209549" title="Puerto Cortes">
Puerto Cortes



</doc>
<doc id="209552" url="https://pl.wikipedia.org/wiki?curid=209552" title="Carl Goerdeler">
Carl Goerdeler



</doc>
<doc id="209555" url="https://pl.wikipedia.org/wiki?curid=209555" title="Gmina Lindesberg">
Gmina Lindesberg

Gmina Lindesberg (szw. "Lindesbergs kommun") – gmina w Szwecji, w regionie Örebro, siedzibą jej władz jest Lindesberg.
Pod względem zaludnienia Lindesberg jest 104. gminą w Szwecji. Zamieszkuje ją 23 300 osób, z czego 49,64% to kobiety (11 565) i 50,36% to mężczyźni (11 735). W gminie zameldowanych jest 934 cudzoziemców. Na każdy kilometr kwadratowy przypada 16,85 mieszkańca. Pod względem wielkości gmina zajmuje 69. miejsce.

</doc>
<doc id="209556" url="https://pl.wikipedia.org/wiki?curid=209556" title="Gmina Mariestad">
Gmina Mariestad

Gmina Mariestad (szw. "Mariestads kommun") – gmina w Szwecji, w regionie Västra Götaland, z siedzibą w Mariestad.
Pod względem zaludnienia Mariestad jest 102. gminą w Szwecji. Zamieszkuje ją 23 897 osób, z czego 50,02% to kobiety (11 953) i 49,98% to mężczyźni (11 944). W gminie zameldowanych jest 878 cudzoziemców. Na każdy kilometr kwadratowy przypada 39,67 mieszkańca. Pod względem wielkości gmina zajmuje 157. miejsce.

</doc>
<doc id="209557" url="https://pl.wikipedia.org/wiki?curid=209557" title="Gmina Mark">
Gmina Mark

Gmina Mark (szw. "Marks kommun") – gmina w Szwecji, w regionie Kronoberg, z siedzibą w Kinna.
Pod względem zaludnienia Mark jest 226. gminą w Szwecji. Zamieszkuje ją 9636 osób, z czego 50,02% to kobiety (4820) i 49,98% to mężczyźni (4816). W gminie zameldowanych jest 632 cudzoziemców. Na każdy kilometr kwadratowy przypada 18,52 mieszkańca. Pod względem wielkości gmina zajmuje 171. miejsce.

</doc>
<doc id="209558" url="https://pl.wikipedia.org/wiki?curid=209558" title="Gmina Nora">
Gmina Nora

Gmina Nora (szw. "Nora kommun") – gmina w Szwecji, w regionie Örebro, siedzibą jej władz jest Nora.
Pod względem zaludnienia Nora jest 206. gminą w Szwecji. Zamieszkuje ją 10 523 osób, z czego 50,59% to kobiety (5324) i 49,41% to mężczyźni (5199). W gminie zameldowanych jest 402 cudzoziemców. Na każdy kilometr kwadratowy przypada 16,92 mieszkańca. Pod względem wielkości gmina zajmuje 152. miejsce.

</doc>
<doc id="209559" url="https://pl.wikipedia.org/wiki?curid=209559" title="Gmina Norberg">
Gmina Norberg

Gmina Norberg (szw. "Norbergs kommun") – gmina w Szwecji, w regionie Västmanland, z siedzibą w Norberg.
Pod względem zaludnienia Norberg jest 267. gminą w Szwecji. Zamieszkuje ją 5 949 osób, z czego 49,45% to kobiety (2942) i 50,55% to mężczyźni (3007). W gminie zameldowanych jest 226 cudzoziemców. Na każdy kilometr kwadratowy przypada 14,13 mieszkańca. Pod względem wielkości gmina zajmuje 195. miejsce.

</doc>
<doc id="209560" url="https://pl.wikipedia.org/wiki?curid=209560" title="Gmina Nordanstig">
Gmina Nordanstig

Gmina Nordanstig (szw. "Nordanstigs kommun") – gmina w Szwecji, w regionie Gävleborg, siedzibą jej władz jest Bergsjö.
Pod względem zaludnienia Nordanstig jest 219. gminą w Szwecji. Zamieszkuje ją 9872 osób, z czego 49,25% to kobiety (4862) i 50,75% to mężczyźni (5010). W gminie zameldowanych jest 154 cudzoziemców. Na każdy kilometr kwadratowy przypada 7,15 mieszkańca. Pod względem wielkości gmina zajmuje 70. miejsce.

</doc>
<doc id="209561" url="https://pl.wikipedia.org/wiki?curid=209561" title="Gmina Nordmaling">
Gmina Nordmaling

Gmina Nordmaling (szw. "Nordmalings kommun") – gmina w Szwecji, w regionie Västerbotten, z siedzibą w Nordmaling.
Pod względem zaludnienia Nordmaling jest 248. gminą w Szwecji. Zamieszkuje ją 7511 osób, z czego 49,75% to kobiety (3737) i 50,25% to mężczyźni (3774). W gminie zameldowanych jest 101 cudzoziemców. Na każdy kilometr kwadratowy przypada 6,06 mieszkańca. Pod względem wielkości gmina zajmuje 77. miejsce.

</doc>
<doc id="209562" url="https://pl.wikipedia.org/wiki?curid=209562" title="Nieledwia">
Nieledwia

Nieledwia – wieś w Polsce położona w województwie śląskim, w powiecie żywieckim, w gminie Milówka. Powierzchnia sołectwa wynosi 1178 ha, a liczba ludności 1035, co daje gęstość zaludnienia równą 87 os./km².
Według austriackiego spisu ludności z 1900 w 245 budynkach w Nieledwii na obszarze 144 hektarów mieszkało 1461 osób (gęstość zaludnienia 101,4 os./km²), z czego 1459 (99,9%) było polskojęzycznymi, 1456 (99,7%) katolikami a 5 (0,3%) wyznawcami judaizmu. 
W latach 1975–1998 miejscowość administracyjnie należała do województwa bielskiego.
Zabytki Nieledwii to stara dzwonnica i wiele zabytkowych pomników. Przez Nieledwię płynie potok o tej samej nazwie. Drogą przez Nieledwię, następnie przez przełęcz Kotelnicę oraz przez przysiółek Tarliczne dojechać można do Lalik – kolejnego sołectwa gminy Milówka. Herb Nieledwi przedstawia centaura z łukiem.
Na terenie sołectwa działalność duszpasterską prowadzi Kościół Rzymskokatolicki (ośrodek duszpasterski Matki Bożej Częstochowskiej i św. Floriana w kościele pw. św. Floriana w Nieledwi).
Nazwa.
Andrzej Komoniecki w Dziejopisie Żywieckim podaje następującą genezę pochodzenia nazwy miejscowości:
„Nieledwia stąd się zowie, że się tam niźli wieś osadzona była, dwa niedźwiedzie cały dzień się biły, aż zaledwie się pod wieczór rozeszły. Tamże na tym miejscu lasy wielkie [były], z których niegdy potasze warzono i tam niejakiego Wrzeszcza, szlachcica, zbójcy, który dozorcą był tych potaszów, do kotła wrzucili i uwarzyli”.

</doc>
<doc id="209563" url="https://pl.wikipedia.org/wiki?curid=209563" title="MP-44">
MP-44



</doc>
<doc id="209565" url="https://pl.wikipedia.org/wiki?curid=209565" title="Gmina Ockelbo">
Gmina Ockelbo

Gmina Ockelbo (szw. "Ockelbo kommun") – gmina w Szwecji, w regionie Gävleborg, siedzibą jej władz jest Ockelbo.
Pod względem zaludnienia Ockelbo jest 266. gminą w Szwecji. Zamieszkuje ją 6047 osób, z czego 49,2% to kobiety (2975) i 50,8% to mężczyźni (3072). W gminie zameldowanych jest 77 cudzoziemców. Na każdy kilometr kwadratowy przypada 5,65 mieszkańca. Pod względem wielkości gmina zajmuje 94. miejsce.

</doc>
<doc id="209566" url="https://pl.wikipedia.org/wiki?curid=209566" title="Gmina Öckerö">
Gmina Öckerö

Gmina Öckerö (szw. "Öckerö kommun") – gmina w Szwecji, w regionie Västra Götaland, z siedzibą w Öckerö.
Pod względem zaludnienia Öckerö jest 184. gminą w Szwecji. Zamieszkuje ją 12 147 osób, z czego 49,42% to kobiety (6003) i 50,58% to mężczyźni (6144). W gminie zameldowanych jest 174 cudzoziemców. Na każdy kilometr kwadratowy przypada 468,82 mieszkańca. Pod względem wielkości gmina zajmuje 287. miejsce.

</doc>
<doc id="209567" url="https://pl.wikipedia.org/wiki?curid=209567" title="Gmina Partille">
Gmina Partille

Gmina Partille (szw. "Partille kommun") – gmina w Szwecji, w regionie Västra Götaland, z siedzibą w Partille.
Pod względem zaludnienia Partille jest 71. gminą w Szwecji. Zamieszkuje ją 33 281 osób, z czego 50,37% to kobiety (16 762) i 49,63% to mężczyźni (16 519). W gminie zameldowanych jest 1573 cudzoziemców. Na każdy kilometr kwadratowy przypada 581,94 mieszkańca. Pod względem wielkości gmina zajmuje 278. miejsce.

</doc>
<doc id="209568" url="https://pl.wikipedia.org/wiki?curid=209568" title="Gmina Ödeshög">
Gmina Ödeshög

Gmina Ödeshög (szw. "Ödeshögs kommun") – gmina w Szwecji, w regionie Östergötland, z siedzibą w Ödeshög.
Pod względem zaludnienia Ödeshög jest 274. gminą w Szwecji. Zamieszkuje ją 5 520 osób, z czego 50% to kobiety (2760) i 50% to mężczyźni (2760). W gminie zameldowanych jest 150 cudzoziemców. Na każdy kilometr kwadratowy przypada 12,8 mieszkańca. Pod względem wielkości gmina zajmuje 188. miejsce.

</doc>
<doc id="209569" url="https://pl.wikipedia.org/wiki?curid=209569" title="Gmina Orust">
Gmina Orust

Gmina Orust (szw. "Orust kommun") – gmina w Szwecji, w regionie Västra Götaland, z siedzibą w Henån.
Pod względem zaludnienia Orust jest 146. gminą w Szwecji. Zamieszkuje ją 15 160 osób, z czego 48,9% to kobiety (7413) i 51,1% to mężczyźni (7747). W gminie zameldowanych jest 333 cudzoziemców. Na każdy kilometr kwadratowy przypada 38,97 mieszkańca. Pod względem wielkości gmina zajmuje 207. miejsce.

</doc>
<doc id="209570" url="https://pl.wikipedia.org/wiki?curid=209570" title="Gmina Ovanåker">
Gmina Ovanåker

Gmina Ovanåker (szw. "Ovanåkers kommun") – gmina w Szwecji, w regionie Gävleborg, siedzibą jej władz jest Edsbyn.
Pod względem zaludnienia Ovanåker jest 186. gminą w Szwecji. Zamieszkuje ją 11 985 osób, z czego 49,48% to kobiety (5930) i 50,52% to mężczyźni (6055). W gminie zameldowanych jest 118 cudzoziemców. Na każdy kilometr kwadratowy przypada 6,36 mieszkańca. Pod względem wielkości gmina zajmuje 44. miejsce.

</doc>
<doc id="209571" url="https://pl.wikipedia.org/wiki?curid=209571" title="Gmina Överkalix">
Gmina Överkalix

Gmina Överkalix (szw. "Överkalix kommun") – gmina w Szwecji, w regionie Norrbotten, siedzibą jej władz jest Överkalix.
Pod względem zaludnienia Överkalix jest 283. gminą w Szwecji. Zamieszkuje ją 3933 osób, z czego 48,33% to kobiety (1901) i 51,67% to mężczyźni (2032). W gminie zameldowanych jest 93 cudzoziemców. Na każdy kilometr kwadratowy przypada 1,41 mieszkańca. Pod względem wielkości gmina zajmuje 32. miejsce.

</doc>
<doc id="209572" url="https://pl.wikipedia.org/wiki?curid=209572" title="Gmina Örebro">
Gmina Örebro

Gmina Örebro (szw. "Örebro kommun") – gmina w Szwecji, w regionie Örebro, siedzibą jej władz jest Örebro.
Pod względem zaludnienia Örebro jest 7. gminą w Szwecji. Zamieszkuje ją 126 982 osób, z czego 51,48% to kobiety (65 371) i 48,52% to mężczyźni (61 611). W gminie zameldowanych jest 6259 cudzoziemców. Na każdy kilometr kwadratowy przypada 92,01 mieszkańca. Pod względem wielkości gmina zajmuje 71. miejsce.

</doc>
<doc id="209573" url="https://pl.wikipedia.org/wiki?curid=209573" title="Gmina Örnsköldsvik">
Gmina Örnsköldsvik

Gmina Örnsköldsvik (szw. "Örnsköldsviks kommun") – gmina w Szwecji, w regionie Västernorrland, z siedzibą w Örnsköldsvik.
Pod względem zaludnienia Örnsköldsvik jest 39. gminą w Szwecji. Zamieszkuje ją 54 945 osób, z czego 49,99% to kobiety (27 467) i 50,01% to mężczyźni (27 478). W gminie zameldowanych jest 1191 cudzoziemców. Na każdy kilometr kwadratowy przypada 8,56 mieszkańca. Pod względem wielkości gmina zajmuje 14. miejsce.

</doc>
<doc id="209574" url="https://pl.wikipedia.org/wiki?curid=209574" title="Gmina Östersund">
Gmina Östersund

Gmina Östersund (szw. "Östersunds kommun") – gmina w Szwecji, w regionie Jämtland, siedzibą jej władz jest Östersund.
Pod względem zaludnienia Östersund jest 35. gminą w Szwecji. Zamieszkuje ją 58 459 osób, z czego 51,26% to kobiety (29 966) i 48,74% to mężczyźni (28 493). W gminie zameldowanych jest 1341 cudzoziemców. Na każdy kilometr kwadratowy przypada 26,33 mieszkańca. Pod względem wielkości gmina zajmuje 38. miejsce.

</doc>
<doc id="209575" url="https://pl.wikipedia.org/wiki?curid=209575" title="Gmina Östhammar">
Gmina Östhammar

Gmina Östhammar (szw. "Östhammars kommun") – gmina w Szwecji, w regionie Uppsala, z siedzibą w Östhammar.
Pod względem zaludnienia Östhammar jest 111. gminą w Szwecji. Zamieszkuje ją 21 738 osób, z czego 48,92% to kobiety (10 635) i 51,08% to mężczyźni (11 103). W gminie zameldowanych jest 605 cudzoziemców. Na każdy kilometr kwadratowy przypada 14,77 mieszkańca. Pod względem wielkości gmina zajmuje 65. miejsce.

</doc>
<doc id="209576" url="https://pl.wikipedia.org/wiki?curid=209576" title="Gmina Övertorneå">
Gmina Övertorneå

Gmina Övertorneå (szw. "Övertorneå kommun") – gmina w Szwecji, w regionie Norrbotten, siedzibą jej władz jest Övertorneå.
Pod względem zaludnienia Övertorneå jest 277. gminą w Szwecji. Zamieszkuje ją 5244 osób, z czego 48,09% to kobiety (2522) i 51,91% to mężczyźni (2722). W gminie zameldowanych jest 625 cudzoziemców. Na każdy kilometr kwadratowy przypada 2,2 mieszkańca. Pod względem wielkości gmina zajmuje 36. miejsce.

</doc>
<doc id="209577" url="https://pl.wikipedia.org/wiki?curid=209577" title="Gmina Rättvik">
Gmina Rättvik

Gmina Rättvik (szw. "Rättviks kommun") – gmina w Szwecji, w regionie Dalarna, siedzibą jej władz jest Rättvik.
Pod względem zaludnienia Rättvik jest 200. gminą w Szwecji. Zamieszkuje ją 10 864 osób, z czego 50,29% to kobiety (5463) i 49,71% to mężczyźni (5401). W gminie zameldowanych jest 150 cudzoziemców. Na każdy kilometr kwadratowy przypada 5,62 mieszkańca. Pod względem wielkości gmina zajmuje 43. miejsce.

</doc>
<doc id="209578" url="https://pl.wikipedia.org/wiki?curid=209578" title="Gmina Robertsfors">
Gmina Robertsfors

Gmina Robertsfors (szw. "Robertsfors kommun") – gmina w Szwecji, w regionie Västerbotten, z siedzibą w Robertsfors.
Pod względem zaludnienia Robertsfors jest 253. gminą w Szwecji. Zamieszkuje ją 7106 osób, z czego 49,27% to kobiety (3501) i 50,73% to mężczyźni (3605). W gminie zameldowanych jest 126 cudzoziemców. Na każdy kilometr kwadratowy przypada 5,46 mieszkańca. Pod względem wielkości gmina zajmuje 73. miejsce.

</doc>
<doc id="209579" url="https://pl.wikipedia.org/wiki?curid=209579" title="Gmina Sala">
Gmina Sala

Gmina Sala (szw. "Sala kommun") – gmina w Szwecji, w regionie Västmanland, z siedzibą w Sala.
Pod względem zaludnienia Sala jest 112. gminą w Szwecji. Zamieszkuje ją 21 554 osób, z czego 50,45% to kobiety (10 873) i 49,55% to mężczyźni (10 681). W gminie zameldowanych jest 737 cudzoziemców. Na każdy kilometr kwadratowy przypada 18,35 mieszkańca. Pod względem wielkości gmina zajmuje 84. miejsce.

</doc>
<doc id="209580" url="https://pl.wikipedia.org/wiki?curid=209580" title="Gmina Sandviken">
Gmina Sandviken

Gmina Sandviken (szw. "Sandvikens kommun") – gmina w Szwecji, w regionie Gävleborg, siedzibą jej władz jest Sandviken.
Pod względem zaludnienia Sandviken jest 63. gminą w Szwecji. Zamieszkuje ją 36 835 osób, z czego 49,52% to kobiety (18 239) i 50,48% to mężczyźni (18 596). W gminie zameldowanych jest 1211 cudzoziemców. Na każdy kilometr kwadratowy przypada 31,56 mieszkańca. Pod względem wielkości gmina zajmuje 86. miejsce.

</doc>
<doc id="209581" url="https://pl.wikipedia.org/wiki?curid=209581" title="Gmina Skara">
Gmina Skara

Gmina Skara (szw. "Skara kommun") – gmina w Szwecji, w regionie Västra Götaland, z siedzibą w Skara.
Pod względem zaludnienia Skara jest 128. gminą w Szwecji. Zamieszkuje ją 18 507 osób, z czego 50,74% to kobiety (9391) i 49,26% to mężczyźni (9116). W gminie zameldowanych jest 565 cudzoziemców. Na każdy kilometr kwadratowy przypada 42,06 mieszkańca. Pod względem wielkości gmina zajmuje 186. miejsce.

</doc>
<doc id="209582" url="https://pl.wikipedia.org/wiki?curid=209582" title="Gmina Skellefteå">
Gmina Skellefteå

Gmina Skellefteå (szw. "Skellefteå kommun") – gmina w Szwecji, w regionie Västerbotten, z siedzibą w Skellefteå.
Pod względem zaludnienia Skellefteå jest 26. gminą w Szwecji. Zamieszkuje ją 71 786 osób, z czego 50,1% to kobiety (35 962) i 49,9% to mężczyźni (35 824). W gminie zameldowanych jest 1425 cudzoziemców. Na każdy kilometr kwadratowy przypada 10,47 mieszkańca. Pod względem wielkości gmina zajmuje 13. miejsce.

</doc>
<doc id="209583" url="https://pl.wikipedia.org/wiki?curid=209583" title="Gmina Skinnskatteberg">
Gmina Skinnskatteberg

Gmina Skinnskatteberg (szw. "Skinnskattebergs kommun") – gmina w Szwecji, w regionie Västmanland, z siedzibą w Skinnskatteberg.
Pod względem zaludnienia Skinnskatteberg jest 279. gminą w Szwecji. Zamieszkuje ją 4829 osób, z czego 49,02% to kobiety (2367) i 50,98% to mężczyźni (2462). W gminie zameldowanych jest 326 cudzoziemców. Na każdy kilometr kwadratowy przypada 7,29 mieszkańca. Pod względem wielkości gmina zajmuje 147. miejsce.

</doc>
<doc id="209584" url="https://pl.wikipedia.org/wiki?curid=209584" title="Ralf Schumacher">
Ralf Schumacher

Ralf Schumacher (ur. 30 czerwca 1975 w Hürth, Nadrenia Północna-Westfalia) – niemiecki kierowca wyścigowy, młodszy brat siedmiokrotnego mistrza świata Formuły 1 – Michaela Schumachera. W październiku 2001 roku ożenił się z byłą modelką, Austriaczką Cora-Caroline Brinkmann. 23 października 2001 urodził się ich syn, David.
Życiorys.
Początki kariery.
Ścigać zaczął się już w wieku trzech lat, na torze kartingowym w Kerpen, który należał do jego rodziców. W 1995 zajął 2. miejsce w mistrzostwach niemieckiej Formuły 3. Później wygrał w japońskiej Formule Nippon, wygrywając dwa wyścigi w 1996 r.
Formuła 1.
Swoją przygodę z Formułą 1 rozpoczął w sezonie 1997, jeżdżąc w zespole Jordan, a już w Grand Prix Argentyny – swoim trzecim wyścigu, stanął na podium. W trakcie sezonu wycofał się z ponad połowy wyścigów i ukończył go za swoim partnerem z zespołu – Giancarlo Fisichellą. Rok później silniki dla Jordana dostarczała Honda, co Ralf i Damon Hill wykorzystali do zajęcia dwóch najwyższych stopni podium podczas Grand Prix Belgii. Młodszy z braci Schumacherów musiał zadowolić się jednak drugą lokatą.
Począwszy od sezonu 1999 przeszedł do zespołu Williams. Decyzja ta podyktowana była głównie tym, że zespół miał być już rok później zaopatrywany w jednostki napędowe BMW. Ralf trzykrotnie stanął na podium i ukończył mistrzostwa na szóstym miejscu, walcząc ze słabymi jednostkami Supertec. Tymczasem Heinz-Harald Frentzen, który zastąpił swojego rodaka w Jordanie, wygrał w dwóch Grand Prix, czterokrotnie stając na podium.
Sezon 2000 był raczej nieudany dla Ralfa, pomimo dysponowania bardzo mocnymi silnikami BMW i tylko czterema awariami, zdołał jedynie powtórzyć osiągnięcia z poprzedniego sezonu. Mimo tego zajął najlepszą w tamtym czasie pozycję w klasyfikacji generalnej – piąte miejsce. W sezonie 2001 udało mu się w końcu przełamać i wygrać trzy wyścigi (Grand Prix San Marino, Kanady i Niemiec). W sezonie 2002 wygrał w Grand Prix Malezji, ostatecznie lepszy okazał się jego partner – Juan Pablo Montoya. Rok później wygrał jeszcze w Grand Prix Europy i we Francji. Schumacher i Montoya wypracowali dla Williamsa dwukrotnie drugą pozycję w klasyfikacji konstruktorów (w sezonach 2002 i 2003).
20 czerwca 2004 odniósł poważne obrażenia w wypadku podczas Grand Prix Stanów Zjednoczonych, w trakcie którego przyspieszenie osiągnęło wartość 78 g. W rezultacie postanowił zakończyć współpracę z Williamsem.
W sezonie 2005 przeszedł do zespołu Toyoty. W pierwszych 12 wyścigach występował gorzej od drugiego kierowcy zespołu Jarno Trulliego, ale już w Spa walczył z czołówką kończąc wyścig z najszybszym okrążeniem. Po wprowadzeniu specyfikacji "b" bolidu TF106 na ostatnie trzy wyścigi sezonu, Schumacher zdobył pole position w Grand Prix Japonii, a tydzień później zajął trzecią pozycję w Grand Prix Chin. W zmodyfikowanej wersji samochodu zdobył 6 punktów, kończąc sezon z przewagą dwóch punktów nad Trullim. Współpracę z japońskim zespołem kontynuował w sezonach 2006 oraz 2007.
Po nieudanych sezonach 2006 i 2007 Toyota nie przedłużyła kontraktu z Niemcem. Ralf był kandydatem na kierowcę zespołu Force India, ale ostatecznie owo miejsce zajął Giancarlo Fisichella.
W latach 2008-2012 ścigał się w niemieckiej serii DTM. Na początku 2013 roku ogłosił zakończenie kariery kierowcy wyścigowego.

</doc>
<doc id="209585" url="https://pl.wikipedia.org/wiki?curid=209585" title="Khajuraho">
Khajuraho

Khajuraho (, "Khadźuraho") – miejscowość w Indiach w stanie Madhya Pradesh, nad rzeką Khudar, słynąca z zespołu hinduistycznych świątyń wzniesionych między IX a XII w. przez władców z dynastii Ćandelów.
Według legendy pierwotnie w skład zespołu wchodziło osiemdziesiąt pięć świątyń, do dziś zachowało się mniej niż dwadzieścia. Najbardziej znane świątynie to:
Grupa zachodnia (najbardziej znana):
Grupa wschodnia:
Grupa południowa:
Wszystkie świątynie ułożone były na osi wschód-zachód. Charakteryzują się dodatkowo portykiem od strony zachodniej do którego prowadzą długie schody. Do portyku przylega sala dla wiernych i sanktuarium. Architektura świątyń symbolizuje świętą górę Meru. Przedmiot kultu w świątyni zwrócony był zawsze ku wschodowi,
Swą sławę zespół zawdzięcza szczególnie bardzo bogatej dekoracji rzeźbiarskiej zewnętrznych ścian świątyń. Tworzą ją rytmiczne układy splątanych ze sobą postaci. Wiele z nich ma charakter erotyczny, nieraz bardzo śmiały. Wiąże się to ze specyfiką lokalnego hinduizmu. Ćandelowie bowiem popierali skrajne sekty tantryczne, jak kapalikowie, kaulowie, kalamukhowie, czy zwolennicy kultu Sześćdziesięciu Czterech Jogiń. W skład ich pobożności wchodziły również rytuały orgiastyczne, zwane mithuna, wiążące się z zawieszeniem uznawanych norm moralnych. Zespół świątynny został wpisany w roku 1986 na listę światowego dziedzictwa UNESCO.

</doc>
<doc id="209586" url="https://pl.wikipedia.org/wiki?curid=209586" title="Gmina Österåker">
Gmina Österåker

Gmina Österåker (szw. "Österåkers kommun") – gmina w Szwecji, w regionie Sztokholm, z siedzibą w Åkersberga.
Pod względem zaludnienia Österåker jest 62. gminą w Szwecji. Zamieszkuje ją 36 867 osób, z czego 49,66% to kobiety (18 308) i 50,34% to mężczyźni (18 559). W gminie zameldowanych jest 1839 cudzoziemców. Na każdy kilometr kwadratowy przypada 118,64 mieszkańca. Pod względem wielkości gmina zajmuje 228. miejsce.

</doc>
<doc id="209587" url="https://pl.wikipedia.org/wiki?curid=209587" title="Gmina Skövde">
Gmina Skövde

Gmina Skövde (szw. "Skövde kommun") – gmina w Szwecji, w regionie Västra Götaland, z siedzibą w Skövde.
Pod względem zaludnienia Skövde jest 44. gminą w Szwecji. Zamieszkuje ją 49 856 osób, z czego 50,35% to kobiety (25 102) i 49,65% to mężczyźni (24 754). W gminie zameldowanych jest 2112 cudzoziemców. Na każdy kilometr kwadratowy przypada 73,7 mieszkańca. Pod względem wielkości gmina zajmuje 145. miejsce.

</doc>
<doc id="209588" url="https://pl.wikipedia.org/wiki?curid=209588" title="Gmina Söderhamn">
Gmina Söderhamn

Gmina Söderhamn (szw. "Söderhamns kommun") – gmina w Szwecji, w regionie Gävleborg, siedzibą jej władz jest Söderhamn.
Pod względem zaludnienia Söderhamn jest 89. gminą w Szwecji. Zamieszkuje ją 26 731 osób, z czego 50,18% to kobiety (13 413) i 49,82% to mężczyźni (13 318). W gminie zameldowanych jest 651 cudzoziemców. Na każdy kilometr kwadratowy przypada 25,1 mieszkańca. Pod względem wielkości gmina zajmuje 95. miejsce.

</doc>
<doc id="209589" url="https://pl.wikipedia.org/wiki?curid=209589" title="Gmina Sotenäs">
Gmina Sotenäs

Gmina Sotenäs (szw. "Sotenäs kommun") – gmina w Szwecji, w regionie Västra Götaland, z siedzibą w Kungshamn.
Pod względem zaludnienia Sotenäs jest 232. gminą w Szwecji. Zamieszkuje ją 9336 osób, z czego 50,4% to kobiety (4705) i 49,6% to mężczyźni (4631). W gminie zameldowanych jest 287 cudzoziemców. Na każdy kilometr kwadratowy przypada 67,08 mieszkańca. Pod względem wielkości gmina zajmuje 268. miejsce.

</doc>
<doc id="209590" url="https://pl.wikipedia.org/wiki?curid=209590" title="Gmina Stenungsund">
Gmina Stenungsund

Gmina Stenungsund (szw. "Stenungsunds kommun") – gmina w Szwecji, w regionie Västra Götaland, z siedzibą w Stenungsund.
Pod względem zaludnienia Stenungsund jest 108. gminą w Szwecji. Zamieszkuje ją 22 742 osób, z czego 49,87% to kobiety (11 342) i 50,13% to mężczyźni (11 400). W gminie zameldowanych jest 776 cudzoziemców. Na każdy kilometr kwadratowy przypada 89,7 mieszkańca. Pod względem wielkości gmina zajmuje 237. miejsce.

</doc>
<doc id="209591" url="https://pl.wikipedia.org/wiki?curid=209591" title="Gmina Strömstad">
Gmina Strömstad

Gmina Strömstad (szw. "Strömstads kommun") – gmina w Szwecji, w regionie Västra Götaland, z siedzibą w Strömstad.
Pod względem zaludnienia Strömstad jest 192. gminą w Szwecji. Zamieszkuje ją 11 373 osób, z czego 50,43% to kobiety (5735) i 49,57% to mężczyźni (5638). W gminie zameldowanych jest 1504 cudzoziemców. Na każdy kilometr kwadratowy przypada 24,12 mieszkańca. Pod względem wielkości gmina zajmuje 178. miejsce.

</doc>
<doc id="209592" url="https://pl.wikipedia.org/wiki?curid=209592" title="Gmina Tanum">
Gmina Tanum

Gmina Tanum (szw. "Tanums kommun") – gmina w Szwecji, w regionie Västra Götaland, z siedzibą w Tanumshede.
Pod względem zaludnienia Tanum jest 182. gminą w Szwecji. Zamieszkuje ją 12 317 osób, z czego 49,95% to kobiety (6152) i 50,05% to mężczyźni (6165). W gminie zameldowanych jest 609 cudzoziemców. Na każdy kilometr kwadratowy przypada 13,34 mieszkańca. Pod względem wielkości gmina zajmuje 116. miejsce.

</doc>
<doc id="209593" url="https://pl.wikipedia.org/wiki?curid=209593" title="Gmina Tidaholm">
Gmina Tidaholm

Gmina Tidaholm (szw. "Tidaholms kommun") – gmina w Szwecji, w regionie Västra Götaland, z siedzibą w Tidaholm.
Pod względem zaludnienia Tidaholm jest 181. gminą w Szwecji. Zamieszkuje ją 12 543 osób, z czego 50% to kobiety (6272) i 50% to mężczyźni (6271). W gminie zameldowanych jest 376 cudzoziemców. Na każdy kilometr kwadratowy przypada 24,11 mieszkańca. Pod względem wielkości gmina zajmuje 170. miejsce.

</doc>
<doc id="209594" url="https://pl.wikipedia.org/wiki?curid=209594" title="Gmina Tranemo">
Gmina Tranemo

Gmina Tranemo (szw. "Tranemo kommun") – gmina w Szwecji, w regionie Västra Götaland, z siedzibą w Tranemo.
Pod względem zaludnienia Tranemo jest 187. gminą w Szwecji. Zamieszkuje ją 11 894 osób, z czego 49,01% to kobiety (5829) i 50,99% to mężczyźni (6065). W gminie zameldowanych jest 459 cudzoziemców. Na każdy kilometr kwadratowy przypada 15,98 mieszkańca. Pod względem wielkości gmina zajmuje 132. miejsce.

</doc>
<doc id="209595" url="https://pl.wikipedia.org/wiki?curid=209595" title="Gmina Sollefteå">
Gmina Sollefteå

Gmina Sollefteå (szw. "Sollefteå kommun") – gmina w Szwecji, w regionie Västernorrland, z siedzibą w Sollefteå.
Pod względem zaludnienia Sollefteå jest 114. gminą w Szwecji. Zamieszkuje ją 21 207 osób, z czego 50,46% to kobiety (10 700) i 49,54% to mężczyźni (10 507). W gminie zameldowanych jest 516 cudzoziemców. Na każdy kilometr kwadratowy przypada 3,91 mieszkańca. Pod względem wielkości gmina zajmuje 19. miejsce.

</doc>
<doc id="209596" url="https://pl.wikipedia.org/wiki?curid=209596" title="Gmina Sundsvall">
Gmina Sundsvall

Gmina Sundsvall (szw. "Sundsvalls kommun") – gmina w Szwecji, w regionie Västernorrland, z siedzibą w Sundsvall.
Pod względem zaludnienia Sundsvall jest 14. gminą w Szwecji. Zamieszkuje ją 93 707 osób, z czego 50,28% to kobiety (47 119) i 49,72% to mężczyźni (46 588). W gminie zameldowanych jest 2876 cudzoziemców. Na każdy kilometr kwadratowy przypada 29,2 mieszkańca. Pod względem wielkości gmina zajmuje 26. miejsce.

</doc>
<doc id="209597" url="https://pl.wikipedia.org/wiki?curid=209597" title="Gmina Surahammar">
Gmina Surahammar

Gmina Surahammar (szw. "Surahammars kommun") – gmina w Szwecji, w regionie Västmanland, z siedzibą w Surahammar.
Pod względem zaludnienia Surahammar jest 211. gminą w Szwecji. Zamieszkuje ją 10 249 osób, z czego 49,13% to kobiety (5035) i 50,87% to mężczyźni (5214). W gminie zameldowanych jest 713 cudzoziemców. Na każdy kilometr kwadratowy przypada 29,7 mieszkańca. Pod względem wielkości gmina zajmuje 219. miejsce.

</doc>
<doc id="209598" url="https://pl.wikipedia.org/wiki?curid=209598" title="Gmina Svenljunga">
Gmina Svenljunga

Gmina Svenljunga (szw. "Svenljunga kommun") – gmina w Szwecji, w regionie Västra Götaland, z siedzibą w Svenljunga.
Pod względem zaludnienia Svenljunga jest 207. gminą w Szwecji. Zamieszkuje ją 10 468 osób, z czego 49,5% to kobiety (5182) i 50,5% to mężczyźni (5286). W gminie zameldowanych jest 380 cudzoziemców. Na każdy kilometr kwadratowy przypada 11,31 mieszkańca. Pod względem wielkości gmina zajmuje 115. miejsce.

</doc>
<doc id="209599" url="https://pl.wikipedia.org/wiki?curid=209599" title="Gmina Umeå">
Gmina Umeå

Gmina Umeå (szw. "Umeå kommun") – gmina w Szwecji, w regionie Västerbotten, z siedzibą w Umeå.
Pod względem zaludnienia Umeå jest 11. gminą w Szwecji. Zamieszkuje ją 130 224 osób – 50,1% populacji to kobiety, 49,9% – mężczyźni. Średnia wieku mieszkańca gminy to 38,5 lat (dla kobiet: 37,67, a dla mężczyzn 39,39).
W gminie zameldowanych jest 8675 cudzoziemców. Na każdy kilometr kwadratowy przypada 54,5 mieszkańca. Pod względem wielkości gmina zajmuje 37. miejsce. w Szwecji.

</doc>
<doc id="209600" url="https://pl.wikipedia.org/wiki?curid=209600" title="Gmina Uppvidinge">
Gmina Uppvidinge

Gmina Uppvidinge (szw. "Uppvidinge kommun") – gmina w Szwecji, w regionie Kronoberg, siedzibą jej władz jest Åseda.
Pod względem zaludnienia Uppvidinge jest 227. gminą w Szwecji. Zamieszkuje ją 9514 osób, z czego 49,15% to kobiety (4676) i 50,85% to mężczyźni (4838). W gminie zameldowanych jest 456 cudzoziemców. Na każdy kilometr kwadratowy przypada 8,08 mieszkańca. Pod względem wielkości gmina zajmuje 82. miejsce.

</doc>
<doc id="209601" url="https://pl.wikipedia.org/wiki?curid=209601" title="Gmina Vara (Szwecja)">
Gmina Vara (Szwecja)

Gmina Vara (szw. "Vara kommun") – gmina w Szwecji, w regionie Västra Götaland, z siedzibą w Varze.
Pod względem zaludnienia Vara jest 138. gminą w Szwecji. Zamieszkuje ją 16 026 osób, z czego 49,15% to kobiety (7876) i 50,85% to mężczyźni (8150). W gminie zameldowanych jest 418 cudzoziemców. Na każdy kilometr kwadratowy przypada 22,89 mieszkańca. Pod względem wielkości gmina zajmuje 138. miejsce.

</doc>
<doc id="209602" url="https://pl.wikipedia.org/wiki?curid=209602" title="Gmina Ydre">
Gmina Ydre

Gmina Ydre (szw. "Ydre kommun") – gmina w Szwecji, w regionie Östergötland, z siedzibą w Österbymo.
Pod względem zaludnienia Ydre jest 284. gminą w Szwecji. Zamieszkuje ją 3894 osób, z czego 48,46% to kobiety (1887) i 51,54% to mężczyźni (2007). W gminie zameldowanych jest 81 cudzoziemców. Na każdy kilometr kwadratowy przypada 5,73 mieszkańca. Pod względem wielkości gmina zajmuje 143. miejsce.

</doc>
<doc id="209604" url="https://pl.wikipedia.org/wiki?curid=209604" title="Gmina Tibro">
Gmina Tibro

Gmina Tibro (szw. "Tibros kommun") – gmina w Szwecji, w regionie Västra Götaland, z siedzibą w Tibro.
Pod względem zaludnienia Tibro jest 204. gminą w Szwecji. Zamieszkuje ją 10 572 osób, z czego 49,68% to kobiety (5252) i 50,32% to mężczyźni (5320). W gminie zameldowanych jest 324 cudzoziemców. Na każdy kilometr kwadratowy przypada 48,04 mieszkańca. Pod względem wielkości gmina zajmuje 240. miejsce.

</doc>
<doc id="209605" url="https://pl.wikipedia.org/wiki?curid=209605" title="Gmina Tjörn">
Gmina Tjörn

Gmina Tjörn (szw. "Tjörns kommun") – gmina w Szwecji, w regionie Västra Götaland, z siedzibą w Skärhamn.
Pod względem zaludnienia Tjörn jest 148. gminą w Szwecji. Zamieszkuje ją 15 019 osób, z czego 48,72% to kobiety (7318) i 51,28% to mężczyźni (7701). W gminie zameldowanych jest 330 cudzoziemców. Na każdy kilometr kwadratowy przypada 89,28 mieszkańca. Pod względem wielkości gmina zajmuje 256. miejsce (dane z 2009 r.).

</doc>
<doc id="209606" url="https://pl.wikipedia.org/wiki?curid=209606" title="Gmina Töreboda">
Gmina Töreboda

Gmina Töreboda (szw. "Töreboda kommun") – gmina w Szwecji, w regionie Västra Götaland, z siedzibą w Töreboda.
Pod względem zaludnienia Töreboda jest 229. gminą w Szwecji. Zamieszkuje ją 9445 osób, z czego 49,41% to kobiety (4667) i 50,59% to mężczyźni (4778). W gminie zameldowanych jest 369 cudzoziemców. Na każdy kilometr kwadratowy przypada 17,37 mieszkańca. Pod względem wielkości gmina zajmuje 165. miejsce.

</doc>
<doc id="209607" url="https://pl.wikipedia.org/wiki?curid=209607" title="Gmina Vännäs">
Gmina Vännäs

Gmina Vännäs (szw. "Vännäs kommun") – gmina w Szwecji, w regionie Västerbotten, z siedzibą w Vännäs.
Pod względem zaludnienia Vännäs jest 238. gminą w Szwecji. Zamieszkuje ją 8525 osób, z czego 50,15% to kobiety (4275) i 49,85% to mężczyźni (4250). W gminie zameldowanych jest 121 cudzoziemców. Na każdy kilometr kwadratowy przypada 15,99 mieszkańca. Pod względem wielkości gmina zajmuje 166. miejsce.

</doc>
<doc id="209610" url="https://pl.wikipedia.org/wiki?curid=209610" title="Norwegian Air Shuttle">
Norwegian Air Shuttle

Norwegian, Norwegian Air Shuttle – tani przewoźnik lotniczy, operujący głównie na trasach w Skandynawii, oraz na liniach łączących Skandynawię z portami Europy, Ameryki Północnej i Azji. Firma powstała w celu przejęcia likwidowanych linii Braathens. Przez Norwegów traktowane jako narodowy przewoźnik lotniczy. Główne porty lotnicze poza Skandynawią znajdują się m. in w Wielkiej Brytanii i Hiszpanii. W marcu 2015 piloci po raz pierwszy w historii linii strajkowali. Strajk trwał 11 dni, wzięło w nim udział 700 pilotów i 800 osób personelu pokładowego, głównie z baz operacyjnych Skandynawii. Z dużymi utrudnieniami (głównie opóźnieniami) odbywały się loty z baz w Hiszpanii i Wielkiej Brytanii. Loty długodystansowe wykonywane przez spółkę Norwegian Long Haul odbywały się bez zakłóceń. W czasie strajku nie odbyło się ponad 2 tys. lotów, ucierpiało 100 tys. pasażerów a strajk kosztował Norwegian 350 000 000 koron norweskich (około 160 mln zł).
Operują samodzielnie od roku 2002. Siedziba firmy mieści się w Fornebu na peryferiach Oslo, lotniskiem macierzystym jest port lotniczy Oslo-Gardermoen, samoloty zbazowane są ponadto na sześciu innych skandynawskich lotniskach. W 2005 linie przewiozły około 3,3 mln osób a w roku 2014 – 24 mln pasażerów.
Linie Norwegian w swoim logo umieszczają napis będący ich adresem internetowym – norwegian.no. Samoloty malują w kolorystyce czerwono-białej: czerwony przód samolotu i szczyt statecznika pionowego, na większości samolotów z wymalowanymi portretami znanych mieszkańców Skandynawii na tym stateczniku.
Linie Norwegian angażują się w liczne akcje charytatywne, takie jak pomoc humanitarna w Afryce z UNICEF, pomoc ludziom ze stwardnieniem rozsianym czy pomoc w transporcie ratowników na miejsce trzęsienia ziemi w Nepalu.
Linie "norwegian.no" obsługują połączenia z polskich portów lotniczych w Warszawie, Gdańsku, Krakowie, Szczecinie.
Flota Norwegian liczy 90 samolotów amerykańskiego producenta Boeing. W styczniu 2012 linie złożyły największe w historii zamówienie floty w Europie na 222 samoloty. 70% floty (tylko Boeing 737) jest zaopatrzona w odbiorniki wi-fi do transmisji bezprzewodowej na dużych wysokościach. Internet dostępny jest tylko w lotach europejskich.
Linie operują na 424 trasach latając do 130 miejsc.
Agencja ratingowa Skytrax przyznała liniom cztery gwiazdki.

</doc>
<doc id="209612" url="https://pl.wikipedia.org/wiki?curid=209612" title="Gmina Trollhättan">
Gmina Trollhättan

Gmina Trollhättan (szw. "Trollhättans kommun") – gmina w Szwecji, w regionie Västra Götaland, z siedzibą w Trollhättan.
Pod względem zaludnienia Trollhättan jest 42. gminą w Szwecji. Zamieszkuje ją 53 154 osób, z czego 49,7% to kobiety (26 418) i 50,3% to mężczyźni (26 736). W gminie zameldowanych jest 3073 cudzoziemców. Na każdy kilometr kwadratowy przypada 128,97 mieszkańca. Pod względem wielkości gmina zajmuje 197. miejsce.

</doc>
<doc id="209613" url="https://pl.wikipedia.org/wiki?curid=209613" title="Gmina Uddevalla">
Gmina Uddevalla

Gmina Uddevalla (szw. "Uddevalla kommun") – gmina w Szwecji, w regionie Västra Götaland, z siedzibą w Uddevalla.
Pod względem zaludnienia Uddevalla jest 43. gminą w Szwecji. Zamieszkuje ją 50 068 osób, z czego 50,63% to kobiety (25 348) i 49,37% to mężczyźni (24 720). W gminie zameldowanych jest 2195 cudzoziemców. Na każdy kilometr kwadratowy przypada 78 mieszkańców. Pod względem wielkości gmina zajmuje 149. miejsce.

</doc>
<doc id="209614" url="https://pl.wikipedia.org/wiki?curid=209614" title="Gmina Vadstena">
Gmina Vadstena

Gmina Vadstena (szw. "Vadstena kommun") – gmina w Szwecji, w regionie Östergötland, z siedzibą w Vadstena.
Pod względem zaludnienia Vadstena jest 246. gminą w Szwecji. Zamieszkuje ją 7562 osób, z czego 51,11% to kobiety (3865) i 48,89% to mężczyźni (3697). W gminie zameldowanych jest 140 cudzoziemców. Na każdy kilometr kwadratowy przypada 41,44 mieszkańca. Pod względem wielkości gmina zajmuje 254. miejsce.

</doc>
<doc id="209615" url="https://pl.wikipedia.org/wiki?curid=209615" title="Gmina Valdemarsvik">
Gmina Valdemarsvik

Gmina Valdemarsvik (szw. "Valdemarsviks kommun") – gmina w Szwecji, w regionie Östergötland, z siedzibą w Valdemarsvik.
Pod względem zaludnienia Valdemarsvik jest 242. gminą w Szwecji. Zamieszkuje ją 8159 osób, z czego 49,38% to kobiety (4029) i 50,62% to mężczyźni (4130). W gminie zameldowanych jest 141 cudzoziemców. Na każdy kilometr kwadratowy przypada 11,04 mieszkańca. Pod względem wielkości gmina zajmuje 134. miejsce.

</doc>
<doc id="209616" url="https://pl.wikipedia.org/wiki?curid=209616" title="Gmina Vänersborg">
Gmina Vänersborg

Gmina Vänersborg (szw. "Vänersborgs kommun") – gmina w Szwecji, w regionie Västra Götaland, z siedzibą w Vänersborg.
Pod względem zaludnienia Vänersborg jest 60. gminą w Szwecji. Zamieszkuje ją 37 105 osób, z czego 50,22% to kobiety (18 635) i 49,78% to mężczyźni (18 470). W gminie zameldowanych jest 1239 cudzoziemców. Na każdy kilometr kwadratowy przypada 57,31 mieszkańca. Pod względem wielkości gmina zajmuje 148. miejsce.

</doc>
<doc id="209617" url="https://pl.wikipedia.org/wiki?curid=209617" title="Gmina Vindeln">
Gmina Vindeln

Gmina Vindeln (szw. "Vindelns kommun") – gmina w Szwecji, w regionie Västerbotten, z siedzibą w Vindeln.
Pod względem zaludnienia Vindeln jest 270. gminą w Szwecji. Zamieszkuje ją 5773 osób, z czego 49,92% to kobiety (2882) i 50,08% to mężczyźni (2891). W gminie zameldowanych jest 100 cudzoziemców. Na każdy kilometr kwadratowy przypada 2,18 mieszkańca. Pod względem wielkości gmina zajmuje 33. miejsce.

</doc>
<doc id="209619" url="https://pl.wikipedia.org/wiki?curid=209619" title="Gmina Söderköping">
Gmina Söderköping

Gmina Söderköping (szw. "Söderköpings kommun") – gmina w Szwecji, w regionie Östergötland, z siedzibą w Söderköping.
Pod względem zaludnienia Söderköping jest 157. gminą w Szwecji. Zamieszkuje ją 14 095 osób, z czego 49,95% to kobiety (7041) i 50,05% to mężczyźni (7054). W gminie zameldowanych jest 265 cudzoziemców. Na każdy kilometr kwadratowy przypada 20,79 mieszkańca. Pod względem wielkości gmina zajmuje 144. miejsce.

</doc>
<doc id="209621" url="https://pl.wikipedia.org/wiki?curid=209621" title="Gmina Vårgårda">
Gmina Vårgårda

Gmina Vårgårda (szw. "Vårgårda kommun") – gmina w Szwecji, w regionie Västra Götaland, z siedzibą w Vårgårda.
Pod względem zaludnienia Vårgårda jest 202. gminą w Szwecji. Zamieszkuje ją 10 680 osób, z czego 49,31% to kobiety (5266) i 50,69% to mężczyźni (5414). W gminie zameldowanych jest 423 cudzoziemców. Na każdy kilometr kwadratowy przypada 24,91 mieszkańca. Pod względem wielkości gmina zajmuje 190. miejsce.

</doc>
<doc id="209623" url="https://pl.wikipedia.org/wiki?curid=209623" title="Gmina Örkelljunga">
Gmina Örkelljunga

Gmina Örkelljunga (szw. "Örkelljunga kommun") – gmina w Szwecji, w regionie Skania, z siedzibą w Örkelljundze.
Pod względem zaludnienia Örkelljunga jest 228. gminą w Szwecji. Zamieszkuje ją 9500 osób, z czego 49% to kobiety (4655) i 51% to mężczyźni (4845). W gminie zameldowanych jest 502 cudzoziemców. Na każdy kilometr kwadratowy przypada 29,55 mieszkańca. Pod względem wielkości gmina zajmuje 224. miejsce.

</doc>
<doc id="209624" url="https://pl.wikipedia.org/wiki?curid=209624" title="Gmina Östra Göinge">
Gmina Östra Göinge

Gmina Östra Göinge (szw. "Östra Göinge kommun") – gmina w Szwecji, w regionie Skania, z siedzibą w Broby.
Pod względem zaludnienia Östra Göinge jest 159. gminą w Szwecji. Zamieszkuje ją 13 978 osób, z czego 49,59% to kobiety (6932) i 50,41% to mężczyźni (7046). W gminie zameldowanych jest 366 cudzoziemców. Na każdy kilometr kwadratowy przypada 32,15 mieszkańca. Pod względem wielkości gmina zajmuje 187. miejsce.

</doc>
<doc id="209631" url="https://pl.wikipedia.org/wiki?curid=209631" title="Images">
Images

Images – album francuskiego twórcy muzyki elektronicznej Jeana-Michela Jarre’a wydany w 1991 roku. Zawiera trzy nowe utwory: „Moonmachine”, „Eldorado” i „Globe Trotter”. „Moon Machine” miało być częścią albumu "Rendez-Vous", ale nie został ukończony na czas. „Eldorado” było kompozycją na „Concert de Eclipse” w Meksyku, który jednak się nie odbył.
Lista utworów.
Międzynarodowe wydanie (1991)
Francuskie wydanie (1991)
Międzynarodowe zremasterowane wydanie (1997) + 2 utwory z albumu "Zoolook": „Wooloomooloo” i „Blah Blah Cafe"

</doc>
<doc id="209633" url="https://pl.wikipedia.org/wiki?curid=209633" title="Bláa Lónið">
Bláa Lónið

Bláa Lónið (z isl. "Błękitna Laguna", ang. "Blue Lagoon") – islandzkie uzdrowisko typu spa, położone w obszarze geotermalnym w południowo-zachodniej Islandii, na półwyspie Reykjanes, niedaleko miasta Grindavík, kilkanaście kilometrów na południe od miasta Keflavík.
Miejsce to oferuje możliwość kąpieli w gorącej wodzie bogatej w minerały. Pomagają one w chorobach skóry.

</doc>
<doc id="209634" url="https://pl.wikipedia.org/wiki?curid=209634" title="ORP Gryf (1936)">
ORP Gryf (1936)

ORP Gryf – polski stawiacz min z okresu międzywojennego, zbudowany w latach 1934−1938 we Francji, największy bojowy okręt Marynarki Wojennej II RP. Podczas krótkiej służby był wykorzystywany między innymi jako okręt szkolny. Po agresji niemieckiej 1 września 1939 roku wziął udział w nieudanej próbie postawienia zagrody minowej na Zatoce Gdańskiej (plan Rurka), zniweczonej w efekcie bitwy powietrzno-morskiej z bombowcami Luftwaffe. Zacumowany na stałe w porcie helskim, rankiem 3 września uczestniczył w pojedynku artyleryjskim z niemieckimi niszczycielami. Tego samego dnia został zbombardowany i zatopiony przez lotnictwo niemieckie.
Zamówienie i budowa.
Na początku lat 30. w Kierownictwie Marynarki Wojennej (KMW), nie bez wpływu istnienia podobnych tendencji w innych flotach europejskich, skrystalizowała się idea budowy dużego stawiacza min, zdolnego w razie zagrożenia wojennego do samodzielnych operacji minowych, zaś w czasie pokoju do szkolenia podchorążych. Według niektórych publikacji charakterystyka taktyczno-techniczna miała umożliwić mu samodzielne postawienie zagród minowych w Zatoce Fińskiej, by na wypadek wybuchu wojny ze Związkiem Radzieckim zabezpieczyć linie komunikacyjne łączące Gdynię z państwami zachodnimi przed atakami okrętów Floty Bałtyckiej. Biuro Projektów KMW, przy dużym udziale szefa sztabu MW, komandora podporucznika Karola Korytowskiego, opracowało wstępne plany jednostki, która miała również pełnić funkcje reprezentacyjne. Budowa tak dużego okrętu w polskich stoczniach była w tamtym okresie niemożliwa, powierzono ją więc francuskiej stoczni Chantiers et Ateliers Augustin Normand w Hawrze. Została ona wybrana, pomimo złych doświadczeń z prowadzoną przez nią budową okrętu podwodnego , głównie na skutek nacisków politycznych. Umowę ze stroną francuską podpisano 11 maja 1934 roku, zaś stępkę położono 14 listopada tegoż roku.
Budowa jednostki nawodnej tej wielkości w stoczni specjalizującej się dotąd w wykonawstwie okrętów podwodnych sprawiała wiele kłopotów, zarówno Francuzom, jak i polskiej komisji nadzorczej, kierowanej przez komandora podporucznika inżyniera Romana Somnickiego. Konieczne okazało się powiększenie pochylni, co wiązało się z wyburzeniem przylegającej do niej kamienicy. W trakcie budowy miał miejsce strajk pracowników stoczni, co wydłużyło ją o około rok. Polscy kontrolerzy stwierdzili nieprawidłowości w konstrukcji części kadłuba, który musiał być przebudowany. Strona polska również nie była bez winy, zgłaszając poprawki do projektu już podczas trwania prac stoczniowych. Między innymi, dodano pomieszczenia dla 40 podchorążych. Ceremonia wodowania stawiacza min odbyła się 29 listopada 1936 roku, a nazwę „Gryf” nadała mu Jadwiga Frankowska, żona radcy polskiej ambasady w Paryżu. Prace wykończeniowe trwały do 27 lutego 1938 roku, kiedy na okręcie podniesiono uroczyście polską banderę.
Koszt budowy wyniósł według ówczesnego kursu 13 313 675 złotych, w związku z niedotrzymaniem terminów umowy przez stronę francuską Kierownictwu Marynarki Wojennej udało się później uzyskać odszkodowanie w wysokości 7500 złotych.
Opis konstrukcji.
Charakterystyka ogólna.
Projekt „Gryfa” był próbą połączenia w jednym okręcie kilku różnych funkcji. Poza podstawową: stawiacza min zdolnego do położenia jednorazowo dużej zagrody minowej, miał być jednocześnie okrętem szkolnym dla podchorążych marynarki, z zapewnieniem im pomocy dydaktycznych i pomieszczeń mieszkalnych oraz, jako największy bojowy okręt II Rzeczypospolitej (większy był, używany jako hulk, dawny krążownik pancernopokładowy ), jednostką reprezentacyjną, co zaowocowało zabudowaniem przestronnej kabiny dla goszczonych na pokładzie osobistości. Gdy okręt przybył do Polski, jego funkcja szkolna została uwypuklona w większym stopniu, co skutkowało utworzeniem dalszych pomieszczeń, kosztem możliwości szybkiego stawiania min.
Okręt miał długość całkowitą 103,2 m, szerokość 13,06 m (podawane są również wartości 13,1 oraz 13,2 m) oraz średnie zanurzenie przy wyporności standardowej 2227 ton wynoszące 3,6 m. Miał wysoką wolną burtę, co czyniło go podatnym na podmuchy wiatru. Architektura nadbudówki dziobowej była wzorowana na projekcie niszczycieli typu "Grom". Za nią ustawiono wysoki, trójnożny maszt główny. Na śródokręciu znajdowała się przedłużona nadbudówka, zakończona podwyższeniem ze stanowiskiem reflektorów, za nią zaś niewysoki komin, zintegrowany z nim tylny wspornik anten oraz nadbudówka rufowa ze stanowiskami artyleryjskimi i jednego z dalmierzy − drugi zlokalizowany był na dachu głównej nadbudówki.
Według specyfikacji projektowej „Gryf” miał mieć załogę składającą się z 12 oficerów, 6 chorążych, 62 starszych i młodszych podoficerów oraz 82 marynarzy. Ponadto istniała możliwość zaokrętowania około 60 słuchaczy w rejsach szkolnych. Według innego źródła liczba członków załogi wynosiła 188 osób, w tym 12 oficerów. Słuchacze mieli do dyspozycji zdublowany pomost nawigacyjny, niezależny od właściwego oraz możliwość korzystania z obszernych pomieszczeń dydaktycznych powstałych na międzypokładziu po zdjęciu torów minowych.
Urządzenia napędowe.
Z uwagi na konieczność zapewnienia dużego zasięgu okrętu oraz możliwości długotrwałego utrzymywania stabilnych niewielkich prędkości niezbędnych przy operacjach minowych (a także po części ze względu na brak miejsca w zabudowanym różnorodnymi urządzeniami kadłubie), projektanci zdecydowali się na zastosowanie do napędu silników wysokoprężnych. Były to dwa ośmiocylindrowe silniki Sulzer 8SD48 o mocy 3000 KM każdy, produkcji szwajcarskiej. Poruszały one dwiema czterołopatowymi wolnobieżnymi śrubami napędowymi, pozwalając na osiągnięcie prędkości maksymalnej 20 węzłów. Zapas 310 ton paliwa zapewniał zasięg maksymalny 9500 mil morskich przy prędkości ekonomicznej 14 (10) węzłów.
Ster poruszany był przy pomocy elektrycznego urządzenia sterowego, co stanowiło w owym czasie nowinkę techniczną. Jednak niedopracowana konstrukcja sprawiała kłopoty eksploatacyjne. Duża szerokość kadłuba powodowała duży promień cyrkulacji i ogólnie słabą sterowność „Gryfa”.
Uzbrojenie.
Głównym uzbrojeniem „Gryfa” były miny morskie. Podstawowym typem tej broni w PMW, przeznaczonym do stawiania z jednostek nawodnych, była kotwiczna mina kontaktowa wz. 08, także w wersji zmodernizowanej wz. 08M, wywodząca się z konstrukcji rosyjskiej z okresu I wojny światowej. Według kontraktu ze stocznią „Gryf” miał przenosić minimum 300 min tego lub zbliżonych typów, co stanowiło normalny ładunek. Maksymalny zapas miał wynosić natomiast pierwotnie 600 min. Pierwotnie okręt mógł je stawiać z ośmiu torów minowych, z tego czterech na odkrytym rufowym pokładzie górnym i czterech na międzypokładzie (pokładzie głównym), co dawało mu wyjątkowo duże możliwości ofensywne. Miny przechowywane były zasadniczo na torach w komorze minowej na śródokręciu poniżej linii wodnej, skąd były transportowane windami na wyższe pokłady. Po przybyciu do Polski zdecydowano jednak o przystosowaniu okrętu w większym stopniu do pełnienia funkcji szkolnych i prawdopodobnie już latem 1938 roku zlikwidowano możliwość przenoszenia min na międzypokładzie rufowym, urządzając tam pomieszczenia dla ok. 60 podchorążych. Furty rufowe zaspawano, pozostawiając możliwość stawiania min tylko z czterech torów na pokładzie górnym. Podawany jest maksymalny ładunek 511 min, jednak nie jest jasne, czy dotyczy to stanu po przypłynięciu do Polski, czy po dalszej przebudowie. Istnieją jednak przesłanki by sądzić, że obciążenie „Gryfa” pełnym ładunkiem min, o łącznej masie ponad 300 ton, wpłynęłoby negatywnie na właściwości żeglugowe jednostki. Drugim typem miny morskiej, używanej w PMW przed wybuchem wojny, była SM-5, konstrukcji francuskiej firmy Sauter-Harle (oryginalne oznaczenie producenta H5), przeznaczona w zasadzie do użycia z podwodnych stawiaczy min typu "Wilk", ale po dokonanych w Polsce modernizacjach możliwa do zastosowania z okrętów nawodnych.
Uzbrojenie artyleryjskie „Gryfa” było zunifikowane z użytym w konstrukcji niszczycieli typu "Grom". Składało się z sześciu 120 mm armat L/50 wz. 36 Bofors, czterech dział przeciwlotniczych Bofors L/60 kal. 40 mm i czterech wielkokalibrowych karabinów maszynowych Hotchkiss wz. 30 kal. 13,2 mm. Działa głównego kalibru zainstalowane były na dwóch podwójnych i dwóch pojedynczych podstawach, umieszczonych klasycznie, na dziobie i rufie, w superpozycjach, ze stanowiskiem pojedynczym górującym nad zdwojonym. Każde stanowisko chronione było półotwartą maską stalową z płyt 7 mm. Działa kal. 40 mm zainstalowane zostały na dwóch podwójnych podstawach na skrzydłach nadbudówki rufowej. Armaty 40 mm oznaczone jako L/60 wz. 36, miały wodny układ chłodzenia luf i poprzeczny system stabilizacji. W jej przedniej części okrętu, zainstalowano również zdwojone karabiny Hotchkiss na skrzydłach dziobowej nadbudówki na wysokości pomostu dowodzenia.
Pierwotnie okręt był wyposażony także, do celów szkolnych, w dwie zrzutnie bomb głębinowych, umieszczone pod pokładem górnym, na zewnątrz od torów minowych. Podczas przebudowy likwidującej tory minowe na międzypokładzie zostały one jednak również usunięte i zaspawane. Wyłącznie dla celów szkolnych okręt mógł przenosić pojedynczą wyrzutnię torpedową kalibru 450 mm pochodzącą ze starych torpedowców, która mogła być umieszczona na wózku na jednym z torów minowych górnego pokładu, strzelając do tyłu, jednak normalnie była zmagazynowana na lądzie (nie wiadomo, czy była używana).
Do kierowania ogniem służyły m.in. dwa dalmierze 4-metrowe produkcji francuskiej (w części publikacji błędnie opisywane jako dalmierze 3-metrowe, w ślad za projektem ofertowym).
Służba operacyjna.
Przed II wojną światową.
Pierwszym dowódcą „Gryfa” został mianowany komandor podporucznik Stanisław Dzienisiewicz. Pod jego komendą okręt przepłynął z Hawru do Gdyni, gdzie 6 marca 1938 roku zgotowano mu uroczyste powitanie. W drodze przeszedł ciężki sztorm na Morzu Północnym i zawinął do Göteborga, by pobrać amunicję do dział Boforsa. Do początku czerwca trwały jeszcze ostatnie prace wykończeniowe, następnie „Gryf” odbył swój pierwszy zagraniczny rejs w rejon Zatoki Fińskiej, 6 czerwca zawijając do Tallinna.
Przez pierwsze miesiące swej służby stawiacz min był wykorzystywany jako okręt szkolny. W lipcu 1938 roku zorganizowano na jego pokładzie kurs taktyczny kierowany przez komandora Stefana Frankowskiego. W sierpniu miało miejsce pierwsze dokowanie jednostki, po kolizji z nabrzeżem. 16 września tegoż roku nowym dowódcą okrętu został komandor Roman Stankiewicz. Kolejne miesiące upłynęły na intensywnym szkoleniu załogi. W jej składzie był między innymi najcięższy marynarz polskiej floty, ważący 120 kg mat Andruszkiewicz. Kolejnym, trzecim już w krótkiej karierze „Gryfa”, dowódcą okrętu, został 1 kwietnia 1939 roku komandor podporucznik Stefan Kwiatkowski.
W tym czasie powstał projekt autorstwa komandora Witolda Zajączkowskiego, pełniącego czasowo (od końca kwietnia) obowiązki dowódcy Obrony Wybrzeża Morskiego, by wobec rosnącego napięcia w stosunkach polsko-niemieckich wzmocnić lądową komponentę obrony, tworząc z dział artylerii głównej „Gryfa” dwie baterie brzegowe na Półwyspie Helskim. Autor argumentował, że będzie to, wobec słabych charakterystyk bojowych okrętu, rozwiązanie optymalne, ale Dowództwo Floty nie podzieliło tej opinii. W maju stawiacz min został po raz kolejny zadokowany, w doku pływającym Warsztatów Portowych Marynarki Wojennej w Gdyni. Po jego opuszczeniu znalazł się, wraz z Dywizjonem Kontrtorpedowców, w stanie podwyższonej gotowości bojowej (sześciogodzinnej). Po zmianach organizacyjnych w dowództwie Obrony Wybrzeża Morskiego, 1 czerwca 1939 roku, „Gryf” podlegał bezpośrednio dowódcy Morskiej Obrony Wybrzeża, komandorowi Stefanowi Frankowskiemu. 29 czerwca okręt, wraz z resztą floty, uczestniczył w paradzie morskiej w Gdyni z okazji centralnych obchodów Dni Morza. Na przełomie lipca i sierpnia popłynął jeszcze do Estonii, w swój ostatni rejs zagraniczny.
W opracowywanych od przełomu lat 1938−1939 planach operacyjnych na wypadek wojny z III Rzeszą Kierownictwo Marynarki Wojennej przewidziało również zadanie dla stawiacza min. W operacji o kryptonimie „Rurka” miał on postawić zagrodę minową, złożoną z minimum 300 min i rozciągającą się na linii Hel-Gdynia. W ten sposób zamierzano przeciąć Zatokę Gdańską i uniemożliwić swobodne poruszanie się po jej obszarze okrętów przeciwnika. Znacząca część planowanej zagrody miała znajdować się w zasięgu dział baterii cyplowej, co miało zabezpieczyć ją przed przedwczesnym wytrałowaniem. Decyzję co do wyznaczenia daty przeprowadzenia operacji zastrzegł dla siebie marszałek Edward Śmigły-Rydz.
Pod koniec sierpnia we flocie ogłoszono mobilizację alarmową. W jej ramach na „Gryfa” pobrano dodatkową amunicję bojową w miejsce ćwiczebnej oraz zapasy, a dowódca otrzymał do dyspozycji 10 000 dolarów amerykańskich (połowę w złocie), do wykorzystania w razie zawinięcia do zagranicznego portu.
Obrona Wybrzeża.
Początek działań wojennych zastał „Gryfa” kotwiczącego w porcie wojennym na Oksywiu. Przed godziną 7.00 rano nad portem pojawiły się trzy niemieckie wodnosamoloty typu Heinkel He 59 (lub He 60). W gęstej mgle, jaka panowała tego ranka, zostały rozpoznane z opóźnieniem. Po otrzymaniu rozkazu obsługi dział i karabinów przeciwlotniczych otworzyły ogień już gdy maszyny znalazły się poza ich zasięgiem. Dowódca okrętu, komandor Kwiatkowski, postanowił natychmiast wyjść z basenu portowego, dla oszczędzenia czasu nie czekając na holowniki (manewr samodzielnego wyjścia z portu przeprowadzono po raz pierwszy w historii operacyjnej „Gryfa”), po czym skierował się w kierunku Jamy Kuźnickiej, gdzie miał uzupełnić zapas min z kotwiczących tam trzech kryp minowych.
Stawiacz min podszedł w rejon kotwiczenia kryp około 9.00 rano. Mniej więcej do godziny 13.00 zakończono operację pobierania min wz. 08. W tym czasie widoczność poprawiła się i okręt został wykryty przez niemieckie lotnictwo. Aby zmniejszyć zagrożenie ataku lotniczego na płytkich i trudnych nawigacyjnie wodach w rejonie Jastarni, komandor Kwiatkowski przeszedł na Zatokę Pucką i na wysokości Mechelinek oczekiwał na dalsze rozkazy. Około 16.00 otrzymał sygnał nakazujący przeprowadzić operację Rurka. Według planu, główne zadanie minowania miał wykonać „Gryf” w asyście trałowców typu "Jaskółka" i kanonierek i , osłaniany od strony Pilawy przez niszczyciel . Cały zespół skierował się w rejon koncentracji w okolicy portu helskiego.
Polskie okręty znajdowały się cały czas pod obserwacją lotników Luftwaffe, która od pierwszych chwil wojny niepodzielnie panowała w powietrzu. Początkowo ataki przeprowadzane były przez pojedyncze samoloty, skutecznie zwalczane własną artylerią przeciwlotniczą. Przed godziną 18.00 polskie jednostki zostały zaatakowane przez bombowce nurkujące Junkers Ju 87 z IV(Stuka)./LG 1 (Lehrgeschwader – pułk szkolny lub pułk instruktorski). Większość z 33 (lub 32) maszyn skoncentrowała swą uwagę na „Gryfie” jako największej z nich. Nie uzyskały bezpośrednich trafień, lecz w ciągu trwającej około 20 minut, pierwszej w tej wojnie bitwy powietrzno-morskiej, w pobliżu manewrującego sterem i maszynami okrętu wybuchło około 30 bomb, powodując straty w załodze i niewielkie uszkodzenia konstrukcji, w tym urządzenia sterowego i telegrafu maszynowego. Na skutek wstrząsów miny wypadły z torów minowych. Od odłamków poległy przynajmniej trzy osoby, w tym dowódca okrętu komandor Stefan Kwiatkowski, ciężko rannych zostało dalszych siedem, z czego jedna zmarła. Dowodzenie „Gryfem” przejął kapitan marynarki Wiktor Łomidze, gruziński oficer kontraktowy. Nakazał on najpierw wyrzucenie za burtę około 30 uznanych za uszkodzone, nieuzbrojonych min. Poprosił również dowództwo portu helskiego o zgodę na zawinięcie celem przekazania na ląd poległych i rannych. Po jej uzyskaniu polecił wyrzucić do Zatoki także pozostałe nieuzbrojone miny, po czym około 23 wpłynął do portu. Twierdził, że otrzymał sygnał z „Wichra” o treści „rzucić miny”. Ogółem według późniejszych polskich raportów wyrzucono 278 min. Kontrowersyjne postępowanie kapitana Łomidze do dziś jest różnie oceniane przez historyków. Jego niewątpliwym błędem było niepowiadomienie o swym rozkazie Dowództwa Floty ani dowodzącego „Wichrem” komandora de Waldena, który nie wiedząc o fiasku całej operacji skierował swój niszczyciel w rejon dozoru pod Pilawą.
Uszkodzony „Gryf” zawrócił do portu helskiego. Ranni zostali przewiezieni do szpitali, a okręt zadokowany dla usunięcia powstałych uszkodzeń, głównie urządzenia sterowego. Wieczorem na stawiacz min dotarł nowy dowódca, komandor porucznik Stanisław Hryniewiecki. Ponieważ cały zapas min będący do dyspozycji znajdował się na krypach kotwiczących w rejonie Jamy Kuźnickiej, niemożliwe było natychmiastowe załadowanie kolejnych na „Gryfa”, co pozwoliłoby na powtórzenie próby postawienia zagrody. 2 września Dowództwo Floty podjęło decyzję o przekształceniu „Gryfa” w pływającą baterię, broniącą cypla od strony Zatoki Gdańskiej. Dołączył do niego również „Wicher”. Na okręcie pozostawiono jedynie część załogi, niezbędną dla funkcjonowania artylerii, reszta weszła w skład lądowej obrony Helu. Późnym popołudniem uczestniczyła ona w odpieraniu kolejnego nalotu na Hel. Przez całą noc z 2 na 3 września trwały naloty nękające, prowadzone przez samoloty Kü.Fl.Gr.506 (Küstenfliegergruppe – dywizjon lotnictwa obrony wybrzeża). Nie wyrządziły co prawda większych szkód, ale nie pozwoliły zasnąć ani załodze lądowej obrony Helu, ani zakotwiczonych okrętów.
Rankiem 3 września atak na Hel przeprowadziły dwa niemieckie niszczyciele: „Leberecht Maass” i „Wolfgang Zenker”. Otworzyły one ogień z dużej odległości, około 6.55. W miarę zbliżania się Niemców, strzelać rozpoczęły „Gryf” i „Wicher”, a wkrótce po nich także Bateria im. Heliodora Laskowskiego (cztery działa kal. 152 mm). Polscy artylerzyści (najprawdopodobniej z „Gryfa” lub baterii cyplowej) uzyskali trafienie w maskę ochronną działa nr 2 na „Leberecht Maass” (według źródeł niemieckich zginęło czterech marynarzy, czterech kolejnych odniosło rany), co spowodowało, że Niemcy postawili zasłonę dymną i odpłynęli, ścigani ogniem z polskich stanowisk. „Gryf” również został, dwu- lub trzykrotnie trafiony pociskami kal. 127 mm. Zniszczone zostało jedno z działek przeciwlotniczych Boforsa i uszkodzony lewy silnik. Zginęło sześciu marynarzy, w tym II oficer sygnalizacyjny podporucznik Lech Dandelski, siódmy zmarł później z odniesionych ran.
Około 9.00 rano nad portem helskim ponownie pojawiły się niemieckie samoloty, Junkersy Ju 87 z 4(St)/186 (T) Trägerstaffel (eskadra pokładowa, sformowana dla budowanego lotniskowca „Graf Zeppelin”). Silny ogień polskiej obrony przeciwlotniczej spowodował, że nalot przeprowadzono z dużej wysokości. Większość bomb została zrzucona właśnie na „Gryfa”, jedna z nich, zrzucona przez Oberleutnanta (porucznika) Karla-Hermanna Liona, trafiła w rufę, kilka innych wybuchło w pobliżu. Zginęło kolejnych dwóch marynarzy, a na okręcie wybuchł pożar zagrażający eksplozją rufowych komór amunicyjnych. Aby temu zapobiec, komandor Hryniewiecki wydał rozkaz ich zatopienia. Podczas kolejnego nalotu niemieccy piloci skoncentrowali swoje ataki na „Wichrze”, zatapiając go. Jedna z bomb trafiła w śródokręcie wciąż płonącego „Gryfa”, powodując dalsze uszkodzenia. Los okrętu dopełnił się około 18.00 po zbombardowaniu przez wodnosamoloty z 3./Kü.Fl.Gr.506 i 3./Kü.Fl.Gr.706. Rozdarta eksplozją ściana doku pływającego przebiła burtę stawiacza min, powodując wyciek paliwa, które zapaliła kolejna bomba. Przy niedziałających pompach i agregatach pożaru tego nie dało się już opanować, wybuchająca zapasowa amunicja przeciwlotnicza nie pozwoliła ekipom ratowniczym zbliżyć się do „Gryfa”. Po ewakuacji załogi osiadł on na dnie basenu portowego, płonąc przez następne dwa dni. Gdy pożar wygasł, z inicjatywy porucznika Edmunda Pappelbauma zdjęto z wraku, którego nadbudówki i maszty wystawały ponad powierzchnię morza, trzy rufowe armaty kal. 120 mm i ustawiono na lądzie, tworząc z nich baterię nr 34. Zostały one zniszczone przez obsady po kapitulacji Helu.
Przez cały okres służby „Gryfem” dowodzili następujący oficerowie:
Dalsze losy wraku.
Po zajęciu Helu Niemcy podnieśli wrak „Gryfa” i odholowali w głąb Zatoki Puckiej. Tam zatopili go na Rybitwiej Mieliźnie, wykorzystując później jako znak nawigacyjny oraz okręt-cel do strzelań artyleryjskich i bombardowań lotniczych. W podobnej roli służył również powojennej polskiej Marynarce Wojennej. W latach 1954−1957 część rufowa została podniesiona i złomowana w Gdyni, część dziobową rozebrano w miejscu zatopienia, gdzie do dziś na dnie pozostają szczątki okrętu.
Zdjęte z wraku podczas rozbiórki dziobowe działa artylerii głównej i jeden z nkm-ów zostały przekazane do polskich muzeów: pojedyncze działo do Muzeum Wojska Polskiego w Warszawie, podwójne i Hotchkiss do Muzeum Marynarki Wojennej w Gdyni.
Nazwa „Gryf” była jeszcze dwukrotnie nadawana polskim powojennym okrętom wojennym. Obydwa były okrętami szkolnymi, pierwszy służył w latach 1951−1976, drugi od 1976 do 2005 roku.

</doc>
<doc id="209636" url="https://pl.wikipedia.org/wiki?curid=209636" title="Leonard Zub-Zdanowicz">
Leonard Zub-Zdanowicz

Leonard Szczęsny Zub-Zdanowicz ps. „Ząb”, „Dor”, „Szprung” (ur. 6 listopada 1912 w Popowcach, zm. 12 sierpnia 1982 w Waterbury) – porucznik kawalerii Wojska Polskiego II RP, Wojska Polskiego we Francji i Polskich Sił Zbrojnych, cichociemny i żołnierz Armii Krajowej, major kawalerii NSZ, od stycznia 1945 podpułkownik w Brygadzie Świętokrzyskiej. Odpowiedzialny za mord na żołnierzach GL pod Borowem.
Młodość i działalność w II RP.
Urodził się w Popowcach na Wołyniu w rodzinie ziemiańskiej herbu Jastrzębiec o tradycjach patriotycznych. Ojciec Meliton Zub-Zdanowicz był dyrektorem filii Lubelskiego Syndykatu Rolniczego w Opolu Lubelskim, matka Maria z domu Dunin-Juniewicz. L. Zub-Zdanowicz początkowo pobierał nauki w domu. Od 1928 uczył się w Państwowym Gimnazjum Humanistycznym im. Stanisława Staszica w Hrubieszowie. W czerwcu 1930 otrzymał świadectwo dojrzałości.
Słuchacz V rocznika Szkoły Podchorążych Rezerwy Kawalerii w Grudziądzu od 16 sierpnia 1930 do 30 czerwca 1931. Szkołę ukończył w stopniu tytularnego plutonowego podchorążego i otrzymał przydział do 1 pułku strzelców konnych w Garwolinie, w którym odbył praktykę na stanowisku podoficerskim (do 15 września 1931). Na stopień podporucznika został mianowany ze starszeństwem z 1 stycznia 1933 w korpusie oficerów rezerwy kawalerii.
W 1931 rozpoczął studia na Wydziale Prawa i Nauk Społeczno-Ekonomicznych Katolickiego Uniwersytetu Lubelskiego, który ukończył w grudniu 1935 jako magister prawa. W czasie studiów należał do Stowarzyszenia Bratniej Pomocy Studentów „Bratniak”, „Legionu Młodych”, Korporacji Akademickiej „Concordia” oraz „Sodalicji Mariańskiej”. Wkrótce rozpoczął pracę zawodową w Izbie Skarbowej w Lublinie, potem w Garwolinie i Łukowie.
15 września 1938 jako oficer rezerwy powołany do służby czynnej i skierowany na IX Kurs Aplikacyjny dla Oficerów Młodszych w Centrum Wyszkolenia Żandarmerii w Grudziądzu. Kurs ukończył 30 stycznia 1939 i został przydzielony do 3 dywizjonu żandarmerii w Grodnie w celu odbycia praktyki na stanowisku oficera plutonu żandarmerii Białystok.
Udział w kampanii wrześniowej 1939.
W czasie kampanii wrześniowej był dowódcą plutonu pieszego żandarmerii nr 29. Do zadań plutonu należała m.in. ochrona Kwatery Głównej 29 Dywizji Piechoty dowodzonej przez płk. Ignacego Oziewicza, późniejszego komendanta głównego NSZ. Po rozbiciu 29 DP otrzymał przydział do sztabu 13 Brygady Piechoty płk. Wacława Szalewicza. Brygada weszła w skład kombinowanej dywizji piechoty gen. bryg. Jerzego Wołowickiego. Po zniszczeniu dywizji 13 BP włączono do 39 Dywizji Piechoty (rezerwowej), która skapitulowała 27 września. Unikając niemieckiej niewoli, dołączył do Grupy „Chełm” płk. dypl. Władysława Płonki. Pełnił funkcję oficera łącznikowego dowódcy grupy do podległych oddziałów: pułku kawalerii ppłk. Feliksa Kopcia i grupy kawalerii rtm. Franciszka Flataua. Grupa „Chełm” wchodziła w skład grupy wojsk płk. dypl. Tadeusza Zieleniewskiego i wraz z nią złożyła broń 2 października. 10 października Zdanowicz przedarł się do Opola Lubelskiego, gdzie mieszkała jego matka. Za kampanię wrześniową odznaczony został Krzyżem Srebrnym Orderu Virtuti Militari.
Udział w walkach przeciwko Niemcom w Norwegii i Francji oraz pobyt w Anglii.
W listopadzie 1939 r. przystąpił do lokalnej grupy konspiracyjnej. Jednak w połowie grudnia 1939 ppor. L. Zub-Zdanowicz opuścił Polskę i poprzez Węgry (gdzie został na pewien czas aresztowany i internowany), Jugosławię oraz prawdopodobnie Włochy dotarł 27 stycznia 1940 do Francji, gdzie przyłączył się do odradzającej się Armii Polskiej.
Pod koniec lutego 1940 roku został dowódcą 15 Plutonu Żandarmerii Samodzielnej Brygady Strzelców Podhalańskich. Od 24 kwietnia do 14 czerwca 1940 walczył w Norwegii pod Narvikiem, a następnie we Francji (w okolicach Rennes) w składzie I półbrygady płk. Benedykta Chłusewicza. Z tą jednostką został ewakuowany pod koniec czerwca 1940 do Wielkiej Brytanii.
Był dowódcą 3 Plutonu Żandarmerii 3 Brygady Kadrowej Strzelców. Na początku 1941 został przeniesiony do 7 Brygady Kadrowej Strzelców, a potem do 8 Oddziału Rozpoznawczego 8 Brygady Kadrowej Strzelców. W końcu kwietnia 1941 został awansowany do stopnia porucznika ze starszeństwem od 20 marca tego roku. Ostatecznie trafił na początku lata 1941 do 1 Samodzielnej Brygady Spadochronowej pod dowództwem gen. bryg. Stanisława Sosabowskiego. Przeszedł w niej szkolenie spadochronowe.
Przybycie do kraju jako cichociemny i działalność w AK.
Zgłosił się do służby w kraju. Przeszkolony ze specjalnością w dywersji, 7 kwietnia 1942 r. zaprzysiężony na rotę AK. W nocy z 1 na 2 września 1942 został zrzucony do okupowanego kraju z samolotu Halifax W-7773 „S” (138 Dywizjon RAF), w operacji lotniczej „Smallpox” na placówkę odbiorczą „Rogi”, położoną w okolicach Grójca. Razem z nim w ekipie XI skoczyli cichociemni: por. Bolesław Kontrym, por. Mieczysław Hugo Eckhardt, ppor. Hieronim Łagoda, Michał Fijałka oraz Wacław Kopisto.
Podczas lądowania rtm. L. Zub-Zdanowicz złamał nogę i przez 2 tygodnie ukrywał się w kryjówce w Zalesiu Dolnym, znalezionej przez komendanta placówki AK w Prażmowie, a które należało do członków NSZ. 17 września 1942 został przewieziony potajemnie do Warszawy, gdzie – po tygodniowym pobycie w szpitalu Ducha Świętego – został zaangażowany w październiku 1942 do biernej pracy konspiracyjnej w ramach III Odcinka (Polesie) organizacji dywersyjno-sabotażowej AK pod nazwą Wachlarz. Z powodu chorej nogi jego rola sprowadzała się tylko do użyczania swojej kryjówki na odprawy i jako skrzynki kontaktowej. Jego bezpośrednim przełożonym został kpt. Bolesław Kontrym. Po rozbiciu Wachlarza na początku 1943 przez Gestapo zdrowy już Zdanowicz złożył wniosek o przydział do oddziału leśnego, ale KG AK odmówiła. 26 lutego tego roku został on na papierze przekazany pod komendę szefa Okręgu Brześć AK ppłk. Stanisława Dobrskiego ps. „Żuk”. Wciąż jednak pozostawał bez konkretnych zadań.
Przejście i walki w ramach NSZ.
We wrześniu 1942 znajomi NSZ-owcy proponowali mu pierwszy raz przejście do tej organizacji, ale początkowo odmówił. Z kolei od lutego 1943 wszedł w kontakt z politycznymi działaczami Grupy „Szańca” oraz wyższymi oficerami NSZ. Wśród nich byli m.in. ppor./kpt. NSZ Julian Sędek i jego brat Ryszard, kpt./ppłk NSZ T. Boguszewski czy por./mjr NSZ Stefan Władysław Kozłowski ps. „Aleksander”, „Prot”. Stale jednak odrzucał ich propozycje. Ciągle liczył na przydział bojowy w AK. Tymczasem KG AK poleciło rtm. L. Zub-Zdanowiczowi utworzenie w Warszawie komórki bezpieczeństwa i kontrwywiadu. W tym samym czasie zgłosił się także do niego kolega ze studiów na KUL w Lublinie i ze służby wojskowej w 29 DP, mjr Stanisław Żochowski ps. „Bohdan”, „Strzała”, szef sztabu NSZ, proponując mu objęcie dowództwa oddziału NSZ w Warszawie bądź tworzenie oddziałów AS NSZ w Lubelskiem. Tę propozycję przyjął pod koniec maja 1943 i od 1 czerwca tego roku formalnie przyłączył się do NSZ.
W lipcu 1943 otrzymał awans na stopień rotmistrza (kapitana) NSZ. W tym czasie napisał meldunek o przejściu do NSZ i przekazał go kpt. B. Kontrymowi. 5 lipca dotarł on do oddziału partyzanckiego – tzw. „Aleksandrówki”, dowodzonego przez ppor./kpt. NSZ Henryka Figuro-Podhorskiego ps. „Step”, który działał w rejonie Lasów Janowskich. Rtm. NSZ L. Zub-Zdanowicz jako kierownik AS współpracował z następującymi oddziałami NSZ: „Stepa”, „Jacka”, „Cichego”, „Znicza” i „Dymszy”. Spośród lokalnych oddziałów AK współdziałał z kpt. Tadeuszem Wingertem ps. „Warta”, kpt. Tadeuszem Stumberk-Rychterem ps. „Żegota” i por. Stanisławem Łokuciewskim ps. „Mały”.
Walczył on wówczas z polskimi (GL, później AL) i radzieckimi partyzantami. 9 sierpnia pod pretekstem wspólnej walki z Niemcami doszło do otoczenia, rozbrojenia i rozstrzelania oddziału GL im. Jana Kilińskiego Stefana Skrzypka ps. „Słowik”, które to wydarzenie przeszło do historii jako mord pod Borowem. W wyniku pacyfikacji oddziału zginęło 26 gwardzistów i 4 mieszkańców okolicznych wsi. Do najgłośniejszych akcji zbrojnych przeciwko Niemcom należała wspólna akcja z AK 24 września 1943, podczas której całkowicie rozbito oddziały żandarmerii niemieckiej pod Ujściem, co umożliwiło rozbicie więzienia w Biłgoraju przez oddział AK kpt. T. Sztumberk-Rychtera ps. „Żegota”. W tym czasie pod komendą rtm. NSZ L. Zub-Zdanowicza walczyło ok. 120 ludzi, osiągając na początku listopada tego roku liczbę 300-400 partyzantów. Jesienią 1943 z miejscowych oddziałów NSZ został utworzony 1 Pułk Legii Nadwiślańskiej Ziemi Lubelskiej. 16 listopada rtm. NSZ L. Zub-Zdanowicz zameldował mjr. Zygmuntowi Broniewskiemu, komendantowi Okręgu III Lubelskiego NSZ, o osiągnięciu gotowości bojowej przez pułk. W tym okresie wzmogły się walki w Lubelskiem między organizacjami niepodległościowymi (AK, NSZ) a AL. Ich rezultatem było m.in. największe na tym terenie starcie 22 kwietnia 1944 pod Marynopolem między oddziałami NSZ „Znicza” i „Cichego” dowodzonymi przez rtm. NSZ L. Zub-Zdanowicza i oddziałami AL „Cienia”, „Zbyszka” i „Przepiórki”. W marcu 1944, po podpisaniu umowy scaleniowej między NSZ i AK, wykonał rozkaz dowódcy Okręgu III Lubelskiego NSZ i zameldował się u komendanta Okręgu Lublin AK płk. Kazimierza Tumidajskiego ps. „Marcin”, oddając swoje siły do jego dyspozycji. W tym czasie współdziałał m.in. z oddziałem por. Hieronima Dekutowskiego ps. „Zapora”. Wobec zarządzenia koncentracji oddziałów NSZ w Kieleckiem zdecydował się tam udać, wobec czego faktycznie przeszedł pod zwierzchnictwo samodzielnego NSZ. Zub-Zdanowicz przyjmował do swoich oddziałów niemal każdego. Jak sam przyznał, zdarzało mu się rekrutować nawet „bandziorów”. Pod koniec marca 1944 oddziały „Stepa” i „Dymszy” wraz z rtm. NSZ L. Zub-Zdanowiczem odeszły ze składu 1 Pułku Legii Nadwiślanskiej Ziemi Lubelskiej i przeszły za Wisłę, wchodząc później w skład Brygady Świętokrzyskiej NSZ.
Służba w Brygadzie Świętokrzyskiej NSZ.
W poł. czerwca 1944 nastąpiła w Kieleckiem koncentracja oddziałów NSZ, w wyniku której utworzono z nich 204 pułk piechoty NSZ Ziemi Kieleckiej im. Ignacego Paderewskiego. Rozrósł się on wkrótce do ok. 450 żołnierzy. Prawdopodobnie 20 czerwca rtm. NSZ L. Zub-Zdanowicz przybył do Warszawy na odprawę u Komendanta Głównego NSZ mjr./ppłk. NSZ Stanisława Nakoniecznikowa-Klukowskiego ps. „Kmicic”. Spotkał się również z Komendantem Głównym NSZ-AK ppłk. Albinem W. Rakiem ps. „Lesiński”. Podczas pierwszego spotkania rtm./mjr NSZ L. Zub-Zdanowicz otrzymał rozkaz przeprowadzenia koncentracji swoich oddziałów w rejonie Gór Świętokrzyskich w celu utworzenia większej jednostki NSZ pod nazwą Grupa Operacyjna Zachód. Jednocześnie został mianowany dowódcą tej jednostki. Przyjęcie rozkazów od mjr./ppłk. NSZ S. Nakoniecznikowa oznaczało formalne podporządkowanie się rozłamowej grupie w NSZ. Do 9 sierpnia 1944 r. 204 pułk piechoty NSZ i pozostałe oddziały stawiły się w miejscu koncentracji w okolicy majątku Lasocin niedaleko Włoszczowy. Rozkazem komendanta Okręgu Kieleckiego NSZ mjr. Olgierda Mirskiego z 11 sierpnia utworzona została z nich Brygada Świętokrzyska NSZ, licząca początkowo ok. 850 ludzi. Rtm./mjr NSZ L. Zub-Zdanowicz (awansowany w styczniu 1944 do stopnia majora NSZ) otrzymał 19 sierpnia funkcję szefa sztabu Brygady. Dowodził on osobiście wieloma akcjami zbrojnymi zarówno przeciwko Niemcom, jak też partyzantce komunistycznej. 28 grudnia 1944 został odznaczony przez nowego Komendanta Głównego NSZ mjr. Zygmunta Broniewskiego ps. „Bogucki” Krzyżem Walecznych, a z dniem 1 stycznia 1945 awansowany na stopień podpułkownika NSZ. Po rozpoczęciu styczniowej ofensywy sowieckiej, celem uniemożliwienia zagarnięcia przez Sowietów, Brygada Świętokrzyska w porozumieniu z Niemcami 13 stycznia podjęła natychmiastowy marsz na zachód. Na początku marca 1945 Brygada przedarła się na teren Czech. Rtm./ppłk NSZ L. Zub-Zdanowicz brał udział 5 maja w ataku na hitlerowski obóz koncentracyjny dla kobiet w Holisovie, skąd uwolniono kilkaset więźniarek, w tym Żydówki i Polki. Po uzyskaniu łączności z wojskami amerykańskimi, pełnił on rolę organizatora i koordynatora tych kontaktów, a także tłumacza.
Działalność emigracyjna.
Po zakończeniu działań wojennych opuścił 19 sierpnia 1945 rozbrojoną już Brygadę. 1 października został przyjęty warunkowo do służby czynnej w 2 Korpusie Polskim, w stopniu rotmistrza, i przydzielony do Centrum Wyszkolenia Broni Pancernej. Od lipca do września 1946 był oficerem bezpieczeństwa Komendy Placu Bari ze skierowaniem do Kwatery Głównej 2 Korpusu. Najprawdopodobniej jesienią 1946 przeniósł się razem z rodziną do Wielkiej Brytanii, gdzie wstąpił do Polskiego Korpusu Przysposobienia i Rozmieszczenia. W tym czasie prowadzono przeciwko niemu śledztwo dot. jego postępowania w okupowanym kraju, a także czyniono problemy z uznaniem stopnia rotmistrza nadanego za skok do kraju jako cichociemny. Ostatecznie w 1949 obie sprawy zostały dla niego załatwione pozytywnie. Wiosną 1947 Komisja Likwidacyjna Polskich Sił Zbrojnych w Delamere Park Camp zweryfikowała go w stopniu porucznika. Dwa lata później został przyznano mu stopień rotmistrza. 
W styczniu 1952 wyemigrował do Stanów Zjednoczonych. Pracował jako inżynier w Zakładach Sendzimir Precision Metals w Waterbury w stanie Connecticut. 21 marca 1957 gen. W. Anders mianował go majorem w korpusie oficerów kawalerii ze starszeństwem od 1 stycznia 1957. W 1961 Zub-Zdanowicz wystąpił wraz z żoną o obywatelstwo amerykańskie. Jednocześnie był aktywny w polskich organizacjach weteranów. Był nawet honorowym członkiem amerykańskiej 101 Dywizji Spadochronowej. Angażował się także w wiele akcji pomocowych dla Polski, m.in. wspomagając lubelski KUL i krajowe środowisko Ruchu Obrony Praw Człowieka i Obywatela. Natomiast w okresie działalności pierwszej „Solidarności” w latach 1980–1981 oraz stanu wojennego włączył się w akcję pomocy charytatywnej dla związkowców, a następnie więźniów politycznych w kraju. Ożenił się z Marią z domu Poray Wybranowską, sanitariuszką w 1 pułku Legii Nadwiślańskiej NSZ, ps. „Fala” w okresie walk w Lubelskiem. Miał dwoje dzieci: Melitona i Elżbietę. Zmarł 12 sierpnia 1982 w miejscowości Waterbury w stanie Connecticut. Pochowany został na Cmentarzu Polskich Weteranów w amerykańskiej Częstochowie w Doylestown w stanie Pensylwania.
13 czerwca 1993 poświęcono mu tablicę pamiątkową w kościele parafialnym w Zwierzyńcu.
Autor artykułu: "Lądowanie i komplikacje", „Wiadomości” nr 1423, Londyn 1973.
Mordy na Żydach.
Leonard Zub-Zdanowicz po latach twierdził, że w okolicach Kraśnika działały grupy Żydów działających na służbie Gestapo. Mieli oni rzekomo rozbić działalność organizacji konspiracyjnych, w tym właśnie NSZ. Narodowcy z jego oddziałów mieli w związku z tym zamordować sześciu domniemanych agentów żydowskich. Dariusz Libionka sugeruje, że teza o rzekomej agenturalnej działalności Żydów mogła zostać wymyślona przez weteranów NSZ dopiero po latach. W lutym-maju 1943 jego ludzie dokonali ponadto zabójstwa 4 osób z żydowskiej rodziny Anklów w kolonii Zakrzówek. Mniej więcej w tym samym czasie zabito 7 członków rodziny Erlichów w Bystrzycy, 6 członków rodziny Brennerów w Majoracie i kobietę w Rudnikach. W lipcu 1943 NSZ-owcy zabili 3 Żydów ukrywających się w lasach w okolicy Urzędowa.
Ordery, odznaczenia i upamiętnienie.
i inne (trzy inne odznaczenia brytyjskie i jedno francuskie).

</doc>
<doc id="209637" url="https://pl.wikipedia.org/wiki?curid=209637" title="ORP Gryf (1945)">
ORP Gryf (1945)

ORP Gryf – polski okręt szkolny z lat 1951-1976, początkowo noszący nazwę ORP Zetempowiec. Był drugim okrętem o nazwie ORP Gryf.
Został przebudowany ze statku handlowego budowanego pod koniec II wojny światowej dla marynarki niemieckiej, 13 maja 1947 przekazanego Polsce w ramach reparacji wojennych. Początkowo służył w marynarce handlowej pod nazwą „Opole”, wraz z bliźniaczym statkiem „Olsztyn”. W 1950 został przekazany Marynarce Wojennej i po przebudowie na okręt szkolny, wszedł do służby pod nazwą ORP „Zetempowiec” (na cześć ZMP). Przebudowy – mimo jej znacznego zakresu – dokonano w ekspresowym tempie 152 dni. Jej przebieg nadzorował wyznaczony na dowódcę jednostki Polak z pochodzenia a jednocześnie oficer radzieckiej floty handlowej Oceanu Spokojnego – kmdr ppor. Robert Mietielica, dzięki którego staraniom na rufowej nadbudówce został zamontowany dalmierz artyleryjski. Kmdr Mietielica stał się powszechnie znany, wymuszając należny dla ORP salut polskiego rudowęglowca, przez ostrzelanie go z działa ślepymi nabojami.
Po odwilży politycznej 1956 roku, w 1957, okrętowi nadano tradycyjną w polskiej marynarce nazwę ORP „Gryf”. Był największą jednostką szkolną polskiej marynarki, odbył wiele rejsów szkolnych w obrębie Morza Bałtyckiego (m.in. Leningrad, Rostock), a także Morza Północnego, Atlantyku (m.in. Narwik, Murmańsk, Archangielsk, Reykjavik, Portsmouth) i Morza Śródziemnego i Czarnego (m.in. Palermo, Split, Warna, Sewastopol, Port Said, Aleksandria). W 1970 i 1971 zdobył miano najlepszego okrętu MW. Wycofany został ze służby w 1976, po czym służył przez pewien czas jako hulk – barka koszarowa i grzewcza w VIII basenie w Gdyni.

</doc>
<doc id="209638" url="https://pl.wikipedia.org/wiki?curid=209638" title="Chronologie">
Chronologie

Chronologie – jedenasty album studyjny francuskiego muzyka elektronicznego i kompozytora Jeana-Michela Jarre’a, wydany w 1993 roku.
Po "Oxygène" i "Équinoxe" uważany za jedno z najlepszych dzieł artysty. Pomysł na album zrodził się ponoć pod wpływem lektury "Krótkiej historii czasu" Stephena Hawkinga, której tematem przewodnim jest właśnie czas – zarówno przemijanie, jak i przyszłość ludzkości.
Brzmienie "Chronologie" zostało oparte na nowej fali elektronicznej muzyki tanecznej, która rozwijała się od końca lat 80.
Podobnie jak poprzedni album Jarre'a "Waiting for Cousteau" album "Chronologie" uplasował się na 11. miejscu listy przebojów w Wielkiej Brytanii.

</doc>
<doc id="209640" url="https://pl.wikipedia.org/wiki?curid=209640" title="Kirsten Flagstad">
Kirsten Flagstad

Kirsten Malfrid Flagstad (ur. 12 lipca 1895 w Hamar, Norwegia, zm. 7 grudnia 1962 w Oslo) – norweska śpiewaczka operowa (sopran). Uznawana za jedną z największych interpretatorek utworów R. Wagnera.
Życie.
Urodziła się w rodzinie muzyków: jej ojciec, Michael Flagstad był dyrygentem a matka, Marie Flagstad Johnsrud – pianistką. Kirsten debiutowała na deskach teatru narodowego w Oslo w roku 1913 rolą Nuri w "Tiefland" (polski tytuł "Niziny") d'Alberta. Po studiach w Sztokholmie śpiewała w operetkach w Norwegii, Szwecji i Francji. Od 1932, za namową innej norweskiej śpiewaczki – Ellen Gulbarnson, przyjęła po raz pierwszy role w utworach Wagnera.
Ogromnym sukcesem był koncert radiowy z Metropolitan Opera 2 lutego 1935, kiedy śpiewała partię Sieglindy. Występowała potem w Nowym Jorku, San Francisco i Chicago, głównie w operach Wagnera. Występowała też w londyńskim Royal Opera House. 
W 1941 roku za namową męża wróciła do okupowanej przez Niemcy Norwegii, gdzie spędziła resztę II wojny światowej, tracąc wiele ze swojej światowej sławy; podczas wojny występowała jedynie w Szwecji i Szwajcarii. Po wojnie występowała m.in. w Londynie w 1950 i 1952. W latach 1958– 1960 była dyrektorem generalnym opery w Oslo. Zmarła w wieku lat 67.
W 1985 w jej rodzinnym mieście Hamar otwarto poświęcone jej muzeum – Kirsten Flagstad Museum. Jej portret umieszczono na norweskim banknocie stukoronowym, a także na stateczniku jednego z samolotów linii Norwegian.

</doc>
<doc id="209641" url="https://pl.wikipedia.org/wiki?curid=209641" title="Oxygene 7-13">
Oxygene 7-13

Oxygene 7-13 – album kompozytora muzyki elektronicznej Jeana-Michela Jarre’a, wydany w 1997 roku. Jest to kontynuacja albumu "Oxygène" (1977). Na grudzień 2016 roku zapowiedziano wznowienie albumu pod zmienionym tytułem Oxygene 2.
Album w Polsce uzyskał status złotej płyty.

</doc>
<doc id="209649" url="https://pl.wikipedia.org/wiki?curid=209649" title="Sessions 2000">
Sessions 2000

Sessions 2000 – album francuskiego twórcy muzyki elektronicznej Jeana-Michela Jarre’a wydany w 2002 roku. 
Mimo iż jest on mało znany, to jest bardzo charakterystyczny, gdyż artysta połączył w nim muzykę elektroniczną z jazzem.

</doc>
<doc id="209650" url="https://pl.wikipedia.org/wiki?curid=209650" title="Ryt Memphis-Misraim">
Ryt Memphis-Misraim

Starożytny i Pierwotny Ryt Memphis-Misraim – jeden z mistyczno-ezoterycznych rytów wolnomularskich, mocno osadzony w gnostycyzmie, kabale, hermetyzmie i okultyzmie, powstały z dwóch innych rytów – Memphis i Misraim. Związany przede wszystkim z wolnomularstwem pseudoegipskim ("Misr" arab. 'Egipt'), związanym z osobą hrabiego Cagliostro.
Ryt Misraim, zwany rytem Wysokich Stopni, powstał we Włoszech w 1805 r. i liczył 90 stopni. Uznawany jest za "egipski" poprzez legendę o synu biblijnego Chama – Misraimie, który miał odkryć tajemną naukę Izydy i Ozyrysa. Pierwszą lożą tego rytu była paryska "L'arc-en-ciel". Stopnie rytu zostały podzielone na 17 klas i 4 serie:
Ryt Memphis został rozpowszechniony we Francji przez Samuela Honisa, barona Dumas, Markiza de Laroque i Gabriela Matheiu Marconisa de Negre w 1838 r. Jego celem miało być umożliwienie zgłębiania zasad filozoficznego wtajemniczenia egipskiego. Jego obrzędową podstawą miały być misteria kapłanów egipskich. Składał się z 95 stopni.
Oba ryty były bardzo do siebie podobne. Ich połączenie miało miejsce w roku 1899. Połączone ryty oparły się na rycie podstawowym Filadelfów z Narbonne. Nowy ryt liczy 99 stopni, na jego czele stoi Wielki Hierofant (jednym z nich był Giuseppe Garibaldi). Pozwala na tworzenie lóż kobiecych.
W Polsce w tym rycie pracuje obecnie:
https://wolnomularstwo.pl/2023/03/27/ponowne-zapalenie-swiatel-lozy-piramida-polnocy/
W rycie tym pracują obecnie takie obediencje, jak:

</doc>
<doc id="209652" url="https://pl.wikipedia.org/wiki?curid=209652" title="Buskerud">
Buskerud

Buskerud – dawny okręg, jednostka podziału administracyjnego Norwegii. Przestał istnieć 1 stycznia 2020, gdy na podstawie reformy z 2017 został włączony, wraz z okręgami Østfold oraz Akershus, do nowo utworzonego okręgu Viken. 
Położony był na południu kraju; graniczył z norweskimi okręgami Akershus, Hordaland, Oppland, Oslo, Telemark, Sogn og Fjordane oraz Vestfold. Zajmował powierzchnię 14 910 km², która zamieszkiwana była przez 283 148 osób (2019). Ośrodkiem administracyjnym okręgu było miasto Drammen.
Gminy.
Okręg podzielony był na 21 gmin.

</doc>
<doc id="209653" url="https://pl.wikipedia.org/wiki?curid=209653" title="Geometry of Love">
Geometry of Love

Geometry of Love – album Jeana-Michela Jarre’a wydany w 2003 roku.

</doc>
<doc id="209655" url="https://pl.wikipedia.org/wiki?curid=209655" title="Loże adopcyjne">
Loże adopcyjne

Loże adoptowane (adopcyjne) – istniejące w XVIII i XIX wieku masońskie loże kobiece związane z jakąś uznaną lożą męską (dla przydania im znamion tzw. regularności w czasach, kiedy nie istniało odrębne organizacyjnie wolnomularstwo kobiece). Ich obrzędy były nieco odmienne od męskich.
Zrzeszały one zazwyczaj żony i córki wolnomularzy. Zajmowały się głównie działalnością charytatywną, z czasem dostrzegły też problemy społeczne. W Polsce pierwszą taką placówkę utworzyła warszawska loża Cnotliwy Sarmata – była to Wielka Loża Adopcyjna pod Klimatem Warszawy założona w 1769 roku. Mistrzynią tej loży została Teresa z Ossolińskich Potocka, należały też do niej m.in. Luiza Aloe, Anna z Rzewuskich Humiecka oraz Elżbieta z Czartoryskich Lubomirska.

</doc>
<doc id="209656" url="https://pl.wikipedia.org/wiki?curid=209656" title="Zrębice">
Zrębice

Zrębice – wieś w Polsce, położona w województwie śląskim, w powiecie częstochowskim, w gminie Olsztyn, 18 km na południowy wschód od Częstochowy. Zrębice w latach 1952–1954 należały do gminy Zrębice. W latach 1975–1998 miejscowość należała do województwa częstochowskiego.
Według danych z 2008 roku miejscowość zamieszkuje około 1000 mieszkańców. W Zrębicach znajduje się zabytkowy kościół parafialny pod wezwaniem świętego Idziego z 1789 roku oraz zabytkowa dzwonnica i kapliczka.
Geografia.
Zrębice położone są na terenie Wyżyny Krakowsko-Częstochowskiej. Na zachód od wsi leżą malownicze Sokole Góry.
Sokole Góry to kompleks wzgórz wapiennych z licznymi jaskiniami i schroniskami. Rezerwat powstał w 1936 roku (pod nazwą „Knieja Olsztyńska”). Dopiero w roku 1953 powstał rezerwat leśny „Sokole Góry” na obszarze 215 hektarów. Na terenie rezerwatu znajduje się 8 wzgórz. Najwyższe to Puchacz, liczący 402,1 m n.p.m.
Przez Zrębice przebiegają szlaki turystyczne piesze i rowerowe oraz konne.
Placówki i organizacje społeczne.
W Zrębicach znajduje się Szkoła Podstawowa imienia Jarosława Dąbrowskiego i Gimnazjum w Zrębicach (Zespół Szkół w Zrębicach). Obecnym dyrektorem szkoły jest Grzegorz Trąbski. W Zrębicach znajduje się także Świetlica „Kraina Marzeń”, Koło Gospodyń Wiejskich. Jedną z organizacji społecznych w Zrębicach jest Grupa Odnowy Wsi Zrębice i Krasawa.
Turystyka.
W Zrębicach znajduje się jedna kwatera agroturystyczna i folwark.
Szlaki piesze:
Szlaki rowerowe:
Parafia Zrębice.
W Parafii Zrębice 1 września obchodzony jest Odpust ku czci św. Idziego. Obecnym proboszczem parafii jest ksiądz Włodzimierz Białek, który objął stanowisko w 1999 roku, po śmierci księdza proboszcza Romana Kuźmińskiego. Parafia liczy 3 miejscowości: Krasawa I, Krasawa II oraz Zrębice. Na terenie Zrębic znajduje się parafialny cmentarz, który umiejscowiony jest w odległości 500 m od kościoła parafialnego. Obecnie na terenie parafii działają trzy wspólnoty religijne: Parafialna Rada Duszpasterska (licząca 10 osób), Służba Liturgiczna (ministranci) oraz Koło Żywego Różańca.
Historia.
Parafia i wieś Zrębice powstały w około 1334 roku. Nazwa „Zrębice” wskazuje na wyręby lasów, na których niegdyś powstała wioska. W spisach Świętopietrza Zrębice występują pod nazwą Sdrabicz. Około 100 lat później (ok. 1470 r.) Jan Długosz w „Liber Benef.” opisuje wioskę jako Sdrzembicze.
Parafia i wieś Zrębice po rozbiorach należały do najbiedniejszych. Z upadku materialnego podniósł ją ksiądz Jan Lelewicz w II połowie XIX wieku. W 1789 roku rozebrano modrzewiowy kościół parafialny, który wkrótce potem został odbudowany. W latach 1954-1955 okryto kościół nowymi gontami. Zaś w 1956 roku kościół został zelektryfikowany.
Zabytki i pomniki przyrody.
Kościół, według kronik parafialnych został ufundowany przez Kazimiera Wielkiego lub Władysława Opolczyka. Pierwotny modrzewiowy kościół parafialny pochodzi z XIV wieku. Pierwotnie znajdował się w miejscu, gdzie dziś stoi kapliczka. Został zbudowany w podzięce za uratowanie wsi od zarazy, jaka w tamtych czasach panowała. W 1778 kościół chylił się ku ruinie i został rozebrany. W tym samym roku powstała nowa świątynia. W XIX wieku kościół z powodu braku funduszy jeszcze raz chylił się ku ruinie, jednak w II połowie XIX wieku został restaurowany przez wyżej wspomnianego księdza Jana Lelewicza.
W 1789 roku do kościoła został przeniesiony obraz św. Idziego. W kościele znajdował się zabytkowy obraz Matki Bożej Betlejemskiej (tzw. Betlejemka). Obraz pochodzi z XV wieku. Obraz wraz z figura Pana Jezusa Zmartwychwstałego został skradziony w 1998 roku. W kościele znajdują się także kamienna chrzcielnica z XVIII wieku, ołtarze barokowe z XVIII wieku oraz kropielnica miedziana w kruchcie, która pochodzi z 1717 roku.
Kapliczka została postawiona na początku XIX wieku kosztem i staraniem miejscowego leśniczego. Kapliczka poświęcona jest św. Idziemu. Kapliczka ta znajduje się na miejscu pierwotnego kościoła parafialnego.

</doc>
<doc id="209657" url="https://pl.wikipedia.org/wiki?curid=209657" title="Brzytwa">
Brzytwa

Brzytwa – narzędzie używane kiedyś powszechnie (obecnie sporadycznie) do golenia. W kształcie przypomina ostrze noża, osadzone przegubowo w drewnianej lub plastikowej rączce. Ostrze wykonane było najczęściej ze stali wysokowęglowej, rzadziej ze stali nierdzewnej. Rączki mogą być ozdobne, wykonywane z rzadkich i drogich materiałów.
Zanim zostały wyparte przez żyletki i golarki, brzytwy były stosowane przez mężczyzn do usuwania zarostu oraz przez kobiety do usuwania owłosienia (zwykle z nóg i spod pach). Brzytwy można spotkać jeszcze w niektórych zakładach fryzjerskich (na wymienne ostrza lub żyletki). Po raz pierwszy zaokrąglone narzędzia przypominające brzytwy były używane już w epoce brązu.
Ostrzenie brzytwy.
Właściwsze byłoby stwierdzenie, że ostrzenie, czyli stosunkowo raptowne usuwanie metalu normalnie wykonywane jest tylko przez producenta brzytwy. Przeciętny użytkownik dokonuje tylko docierania ostrza na kamieniu o ziarnistości wyższej niż 4000.
Brzytwę docieramy np. na bardzo gładkim kamieniu belgijskim. Układamy ją na kamieniu w taki sposób, aby dotykała kamienia grzbietem. Następnie przekręcamy, aby oparła się o kamień jednocześnie grzbietem i ostrzem. Minimalnie dociskając do kamienia pchamy brzytwę w kierunku ostrza. Po zakończeniu ruchu przekręcamy (koniecznie przez grzbiet) na drugą stronę i znów przesuwamy po kamieniu w kierunku ostrza. W zależności od stopnia stępienia brzytwy i ziarnistości kamienia ruchy te powtarzamy od 5 do 30 razy, od czasu do czasu spłukując kamień wodą. Wiele kamieni wodnych powinno być moczonych w naczyniu z wodą przez parę minut przed użyciem.
Ostrzenie na kamieniu jest konieczne tylko gdy gładzenie na pasku nie daje pożądanej ostrości.
Po naostrzeniu na kamieniu, brzytwę spłukujemy wodą i rozpoczynamy polerowanie na pasku skórzanym, którego jeden koniec zaczepiony jest np. o hak solidnie zamocowany w ścianie. Rozpoczynamy od strony wewnętrznej (porowatej) paska. Ruchy, tym razem w kierunku grzbietu brzytwy i obroty koniecznie przez grzbiet. Po wykonaniu kilkudziesięciu ruchów powtarzamy to samo na stronie zewnętrznej (gładkiej) paska. Przy prawidłowo dobranym pasku gładzenie brzytwy wymaga tylko paru ruchów po jednej (wybranej) stronie paska.
Po użyciu ostrze należy wytrzeć chusteczką higieniczną czy papierem toaletowym do sucha (ostrze trzymamy grzbietem do dołu i bardzo delikatnie między palcami). Taka operacja nie powoduje stępienia, a zabezpiecza metal przed korozją. Profesjonalne paski do gładzenia mają też dodany pas płócienny, który służy między innymi do końcowego osuszenia najdelikatniejszego fragmentu ostrza. W praktyce bardzo dobre brzytwy gładzone po goleniu i pozostawione w spokoju wykazują najlepszą ostrość bezpośrednio zdjęte z półki.
Niektóre kamienie – tzw. „oliwne” – lepiej jest zwilżać olejem o niskiej lepkości, a nie wodą. Dotyczy to najczęściej kamieni typu „arkansas”. Niektóre paski lepiej polerują na sucho, inne po namoczeniu wodą albo mydlinami. Uwaga: moczenie wodą, albo mydlinami może przynieść całkowicie odwrotne rezultaty jeżeli porowatość skóry jest wysoka lub tylko normalna.
Na zdjęciu obok przyrząd z XIX wieku ułatwiający ostrzenie brzytwy. Był to klocek drewniany długości 20 cm, o lekko wklęsłych bokach, obciągnięty skórą.

</doc>
<doc id="209658" url="https://pl.wikipedia.org/wiki?curid=209658" title="Ziemia jest płaska">
Ziemia jest płaska

Ziemia jest płaska – płyta punkrockowego zespołu Dezerter, wydana w 1998 roku. Po raz pierwszy wprowadzono w warstwie muzycznej ozdobniki elektroniczne, a w warstwie tekstowej pewną dozę przewrotnego humoru ("Nierząd w rządzie").

</doc>
<doc id="209659" url="https://pl.wikipedia.org/wiki?curid=209659" title="Piotr Rubik">
Piotr Rubik

Piotr Andrzej Rubik (ur. 3 września 1968 w Warszawie) – polski dyrygent, kompozytor muzyki pop, filmowej i teatralnej, producent muzyczny, prezenter telewizyjny oraz wokalista.
Życiorys.
Jest synem Żanetty Wrońskiej, realizatorki audycji Polskiego Radia "Podwieczorek przy mikrofonie". Podstawy wiedzy o muzyce zdobywał pod okiem Elżbiety Małanicz-Onoszko. W wieku siedmiu lat zaczął uczyć się gry na wiolonczeli w klasie Jerzego Ługiewicza. Naukę kontynuował w liceum muzycznym pod kierownictwem prof. Andrzeja Zielińskiego, który prowadził go do ukończenia Akademii Muzycznej im. Fryderyka Chopina w Warszawie. Był członkiem orkiestry Jeunesses Musicales International, w której pełnił rolę koncertmistrza. Uczęszczał na kursy kompozycji muzyki filmowej w Sienie, prowadzone m.in. przez Ennio Morricone.
W 1997 współprowadził i współprodukował program Polsatu "Multimedialny odlot" o tematyce gier komputerowych.
Jest producentem płyt Tytusa Wojnowicza, Małgorzaty Walewskiej, Katarzyny Skrzyneckiej, Michała Bajora, Georginy Tarasiuk. Napisał utwór „Dotyk” dla Edyty Górniak oraz pieśń „Dove Vai”, promującą film "Quo Vadis" w reżyserii Jerzego Kawalerowicza. Stworzył oprawę muzyczną "Wiadomości TVP1" (2004–2014). 
Od 2005 jest szefem muzycznym Festiwalu Tańczące Eurydyki im. Anny German w Zielonej Górze. W 2012 wystąpił jako kapitan drużyny z Warszawy w trzeciej edycji programu TVP2 "Bitwa na głosy". 22 września 2015 miała miejsce premiera teledysku do piosenki „Miłość to słowa dwa”, którą promował album pt. "Pieśni szczęścia" zarejestrowany 26 września w Amfiteatrze Kadzielnia w Kielcach. 6 września 2020 zasiadł w jury pierwszego półfinału "Szansy na sukces", wyłaniającego reprezentanta Polski w 18. Konkursie Piosenki Eurowizji dla Dzieci w Warszawie. W 2021 z żoną Agatą wziął udział w programie rozrywkowym TVN "Power Couple".
Życie prywatne.
21 czerwca 2008, po dwóch latach związku, wziął ślub kościelny z Agatą Paskudzką w kościele Św. Jadwigi we Wrocławiu. Zdjęcia z uroczystości opublikowane zostały na łamach czasopisma „Viva!”. Mają dwie córki, Helenę (ur. 20 maja 2009) i Alicję (ur. 25 maja 2013).
Krytyka.
Muzyka Piotra Rubika określana jest przez niektórych jako kiczowata, przesłodzona i banalna. „Dziennik” określił go jako "Mandarynę muzyki poważnej", a jego muzykę połączeniem tandetnego musicalu i sacro popu. Gazeta „Przekrój” określiła jego muzykę mianem "sacro polo", nawiązując do gatunku disco polo znanego z prymitywności muzyki, naiwności tekstów i niskiego poziomu wykonawstwa. „Tygodnik Powszechny” opublikował artykuł "Rubik, czyli triumf hucpy".
Podkreślany jest również fakt, iż muzyka Piotra Rubika mylnie niekiedy uznawana jest za muzykę poważną. Socjolog Mirosław Pęczak powiedział: 
Piotr Rubik określa swoich krytyków jako "niedouczonych recenzentów". Twierdzi, iż rzucają sloganami, nie mają oni ani jednego argumentu konkretnego przeciwko jego muzyce, są jedynie przeciwko niemu jako osobie.
Kantata "Zakochani w Krakowie".
Krytyka nasiliła się, gdy poproszono kompozytora o napisanie kantaty dla uczczenia 750-lecia miasta Krakowa ("Zakochani w Krakowie"), za którą otrzymał 100 tysięcy złotych. Krakowski reżyser Artur „Baron” Więcek, znany m.in. z filmu "Anioł w Krakowie", stwierdził, iż:
Kompozytorka Krystyna Moszumańska-Nazar nazwała Rubika amatorem: 

</doc>
<doc id="209661" url="https://pl.wikipedia.org/wiki?curid=209661" title="Mazovia (kod)">
Mazovia (kod)

Mazovia – 8-bitowe kodowanie znaków przeznaczone do stosowania w systemach operacyjnych MS-DOS i kompatybilnych. Powstało na potrzeby projektowanego polskiego komputera klasy IBM PC o nazwie handlowej "Mazovia". Z inicjatywy
Andrzeja Gecowa otrzymało ono od 1.IX.1992 status Normy Zakładowej ZN-92 "Przetwarzanie informacji. Zestaw znaków graficznych w jednobajtowym kodzie 8-bitowym – tzw. kod MAZOVIA" w Spółce Akcyjnej „Mikrokomputery”
Było pierwszym rozpowszechnionym kodowaniem używanym dla języka polskiego na komputery domowe. Po wejściu na rynek systemu operacyjnego MS-DOS w wersji 5.0, posiadającego natywną obsługę języków Europy Środkowej (w postaci strony kodowej CP852), popularność Mazovii zaczęła nieco spadać, choć dalej kodowanie to było stosunkowo szeroko używane, między innymi za sprawą archiwów i baz danych posiadanych przez użytkowników. Dopiero od czasu rozpowszechnienia się systemów operacyjnych Windows 3.x, a zwłaszcza Windows 95 i Windows NT 4.0, wykorzystujących kodowanie Windows-1250 i (w różnym stopniu) Unikodu, znaczenie Mazovii zaczęło bardzo szybko maleć (choć wciąż można spotkać aplikacje wykorzystujące to kodowanie).
Spotyka się oznaczenie Mazovii symbolem strony kodowej CP620.
Historia.
Mazovia została opracowana w połowie lat osiemdziesiątych XX wieku i użyta po raz pierwszy w wersji systemu operacyjnego komputera Mazovia (klasy PC/XT), produkowanego w Polsce w niewielkich ilościach od 1986 roku. Sam komputer nie był sukcesem, ale kodowanie było popularne przez wiele lat po zaprzestaniu jego produkcji.
Kod Mazovii został zaprojektowany w 1984 roku przez jej głównego programistę, mgr. inż. Jana Klimowicza (ur. 1942) z Instytutu Maszyn Matematycznych (IMM) w trakcie definiowania przez niego założeń na jej peryferia: kartę graficzną o przełączanej podwójnej grafice, klawiaturę z układem maszynistki przełączaną na rosyjski i oryginalny IBM PC oraz drukarkę mozaikową z polskimi czcionkami. Wszystko to miało umożliwić polonizację PC-DOS, języka programowania Basic i podstawowych programów, prowadzoną bez dostępności do kodów źródłowych. W 1986 roku, kiedy okazało się, że produkcja komputera Mazovia 1016 w Polsce nie ruszy, wprowadził on do Narodowego Banku Polskiego (na długo przed jego podziałem na 11 samodzielnych banków) komputery IPACO – Mazovię zrealizowaną na tajwańskich podzespołach pod jego kierunkiem w firmie IPACO Zbigniewa Jakubasa i Krzysztofa Sochackiego. Formalnie dostawcą była powołana do produkcji Mazovii S-ka Mikrokomputery, która dołączała spolonizowane w IMM oprogramowanie. NBP przyjął unormowania Mazovii jako standard i korzystał ze standardowych pakietów tego oprogramowania, co dało początek szerokiemu rozpowszechnieniu kodu Mazovii w Polsce.
Projekt tablic kodowych Mazovii obejmował wszystkie kraje wschodnioeuropejskie, a dla Bałtów przewidywał wspólną tablicę kodową LILIVEST – Lithuania, Livonia, Estonia – zawierającą wszystkie znaki diakrytyczne używane w tych krajach. Tablica ta nigdy nie została przyjęta w Związku Radzieckim.
Microsoft nigdy nie uznał istnienia tego kodowania i systemy tej firmy (z nielicznymi wyjątkami) nigdy nie posiadały natywnej obsługi Mazovii.
Przez wiele lat na polskim rynku egzystowały firmy zajmujące się wprowadzaniem zmian w firmware kart graficznych i drukarek, dzięki czemu można było uzyskać polskie znaki w tym kodowaniu na ekranie i na wydrukach.
Mazovia obecnie jest natywnie obsługiwana przez FreeDOS, jako strona kodowa CP790 (standardowa) i CP991 (zmodyfikowana: na pozycji 0x9B zawiera symbol złotego „zł” zamiast symbolu centa „¢”, czyli tak jak w karcie graficznej oryginalnego komputera Mazovia 1016).
Zestaw znaków.
Kodowanie Mazovia zostało zaprojektowane z myślą o możliwej wymienności plików z użytkownikami oryginalnych IBM PC używających kodowania CP437, dlatego oparto się na tym kodowaniu i starano się w miarę możliwości tak umieścić polskie litery, by zastąpiły one litery ze znakami diakrytycznymi w jakiś sposób przypominające litery polskie, na przykład Ą w miejscu Å, Ę w miejscu É, Ł w miejscu £. Wszystkie istniejące w oryginale znaki semigrafiki i symbole matematyczne pozostawiono bez zmian.
Kodowanie to pokrywa język polski i, podobnie jak oryginał, język angielski i niemiecki.
Stosowany w CP991 symbol złotego nie istnieje w unikodzie ani żadnym innym kodowaniu, co sprawia trudności przy konwersji dokumentów używających tego kodowania i zawierających ten znak – należy pamiętać o uprzedniej manualnej konwersji znaku 0x9B (155 dziesiętnie) na "zł" lub ewentualnie "PLN" ("PLZ"), jeżeli użyty konwerter sam nie dokonuje tej konwersji.
Braki.
Kodowanie to nie zawiera znaków cudzysłowów stosowanych w typografii języka polskiego (ani w obu pozostałych językach).
Tablica kodów (wersja CP790).
 oznacza znak kontrolny
Zmiany w porównaniu z CP437 zaznaczone są przy użyciu żółtego tła
Mapowanie na Unikodzie (wersja CP790).
Poniższa tabela przedstawia kody Unikodu znaków zawartych w kodowaniu Mazovia. Tabela zawiera wyłącznie znaki z górnego zakresu (dolny zakres, czyli pozycje 0x00 ÷ 0x7F jest identyczny z ASCII). Wszystkie kody podane jako szesnastkowe.

</doc>
<doc id="209669" url="https://pl.wikipedia.org/wiki?curid=209669" title="Bartłomiejowice (województwo lubelskie)">
Bartłomiejowice (województwo lubelskie)

Bartłomiejowice – wieś w Polsce położona w województwie lubelskim, w powiecie puławskim, w gminie Wąwolnica, na terenie Kazimierskiego Parku Krajobrazowego nad rzeką Bystrą.
Wieś królewska w starostwie wąwolnickim województwa lubelskiego w 1786 roku. W latach 1975–1998 miejscowość należała administracyjnie do ówczesnego województwa lubelskiego.
Historia.
Bartłomiejowice w powiecie lubelskim, parafii Wąwolnica. 3 km na północny zachód od - Wąwolnicy nad rz. Bystrą, ok. 88 km na południowy wschód od klasztoru świętokrzyskiego, 25 km na północny wschód od Braciejowic.
W latach 1470-80 wymieniane jako własność konwentu świętokrzyskiego .
W połowie XV wieku. wieś stanowiła własność królewską 
Dziesięcina należała do klasztoru świętokrzyskiego (data jej początku nieznana), następnie do plebana/prepozyta Wąwolnicy
W latach 1470-80 Bartłomiejowice wymienione są wśród wsi składających „ex antiquo” (od starożytności) dziesięcinę snopową klasztorowi świętokrzyskiemu z dopiskiem: Obecnie jak pisze Długosz z całej wsi, to znaczy z 111/2 łanów kmiecych, dziesięcinę snopową wartości do 8 lub do 10 grzywien dowożą prepozytowi wąwolnickiemu (Długosz LB. III 248, 255; II 568). W roku 1529 z całej wsi dziesięcina snopowa wartości 6 grzywien należy do prepozyta wąwolnickiego tak też do 1819 roku.
Na terenie wsi prowadzono badania osadnictwa wczesnośredniowiecznego z okresu VII-XIII wieku , .
Dziesięcina z Bartłomiejowic mogła przejść na własność plebana po wcieleniu w 1458 r. całej parafii do opactwa świętokrzyskiego lub po jej zamianie w 1472 r. na prepozyturę klasztoru Wąwolnica.
Uwaga.
W roku 1458 Kazimierz Jagiellończyk ze względu na małe uposażenie, które nie wystarcza na utrzymanie coraz liczniejszego konwentu przekazuje mu prawo patronatu i prezenty nad kościołem parafialnym w mieście Wąwolnica, pozwala, aby zarządzał nim jeden z Benedyktynów, a opat dysponował jego dochodami, w zamian zobowiązując zakonników do odprawiania w jego intencji jednej mszy tygodniowo.

</doc>
<doc id="209672" url="https://pl.wikipedia.org/wiki?curid=209672" title="Les Invalides">
Les Invalides

Les Invalides – wybudowany z inicjatywy króla Ludwika XIV wielki kompleks budynków w Paryżu, na lewym brzegu Sekwany. Od początku istnienia służył jako szpital i pensjonat dla inwalidów wojennych. W swoich salach mógł pomieścić około cztery tysiące chorych i rannych. Kompleks ten składa się z Pałacu Inwalidów (fr. "Hôtel des Invalides"), wybudowanego według projektu Libérala Bruanta w stylu klasycystycznym w 1676 oraz kościoła Inwalidów (fr. "Dôme des Invalides"), wzniesionego w 1706 roku przez Jules'a Hardouin-Mansarta, w którym spoczywają szczątki Napoleona Bonaparte.
W Pałacu Inwalidów znajdują się następujące muzea: Musée de l’Armée, Musée de l'Ordre de la Liberation i Musée des Plans-Reliefs.
Historia.
Ludwik XIV zainicjował projekt postanowieniem z dnia 24 listopada 1670 roku, jako dom i szpital dla starszych i rannych żołnierzy: nazwa ta jest skrótem od "Hôpital des invalides". Jego architektem był Libéral Bruant, którego projekt został wybrany przez Ludwika XIV spośród 8 zaproponowanych. Projekt był wzorowany na planie pałacu Eskurial koło Madrytu, inspirował się także ówczesnymi paryskimi szpitalami ("la Salpêtrière", hospicjum Incurables). Prace trwały między marcem 1671 (pierwszy kamień położono 30 listopada 1671), a lutym 1674. Miejsce wybrano na podparyskiej równinie Grenelle. W czasie rozbudowywania projekt został ukończony w 1676 roku, z przodu rzeki mierzył 196 metrów i miał 15 dziedzińców z czego największym był "cour d’honneur" (dziedziniec honorowy) dla parad wojskowych. To wtedy zrozumiano, że weterani wymagają kaplicy. Jules Hardouin Mansart asystował starszemu Bruantowi i ukończyli kaplicę w 1679 roku według wzorów Bruanta po jego śmierci (nie mogło to być, gdyż zmarł 22 listopada 1697 r.). Kaplica jest znana pod nazwą "Église Saint-Louis des Invalides". Wymagano przy niej codziennej obecności.
Krótko po tym jak kaplica dla weteranów została ukończona Ludwik XVI zlecił Mansartowi zbudowanie oddzielnej prywatnej kaplicy królewskiej nazwanej "Église du Dôme". Inspirowana bazyliką św. Piotra w Rzymie, przy wszystkich barokowych kopułach była jednym z triumfów francuskiej architektury barokowej. Mansart uniósł bęben z piętrowym poddaszem nad głównym gzymsem oraz zastosował motyw sparowanej kolumny w swoim bardziej skomplikowanym temacie rytmicznym. Ogólny program jest rzeźbiarski, ale ściśle zintegrowany, bogaty, ale wyważony, konsekwentnie realizowany poprzez spore ograniczenie jego wymiaru wertykalnego prążkowaną i półkolistą kopułą. Kopuła kaplicy jest umieszczona centralnie pośrodku sądu honorowego. Została ukończona w 1708 roku.
Wnętrze kopuły zostało namalowane przeze Charlesa de La Fosse barokową iluzją przestrzeni widzianą od dołu. Obraz został ukończony w roku 1705.
Architektura.
Na przodzie Les Invalides, od strony północnej, znajduje się kopuła kaplicy Hardouina – Masarta. Jest wystarczająco duża aby zdominować długą fasadę, ale harmonizuje z będącymi pod łukowatym frontonem drzwiami Bruanta. Północny dziedziniec ("cour d'honneur") jest rozszerzony o szeroki plac publiczny ("Esplanade des Invalides"), gdzie ambasady Austrii i Finlandii sąsiadują z francuskim Ministerstwem Spraw Zagranicznych, tworząc jedną z największych otwartych przestrzeni w sercu Paryża. Na jego końcu most Aleksandra III łączy tę wielką urbanistyczną oś z Petit Palais i Grand Palais. Następnie jest most Inwalidów, dalej Sekwana. Hopital des Invalides zachęcił Wilhelma III Angielskiego do emulacji w wojskowym szpitalu w Greenwich w 1694 roku.
Budynki nadal posiadają Institution Nationale des Invalides – krajową instytucję dla niepełnosprawnych weteranów wojennych. Składa się ona z:
Groby i sejfy.
Grobowce.
Najbardziej zauważalnym grobem w Les Invalides jest grób Napoleona Bonaparte. Napoleon został początkowo pochowany na Wyspie Świętej Heleny, ale król Ludwik Filip I zorganizował przeniesienie jego szczątków do Francji w 1840 roku. Wydarzenie to jest znane jako retour des cendres. Szczątki Napoleona zostały pochowane w pierwszej kaplicy św. Jeremiasza w Les Invalides, zanim jego ostatecznym miejscem spoczynku stał się grobowiec zbudowany z czerwonego kwarcytu i po części na bazie zielonego granitu. Został ukończony w 1861 roku.
Niektórzy członkowie rodziny Napoleona, kilku oficerów, którzy mu służyli i inni francuscy wojskowi, którzy również zostali pochowani w Les Invalides:
Sejfy.
Ciała osób poniżej są pochowane w podziemiach Les Invalides:
Serca poniższych osób zostały pochowane w podziemiach Les Invalides, podczas gdy ich ciała spoczęły w innym miejscu:

</doc>
<doc id="209674" url="https://pl.wikipedia.org/wiki?curid=209674" title="Przestrzeń wolności">
Przestrzeń wolności



</doc>
<doc id="209675" url="https://pl.wikipedia.org/wiki?curid=209675" title="Topola osika">
Topola osika

Topola osika, osika, topola drżąca ("Populus tremula" L.) – gatunek drzewa należący do rodziny wierzbowatych ("Salicaceae"). Najpospolitszy gatunek topoli w Polsce.
Rozmieszczenie geograficzne.
Szeroko rozprzestrzeniony gatunek euroazjatycki. Występuje w północnej Afryce, całej Europie aż po 70° szer. płn. oraz w Azji Wschodniej. W Polsce jest pospolita na całym obszarze. 
Zmienność.
Cechuje ją duża zmienność morfologiczna i fizjologiczna. Występują liczne formy różniące się pokrojem, wielkością i kształtem liści, barwą kory, oraz różną odpornością na choroby grzybowe. Fachowcy wyróżniają posiadający większe wartości użytkowe typ górski (taki występuje na terenie Polski) oraz mniej wartościowy typ nizinny występujący na zachodzie Europy (we Francji). W stepach południowo-wschodniej Azji występuje forma krzewiasta. 
Tworzy mieszańce z topolą białą – topola szara, "Populus alba" × "tremula" ("P. × canescens" (Aiton) Sm.), która jest wysokim drzewem (osiąga wysokość do 35 m) występującym głównie nad dużymi rzekami, np. Wisłą, Odrą razem z topolą białą. Mieszaniec ten posiada cechy morfologiczne pośrednie między gatunkami rodzicielskimi. Liście krótkopędów jajowate lub okrągławe, długopędów jajowato-sercowate, nieregularnie piłkowane, na spodniej stronie pokryte szarym kutnerem. 
Odmiany uprawne:

</doc>
<doc id="209679" url="https://pl.wikipedia.org/wiki?curid=209679" title="Osika">
Osika



</doc>
<doc id="209681" url="https://pl.wikipedia.org/wiki?curid=209681" title="Indeks siły Banzhafa">
Indeks siły Banzhafa

Indeks siły Banzhafa – jeden z dwóch najważniejszych indeksów siły (obok indeksu siły Shapleya-Shubika). Indeks oblicza się dla każdego potencjalnego koalicjanta i przedstawia się w postaci ułamka zwykłego lub dziesiętnego. Jest to odsetek koalicji wygrywających, w których dany koalicjant ma decydującą rolę, tzn. po jego wycofaniu się z koalicji nie miałaby ona większości.
Przykład 1.
Cztery partie: A, B, C, D mają odpowiednio 4, 3, 2 i 1 przedstawiciela, przy czym by mogła powstać koalicja większościowa potrzeba 50% głosów + 1, czyli w tym przypadku 6 głosów.
Partia A ma decydującą rolę w 5 z 12 przypadków, partia B i C w 3 z 12, zaś partia D w 1 z 12. Co oznacza, iż indeks Banzhafa dla poszczególnych partii wynosi:
Indeksy siły Banzhafa dla partii politycznych po wyborach parlamentarnych w 2005 roku w Polsce.
Tabela przedstawia indeksy siły Banzhafa dla partii politycznych wybranych do sejmu w wyborach parlamentarnych w 2005 roku w Polsce. Indeks Banzhafa może również służyć do podziału władzy pomiędzy partię, które zawiążą koalicję, w przypadku koalicji zawiązanej w V kadencji sejmu (Prawo i Sprawiedliwość + Samoobrona Rzeczpospolitej Polskiej + Liga Polskich Rodzin) - suma indeksów tych trzech partii wynosiła: 0,5714, podział władzy według indeksu Banzhafa mógłby wyglądać następująco: PiS: 62,5% stanowisk, Samoobrona 25% stanowisk, LPR 12,5% stanowisk.

</doc>
<doc id="209682" url="https://pl.wikipedia.org/wiki?curid=209682" title="Kometa długookresowa">
Kometa długookresowa

Kometa długookresowa – kometa obiegająca Słońce w czasie dłuższym niż 200 lat. Orbity tych komet są często mocno nachylone do ekliptyki, co świadczy o tym, że pochodzą one z Obłoku Oorta. Do szczególnie jasnych komet długookresowych należały kometa Hyakutake (widoczna w 1996 roku) i kometa Hale’a-Boppa (1997).

</doc>
<doc id="209683" url="https://pl.wikipedia.org/wiki?curid=209683" title="Pro/ENGINEER">
Pro/ENGINEER

Pro/ENGINEER (znany również pod nazwą ProEngineer, ProE, Pro/E) to w pełni parametryczny zintegrowany system CAD\CAM\CAE\PDM\PLM, szeroko rozpowszechniony w branży motoryzacyjnej. Producentem jest amerykańska firma PTC (Parametric Technology Corporation, PMTC).
Był dostępny na platformy Windows/Windows x64/Unix/Linux/Solaris i procesory Intel/AMD/MIPS/UltraSPARC jednak producent sukcesywnie ogranicza liczbę wspieranych platform, od 2011 roku jedyną wspieraną platformą będą systemy z rodziny MS Windows.
Od 1985 roku ukazało się 20 wersji programu oznaczanych liczbowo (1-20), natomiast od 1999 roku pojawiły się wersje: 2000i (1999), 2000i² (2000), 2001 (2001), Wildfire (2003), Wildfire 2 (2005), Wildfire 3 (2006), Wildfire 4 (2008) i Wildfire 5 (2009).
Modułowa budowa systemu umożliwia dopasowanie go do konkretnych zastosowań. Program od pierwszych wersji jest asocjatywny i parametryczny, zarówno obróbka CAM jak i obliczenia CAE odbywają się w tym samym środowisku co projektowanie CAD, co likwiduje problemy z translacją danych między programami i ułatwia orientację dzięki jednemu interfejsowi użytkownika.
Na szczególną uwagę zasługuje moduł CAE znany pod nazwą Pro/MECHANICA, od wersji Wildfire będący częścią samego Pro/ENGINEER, który wykorzystując metodę elementów skończonych typu P, dzięki własnym, opatentowanym rozwiązaniom umożliwia uzyskiwanie precyzyjnych wyników w stosunkowo krótkim czasie i przy niewielkim zapotrzebowaniu na zasoby sprzętowe.
W rozwiązaniach PLM/PDM niezależnie od zakresu zastosowania wykorzystywana jest jedna baza danych oparta na Oracle, co ułatwia skalowalność rozwiązania.
W Polsce system osiągnął stosunkowo dużą popularność dzięki ogromnym możliwościom i korzystnemu ich stosunkowi do ceny. Korzystają z niego najwięksi polscy producenci AGD, ceramiki sanitarnej, przemysł elektromaszynowy, narzędziownie, producenci środków transportu, oraz niewielkie zakłady produkcyjne z różnych branż.

</doc>
<doc id="209684" url="https://pl.wikipedia.org/wiki?curid=209684" title="Perły Baily’ego">
Perły Baily’ego

Perły (korale) Baily’ego – łańcuch jasnych punktów widocznych czasami podczas zaćmienia Słońca, gdy światło przedostaje się pomiędzy nierównościami na brzegu Księżyca. Zjawisko to zawdzięcza swą nazwę Francisowi Baily’emu, który zaobserwował je 15 maja 1836 roku.

</doc>
<doc id="209688" url="https://pl.wikipedia.org/wiki?curid=209688" title="Życie i Nowoczesność">
Życie i Nowoczesność

„Życie i Nowoczesność” („ŻiN”) – czwartkowy dodatek do dziennika „Życie Warszawy”, powołany do istnienia w maju 1970 z inicjatywy Stefana Bratkowskiego, który też był jego pierwszym kierownikiem. Dodatek miał daleko idącą niezależność od redakcji macierzystej, propagował nowoczesne myślenie o gospodarce i podstawy demokracji, popularyzował najnowsze osiągnięcia nauki i techniki.
„Życie i Nowoczesność” zgromadziło w swym zespole wielu wybitnych dziennikarzy, którzy na trwale zapisali się w historii prasy polskiej. Byli między nimi Juliusz Rawicz, Karol Szyndzielorz, Jerzy Zieleński, Jerzy Szperkowicz, Joanna Horodecka, Władysław Fiałkowski, Andrzej Gorzym,Iwona Jacyna, Roma Przybyłowska i inni. Z tego kręgu wyszli również Jerzy Baczyński, Edwin Bendyk, Jacek Poprzeczko (dziennikarze tygodnika „Polityka”), Joanna Zimakowska („Świat Nauki"). Z dodatkiem współpracowało także wielu wybitnych dziennikarzy–popularyzatorów nauki. Lech Pijanowski prowadził rubrykę łamigłówkarską „Rozkosze łamania głowy”. Z uwagi na propagowanie poglądów nie do przyjęcia dla ówczesnych władz PRL, w 1973 trzon redakcji wyrzucono z pracy, a niektórzy dziennikarze (Stefan Bratkowski, Józef Kuśmierek) dostali wilcze bilety. Nowym redaktorem naczelnym został Karol Szyndzielorz. „ŻiN” dalej starało się utrzymywać swoją linię redakcyjną, ale już bez dawnej zadziorności.
Stefan Bratkowski powrócił do redakcji jesienią 1980. Po wprowadzeniu stanu wojennego (1981) „ŻiN” przestało istnieć. Próba odrodzenia w nowych warunkach jako dodatku do Gazety Wyborczej ("Gazeta i Nowoczesność") okazała się nieudana ze względów komercyjnych. Uruchomiony samodzielny tygodnik „Nowoczesność” mimo sprzedawanych 36 tys. egz. tygodniowo nie utrzymał się na rynku, „Nowoczesność” jako wydawnictwo zdołało jednak wprowadzić na rynek polski klasyczne pozycje z zakresu zarządzania, słynne prace Petera Druckera i Chestera Barnarda.

</doc>
<doc id="209691" url="https://pl.wikipedia.org/wiki?curid=209691" title="Jan Wiktor (pisarz)">
Jan Wiktor (pisarz)

Jan Wiktor (ur. 1 listopada 1890 w Radomyślu nad Sanem, zm. 17 lutego 1967 w Krakowie) – polski pisarz, publicysta, dziennikarz, działacz ludowy, poseł na Sejm PRL I kadencji.
Życiorys.
Ukończył Gimnazjum w Dębicy, po czym udał się na studia medyczne do Lwowa. Studiów jednak nie ukończył, zwracając się ku twórczości literackiej. Jako publicysta zadebiutował w 1912 w radykalnej prasie w Galicji. Przez 7 lat publikował w różnych czasopismach artykuły o treści społecznej i patriotycznej.
Pracował m.in. w „Gazecie Podhalańskiej” i brał udział w akcji w czasie plebiscytu na Spiszu i Orawie. W tym czasie zadebiutował w 1919 r. we Lwowie zbiorem opowiadań z Podlasia pt. "Oporni".
W latach 1923–1924 pracował w Krakowie w redakcji „Przyjaciela Ludu”, później przez pewien czas w Komisji Zdrojowej w Szczawnicy. W 1929 r. wyjechał do Francji, gdzie zbierał materiały do powieści o losach polskich emigrantów w tym kraju ("Wierzby nad Sekwaną"). W 1933 r. na apel Związku Polaków w Niemczech udał się na Śląsk Opolski, skąd pisał reportaże o sytuacji tamtejszych Polaków, drukowane w latach 1933–1934 w „Ilustrowanym Kurierze Codziennym”. Wyjazd ze studentami Uniwersytetu Jagiellońskiego wiosną 1936 r. do Rumunii, Bułgarii i Jugosławii opisał w zbiorze "Od Dunajca po Jadran". W lutym 1938 r. na Kongresie Stronnictwa Ludowego wygłosił szeroko komentowane przemówienie o strajku chłopskim w sierpniu 1937 r. i jego ofiarach.
Po wybuchu wojny od października 1939 r. do stycznia 1940 r. ukrywał się w Szczawnicy. Później przez 5 lat pracował w różnych instytucjach spółdzielczych w Krakowie, jednocześnie uczestnicząc w podziemnej działalności oświatowej. Już w styczniu 1945 r. przewodniczył zebraniu krakowskich literatów i otworzył pierwszy poranek literacki w Starym Teatrze. Wraz z Leonem Kruczkowskim organizował miesięcznik „Twórczość”. Od 1945 r. był członkiem Krajowej Rady Narodowej, a od jesieni 1952 r. posłem na Sejm I kadencji (1952–1956) z regionu Podhala. W 1953 podpisał tzw. apel krakowski. Był członkiem Ogólnopolskiego Komitetu Frontu Jedności Narodu w 1958.
W grudniu 1953 r. Oddział Krakowski Związku Literatów Polskich zorganizował jubileusz 40-lecia twórczości literackiej Jana Wiktora, który został przy tej okazji udekorowany Orderem Sztandaru Pracy II klasy. W listopadzie 1956 r. pisarz otrzymał nagrodę artystyczną Miasta Krakowa. W 1959 r., z okazji 40-lecia debiutu książkowego Jana Wiktora, urządzono w Krakowie uroczystości jubileuszowe, podczas których pisarz otrzymał nagrodę specjalną Ministra Kultury i Sztuki, a Rada Państwa nadała mu Krzyż Komandorski Orderu Odrodzenia Polski. W 1964 r. przy okazji nadania Wiktorowi jednej z czterech nagród państwowych I stopnia Miejska Biblioteka Publiczna w Krakowie urządziła wystawę jego dorobku literackiego.
Zmarł po ciężkiej i długotrwałej chorobie 17 lutego 1967 w Krakowie. Został pochowany w Alei Zasłużonych na Cmentarzu Rakowickim w Krakowie (kwatera LXVII-zach 1-8).
W twórczości Wiktora przeważała tematyka społeczna. Propagował idee sprawiedliwości społecznej. Występował "zdecydowanie i ostro przeciw uciskowi i wyzyskowi społecznemu, przeciw zacofaniu i ciemnocie". W późniejszym okresie znaczące miejsce w jego twórczości zajęła przyroda, w tym świat zwierząt. Znany był jako piewca piękna Pienin, jego największe dzieła powstawały podczas jego pobytów w Szczawnicy, gdzie zamieszkiwał w pensjonacie Szalay. W krajobraz Pienin wpisał akcję wielu dzieł, m.in. swojego najwybitniejszej powieści, "Orka na ugorze", której bohaterką jest szczawnicka nauczycielka.
Doceniono jego zasługi w popularyzacji Pienin, nazywając jego nazwiskiem jeden z pienińskich rezerwatów przyrody – Wąwóz Homole. W okresie PRL od 1972 do 1989 był patronem macierzystego I LO w Dębicy.
Monografię o pisarzu "Jan Wiktor, literat z Radomyśla" wydała w 2012 Teresa Kowalik-Gąska.
Twórczość.
Opowiadania:
Powieści:
Monografie:

</doc>
<doc id="209692" url="https://pl.wikipedia.org/wiki?curid=209692" title="Siedlec (gmina Janów)">
Siedlec (gmina Janów)

Siedlec – wieś w Polsce położona w województwie śląskim, w powiecie częstochowskim, w gminie Janów.
Siedlec położony jest 25 km na południowy wschód od Częstochowy.
W latach 1975–1998 miejscowość należała administracyjnie do województwa częstochowskiego.
Po raz pierwszy wioska została wymieniona w dokumentach z 1473 r. jako własność Piotra, jednego z czterech braci Śreniawitów, władających Potokiem, o których wspomina Jan Długosz.
Geografia.
Miejscowość położona jest na Wyżynie Częstochowskiej, otoczona pagórkami, ostańcami i dolinami. We wschodniej części wioski wznosi się najwyższe wyniesienie na terenie gminy Janów – Kadzielnia (375,5 m), niezalesione, porośnięte ziołami i trawą (ładne widoki na okolicę). Po zachodniej stronie zabudowanego obszaru wsi znajduje się drugie co do wielkości wzniesienie w gminie zwane Dupką (370,8 m), a na nim niewielka Jaskinia Siedlecka. Po zachodniej stronie Dupki jest Pustynia Siedlecka.
Siedlec rozciąga się na przestrzeni 3 km, obejmując także następujące przysiółki: Krzyże, Szczypie, Dąbrówka, Stara Wieś, Piekło, Przedewsie.
Na terenie wsi znajdują się liczne ostańce. Część z nich ma własne nazwy: Baba, Bezlik, Biały Pies, Brama Brzegowa, Brama Twardowskiego, Czarny Kot, Czarny Pies, Diabelskie Mosty, Dinozaur, Duch, Kopciówki, Leśna Zjawa, Międzywałowa, Ostrężnik, Podwale, Pozytywki, Proxima Centauri, Proxima Okiennik, Skała Garncarzowa, Skała na Studni, Skała Pustelnika, Skała Rogalowa, Skała Piętowskich, Skała z Krzyżem, Spiralna, Ślimak. Niektóre z nich są ludowego pochodzenia, niektórym nazwę nadali wspinacze skalni.
Na terenie i w okolicy Siedlca znajdują się też uroczyska porośnięte bogatą szatą roślinną. Wiele występujących tam roślin jest endemitami. Do uroczysk należą: Sowiniec, Loski, Dupka, Miedzki, Kadzielnia, Krzemieniec. W poszczególnych przysiółkach znajduje się m.in.: Jaskinia Siedlecka, Kamieniołom Warszawski, Jaskinia Kadzielniańska w Siedlcu.
Turystyka.
Przez Siedlec przebiegają główne jurajskie szlaki turystyczne:
Przez Siedlec przebiegają również:
Przez siedleckie uroczyska w 2005 roku wytyczono jest szlak ścieżki dydaktycznej o długości 4 km z dziesięcioma przystankami. Każdy z przystanków oznaczony jest tablicą ze szczegółowym opisem historyczno-przyrodniczym danego miejsca. Początek i koniec ścieżki znajduje się przy schronisku młodzieżowym w Siedlcu. Powstała ona z inicjatywy sołtysa, Henryka Srokosza (Sołtys Roku 2003), także gospodarza schroniska młodzieżowego i przewodnika turystycznego, który jest także jej autorem. Czas przejścia spacerem to ok. 3–5 godzin.
W rejonie przysiółka Piekło (400 m od centrum wsi) znajduje się piaszczysty teren o powierzchni ok. 20 ha, będący wyrobiskiem po wydobywaniu piasków formierskich, nazywany "Pustynią Siedlecką". Stanowi ona miejscową atrakcję turystyczną, niestety narażoną na niszczenie przez czterokołowców, jeżdżących na quadach i motocyklach enduro. W celu jej ochrony w 2009 roku wytyczono i oznakowano specjalne szlaki do jazdy pojazdami mechanicznymi. Szlak dla crosów i quadów został wytyczony w zachodniej części gminy Janów; zaczyna się i kończy w pobliżu kościoła w Siedlcu, przebiega przez Pustynię Siedlecką, północnym skrajem Zrębic, przez Pabianice, następnie obejmuje ostry podjazd pod Ostrą Górę i zjazd do przysiółka Siedlca – Piekło. Szlak biegnie ścieżkami i drogami z dala od zabudowań. W 2010 roku w dniu 8 sierpnia na Pustyni Siedleckiej odbyły się I Mistrzostwa Polski w Biegu Pustynnym. Zawodnicy startowali w czterech kategoriach w półmaratonie na 21 km. w pustynnej dysze na 10 km. w biegu pustynnym na 5 km. oraz kategoria dzieci na 2,5 km. Organizatorem Mistrzostw Polski w Biegu Pustynnym są Stowarzyszenie „Miasto Sportu” oraz Urząd Gminy w Janowie.
W Siedlcu znajduje się Szkolne Schronisko Młodzieżowe PTSM, w którym działa Gminne Centrum Informacji Turystycznej.Schronisko czynne cały rok posiada 45 miejsc noclegowych oraz apartament rodzinny.Przy schronisku parking oraz garaż do przechowywania rowerów. W 2008 roku schronisko otrzymało tytuł Złotego Schroniska w Ogólnopolskim Konkursie Współzawodnictwa Schronisk Młodzieżowych oraz Dyplom Marszałka Województwa Śląskiego „zasłużony dla rozwoju turystyki” We wsi jest też gospodarstwo agroturystyczne.

</doc>
<doc id="209693" url="https://pl.wikipedia.org/wiki?curid=209693" title="Dôme des Invalides">
Dôme des Invalides

Kościół Inwalidów (fr. "Le dôme des Invalides") – monumentalny paryski kościół wzniesiony w 1706 roku przez Jules'a Hardouin-Mansarta na polecenie Ludwika XIV. Znajduje się w nim sarkofag z prochami Napoleona Bonaparte.
Historia.
Budowa została rozpoczęta w 1677. Pierwotnym celem budowli, przeznaczonej do wyłącznego użytku króla, miało być miejsce spoczynku rodziny królewskiej. Tak się jednak nie stało, gdyż zrezygnowano z tych planów po śmierci Ludwika XIV. W 1840 decyzją króla Ludwika Filipa do Paryża sprowadzono szczątki Napoleona Bonaparte z Wyspy Św. Heleny. Ciało zostało zabalsamowane i zamknięte w sześciu trumnach (jedna z cyny, druga z mahoniu, trzecia i czwarta z ołowiu, piąta z hebanu, a ostatnia wyrzeźbiona z fińskiego, czerwonego porfiru), jednak ceremonia pogrzebowa odbyła się dopiero w 1861 (2 kwietnia), gdyż dopiero wtedy krypta i sarkofag były gotowe. Epitafium Napoleona I mówi: „Niech śpi pod tą kopułą, to hełm na głowę giganta”.
Oprócz Napoleona Bonaparte w świątyni pochowani są również marszałkowie: Ferdinand Foch, Sebastian Vauban, Turenne, Louis Lyautey oraz Józef Bonaparte (najstarszy brat Napoleona I), Hieronim Bonaparte (najmłodszy brat) i napoleońscy generałowie Henri Gatien Bertrand i Geraud Duroc. Pod posągiem Napoleona znajdują się zwłoki jego syna Napoleona II, zwanego Orlątkiem ("L'Aiglon").
Militarne osiągnięcia Napoleona są przedstawione w postaci "Zwycięstw" otaczających kryptę, których nazwy są wygrawerowane w marmurowej podłodze – Austerlitz, Jena, Marengo i inne. Jego osiągnięcia dla państwa są wyrzeźbione na niższym reliefie dłuta Simarta, który ozdabiał ściany krypty (Kodeks Napoleona, kodeks handlowy, Rada Stanu, Uniwersytet, scentralizowanie administracji i inne).
Architektura.
Kościół posiada widoczną z daleka kopułę, pozłoconą po raz pierwszy w 1715, a odnowioną w 1989, do czego użyto 12 kg złota. Wewnątrz pod kopułą znajduje się fresk namalowany przez Charles'a de La Fosse, który także był ostatnio poddany renowacji.
Iglica kościoła wznosi się na wysokość 105,16 metrów.

</doc>
<doc id="209694" url="https://pl.wikipedia.org/wiki?curid=209694" title="Antoni Religioni">
Antoni Religioni

 
Antoni Ludwik Religioni (ur. 29 sierpnia 1866 w Wilnie, zm. 2 grudnia 1939 w Warszawie) – polski lekarz, generał brygady Wojska Polskiego.
Życiorys.
Pochodził z rodziny włoskich farmaceutów, przybyłej do Polski dwa pokolenia wcześniej; był synem Antoniego i Albertyny z domu Ryłło. Po wczesnej śmierci ojca wychowywał się pod opieką matki i stryjów (m.in. Franciszka, właściciela apteki w Kutaisi na Kaukazie). Uczęszczał do gimnazjum w Słucku (1877–1885), następnie studiował medycynę w Wojskowej Akademii Medycznej w Petersburgu (1885–1891). Był lekarzem wojskowym w armii rosyjskiej, dochodząc do stopnia pułkownika; służył m.in. w czasie tłumienia powstania bokserów w Chinach (1899–1901), w czasie wojny rosyjsko-japońskiej (1904–1905) oraz I wojny światowej.
W listopadzie 1918 został przyjęty do Wojska Polskiego. Początkowo pozostawał w dyspozycji szefa sanitarnego Dowództwa Okręgu Generalnego „Kraków”. 1 maja 1920 został zatwierdzony w stopniu generała podporucznika ze starszeństwem z dniem 1 kwietnia 1920, w Korpusie Lekarskim, w grupie oficerów byłych Korpusów Wschodnich i byłej armii rosyjskiej. Był wówczas szefem sanitarnym Dowództwa Okręgu Generalnego „Grodno”. Później został szefem sanitarnym Dowództwa Okręgu Generalnego „Warszawa”.
W latach 1921–1924 był szefem Wojskowego Instytutu Sanitarnego. 3 maja 1922 roku został zweryfikowany w stopniu generała brygady ze starszeństwem z dniem 1 czerwca 1919 roku i 52. lokatą w korpusie generałów. Z dniem 20 stycznia 1924 został mianowany pełniącym obowiązki szefa Departamentu VIII Sanitarnego Ministerstwa Spraw Wojskowych w Warszawie. 3 kwietnia tego roku został mianowany Inspektorem Oddziałów Sanitarnych. Z dniem 30 czerwca 1925 roku został przeniesiony w stan spoczynku z powodu trwałej niezdolności do służby wojskowej, stwierdzonej na podstawie przeprowadzonego postępowania rewizyjno-lekarskiego. Mieszkał wówczas w majątku Wersoka, w gminie Ejszyszki, w powiecie lidzkim.
Na emeryturze prowadził prywatną praktykę ginekologiczną i internistyczną w powiecie lidzkim. W 1930 osiadł w Wilnie, a kilka lat później w Warszawie. W ostatnich latach życia zajmował się administracją majątkiem Pozgrynda w powiecie lidzkim (ale mieszkał nadal w Warszawie), stanowiącym własność żony (po jej śmierci odziedziczył ten majątek). Zmarł w Warszawie i został pochowany na Cmentarzu Wojskowym na Powązkach w Warszawie (kwatera A17-8-7).
Z małżeństwa z Józefą Szalewiczów miał troje dzieci (córkę Irenę, I voto Radziszewską, II voto Piasecką; synów Antoniego, lekarza i Henryka, zmarłego w młodym wieku).

</doc>
<doc id="209695" url="https://pl.wikipedia.org/wiki?curid=209695" title="Polski Słownik Biograficzny">
Polski Słownik Biograficzny

Polski Słownik Biograficzny (PSB) – wielotomowa publikacja mająca na celu gromadzenie biografii zasłużonych, nieżyjących już osób związanych z Polską (również z Wielkim Księstwem Litewskim, z Rzecząpospolitą Obojga Narodów i ich lennami), mieszkających czy działających w kraju i za granicą – od czasów legendarnego Popiela począwszy, aż do roku 2000.
Do marca 2023 w 54 tomach (221 zeszytów), na około 33 tysiącach stron opublikowano około 32 tysięcy biogramów (od hasła „Abakanowicz Bruno” do „Tomicki Józef”). Do końca 2000 obowiązywała zasada, że w PSB zamieszcza się biogramy osób zmarłych najpóźniej trzy lata przed wydaniem danego tomu, natomiast tomy wydane po roku 2000 zawierają, a będące w planie zawierać będą, wyłącznie biogramy osób zmarłych najpóźniej 31 grudnia 2000. 
Pierwszy tom został wydany w 1935, a kolejne trzy do roku 1938. Później nastąpiła przerwa do 1946 spowodowana II wojną światową i kolejna, po 1949 w okresie stalinizmu. Wydawanie Słownika wznowiono w 1958. Do ok. 2030 planowane jest zakończenie głównej edycji Słownika w ok. 62 tomach, a następnie planuje się wydanie suplementu.
Internetowy Polski Słownik Biograficzny.
iPSB to internetowa wersja Polskiego Słownika Biograficznego, w ramach której od 16 grudnia 2014 dostępne są poszczególne hasła. Oprócz biogramów z PSB w serwisie dostępne są też materiały multimedialne pokazujące realia epoki, kontekst historyczny i kulturowy dotyczący danej postaci. Wydawcą iPSB jest Narodowy Instytut Audiowizualny.
Realizacja.
PSB jest wydawany wspólnie przez Polską Akademię Nauk i Polską Akademię Umiejętności. Przedsięwzięcie realizowane jest przez Instytut Historii im. Tadeusza Manteuffla PAN i dotowany przez Ministerstwo Nauki i Szkolnictwa Wyższego w ramach Narodowego Programu Rozwoju Humanistyki. W listopadzie 2010 Sejm Rzeczypospolitej Polskiej, jednomyślną uchwałą, objął Słownik honorowym patronatem.
W pracę nad każdym tomem Słownika zaangażowanych jest kilkaset osób.
Redaktorzy naczelni.
Inicjatorem i pierwszym głównym redaktorem PSB był Władysław Konopczyński. W 1949 został zmuszony przez władze do rezygnacji z posady redaktora. W 1958, po okresie zamrożenia prac w czasach stalinizmu, redaktorem naczelnym został Kazimierz Lepszy, a w 1964 Emanuel Rostworowski. Od 1989 do 2002 redaktorem naczelnym był Henryk Markiewicz. Za jego czasów zostały wydane "Uzupełnienia i sprostowania" – oddzielny zeszyt zbiorczy ze sprostowaniami i uzupełnieniami, w szczególności z informacjami niedopuszczonymi do druku przez cenzurę czasów PRL (na przykład uściślenie „zm. po 1939” na „zamordowany w Katyniu”).
Od 2003 redaktorem naczelnym jest Andrzej Romanowski.

</doc>
<doc id="209698" url="https://pl.wikipedia.org/wiki?curid=209698" title="Kałamarnica olbrzymia">
Kałamarnica olbrzymia

Kałamarnica olbrzymia, kalmarzec ("Architeuthis dux") – gatunek kałamarnicy z rodziny Architeuthidae. Obok "Mesonychoteuthis hamiltoni" jeden z dwóch największych mięczaków na świecie. Ma dziesięć ramion (w tym dwa dłuższe z haczykowatymi przyssawkami). Największy znany okaz, znaleziony w 1887 przy brzegach Nowej Zelandii, miał średnicę oczu dochodzącą do 37 cm, a długość ciała do 18 m (z czego ok. 12 m przypadało na macki). Zwierzę to jest przypuszczalnie źródłem legend o krakenie; jest to jeden z przypadków, gdy istnienie stworzenia uważanego za mityczne znajduje potwierdzenie.
W lipcu 2011 roku grupie naukowców współpracujących z telewizjami Discovery i NHK udało się wykonać pierwsze w historii nagranie żywego okazu kałamarnicy olbrzymiej. Osiągnięcie zostało poprzedzone ponad setką prób dokonywanych w absolutnej ciszy, by nie spłoszyć zwierzęcia. Film nagrano w pobliżu wysp Ogasawara, tysiąc kilometrów od Tokio.
Tryb życia.
O stworzeniach tych wiadomo bardzo niewiele, gdyż niemal cała dostępna wiedza pochodzi od martwych okazów wyrzuconych na brzeg lub szczątków znajdowanych w żołądkach kaszalotów.
Nie jest jasne, jak szybko rosną kałamarnice olbrzymie i jak długo mogą żyć – niektórzy autorzy sugerowali, że długość życia nie przekracza dwóch lat, podczas gdy według innych mogą one żyć znacznie dłużej i znacznie wolniej rosną.
"Architeuthis dux" jest aktywnym drapieżnikiem wykorzystującym długie macki do chwytania zdobyczy. Dorosłe osobniki prawdopodobnie zasiedlają niewielkie obszary o stałym składzie fauny, podczas gdy młode mogą wędrować lub żywić się bardziej zmiennym pokarmem. W zbiornikach wodnych żyją przypuszczalnie od wód przypowierzchniowych do głębokości 1200 m, jednak przeważnie zasiedlają stoki kontynentalne na głębokości 300–600 m.
Ekologia.
Głównym drapieżnikiem polującym na "Architeuthis" jest kaszalot – wieloryby te nurkują na głębokość około kilometra, by polować na kałamarnice i zjadają ich bardzo duże ilości, o czym świadczą niestrawione chitynowe dzioby kałamarnic znajdowane w żołądkach złowionych kaszalotów. Rekordzista miał ich ponad osiemnaście tysięcy. Udział "Architeuthis" w diecie kaszalotów jest jednak zmienny – u niektórych populacji liczba tych kałamarnic stanowi ponad 42% spośród wszystkich głowonogów i ponad 82% ich masy, a u innych wynosi około 12% całkowitej liczby głowonogów. Na kałamarnice olbrzymie polują również rekiny polarne, jednak udział "Architeuthis" w ich diecie jest stosunkowo niewielki: stanowią one 3% liczebności ofiar rekina i 15% ich masy.
Kałamarnice olbrzymie żywią się głównie niewielkimi rybami, w ich żołądkach odnaleziono także szczątki skorupiaków, małży, żachw, płazińców oraz innych głowonogów, w tym również przedstawicieli własnego gatunku, co dowodzi występowania kanibalizmu u "Architeuthis". Buławy ramion chwytnych oderwane w wyniku walk z innymi kałamarnicami mogą się regenerować.
Systematyka.
Naukowo opisano co najmniej dwadzieścia gatunków zaliczonych do rodzaju "Architeuthis", jednak obecnie niektórzy autorzy uznają tylko trzy z nich, a inni – tylko "A. dux". Pojawiały się m.in. przypuszczenia, że okazy wyrzucane na brzeg Atlantyku mogą należeć do innego rodzaju, niż te znajdowane na Oceanie Indyjskim lub Pacyfiku. W 2013 roku opublikowano wyniki analiz genetycznych, przeprowadzonych przez międzynarodowy zespół pod kierownictwem badaczy z Uniwersytetu Kopenhaskiego, w ramach których przebadano łącznie 43 okazy z całego świata. Z analiz wynika, że niezależnie od pochodzenia okazów, różnice genetyczne między nimi są znikome; wskazuje to, że wszystkie kałamarnice olbrzymie tworzą jedną populację i powinny zostać zaliczone do jednego gatunku.

</doc>
<doc id="209699" url="https://pl.wikipedia.org/wiki?curid=209699" title="Związek Ochotniczych Straży Pożarnych Rzeczypospolitej Polskiej">
Związek Ochotniczych Straży Pożarnych Rzeczypospolitej Polskiej

Związek Ochotniczych Straży Pożarnych Rzeczypospolitej Polskiej – ogólnopolskie stowarzyszenie zrzeszające Ochotnicze Straże Pożarne i inne osoby prawne w celu wykonywania zadań w zakresie ochrony przeciwpożarowej i różnych form pracy kulturalno-oświatowej. Został powołany 28 grudnia 1956. Działa na podstawie ustawy z dnia 7 kwietnia 1989 r. – Prawo o stowarzyszeniach (), ustawy z dnia 24 sierpnia 1991 o ochronie przeciwpożarowej (), oraz własnego statutu.
Zarys historii, początki.
Prusy Zachodnie.
We wrześniu 1921 r. Związki działające pod zaborami łączą się w jeden – Główny Związek Straży Pożarnych Rzeczypospolitej Polskiej.
We wrześniu 1921 r. Związki działające pod zaborami łączą się w jeden – Główny Związek Straży Pożarnych Rzeczypospolitej Polskiej.
Upamiętnienie.
W 2021 wprowadzono do obiegu upamiętniającą setną rocznicę powstania organizacji srebrną monetę o nominale 10 zł, w wielkości emisji do 12 tys. sztuk. 

</doc>
<doc id="209700" url="https://pl.wikipedia.org/wiki?curid=209700" title="Buyeo">
Buyeo

Buyeo, Fuyu lub Puyŏ () – starożytne państwo w Mandżurii.
Początki państwa Buyeo są niejasne, ale kraj ten znano już w Chinach podczas Okresu Walczących Państw (V–III w. p.n.e.). 
Ich zwyczaje opisane zostały w chińskiej kronice "Sanguo Zhi". Mieszkańcy Buyeo byli głównie rolnikami. Tworzyli ponadplemienne państwo z królem na czele. Możliwe, że początkowo królowie Buyeo byli wybierani przez starszyznę. Stolica znajdowała się w okolicy współczesnego Nong’an. Kraj składał się z czterech prowincji, zarządzanych przez urzędników "ka". W odróżnieniu od Chińczyków, mieszkańcy Buyeo nosili białe ubrania. Praktykowano lewirat – po śmierci starszego brata jego młodszy brat żenił się z wdową. Przed wyprawą zbrojną zabijano wołu jako ofiarę dla Niebios, praktykowano też wróżbiarstwo.
Pod koniec panowania Wschodnich Hanów, chiński gubernator wojskowy Gongsun Du w Liaodong wspomógł Buyeo odeprzeć ataki Xianbei na północy i Goguryeo na wschodzie. Po zniszczeniu rodziny Gongsun, królestwo Wei wysłało Wuqiu Jian, by zaatakował Goguryeo. Oddział trzeciego korpusu ekspedycyjnego dostarczył do Chin szczegółowe informacje na temat Buyeo.
W 285 roku plemię Murong z Xianbei, prowadzone przez Murong Hui, najechało Buyeo, doprowadzając do samobójstwa króla Uireo (依慮). Sima Yan doprowadził do odrodzenia się Buyeo, a jako króla obsadził Uira (依羅). Ataki królestwa Goguryeo powodowały osłabienie państwa. Strata fortecy w okolicach Harbinu, granice Buyeo przesunęły się w kierunku południowo-zachodnim do Nong’an. Około 347 roku, Buyeo zostało podbite przez Murong Huanga, założyciela Wcześniejszej dynastii Yan, a król Xuan (玄) i jego ludzie, wzięci do niewoli.
Przy pierwszych znakach upadku część mieszkańców Buyeo wyemigrowała do Korei na ziemie Okjeo (). W Goguryeo zwani byli Wschodnimmi Buyeo. Ich ziemie zostały w 483 włączone do Goguryeo.
Część Buyeo pozostawała w okolicach Harbinu, ich tereny znajdowały się pod wpływem władców Goguryeo. W 457 roku kraj ten płacił daninę dla Północnego Wei. W 494 roku został podbity przez wzrastające w siłę Wuji (Mohe), a rodzina królewska uciekła do Goguryeo.
Koreańskie królestwa Goguryeo i Baekje uważały, że są spadkobiercami Buyeo, ponieważ Dongmyeong, założyciel Goguryeo, był początkowo księciem Buyeo, zaś założyciel Baekje król Onjo był synem Dongmyeonga. Według "Samguk sagi" (Kronik Trzech Królestw) Goguryeo początkowo składało się z kilku księstw, w tym "Jolbon Buyeo" (), które były lennikami Dongmyeonga. Baekje oficjalnie zmieniło nazwę na Nambuyeo (, Południowe Buyeo) w 538 roku. Koreańscy historycy uważają Buyeo za część historii Korei.

</doc>
<doc id="209701" url="https://pl.wikipedia.org/wiki?curid=209701" title="Jeż anatolijski">
Jeż anatolijski

Jeż anatolijski, jeż wschodnioeuropejski ("Erinaceus concolor") – gatunek ssaka owadożernego z rodziny jeżowatych (Erinaceidae), blisko spokrewniony z jeżem wschodnim ("E. roumanicus").
Występowanie.
Od Azji Mniejszej przez Bliski Wschód po Kaukaz Południowy.

</doc>
<doc id="209703" url="https://pl.wikipedia.org/wiki?curid=209703" title="Stefan Korboński">
Stefan Korboński

Stefan Korboński, ps. „Nowak”, „Zieliński”, „Stefan Zieliński” (ur. 2 marca 1901 w Praszce, zm. 23 kwietnia 1989 w Waszyngtonie) – polityk polskiego ruchu ludowego, adwokat i publicysta, oficer Wojska Polskiego, p.o. Delegata Rządu na Kraj w okresie od 27 marca do 28 czerwca 1945. Poseł na Sejm Ustawodawczy z ramienia PSL. Kawaler Orderu Orła Białego. Sprawiedliwy wśród Narodów Świata.
Życiorys.
Młodość.
Był synem Stefana Korbońskiego, sekretarza sądowego i Władysławy z domu von Körner. Od śmierci ojca w 1910 mieszkał z rodziną w Częstochowie, gdzie uczył się w miejscowym gimnazjum (obecnie liceum im. Henryka Sienkiewicza). Jako uczeń brał od stycznia do maja 1919 udział w obronie Lwowa, dla udziału w której porzucił szkołę. Do wojska zgłosił się ponownie w lipcu 1920, podczas wojny polsko-bolszewickiej. Walczył w 29 Pułku Strzelców Kaniowskich. Po zakończeniu wojny powrócił do częstochowskiego gimnazjum. W 1921 brał udział w III powstaniu śląskim. Po 15 dniach pobytu na froncie został odesłany jednak do Częstochowy, w celu zdania matury. Za udział w powstaniu został odznaczony Krzyżem na Śląskiej Wstędze Waleczności i Zasługi.
Dwudziestolecie międzywojenne.
W latach 20. mieszkał w Słupcy; pracował jako nauczyciel w Pyzdrach.
Następnie ukończył studia prawnicze i odbył aplikację na Uniwersytecie Poznańskim. Pracował w Prokuratorii Generalnej w Poznaniu, a w 1929 otworzył praktykę prawniczą w kancelarii adwokackiej w Warszawie.
W 1925 związał się z ruchem ludowym. Wstąpił do PSL „Wyzwolenie”, a od 1931 działał w Stronnictwie Ludowym. W 1930 brał udział w Kongresie Centrolewu (Kongres Obrony Prawa i Wolności Ludu) w Krakowie. Od 1936 był przewodniczącym SL w województwie białostockim.
Na stopień podporucznika został mianowany ze starszeństwem z dniem 1 lipca 1925 w korpusie oficerów rezerwy piechoty. W 1934, jako oficer pospolitego ruszenia pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas „przewidziany do użycia w czasie wojny”.
II wojna światowa.
Po wybuchu II wojny światowej podczas kampanii wrześniowej służył w 57 pułku piechoty. Jego oddział znalazł się na tej części terytorium Rzeczypospolitej, która po agresji ZSRR na Polskę 17 września 1939 była okupowana przez Armię Czerwoną. Korboński dostał się do niewoli radzieckiej, jednak udało mu się uciec i wkrótce powrócił do okupowanej przez Niemców Warszawy, gdzie podjął działalność konspiracyjną w ramach ZWZ i AK. Jednocześnie działał w podziemnym Stronnictwie Ludowym „Roch”. Stefan Korboński wraz z żoną Zofią kierował radiostacją, która z terenu okupowanego kraju codziennie przekazywała do Londynu bieżące informacje, retransmitowane następnie do Polski przez rozgłośnię „Świt”. Do 1944 rozgłośnia ta, umiejscowiona w Anglii, skutecznie sprawiała wrażenie rozgłośni fonicznej, nadającej z terenu kraju (dzięki szybkiemu serwisowi Korbońskich).
Członek Głównej Rady Politycznej.
Od 1940 był członkiem Politycznego Komitetu Porozumiewawczego, a w kwietniu 1941 objął funkcję szefa Kierownictwa Walki Cywilnej. Na tym stanowisku zajmował się organizowaniem cywilnego ruchu oporu, a także kierował działalnością sądów podziemnych. Od lipca 1943 był szefem Oporu Społecznego w Kierownictwie Walki Podziemnej.
Po wybuchu powstania warszawskiego w sierpniu 1944 objął stanowisko dyrektora Departamentu Spraw Wewnętrznych w Delegaturze Rządu RP na Kraj. Za udział w powstaniu został odznaczony przez dowódcę AK Krzyżem Srebrnym Orderu Virtuti Militari. Po aresztowaniu przez NKWD Jana Stanisława Jankowskiego w marcu 1945, przejął obowiązki Delegata Rządu RP na Kraj i sprawował je do aresztowania przez NKWD w czerwcu 1945. Pełnił też "de facto" obowiązki przewodniczącego Rady Jedności Narodowej.
Z więzienia został zwolniony po utworzeniu Tymczasowego Rządu Jedności Narodowej. Po uwolnieniu powrócił do praktyki adwokackiej i działalności w ruchu ludowym, został członkiem ścisłego kierownictwa Polskiego Stronnictwa Ludowego, największego politycznego ugrupowania opozycyjnego wobec władz komunistycznych. W wyborach parlamentarnych w styczniu 1947 został z ramienia PSL wybrany na posła na Sejm Ustawodawczy z okręgu warszawskiego.
W związku z narastającym zagrożeniem represjami ze strony władz i organów bezpieczeństwa zdecydował się opuścić kraj w 1947. Decyzję przyspieszyła ucieczka prezesa PSL, Stanisława Mikołajczyka. Na przełomie października i listopada wraz z żoną Zofią uciekł do Szwecji, a następnie do USA, gdzie osiadł na stałe. Tam zaangażował się w działalność publicystyczną. Był aktywnym uczestnikiem życia polskiej emigracji politycznej. Pełnił funkcje przewodniczącego Polskiej Rady Jedności w Stanach Zjednoczonych, przewodniczącego polskiej delegacji do Zgromadzenia Europejskich Narodów Ujarzmionych ACEN, kilkakrotnie był przewodniczącym ACEN, był członkiem Polskiego Instytutu Naukowego w Ameryce oraz Międzynarodowego PEN Clubu na Uchodźstwie.
W czasach PRL Stefan Korboński był jednym z działaczy emigracji, wobec których cenzura egzekwowała całkowity zakaz wymieniania nazwiska w środkach masowego przekazu.
Autor wielu publikacji w języku polskim i angielskim, poświęconych szczególnie dziedzictwu Polskiego Państwa Podziemnego i Armii Krajowej, m.in.:
Napisał także powieść:
W 1973 otrzymał nagrodę Fundacji Alfreda Jurzykowskiego za swoją działalność literacką. Zmarł w 1989 i został pochowany na cmentarzu polskim w Doylestown. We wrześniu 2012 zapowiedziano sprowadzenie jego prochów do Polski, do Świątyni Opatrzności Bożej w Warszawie, zaś pogrzeb jego i jego żony odbył się tam 1 października tego samego roku.

</doc>
<doc id="209710" url="https://pl.wikipedia.org/wiki?curid=209710" title="Szprotawa (rzeka)">
Szprotawa (rzeka)

Szprotawa ("Szprotawka", niem. ) – rzeka, prawy dopływ Bobru o długości 58,76 km i powierzchni dorzecza 870 km². 
Rzeka płynie przez Równinę Szprotawską w województwie dolnośląskim i lubuskim. Wypływa kilkoma strugami w gminie Chocianów w południowej części wsi Ogrodzisko. Przepływa przez miejscowości: Trzmielów, Parchów, Buczyna, Sucha Dolna, Wiechlice. Na północ od Przemkowa płynie przez obszary bagien i stawów, a do Bobru uchodzi w Szprotawie. Jej prawymi dopływami są Zielenica, Kalinka, Skłoba, Kanał Północny, Szprotawica i Sucha, a lewym dopływem jest Kamienny Potok.
W dolinie Szprotawy znajduje się rezerwat ornitologiczny Stawy Przemkowskie.
Dotychczas najstarszym dokumentem wymieniającym bezpośrednio nazwę rzeki jest akt odnowienia przywilejów dla miasta Szprotawa z 1304 roku, w którym występuje jako łac. "fluvium Sprotaviam", co w języku polskim znaczy "„rzeka Szprotawa”". Cureus w dziele z 1571 roku pisze o rzece jako "Sprotta", która według niego "„nazywa się tak od jej ciemnego zabarwienia oraz od nazwy miasta”".

</doc>
<doc id="209711" url="https://pl.wikipedia.org/wiki?curid=209711" title="TDMA">
TDMA

TDMA (ang. "Time Division Multiple Access" – wielodostęp z podziałem czasowym) – technika pozwalająca na dostęp więcej niż jednego użytkownika do medium transmisyjnego. 
W technice dostęp do medium transmisyjnego podzielony jest w czasie na szczeliny czasowe. Użytkownikowi na potrzeby transmisji przydzielana jest pewna liczba szczelin czasowych. Transmisja danych nie jest więc ciągła. Taki sposób organizacji transmisji ma swoje zalety:
Skrót TDMA jest często używany w odniesieniu do standardu telefonii komórkowej drugiej generacji IS-136 (D-AMPS). W standardzie tym pojedynczy kanał częstotliwościowy dzielony jest na sześć szczelin czasowych (ang. time slots), przy czym każdy sygnał używa dwóch szczelin, zapewniając do trzech razy większą pojemność w stosunku do AMPS (ang. Advanced Mobile Phone Service). W przypadku systemu TETRA kanał częstotliwościowy dzielony jest na 4 szczeliny czasowe, tworząc 4 kanały fizyczne na jednej częstotliwości nośnej. W przypadku systemu DMR natomiast kanał częstotliwościowy dzielony jest na 2 szczeliny czasowe, tworząc 2 kanały fizyczne na jednej częstotliwości nośnej. 
Technika ta jest szeroko stosowana w telekomunikacji. Wykorzystują ją m.in. takie standardy jak:

</doc>
<doc id="209712" url="https://pl.wikipedia.org/wiki?curid=209712" title="Post-nuke (literatura)">
Post-nuke (literatura)



</doc>
<doc id="209713" url="https://pl.wikipedia.org/wiki?curid=209713" title="Lawenda">
Lawenda

Lawenda ("Lavandula" L.) – rodzaj roślin z rodziny jasnotowatych. Obejmuje 41 gatunków. Występują one głównie w basenie Morza Śródziemnego, w północno-wschodniej Afryce i na Półwyspie Arabskim, ale zasięg rodzaju obejmuje obszar od Wysp Kanaryjskich po Somalię i Indie. Rośliny te rosną na siedliskach suchych, na zboczach wzgórz.
Różne gatunki lawendy, a zwłaszcza tetraploidalny mieszaniec "L. ×intermedia", są rozpowszechnione w uprawie. Do bardziej mrozoodpornych należy lawenda wąskolistna "L. angustifolia". Roślina ta dobrze zaaklimatyzowała się także w południowych rejonach Polski. Sadzona jest głównie w ogrodach, pożytkowana na plantacjach. Biorąc pod uwagę południowe pochodzenie, najlepsze pod uprawę tej rośliny są pola osłonięte od zimnych wiatrów i nasłonecznione. Najlepiej udaje się na glebach ciepłych, przepuszczalnych, piaszczystych o odczynie zasadowym.
Systematyka.
Rodzaj należy do monotypowego podplemienia "Lavandulinae", jednego z pięciu w obrębie plemienia "Ocimeae" w podrodzinie "Nepetoideae" z rodziny jasnotowatych "Lamiaceae".

</doc>
<doc id="209714" url="https://pl.wikipedia.org/wiki?curid=209714" title="Królowie Maroka">
Królowie Maroka



</doc>
<doc id="209715" url="https://pl.wikipedia.org/wiki?curid=209715" title="Korale Baily'ego">
Korale Baily'ego



</doc>
<doc id="209717" url="https://pl.wikipedia.org/wiki?curid=209717" title="GSM Association">
GSM Association

GSM Association jest międzynarodową organizacją handlową, zrzeszającą operatorów sieci telefonii komórkowej drugiej i trzeciej generacji. Powstała ona w 1987 roku. Celem organizacji jest obrona interesów oraz promocja operatorów na arenie międzynarodowej. Promuje ona także rozwój usług GSM.

</doc>
<doc id="209720" url="https://pl.wikipedia.org/wiki?curid=209720" title="AIM-9 Sidewinder">
AIM-9 Sidewinder

AIM-9 Sidewinder – amerykański kierowany pocisk rakietowy powietrze–powietrze przenoszony przez samoloty myśliwskie i śmigłowce. "AIM-9 Sidewinder" jest pociskiem naprowadzanym termicznie i do tego również nawiązuje jego nazwa, oznaczająca grzechotnika, który lokalizuje swoją ofiarę na podstawie wydzielanego przez nią ciepła. "Sidewinder" był pierwszym efektywnym rozwiązaniem pocisku klasy powietrze-powietrze, wielokrotnie kopiowanym i modyfikowanym, który wciąż pozostaje w użyciu.
Historia.
Pocisk "Sidewinder" został opracowany w 1950 roku, a pierwszy pocisk testowy wystrzelono w 1951. Pierwsze trafienie w cel powietrzny odnotowano 11 września 1953 roku i w tym samym czasie nadano jej oficjalną nazwę XAAM-N-7. Produkcję pierwszej serii pocisków oznaczonych jako AAM-N-7 "Sidewinder I rozpoczęto w 1955 roku, wprowadzając partię 240 pocisków na uzbrojenie samolotów amerykańskiej marynarki wojennej w roku następnym. Produkcję seryjną pocisków oznaczonych jako AAM-N-7 "Sidewinder IA podjęły firmy General Electric i Philco.
Lotnictwo Stanów Zjednoczonych użytkujące do tej pory dość zawodne pociski AIM-4 Falcon nazywane ówcześnie GAR-2, zamówiło nowe "Sidewidery" pod oznaczeniem GAR-8. Łącznie na wyposażeniu USAF do końca 1962 roku znalazło się 80 tysięcy pocisków tego typu.
Pierwsze zestrzelenie wrogiej maszyny pociskiem AAM-N-7 "Sidewinder IA" odnotowano 24 września 1958 roku, gdy tajwański F-86 Sabre zniszczył należącego do komunistycznych Chin MiGa-15.
Pociski "Sidewinder I" i "Sidewinder IA", posiadały głowicę odłamkową o masie 4,5 kg z zapalnikiem kontaktowym lub zbliżeniowym, zdolną efektywnie razić cel w promieniu 9 metrów. Czujnik podczerwieni miał 4° kąt obserwacji przestrzeni, a pocisk mógł manewrować z przeciążeniem do 12G. Jednostkę napędową stanowił silnik rakietowy na paliwo stałe o ciągu 17,8 kN zdolny rozpędzić pocisk do prędkości 1,7 Ma. Ze względu na wąski kąt obserwacji czujnika, "Sidewinder" mógł być używany tylko do przechwytywania samolotów od strony ogona na dystansie od 900 do 4800 metrów, przy założeniu że cel nie wykonuje uników. Ze względu na brak chłodzenia czujnika podczerwieni, był on bardzo podatny na inne źródła ciepła takie jak słońce, czy odbicia od ziemi.
Ograniczenia pocisku w wersji AAM-N-7 "Sidewinder IA" skłoniły amerykańską marynarkę wojenną do skonstruowania jego ulepszonych wersji: AAM-N-7 "Sidewinder IC (SAHR) z głowicą półaktywną naprowadzaną radarowo i AAM-N-7 "Sidewinder IC (IR) naprowadzaną na podczerwień (termicznie). W obu pociskach zastosowano nowy silnik "Hercules MK 36" na paliwo stałe umożliwiający zwiększenie prędkości i zasięgu do 18 km. Powiększono również głowicę bojową i usterzenie. Pociski naprowadzane radarowo nie były zbyt udane i właściwie wykorzystywano je tylko przez krótki czas jako uzbrojenia samolotów F-8 Crusader.
W 1963 roku wprowadzono nowe nazewnictwo pocisków, zgodnie z którym pociski "Sidewinder" oznaczono symbolem AIM-9 od angielskiego skrótu "Air Intercept Missile" – "lotniczy przechwytujący pocisk rakietowy".

</doc>
<doc id="209723" url="https://pl.wikipedia.org/wiki?curid=209723" title="Czerwone Sokoły">
Czerwone Sokoły

Czerwone Sokoły – ruch młodzieżowy powstały w latach 20. i 30. XX wiek. Tradycja polska wywodzi się z organizacji takich jak Pionier, Czerwone Harcerstwo TUR związanych z przedwojennym PPS.
Polski ruch sokoli (ang. falcon movement, stąd inna używana nazwa: ruch falkenowski) jest częścią Światowego Ruchu Sokolego.
Polska przedwojenna.
Przy grupach Czerwonego Harcerstwa TUR utworzono grupy dla dzieci młodszych: od 8 do 12 lat. Utworzono dla nich specjalne grupy przy męskich i żeńskich gromadach. Członkowie grup dzieciecych byli traktowani jak kandydaci do Czerwonego Harcerstwa. Obowiązywały ich specjalne reguły, prawa Czerwonych Sokołów brzmiały następująco:
Międzynarodowy Ruch Sokoli.
Idea powołania Międzynarodowego Ruchu Sokolego (ang. "International Falcon Movement;" IFM) jako międzynarodowej organizacji powstała podczas konferencji w 1922 roku w Salzburgu, w Austrii. Głównymi inicjatorami stworzenia ruchu międzynarodowego byli Otto Kanitz oraz Kurt Löwenstein.
Wcześniej istniały już grupy w Danii: "Unges Indraet" (założona w 1905 roku, do IFM przystąpiła oficjalnie w 1927 roku), w Austrii: "Sozialdemokratischer Erziehungs- und Schulverein Freie Schule-Kinderfreunde" (rok założenia 1908, organizacja założycielska IFM), Belgii: "Secteur Faucon Rouges de la Fédération des Jeunes Gardes Socialistes" (założona w 1920 roku, do ruchu międzynarodowego dołączyła w 1936 roku), Niemczech: "Reichsarbeitsgemeinschaft der Kinderfreunde" (rok powstania: 1919, od 1924 oficjalnie zarejestrowana, organizacja założycielska IFM).
W 1924 dołączyły niemiecka grupa "SJD-Die Falken" oraz austriacka "österreichische Kinderfreunde". W 1929 odbył się pierwszy międzynarodowy ruch, który zgromadził 2300 czerwonych sokołów pod hasłem "Czerwona Republika Dziecięca" (niem. "Die Rote Kinder Republik").
W 1931 roku założono pierwsze biuro IFM w Wiedniu. Pierwszym prezydentem został Kurt Löwenstein (1922-1934), natomiast Sekretarzem Generalnym Kurt Biak z Austrii.
Nazwa została zmieniona na Socjalistyczną Międzynarodówkę Edukacyjną (ang. "Socialist Educational International"; SEI), co podkreśliło edukacyjne cele ruchu. Socjalistyczna edukacja miała „odgrywać kluczową rolę w umożliwieniu dzieciom krytycznego spojrzenia i przezwyciężenia ram narzucanych przez społeczeństwo. W wolnym czasie dzieci powinny być separowane od wpływów burżuazyjnego szkolnictwa i mieć szansę przebywać w świecie alternatywnym względem społeczeństwa kapitalistycznego".
W okresie powojennym wzmocniono współpracę międzynarodową, wprowadzono nowe tematy działań: edukację na rzecz tolerancji, współpracę, solidarność i prawa człowieka. W latach 70. nowa formuła znalazła odzwierciedlenie w nowym statucie oraz zmianie nazwy na IFM-SEI.

</doc>
<doc id="209724" url="https://pl.wikipedia.org/wiki?curid=209724" title="Diakonia">
Diakonia

Diakonia ( – służba) – określenie nieodpłatnej posługi. W Kościele katolickim słowo diakonia dotyczy różnych form działalności, może być np. diakonia liturgiczna, muzyczna, itp. W kościołach protestanckich posługa diakonacka wiąże się głównie z pracą socjalną, oraz pomocą potrzebującym.
Diakonia Kościoła Ewangelicko-Augsburskiego w RP.
Kościół Ewangelicko-Augsburski powołał do życia w 1999 roku Diakonię Kościoła, której celem jest pomoc ludziom potrzebującym.
Ruch Światło-Życie.
Jednym z charyzmatów Ruchu Światło-Życie jest właśnie diakonia. Jest ona rozumiana w oazie jako służba podejmowana w oparciu o otrzymane dary Ducha Świętego, czyli charyzmaty w ramach kościelnej wspólnoty i dla budowania tej wspólnoty.
W obliczu potrzeb w Ruchu ukształtowały się następujące diakonie:
Diakonie funkcjonują na szczeblu centralnym (CDE, CDM itd.), diecezjalnym (DDE, DDM...), rejonowym (RDE, RDM...) i wreszcie parafialnym, przy czym nie wszystkie diakonie muszą występować na wszystkich szczeblach. Co pewien czas odbywają się spotkania poszczególnych diakonii, zarówno formacyjne jak i organizacyjne.

</doc>
<doc id="209725" url="https://pl.wikipedia.org/wiki?curid=209725" title="Metal Hammer">
Metal Hammer

Metal Hammer – brytyjskie pismo zajmujące się muzyką heavymetalową, powstało w 1983 roku z inicjatywy Wilfrieda F. Rimensbergera i Jürgena Wigginghausa. Obok Kerrang! i Terrorizer należy do najbardziej opiniotwórczych brytyjskich pism.
Charakterystyka.
Anglojęzyczna wersja pisma ukazywała się w latach 80. i po przerwie – od połowy lat 90. i koncentrowała się na głównym nurcie rocka i heavy metalu. Od 2010 roku wydawcą czasopisma była spółka TeamRock. W latach poprzednich właścicielem gazety była firma Future Publishing.
Od 2003 roku magazyn przyznaje nagrody Metal Hammer Golden Gods Awards.
W grudniu 2016 roku publikacja czasopisma została zawieszona w związku z problemami finansowymi jego wydawcy TeamRock. W styczniu 2017 roku miesięcznik nabyła firma Future Publishing. Wydawca przejął także prawa do organizacji ceremonii Metal Hammer Golden Gods Awards oraz domenę internetową.
Poza edycją polskojęzyczną na rynku międzynarodowym Metal Hammer ukazuje się od 1984 roku w Niemczech. Czasopismo było wydawane ponadto w Izraelu, Japonii, Serbii, Hiszpanii, Holandii, Włoszech, Francji i Węgrzech.
Wydanie polskojęzyczne.
Edycja polskojęzyczna dostępna jest od 1990 roku. Redaktorem pisma był Tomasz Dziubiński, menedżer wielu polskich zespołów metalowych (np. Acid Drinkers) i krytyk muzyczny Roman Rogowiecki. Przez pierwszy rok pismo zamieszczało wyłącznie przedruki z niemieckiej edycji, a następnie materiały promocyjne Metal Mind Productions, m.in. zmyślony wywiad z Acid Drinkers.
Na rok 2023 stałymi współpracownikami magazynu są m.in. Artur Chachlowski, Michał Chalota, Mike Czaplicki, Wojciech Kałuża, Karolina Karbownik, Anna Laviour, Katarzyna Bujas, Bartek Kuczak, Agnieszka Kulpińska, Arek Lerch, Wojciech Lis, Maciej Krzywiński, Kara Rokita, Dawid Kaszuba i Piotr Stypka, zaś rolę redaktora naczelnego pełni Darek Świtała.

</doc>
<doc id="209727" url="https://pl.wikipedia.org/wiki?curid=209727" title="Komórka nowotworowa">
Komórka nowotworowa

Komórka nowotworowa – komórka, której cykl komórkowy został zaburzony wskutek mutacji. Jedną z jej ważnych cech jest duża zdolność do unikania apoptozy. Komórka nowotworowa dzieli się nieustannie i bez ograniczeń. Charakteryzuje ją podwyższona aktywność telomerazy, co umożliwia ominięcie fizjologicznego limitu ilości podziałów jednej komórki. Pod tym względem przypomina komórki macierzyste, jednak nie dochodzi do specjalizacji komórki. Podział komórek nowotworowych może prowadzić do powstania guza nowotworowego.

</doc>
<doc id="209728" url="https://pl.wikipedia.org/wiki?curid=209728" title="Katechumenat">
Katechumenat

Katechumenat (, od , gr. "katechumenos": nauczany, instruowany) – w chrześcijaństwie przygotowanie do przyjęcia chrztu, zwane także wtajemniczeniem chrześcijańskim. Poprzez słuchanie Słowa Bożego w czasie liturgii, specjalne katechezy wtajemniczające w życie chrześcijańskie, egzorcyzmy, posty i inne praktyki ascetyczne katechumeni prowadzeni są do osobistego nawrócenia i przemiany moralnej życia.
Wczesny katechumenat.
Już u początków chrześcijaństwa można odnaleźć katechumenat w stadium zalążkowym. Przygotowanie do chrztu w II w. opisał w swej Apologii św. Justyn Męczennik (100–165 r.):
Post przed chrztem miał najprawdopodobniej znaczenie egzorcyzmu. W specjalnych obrzędach katechumeni wyrzekali się / "apotaksis"/ szatana i opowiadali się / "syntaksis"/ za Chrystusem. Justyn podaje też, że nowo ochrzczeni prowadzeni byli na zebranie braci-chrześcijan, gdzie po raz pierwszy uczestniczyli w Eucharystii.
W III wieku.
W trzecim stuleciu chrześcijaństwa przygotowanie kandydatów do chrztu doznało znacznego rozwoju. Świadkiem katechumenatu w tym czasie jest dzieło "Tradycja apostolska Hipolita". Miał wtedy dwa etapy: przygotowanie dalsze katechumenów, które zwykle nie trwało dłużej niż trzy lata oraz przygotowanie bliższe tych, którzy zostali uznani za gotowych do przyjęcia chrztu.
W złotym okresie patrystycznym.
Katechumenat osiągnął swój szczytowy okres rozwoju w IV i V w. Powszechnie dokonywał się wtedy w czterech stadiach, a kandydatów nazywano odpowiednio do etapu drogi do chrztu. Najpierw zapisywano się do katechumenatu, często też rodzice zapisywali swe dzieci. Gdy kandydaci mieli jasność co do swoich intencji, po obrzędzie naznaczenia znakiem krzyża, przyjęcia "sakramentu soli" oraz namaszczenia katechumenów stawali się "Słuchaczami" ("Auditores"). Mieli oni prawo uczestniczenia w liturgii Słowa Bożego lokalnej wspólnoty kościelnej. W następnym etapie, ci, którzy zostali dopuszczeni do chrztu podczas zbliżającej się Wielkanocy, na Zachodzie stawali się "Competentes". W Rzymie nazywano ich "Wybranymi" (łac. "Electi"), a na Wschodzie "Oświeconymi" (gr. "Fotizomenoi"). Po chrzcie katechumeni stawali się "Neofitami".
Inny podział wprowadzał rozróżnienie na "chrześcijan" i "wiernych". "Chrześcijanami" nazywano katechumenów, którzy byli "Słuchaczami". "Wiernymi" nazywano tych, którzy już przyjęli chrzest. 
Neofici zdejmowali alby w czasie liturgii dopiero po niedzieli w Oktawie wielkanocnej, zwanej stąd "Białą niedzielą" czy dosłownie "Niedzielą w albach" ("Dominica in albis").
Średniowiecze (VIII-XV w.).
Praktyka katechumenatu dokonywanego w kontekście liturgicznym, zanikła całkowicie na przełomie VIII i IX w. Jego obrzędy i skrutinia, w wyniku długiej ewolucji liturgicznej, zostały zredukowane i włączone do obrzędu chrztu według Rytuału Rzymskiego.
Okres nowożytny (XVI-XX w.).
W XVI wieku, z inicjatywy Stolicy apostolskiej pojawiła się próba stworzenia katechumenatu na potrzeby misji w obu Amerykach i na Dalekim Wschodzie. Na prośbę Grzegorza XIII, kardynał Giulio Antonio Santori opracował rytuał etapów katechumenatu i ich liturgii według starożytnego zwyczaju. Zawierał on skrutinia, czyli badanie wzrastania w wierze i moralności kandydatów, obrzędy nocy paschalnej z chrztem, bierzmowaniem i Eucharystią, procesję nocy paschalnej i białego tygodnia (in albis) do baptysterium, zdjęcie białych szat, rocznicę chrztu. Rytuał ten został opublikowany w Rzymie w 1584 r., jednak nie doszło do jego oficjalnej promulgacji. Jego treść została rozpowszechniona przez hiszpańskiego karmelitę, o. Tomasza od Jezusa, w traktacie misyjnym O zbawieniu wszystkich narodów, opublikowanym w Antwerpii w 1613 r.
Próby organizacji liturgii chrztu etapami doszły do skutku dopiero w XIX wieku w Syczuanie w Chinach. Spotkały się one z ostrą negatywną reakcją ze strony Stolicy Apostolskiej. W 1866 roku Święte Oficjum i Kongregacja ds. Ewangelizacji (tzw. Propaganda Fide) zażądały zaniechania tej praktyki, uważając ją za nadużycie liturgii chrztu. Reakcję Kongregacji można wytłumaczyć tym, że w Rzymie zupełnie zapomniano zarówno publikację kardynała Santoriego, jak i całą patrystyczną historię liturgiczną związaną z katechumenatem i chrztem.
Według Rytuału rzymskiego wydanego po Soborze trydenckim, wszystkie etapy katechumenatu antycznego prowadzonego dla dorosłych, jak obrzęd przyjęcia, egzorcyzmy etc. – które pierwotnie były celebrowane w ciągu miesięcy lub lat – były zgrupowane w jednym obrzędzie chrztu. 
Był to skutek przemian życia sakramentalnego Kościoła u początków okresu średniowiecza. Powszechnie zaczęto wtedy udzielać chrzest niemowlętom, dla których oczywiście nie było możliwości prowadzenia katechumenatu. W ten sposób obrzędy stanowiące w pierwszym tysiącleciu etapy rozwoju życia chrześcijańskiego przed chrztem, celebrowane w ciągu dłuższego okresu czasu oddzielnie od siebie – w średniowiecznej praktyce sakramentalnej znalazły się, w formie skarłowaciałej, w jednorazowej liturgii chrztu.
Kilka lat po zakazie Stolicy Apostolskiej wydanej diecezjom chińskim, w północno afrykańskiej Kartaginie w 1878 r., kardynał Lavigerie podjął decyzję o ustanowieniu oficjalnej instytucji katechumenatu na potrzeby misji w Afryce. Kandydaci do chrztu mieli przechodzić go w ciągu czterech lat. Jako były profesor, kardynał założyciel Ojców Białych dobrze znał starożytność patrystyczną. Inspirowany historią epoki Ojców, podzielił katechumenat na trzy stopnie lub etapy. Nie obejmowały one jednak żadnego obrzędu czysto liturgicznego. Było to zrozumiałe w kontekście postawy Stolicy Apostolskiej, stojącej na straży nietykalności obrzędów chrztu w jej formie autoryzowanej w okresie trydenckim. 
Katechumenat dzisiaj.
Kościół rzymskokatolicki.
W Kościele katolickim przywrócono katechumenat dopiero po Soborze Watykańskim II, gdy Kongregacja ds. Kultu Bożego opracowała nowa formę katechumenatu. Opublikowano ją w 1972 roku pod nazwą Obrzędu chrześcijańskiego wtajemniczenia dorosłych (OWCD). Był to odwrócenie praktyki i postaw wobec wtajemniczenia chrześcijańskiego, które panowały w Kościele w ciągu ostatniego tysiąclecia.
Przygotowanie osób dorosłych do przyjęcia sakramentów wtajemniczenia chrześcijańskiego: chrztu, bierzmowania, komunii świętej odbywa się w różnych wspólnotach kościelnych z troski pasterzy diecezji. Forma przygotowania określona jest dekretem biskupa miejsca. Często ordynariusz diecezji powołuje ośrodki katechumenalne na terenie swej diecezji którym powierza misję przekazu wiary poprzez katechumenat. 
O katechumenacie mówi też Kodeks Prawa Kanonicznego w kan. 206, par. 2:
Jedną ze współczesnych form inicjacji chrześcijańskiej typu katechumenalnego jest Droga Neokatechumenalna. Ma ona, zgodnie z art. 24 jej Statutu, funkcję diecezjalnego i parafialnego katechumenatu dla nieochrzczonych – oprócz zapewniania formacji prowadzącej do dojrzałej wiary osobom już ochrzczonym, ale niemającym dostatecznej formacji chrześcijańskiej (tzw. "katechumenat pochrzcielny"). Neokatechumeni nieochrzczeni przystępują do chrztu po zakończeniu pierwszej fazy itinerarium neokatechumenalnego, czyli "prekatechumenatu". Jest on rozumiany jako czas "kenozy", "ogołocenia" (por. Flp 2,7), potrzebny do nauczenia się postawy pokory chrześcijańskiej:
Ta początkowa faza intinerarium neokatechumenalnego, którą przechodzą osoby nieochrzczone, aby przygotować się do chrztu trwa około czterech lat. Jest ona podzielona na dwa etapy. Pierwszy etap, trwający około dwóch lat, od katechez początkowych do pierwszego skrutynium, polega na uczeniu się języka biblijnego poprzez celebrowanie co tydzień Słowa Bożego z prostymi tematami obejmującymi całokształt Pisma Świętego. Celem formacji w tym czasie jest to, by katechumeni mogli „wyzbyć się fałszywych wyobrażeń o sobie i o Bogu oraz zejść do ich rzeczywistości grzeszników, potrzebujących nawrócenia i odkrywających ponownie darmowość miłości Chrystusa, który im przebacza i kocha ich” Pomagają im w tym trzy zasadnicze wymiary ich formacji: Słowo Boże, Eucharystia i wspólnota (tzw. trójnóg chrześcijański). Na koniec tego etapu, „podczas końcowej celebracji pierwszego skrutynium, po wpisaniu imienia, proszą Kościół, aby pomógł im dojrzewać w wierze dla pełnienia uczynków życia wiecznego i otrzymują znak chwalebnego krzyża Chrystusa, który oświeca zbawczą rolę, jaką krzyż pełni w życiu każdego” (Art. 19,par.1,1-2).
Drugi etap, również około dwuletni, polega na wspólnotowej celebracji wielkich etapów historii zbawienia. Są to m.in. historia Abrahama i jego wiary, Wyjście Izraelitów z Egiptu, ich wędrówka przez pustynię, wejście do Ziemi Obiecanej. Katechumeni są także zapraszani do wypróbowania siebie samych, co do szczerości intencji pójścia za Jezusem Chrystusem, poprzez słowo z Ewangelii: „Nie możecie służyć Bogu i pieniądzowi” (Mt 6,24). Na koniec tego etapu, podczas końcowej celebracji drugiego skrutynium odnawiają wobec Kościoła wyrzeczenie się szatana i wyrażają wolę służenia tylko Bogu. Następnie studiują i celebrują główne figury biblijne w świetle Chrystusa: Adam i Ewa, Kain i Abel, Noe.
Katechumenat ma ważne miejsce w działalności misyjnej. Również w Europie co roku wiele dorosłych osób przyjmuje chrzest. W Polsce w wielu diecezjach powstały diecezjalne ośrodki katechumenalne. Przygotowanie dorosłych do chrztu w formie katechumenatu prowadzą w Polsce m.in. dominikanie. We Wrocławiu ich ośrodek ma zasięg diecezjalny. 
Świadkowie Jehowy.
Świadkowie Jehowy w okresie przygotowania do przyjęcia chrztu wymagają oddanie się Jehowie Bogu z całego serca. Krok ten oznacza stawienie się do spełniania świętego zadania. Okres ten poprzedza regularny bezpłatny program studium Biblii, który doprowadza do stania się nieochrzonym głosicielem dobrej nowiny. Zanim ktoś nim zostanie, starsi zboru upewniają się, czy rozumie podstawowe nauki biblijne, czy kieruje się nimi w życiu i czy naprawdę chce być Świadkiem Jehowy. Kontynuując dalsze studium okres – podobny do katechumenatu, chociaż termin ten nie jest przez nich używany – przygotowuje ich do oddania się Bogu w osobistej modlitwie, a potem publiczne potwierdzenie tego chrztem przez całkowite zanurzenie. Wówczas staje się ordynowanym Po wykazaniu wystarczającego zrozumienia i stosowania nauk biblijnych, uczeń kwalifikuje się do chrztu. Z chwilą chrztu staje się Świadkiem Jehowy – ordynowanym sługą Bożym.
Katechumenat pochrzcielny.
W chrześcijaństwie XX w., zwłaszcza w Kościele katolickim po Soborze watykańskim II (1962-1965 r.) podejmowane są starania o wprowadzenie tzw. katechumenatu pochrzcielnego. Wydany w 1992 r. Katechizm Kościoła Katolickiego zauważył, że tam, gdzie chrzest jest celebrowany przeważnie w wieku niemowlęcym, inicjacja chrześcijańska jest zredukowana do samego obrzędu. Konieczne jest zatem by ochrzczone dzieci, gdy stają się dorosłe przechodziły w ramach formacji katechumenalnej po chrzcie to, co dorośli kandydaci przechodzą przed nim:
Takim pochrzcielnym katechumenatem, czerpiącym z OWCD jest formacja deuterokatechumenalna (z gr. powtórny katechumenat) członków Ruchu Światło-Życie (Oaza). Inną współczesną formą pochrzcielnej inicjacji chrześcijańskiej typu katechumenalnego, jest Droga Neokatechumenalna. Ten rodzaj wtajemniczenia w wiarę jako jeden ze spontanicznych owoców Soboru watykańskiego II istnieje w diecezjach i parafiach w ponad 100 krajach na świecie. Popierany był przez kolejnych papieży: bł. Pawła VI, św. Jana Pawła II, Benedykta XVI, a także obecnie przez papieża Franciszka. W jednej ze swych wypowiedzi, papież Jan Paweł II zacytował swego poprzednika bł. Pawła VI, a następnie stwierdził, że Neokatechumenat jest formacją katolicką ważną dla dzisiejszego społeczeństwa: 
Katechumenat pochrzcielny, jako forma wtajemniczania w wiarę, według papieża Franciszka ma zastosowanie do przygotowania młodych narzeczonych do sakramentu małżeństwa. Papież zwrócił na to uwagę w lutym 2017 r. w przemówieniu do proboszczów w trakcie kursu zorganizowanego przez Rotę Rzymską na temat nowego postępowania w sprawach małżeństwa:

</doc>
<doc id="209729" url="https://pl.wikipedia.org/wiki?curid=209729" title="AIM-120 AMRAAM">
AIM-120 AMRAAM

AIM-120 AMRAAM ("Advanced Medium-Range Air-to-Air Missile") – amerykański kierowany pocisk rakietowy powietrze–powietrze średniego zasięgu, z aktywnym radiolokacyjnym układem naprowadzania, korygowanym systemem nawigacji bezwładnościowej INS.
Historia.
Prace projektowe nad nowym skuteczniejszym pociskiem rakietowym rozpoczęto około 1975 roku. Projekt miał charakter umowy pomiędzy Stanami Zjednoczonymi i innymi krajami zjednoczonymi NATO i mówił o wspólnym opracowaniu pocisku a później podzieleniu się technologią jego produkcji. Założeniem przedsięwzięcia było zbudowanie pocisku rakietowego klasy powietrze-powietrze zdolnego razić cele w zakresie od 5 do 70 kilometrów.
Zgodnie z umową na Stanach Zjednoczonych spoczywało opracowanie pocisku średniego zasięgu, a na pozostałych krajach nowego pocisku krótkiego zasięgu (ASRAAM), jednak ze względu na nieporozumienia pomiędzy stronami kontraktu, powstały dwa pociski europejskie, zakontraktowany AIM-132 ASRAAM i konkurencyjny do amerykańskiego AMRAAM, MBDA Meteor. W odpowiedzi Stany Zjednoczone zrezygnowały z europejskiego opracowania pocisku krótkiego zasięgu rozwijając i unowocześniając dotychczas używane AIM-9 Sidewinder.
Projekt amerykańskiego pocisku wyszedł poza fazę opracowań w 1979 roku, kiedy USAF wybrały dwóch z pięciu startujących w przetargu producentów, Raytheon i Hughes mających dokończyć prace. Przez 33 miesiące obie firmy budowały prototypy pocisków testując je w locie i starając się zaspokoić wszelkie wymagania sił powietrznych. Ostatecznie w grudniu 1981 roku w testach porównawczych zwyciężył projekt firmy Hughes, której zlecono budowę prototypowego pocisku w naturalnych wymiarach. W 1987 roku zlecono produkcję testowej serii pocisków zarówno firmie Hughes, jak i Raytheon, które zbudowały ich łącznie ponad 200 sztuk.
Pierwsza wersja seryjna pocisku AMRAAM oznaczona jako AIM-120A weszła do uzbrojenia we wrześniu 1991 roku i użyta operacyjnie 2 lata później.
Odpowiedzią Rosji na wprowadzenie AIM-120 AMRAAM było skonstruowanie pocisku o podobnych, a zdaniem producenta wyższych, parametrach R-77 nazywanego na Zachodzie "AMRAAMski".
Pierwszym zagranicznym użytkownikiem pocisków AIM-120D AMRAAM będzię Royal Australian Air Force. Zgodę na zakup przez Australię 450 pocisków bojowych oraz 34 ćwiczebnych wydał Departament Stanu Stanów Zjednoczonych.
Konstrukcja pocisku AIM-120 AMRAAM.
AMRAAM jest pociskiem rakietowym klasy powietrze-powietrze zdolnym zwalczać cele znajdujące się poza zasięgiem widoczności (BVR – "Beyond Visual Range") w każdych warunkach pogodowych w dzień i w nocy. Naprowadzanie pocisku odbywa się najpierw aktywnie przy pomocy wbudowanego radaru i jest wspomagane przez bezwładnościowy system nawigacyjny, który jest potrzebny do atakowania celów z odległości większych niż zasięg wbudowanego radaru. Do przechwytywania celów z jeszcze większych odległości konieczna jest asysta pokładowego systemu radarowego samolotu nosiciela, który doprowadza pocisk na dystans wystarczający do automatycznego dalszego podążania za celem. AMRAAM należy do pocisków klasy "wystrzel i zapomnij" (ang. Fire and forget), co oznacza że samolot-nosiciel może się oddalić natychmiast po jego wystrzeleniu (chyba że potrzebna jest asysta radarowa do naprowadzania na najdalsze cele) lub ostrzelać jednocześnie kilka celów, albo podjąć działania obronne przed pociskami wroga.
W porównaniu z poprzednim pociskiem średniego zasięgu AIM-7 Sparrow, którego AMRAAM jest następcą, jest on szybszy, mniejszy i lżejszy, oraz posiada lepsze zdolności przechwytywania celów lecących na niskich pułapach. Wiąże się to w znacznej mierze z posiadaniem bezwładnościowego systemu nawigacyjnego połączonego z systemem elektronicznym, uniezależniającego pocisk od systemu kierowania ogniem samolotu-nosiciela.
System naprowadzania pocisku.
Wystrzeliwanie pocisku na duże odległości polega na wprowadzeniu do jego systemów elektronicznych danych o pozycji, kursie i prędkości celu z komputera pokładowego samolotu-nosiciela. Dane te są wykorzystywane do doprowadzenia pocisku przy pomocy systemu INS na wystarczającą do uruchomienia wbudowanego radaru odległość. Dane o celu mogą być uzyskane z radaru pokładowego samolotu, detektorów podczerwieni, także przez szynę danych ("data-link") z innych samolotów lub AWACS-a.
W przypadku aktywnego naprowadzania na najdalsze cele, do systemów pocisku jest okresowo przesyłana z samolotu wystrzeliwującego lub wspomagającego, informacja o zmianach kursowych celu umożliwiająca dopasowanie trajektorii AMRAAMa w taki sposób, aby doprowadzić go na wystarczającą do uruchomienia wbudowanego radaru odległość. Jeśli cel znajduje się na oczekiwanej pozycji lub w pobliżu pocisk rozpoczyna automatyczne naprowadzanie się na niego. Jeśli atak odbywa się na odległości mniejsze niż zasięg wbudowanego radaru, aktywne naprowadzanie może się rozpocząć natychmiast po wystrzeleniu, co czyni AMRAAMa pociskiem prawdziwie "wystrzel i zapomnij".
Nie wszyscy użytkownicy pocisków AMRAAM używają systemu do korygowania kursu podczas lotu do celu, co w niektórych przypadkach może się przyczynić do zmniejszenia jego efektywności. Początkowo RAF optował za rezygnacją z tego systemu w przenoszonych przez Tornado F3 maszynach, ale okazało się, że efektywność AMRAAMów przy ostrzeliwaniu celów poza zasięgiem widoczności jest zdecydowanie niższa niż starszych brytyjskich, naprowadzanych półaktywnie pocisków Skyflash. Dzieje się tak dlatego, że wbudowany w pocisk AIM-120 AMRAAM radar ma znacznie mniejszą moc, a co za tym idzie także zasięg, niż radar pokładowy wystrzeliwującego go samolotu.
Naziemne systemy oparte na pociskach AMRAAM.
Firma Raytheon opracowała zamontowany na samochodzie Humvee przeciwlotniczy zestaw rakietowy SLAMRAAM (od "Surface Launched AMRAAM" – wystrzeliwany z ziemi AMRAAM) składający się z pięciu pocisków AMRAAM. System ten nie posiada własnego radaru, a informacje o celu czerpie z zewnętrznego zestawu radarowego, prawdopodobnie z systemu rakietowego Patriot. System SLAMRAAM pełni rolę uzupełniającą dla systemu Patriot zwalczając cele powietrzne lecące na niskich pułapach. Zasięg pocisków wystrzeliwanych z ziemi jest mniejszy ze względu na zerową prędkość początkową pocisku w przeciwieństwie do wystrzeliwania z lecącego samolotu.
Drugim naziemnym systemem rakietowym opartym na pociskach AMRAAM jest norweski NASAMS (od "Norwegian Advanced Surface-to-Air Missile System" – norweski zaawansowany system rakietowy ziemia powietrze) opracowany przez Kongsberg Defence &amp; Aerospace, mający postać baterii zawierającej sześć pocisków AMRAAM, której dopełnieniem jest osobny zestaw radarowy i stanowisko kierowania.
Operatorzy.
W 2017 roku Polska zamówiła 95 pocisków AIM-120C-7.

</doc>
<doc id="209731" url="https://pl.wikipedia.org/wiki?curid=209731" title="Klimat subpolarny">
Klimat subpolarny

Klimat subpolarny – strefa klimatyczna, w której w najcieplejszym miesiącu temperatura podnosi się do kilkunastu stopni Celsjusza powyżej zera. Na półkuli północnej obejmuje obszar północnej Europy, północnej Islandii oraz północnej i wschodniej Syberii, północnej Alaski i północnej Kanady. Na półkuli południowej obejmuje morski region zwany subantarktyką, w którym leży niewiele lądów.
W strefie subpolarnej występuje tundra, zbiorowisko roślinne tworzone przez mchy, porosty i krzewinki. Nie występują tam lasy.
W strefie subpolarnej panują duże różnice temperatur pomiędzy zimą a latem, występuje wieloletnia zmarzlina. Latem przeważają umiarkowane, a zimą arktyczne i antarktyczne masy powietrza. W południowej strefie subpolarnej obserwowana jest sezonowa zmiana przeważających wiatrów, zimą wiatry wieją z lądu antarktycznego, latem dominują zachodnie – morskie. Na oceanach występuje dużo pływających lodów i gór lodowych. Lata są tu chłodne i wilgotne, zimy zaś wietrzne i wilgotne. Na morzach częste mgły.
Północne wybrzeża Islandii, północno-wschodnia Europa oraz Półwysep Kolski i Kanin leżą w strefie klimatu okołobiegunowego, subpolarnego. Średnia miesięczna temp. najcieplejszego miesiąca nie przekracza tam 10 °C, natomiast suma roczna opadów waha się w granicach 250–350 mm. Najostrzejsze warunki klimatyczne panują w północnej części lądu europejskiego i na pobliskich wyspach Nowej Ziemi, Ziemi Franciszka Józefa i Svalbardzie. Zimy są tam bardzo długie i mroźne. Temperatura najcieplejszego miesiąca nie przekracza 0 °C. Sumy opadów są niewielkie, około 250 mm. Przez znaczną część roku utrzymuje się pokrywa śnieżna.
Islandia znajduje się na pograniczu stref klimatycznych: na północy klimat subpolarny, a na południu klimat umiarkowany chłodny morski. W części występowania klimatu subpolarnego średnie temperatury stycznia kształtują się na poziomie około 2 °C, a lipca +10 °C. Opady są tu znacznie niższe, a ich roczne sumy miejscami schodzą poniżej 450 mm (na wyspie Grímsey nawet poniżej 350 mm). Charakterystycznym zjawiskiem dla Islandii są silne wiatry.
Warunki terenowe oraz klimatyczne sprzyjają powstawaniu lodowców. Część z nich ma formę czasz lodowych, z których jęzory rozpływają się we wszystkich kierunkach. Granica wiecznego śniegu przebiega nisko: od 700 do 1400 m n.p.m. Obecnie lodowce zajmują pow. ok. 11 800 km² (11,5% pow. kraju), z czego 8300 km² przypada na największy z nich Vatnajökull. Do dużych czasz lodowych należą także: Langjökull (953 km²), Hofsjökull (925 km²), Mýrdalsjökull (596 km²) oraz Drangajökull (160 km²). Na przedpolu lodowców powstają wały morenowe, a wody polodowcowe tworzą sięgające czasem do samego wybrzeża rozległe pola sandrowe (np. Skeidhararsandur, Mýrdalssandur, Medallandssandur).

</doc>
<doc id="209732" url="https://pl.wikipedia.org/wiki?curid=209732" title="Carcassonne (gra)">
Carcassonne (gra)

Carcassonne – strategiczna gra planszowa dla 2-6 graczy zaprojektowana przez Klausa-Jürgena Wrede.
Gra została wydana w 2000 przez Hans im Glück w Niemczech i Rio Grande Games w Stanach Zjednoczonych. Polska wersja językowa powstała na podstawie wersji czeskiej dzięki Bard Centrum Gier z Krakowa. W 2001 Carcassonne została nagrodzona w Niemczech tytułem gry roku (Spiel des Jahres). 
Nazwa gry pochodzi od miasta leżącego w południowej Francji, gdzie zachowały się średniowieczne fortyfikacje.
Uwaga: niektóre egzemplarze gry posiadają przesunięcia w kafelkach, wynikające z błędów w druku / cięciu 
Rozgrywka.
W Carcassonne nie ma klasycznej planszy. Zamiast tego gracze kolejno losują i wykładają na stół kwadratowe karty (zwane kafelkami) z fragmentem terenu, dokładając je do już wyłożonych. Kafelki terenu przedstawiają fragmenty łąk, dróg, miast oraz mogą zawierać klasztory. Zwycięzcą w grze zostaje posiadacz największej liczby punktów, zdobywanych w chwili ukończenia fragmentów terenu. Punkty zdobywa ten z graczy, który na danym fragmencie miał swojego piona.
Grę można rozszerzać przez dodatki, istnieją też samodzielne gry oparte na zasadach Carcassonne.
Mistrzostwa Świata.
Pierwsze oficjalne Mistrzostwa Świata w grze Carcassonne rozegrano podczas targów gier planszowych w mieście Essen (Niemcy) w 2006 roku oraz wszystkie kolejne.
Miejsca na podium:

</doc>
<doc id="209736" url="https://pl.wikipedia.org/wiki?curid=209736" title="Koniec 3′">
Koniec 3′

Koniec 3′ (czytaj: „koniec trzy prim”) – koniec nici kwasu nukleinowego (DNA lub RNA), jeden z jej skrajnych nukleotydów.
Koniec 3′ jest zarówno nukleotydem skrajnym, jak i ostatnim, ponieważ zgodnie z przyjętą konwencją kolejność nukleotydów w cząsteczce podaje się poczynając od jej końca (krańca, nukleotydu) 5′ do 3′. Za koniec 3′ uważa się ten spośród skrajnych nukleotydów nici DNA lub RNA, który z nukleotydem sąsiednim łączy się wiązaniem fosfodiestrowym przez piąty atom węgla swojej pentozy, za to do trzeciego węgla tej pentozy nie przyłącza się już żaden inny nukleotyd. Atom węgla 3′, a właściwie występująca przy nim grupa hydroksylowa jest więc wolny i to do niego mogą się ewentualnie przyłączyć nowe nukleotydy.
Przy oznaczeniach atomów wchodzących w skład nukleotydów stosuje się symbol prim (′) bo mowa tu o atomach występującego w nukleotydzie węglowodanu, a nie zasady azotowej. Do oznaczania atomów zasad azotowych stosuje się proste oznaczenia cyfrowe, ale nie trzeba ich rozpatrywać, żeby oznaczyć końce kwasu nukleinowego.
Liniowa jednoniciowa cząsteczka kwasu nukleinowego ma jeden koniec 5′ i jeden 3′; dwuniciowa – dwa końce 5′ (po jednym na każdej nici) i dwa końce 3′. Cząsteczka kolista (obojętnie jedno- czy dwuniciowa) nie ma żadnych wolnych końców.

</doc>
<doc id="209744" url="https://pl.wikipedia.org/wiki?curid=209744" title="PRL (zespół muzyczny)">
PRL (zespół muzyczny)

PRL (skrót od terminu polski rock and roll) – polski zespół rockowy, działający w latach 90. XX wieku. Wykonywał energiczną muzykę, kojarzoną z gitarowym rockiem angielskim w stylu zespołów: The Who, The Kinks czy wczesnych Rolling Stones, opatrzoną ironicznymi tekstami.
Historia.
Został założony 22 lipca 1992 przez Rafała Kwaśniewskiego (byłego muzyka grup: Sstil, Dezerter, Kult i Elektryczne Gitary) po jego przeprowadzce z Warszawy do Krakowa. Zespół działał jako trio: Kwaśniewski jako gitarzysta, wokalista i autor tekstów oraz: basistka Ewa Langer (Eva Fiut) (ex – The Nos) i perkusista Maciej "Nitro" Kowalczyk.
Wiosną 1993 PRL brał udział w przeglądzie "Marlboro Rock In" dochodząc do półfinału. W sierpniu 1994 grupa wystąpiła na festiwalu w Jarocinie oraz wydała materiał na kasecie magnetofonowej pt. "Polski Rokendrol". Na początku 1995 Kowalczyka zmienił Robert "Mały" Kasprzyk z De Press. Zespół zagrał na festiwalu w Opolu transmitowanym przez telewizję. W tym samym roku z gościnnym udziałem m.in. Dariusza "Franza Dreadhuntera" Adamczyka, Macieja Maleńczuka, Andrzeja "Biedrony" Biedrzyckiego, Piotra "Lali" Lewickiego i Jędrzeja "Kodyma" Kodymowskiego członkowie zespołu nagrali drugi album "Zła wiadomość", który został wydany rok później. Niewiele później PRL zaprzestał działalności.
Rafał Kwaśniewski odsiadywał od 2010 7-letni wyrok w więzieniu (wynik odwieszenia kilku wcześniejszych kar) za posiadanie narkotyków, natomiast Ewa Langer występuje: jako muzyk z grupą Translola, jako aktorka w krakowskim Teatrze Eloe.

</doc>
<doc id="209746" url="https://pl.wikipedia.org/wiki?curid=209746" title="Eugeniusz Romiszewski">
Eugeniusz Romiszewski

Eugeniusz Romiszewski (ur. 24 grudnia 1869 w Płocku, zm. 7 lipca 1931 w Zakopanem) – polski lekarz, tytularny generał brygady Wojska Polskiego.
Życiorys.
Eugeniusz Romiszewski urodził się 24 grudnia 1869 w Płocku, w rodzinie Władysława, generała armii rosyjskiej, i Anny z Dżakelich. Był młodszym bratem Modesta, generała dywizji WP.
Uczęszczał do gimnazjum w Łomży. Studiował i zakończył w 1893 medycynę w Wojskowej Akademii Medycznej w Petersburgu. Od 1890 służył jako oficer zawodowy - lekarz w Marynarce Wojennej Imperium Rosyjskiego. W latach 1913-1917 był naczelnym lekarzem Oficerskiej Szkoły Lotniczej w Petersburgu.
25 sierpnia 1922 został przyjęty do rezerwy w stopniu podpułkownika lekarza w korpusie oficerów sanitarnym i przydzielony do Kompanii Zapasowej Sanitarnej Nr I. W latach 1922-1926 pozostawał w służbie czynnej, najpierw w I, następnie w II batalionie sanitarnym, następnie szef Wydziału Sperrewizyjno-Inwalidzkiego Dowództwa Okręgu Korpusu Nr III w Grodnie. Pełniąc służbę na tym stanowisku pozostawał na etacie przejściowym 3 Batalionu Sanitarnego.
Z dniem 1 lipca 1924 został przemianowany na oficera zawodowego w stopniu pułkownika ze starszeństwem z 1 lipca 1919 i 2. lokatą w korpusie oficerów sanitarnych, grupa lekarzy. 11 lutego 1926 Prezydent RP Stanisław Wojciechowski mianował go generałem brygady wyłącznie z prawem do tytułu z dniem 30 kwietnia 1926 - przeniesienia w stan spoczynku. Ostatnie lata życia spędził w Zakopanem. Tam zmarł 7 lipca 1931.
Żonaty z Heleną z domu Wagas. Miał dwoje dzieci: Helenę (ur. 1910) i Eugeniusza (ur. 1910).

</doc>
<doc id="209747" url="https://pl.wikipedia.org/wiki?curid=209747" title="Starzec jajowaty">
Starzec jajowaty

Starzec jajowaty, starzec Fuchsa ("Senecio ovatus" ) – gatunek rośliny należący do rodziny astrowatych. W Polsce występuje pospolicie w Karpatach i Sudetach, na niżu spotkać go można (rzadko) na Śląsku, Wyżynie Małopolskiej, Wyżynie Lubelskiej i w Kotlinie Sandomierskiej.

</doc>
<doc id="209750" url="https://pl.wikipedia.org/wiki?curid=209750" title="Suchogrzybek złotopory">
Suchogrzybek złotopory

Suchogrzybek złotopory, podgrzybek złotopory ("Xerocomellus chrysenteron" (Bull.) Šutara) – gatunek jadalnych grzybów z rodziny borowikowatych ("Boletaceae"). 
Systematyka i nazewnictwo.
Pozycja w klasyfikacji według Index Fungorum: "Xerocomellus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1791 r. Jean Baptiste Bulliard nadając mu nazwę "Boletus chrysenteron". Obecną, uznaną przez Index Fungorum nazwę nadał mu w 2008 r. Josef Šutara, przenosząc go do rodzaju "Xerocomellus". 
Jest to gatunek typowy rodzaju "Xerocomellus". Ma około 30 synonimów naukowych. Niektóre z nich:
Nazwę podgrzybek złotopory podał Władysław Wojewoda w 2003 r, wcześniej Alina Skirgiełło opisywała ten gatunek pod nazwą podgrzybek złotawy. Regionalne nazwy: "grzyb złotawy, złoty grzyb, borowik złotawy, grzyb czerwonotrzonowy, grzyb zajęczy, grzyb zającowy, zajączek, zajęczak, czerwona noga". W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy suchogrzybek złotopory.
Morfologia.
O średnicy 3–10 cm, początkowo wypukły lub półkulisty, później powoli się rozpłaszcza i niekiedy lekko zapada w środku. Skórka sucha, matowa, delikatnie omszona, barwy brązowej, żółtobrązowej, często z oliwkowym odcieniem, ochrowoszarej, czerwonobrązowej lub ciemnobrązowej. Podczas suszy pęka na poletka i ukazuje się miąższ w korze od białawego do czerwonawego.
Początkowo bladożółte, później zielonożółtawe lub oliwkowozielonawe. Sinieją pod naciskiem. Pory takiej samej barwy jak rurki, szerokie i kanciaste, niekiedy brunatno poplamione, siniejące pod naciskiem. 
Wysokość 4–8 cm, grubość 1–2 cm, przeważnie walcowaty, zwężający się ku podstawie, często nieco zgięty. Pod kapeluszem żółty, poza tym przeważnie zabarwiony na czerwono lub brązowo, często z podłużnymi włókienkami.
U młodych okazów twardy, później delikatny, miękki, wodnisty i szybko rozkładający się. Często atakowany jest przez pleśń. W kapeluszu jest żółty, po uszkodzeniu początkowo sinieje, a później czerwienieje, w trzonie u dorosłych okazów jest brązowoczerwony. Ma słaby zapach i nieco kwaskowaty smak.
Brązowawooliwkowy lub oliwkowy. Zarodniki wąskoelipsoidalne lub jajowato-wrzecionowate, gładkie, o rozmiarach 12–14 × 4–5 μm. 
Występowanie.
Jest pospolity na całej półkuli północnej w strefie klimatu umiarkowanego. W Polsce jest bardzo pospolity. Występuje w lasach iglastych i liściastych, parkach. Rośnie na ziemi pod bukiem, sosną zwyczajną, dębem szkarłatnym, dębem bezszypułkowym, dębem szypułkowym. Owocniki pojawiają się od czerwca do listopada.
Znaczenie.
Grzyb jadalny, średniej wartości. Ceniony przez niektórych zbieraczy, jednak o niewielkiej wartości, ze względu na silne robaczywienie, małą przydatność do przerobu i małą odporność na dłuższy transport. Często też atakowany jest przez grzyby strzępkowe "Hypomyces chrysospermus" (taki spleśniały grzyb nie nadaje się do spożycia).
Gatunki podobne.
Jest kilka podobnych podgrzybków, przez grzybiarzy zwykle nierozróżnianych i określanych wspólną nazwą jako "zajączki". Są to m.in.:

</doc>
<doc id="209751" url="https://pl.wikipedia.org/wiki?curid=209751" title="Podgrzyb brunatny">
Podgrzyb brunatny

Podgrzyb brunatny, podgrzybek brunatny ("Imleria badia" (Fr.) Fr.) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Imleria, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1818 r. Elias Magnus Fries, jako formę borowika, nadając mu nazwę "Boletus castaneus ß badius". Tenże sam autor w 1832 r. podniósł go do rangi gatunku "Boletus badius". Później przez różnych autorów zaliczany był do różnych rodzajów, w Polsce znany był jako "Xerocomus badius" (podgrzybek brunatny). W 2014 r. Vizzini przeniósł go do nowo utworzonego rodzaju "Imleria", nadając mu nazwę "Imleria badia", uznaną przez Index Fungorum.
Ma ponad 20 synonimów nazwy naukowej. Niektóre z nich:
W polskim piśmiennictwie mykologicznym po raz pierwszy polską nazwę (grzyb płowy) podał F. Kwieciński w 1896 r. Nazwę podgrzybek brunatny podała Alina Skirgiełło w 1960 r. i pod taką nazwą głównie gatunek ten jest znany i opisywany w polskim piśmiennictwie mykologicznym i w atlasach grzybów. Później w wyniku badań filogenetycznych ustalono, że bliżej spokrewniony jest z borowikami ("Boletus"). W 2014 r. po przeniesieniu go do rodzaju "Imleria" wszystkie polskie nazwy stały się niespójne z aktualną nazwą naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy podgrzyb brunatny.
Morfologia.
Rozmiar dochodzi do 15 cm średnicy. Jest nagi i gładki, u młodych egzemplarzy półkolisty z podwiniętymi brzegami, ciemnobrązowy z czerwonawym odcieniem lub kasztanowo-brunatny. U starszych egzemplarzy kapelusz jest rozpostarty, dość płaski, czasem z wywiniętymi do góry brzegami.
Lekko wcięte wokół trzonu. Barwa od bladoochrowej do oliwkowo-żółtej. Uszkodzone zmieniają kolor na niebieskozielony. Pory początkowo są białe, później żółte do żółtozielonawych.
Grubość do 4 cm, wysokość do 10 cm. Jasnobrązowy, ma podłużne, ciemniejsze pręgi. U młodych egzemplarzy trzon zazwyczaj jest pękaty, następnie cylindryczny. W miejscu uszkodzenia zmienia kolor na ciemnoniebieski.
Twardy, w starszych trzonach zdrewniały. Biały, u starszych egzemplarzy lekko żółty. Przekrojony lekko sinieje. Smak i zapach przyjemny.
Brązowo-oliwkowy. Zarodniki elipsoidalne, gładkie, o rozmiarach 4–5 × 12–17 μm.
Młode podgrzyby brunatne można pomylić z goryczakiem żółciowym ("Tylopilus felleus"). Wątpliwości rozstrzygnąć można próbą smakową (goryczak jest gorzki). Starsze zaś podobne są do piaskowca kasztanowatego ("Gyroporus castaneus"), który jednak ma jamkowato pusty trzon i jego miąższ nie zmienia barwy po przecięciu.
Występowanie i siedlisko.
Występuje w Ameryce Północnej, Europie, Australii i Japonii. W Europie jest pospolity.
Rośnie w lasach iglastych i mieszanych na ziemi, czasami tuż przy pniakach, często w mchu. Najczęściej spotykany jest pod sosną zwyczajną i świerkiem pospolitym. Tworzy owocniki od lata do późnej jesieni.
Znaczenie.
Naziemny grzyb mikoryzowy. Grzyb jadalny. Jest uważany za jeden z cenniejszych grzybów. Nie ma tak dobrego smaku, jak np. borowik szlachetny, ale w kuchni może być wykorzystany na rozmaite sposoby, dobrze nadaje się także do marynowania. W surowym stanie jest trujący.

</doc>
<doc id="209752" url="https://pl.wikipedia.org/wiki?curid=209752" title="Podgrzybek zajączek">
Podgrzybek zajączek

Podgrzybek zajączek ("Xerocomus subtomentosus" (L.) Quél.) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Xerocomus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Przez Karola Linneusza opisany został w 1753 roku jako gatunek borowika ("Boletus") pod nazwą "Boletus subtomentosus". Później przez różnych autorów włączany był do różnych innych rodzajów ("Ceriomyces", "Leccinum", "Rostkovites", "Versipellis", "Xerocomopsis"). Obecną, uznaną przez Index Fungorum nazwę nadał w 1888 roku Lucien Quélet, przenosząc takson do rodzaju "Xerocomus". W wyniku molekularnych badań filogenetycznych prowadzonych na początku XXI w. uznano ten gatunek za bardziej spokrewniony z borowikiem szlachetnym ("Boletus edulis") niż podgrzybkami ("Xerocomus"), wskutek czego przeniesiony został do rodzaju "Boletus". Najnowsze badania z użyciem bardziej zaawansowanych metod obaliły jednak to twierdzenie i takson na powrót włączono do rodzaju "Xerocomus" i ustanowiono typem nomenklatorycznym (gatunkiem typowym).
Ma około 60 synonimów. Niektóre z nich:
Polską nazwę nadała mu Alina Skirgiełło w 1960 roku. W piśmiennictwie mykologicznym opisywany był także pod nazwami: huba rzeszotnik, podgrzybek, zajęczy grzyb, zajęczy grzybek, grzyb cynamonowobrunatny, grzyb zajęczy, podgrzybek zajączek odmiana typowa, a także borowik zajęczy.
Epitet gatunkowy „"subtomentosus”" w języku łacińskim oznacza „pokryty drobnymi włoskami”.
Morfologia.
Średnica 3–10 cm, u młodych egzemplarzy półkolisty u starszych egzemplarzy bardziej rozpłaszczony. Brzeg długo podwinięty. Skórka aksamitna lub pilśniowa, matowa i niedająca się ściągnąć. Podczas suchej pogody popękana jest na poletka. Kolor najczęściej oliwkowobrązowy, czasami żółtobrązowy lub siwobrązowy. Tworzy kilka form barwnych, np. o kapeluszu jasnożółtym ("X. subtomentosus" var. "luteolus") lub brązowoczerwonawym ("X. subtomentosus" var. "rubrotinctus").
5–20 mm długości, żółte ciemnieją z wiekiem do zielonożółtych i oliwkowobrązowych początkowo przyrośnięte i lekko zbiegające potem wolne. Pory duże kanciaste, nieregularne jasnożółte potem zielonkawożółte, uszkodzone nie zmieniają koloru, u starszych owocników mogą poszarzeć.
Wysokość 5–13 cm, grubość 1–3 cm, smukły, cylindryczny, pełny, zwężony u dołu, górą karbowany. Kolor od żółtego przez żółtobrązowy do czerwonobrązowego. Mogą występować podłużne, ciemniejsze pręgi lub siateczka o bardzo wydłużonych oczkach. Strzępki grzybni u nasady trzonu są barwy białej, co jest ważną cechą rozpoznawczą.
Biały lub kremowy z żółtym odcieniem, ciemniejszy nad rurkami. W kapeluszu miękki i mięsisty, siniejący po uściśnięciu; w trzonie włóknisty i twardy, w dolnej części różowy lub czerwony. Zapach bywa nieprzyjemny, szczególnie u podstawy trzonu przypomina jodoform.
Brązowooliwkowy. Zarodniki duże, wrzecionowate do elipsoidalnych, o wymiarach 10–15 × 4–5,5 μm. Pod mikroskopem elektronowym na powierzchni widoczna ornamentacja przypominająca rozrzucane bakterie w kształcie prętów.
Jest zmienny pod względem barwy owocnika, szczególnie powierzchni kapelusza. Bardzo podobne są:
Występowanie i siedlisko.
Na półkuli północnej jest szeroko rozprzestrzeniony, szczególnie na obszarach o klimacie umiarkowanym, na półkuli południowej nie występuje, z okolic równikowych podano jego stanowiska tylko w Kolumbii w Ameryce Południowej. W Polsce jest pospolity.
Grzyb naziemny występujący w lasach iglastych i liściastych, w zaroślach, rzadziej w parkach. Tworzy mykoryzę głównie z dębami, rzadziej z innymi liściastymi drzewami, np. grabami lub bukami, a w krajach śródziemnomorskich również z kasztanem jadalnym.
Znaczenie.
Grzyb mykoryzowy. Grzyb jadalny. Smaczny grzyb, który można przyrządzać na wiele sposobów. Młode okazy o twardych kapeluszach nadają się również do marynowania w occie. Bardzo często robaczywieje.

</doc>
<doc id="209757" url="https://pl.wikipedia.org/wiki?curid=209757" title="Władysław Romiszewski">
Władysław Romiszewski

Władysław Romiszewski (ur. 6 lipca 1819 w guberni podolskiej, zm. 20 października 1907 w Warszawie) – generał armii carskiej pochodzenia polskiego.
Życiorys.
Pochodził z polskiej rodziny ziemiańskiej z Podola. Syn Feliksa, radcy stanu, i Honoraty z Kożuchowskich. Miał dwóch braci: Aleksandra (pułkownika armii rosyjskiej) i Lucjana (ziemianina), ożenionego z Adelą – córką marszałka szlachty kamienieckiej Wincentego Leśniewicza.
Służył w Pułku Szlachty (1836). Absolwent Imperatorskiej Akademii Wojennej (1842). Szef sztabu 6 Dywizji Piechoty (1858-1863), zastępca dowódcy 6 Dywizji Piechoty (1863), dowódca 2 Brygady Strzelców (1870), członek Sztabu Głównego (1872), dowódca 4 Dywizji Piechoty (1872-1883). W latach 1883-1905 członek Aleksandryjskiego Komitetu ds. Rannych.
Został pochowany w grobowcu rodzinnym na cmentarzu Powązkowskim w Warszawie (kwatera 6-2-8).
Rodzina.
Władysław Romiszewski był żonaty z Gruzinką Anną z książęcego rodu Dżakeli (1837-1917), z którą miał siedmioro dzieci: Eugeniusza i Modesta (oficerów armii rosyjskiej, a następnie generałów Wojska Polskiego) oraz Wilhelma (nauczyciela), Włodzimierza (pułkownika armii rosyjskiej), Feliksa, Helenę (za Sławińskim) i Marię (za księgarzem i wydawcą Gustawem Wolffem).
Gen. Władysław Romiszewski był stryjem płk. Czesława Romiszewskiego i wujem legendarnego kresowego kawalerzysty mjra Feliksa Jaworskiego.
Publikacje.
Ромишевский Владислав Феликсович, Военно-статистическое обозрение Российской Империи, Т. 5, ч. 1: Казанская губерния, Санкт-Петербург: в типографии Департамента Генерального Штаба, 1850 

</doc>
<doc id="209758" url="https://pl.wikipedia.org/wiki?curid=209758" title="Waldemar Dziki">
Waldemar Dziki

Waldemar Dziki (ur. 28 września 1956 w Zakopanem, zm. 16 września 2016 w Barcelonie) – polski reżyser i producent filmowy.
Życiorys.
W 1980 ukończył studia na Wydziale Reżyserii Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. W 2007 objął stanowisko dyrektora generalnego ukraińskiej stacji telewizyjnej „Ukraina” (TRK Ukraina). Wcześniej pracował dla Polsatu.
Był żonaty z aktorką Darią Trafankowską, z którą wziął rozwód, a po kilku latach związał się z inną aktorką, Małgorzatą Foremniak, z którą rozwiódł się w 2011. Jego trzecią żoną była dziennikarka Marta Eljasiak
Zmarł 16 września 2016 w Barcelonie 12 dni przed swoimi 60 urodzinami. Został pochowany na cmentarzu ewangelicko-reformowanym przy ul. Żytniej w Warszawie (kw. O-1-11).

</doc>
<doc id="209760" url="https://pl.wikipedia.org/wiki?curid=209760" title="Ostatnie legendy Śródziemia">
Ostatnie legendy Śródziemia



</doc>
<doc id="209765" url="https://pl.wikipedia.org/wiki?curid=209765" title="Janusz Szuber">
Janusz Szuber

Janusz Maria Szuber ps. „Sebastian Rylski” (ur. 10 grudnia 1947 w Sanoku, zm. 1 listopada 2020 w Lesku) – polski poeta, eseista, felietonista.
Życiorys.
Janusz Szuber był potomkiem Ignacego Adama Lewickiego, prawnukiem lekarza dr. Maurycego Drewińskiego&lt;ref name="Rynek 14/1"&gt;Wiersz Janusza Szubera pt. "Rynek 14/1", zob. &lt;/ref&gt; (brat nauczycielki Teodozji Drewińskiej) i sędziego Bronisława de Rogala Lewickiego (prezes sądu, c.k. tajny radca z tytułem szlacheckim). Jego dziadkami ze strony ojca byli Józef (1881–1967) i Józefa (1889–1974) Szuberowie, przybyli ze Lwowa do Sanoka w 1935 i zamieszkiwali w domu pod obecnym adresem ulicy 2 Pułku Strzelców Podhalańskich 2. Dziadkami ze strony matki byli Stefan Lewicki (profesor gimnazjalny) i Maria Helena z domu Drewińska (córka ww. Maurycego Drewińskiego i siostra Bolesława Drewińskiego. Jego rodzicami byli Zbigniew Szuber (1918–1996, pilot-instruktor)) i Ewa z domu Lewicka (ur. 1921, zm. 1991). Dwaj starsi bracia Janusza Szubera zmarli w dzieciństwie: Andrzej Antoni (zm. 1943 mając trzy tygodnie) i Jacek Andrzej (ur. 1946, zm. 1947 mając 9 miesięcy). Ponadto jego ciotką była Maria Szuber (1913–2006, siostra Zbigniewa Szubera, działaczka sanockiego oddziału PTTK i przewodniczka turystyczna), wujami byli Stefan Jarosz i Mieczysław Jarosz, zaś dalekim krewnym Szuberów był pisarz Jan Zachariasiewicz.
Janusz Szuber urodził się 10 grudnia 1947 w Sanoku, a w 1948 został ochrzczony w rzymskokatolickim kościele parafialnym w Krynicy, gdzie otrzymał drugie imię „Maria”. W Sanoku uczył się w szkole podstawowej, a następnie w Liceum Ogólnokształcącym Męskim, gdzie w 1967 z wyróżnieniem zdał maturę. Jesienią tego roku, za wcześniejszą sugestią profesora licealnego Józefa Stachowicza, rozpoczął studia polonistyczne na Uniwersytecie Warszawskim. Na jednym roku był wraz z Antonim Liberą, Markiem Grzesińskim-Weissem, Józefem Kurylakiem, Magdą Umer, Januszem Wiśniewskim. W młodości zafascynował się twórczością Nikifora Krynickiego, którego widywał w Krynicy. Ponadto zauroczył się pracami artysty Mariana Kruczka z podsanockich Płowiec. W Warszawie bywał regularnie od 1951, odwiedzając wujostwo Jaroszów. Podczas studiów pod koniec lat 60. pisywał utwory o charakterze prozatorskim, a od 1968 także pierwsze wiersze, które – choć dobrze przyjęte – zniszczył. Od 1969 był dotknięty postępującą chorobą (gościec łuszczycowy). Wskutek tego początkowo był przykuty do łóżka, a potem poruszał się na wózku inwalidzkim. Z powodu choroby przerwał studia w Warszawie, aczkolwiek kształcił się nadal we własnym zakresie. Przez około 20 lat opiekę nad nim sprawowała jego matka Ewa Szuber (zm. 1991), następnie ciotka Krystyna Jarosz (zm. 2014). Pozbawiony rodzeństwa od lat najmłodszych miał wsparcie w osobie swojej kuzynki Grażyny Jarosz (doktor mikrobiologii, od 1983 zamieszkała w Norwegii).
Przez okres dwudziestu siedmiu lat tworzył poezję w tzw. sposób „do szuflady”, zapisując 10 teczek wierszami oraz innymi redakcjami. Na początku lat 90. w Sanoku zwolennikiem jego nieznanych jeszcze publicznie wierszy był m.in. Zygmunt Pankowski, polecający je swojemu bratu Marianowi Pankowskiemu. Ponadto o pisarstwie Szubera wiedziała nieco sanoczanka Janina Lewandowska. Pierwotnie Janusz Szuber planował wydać tomik poezji w 1991. Finalnie postanowił upublicznić swoją poezję i pod pseudonimem „Teodor” przesłał cztery wiersze na IV edycję zorganizowanego w 1994 przez Miejską Bibliotekę Publiczną w Sanoku konkursu pt. "Ziemia rodzinna Grzegorza z Sanoka w literaturze", w którym otrzymał I nagrodę. W 1995 jego twórczość (znana z późniejszego tomu "Apokryfy i epitafia sanockie") była prezentowana na łamach „Tygodnika Sanockiego”. Od tego roku jego pisarstwo (recenzje, noty, szkice) było drukowane w załączanym do tego czasopisma „Dodatku Kulturalnym”, którego w 1997 został redaktorem. Następnie, przy udziale sanockiej MBP zadebiutował jako poeta. Pierwsze pięć tomików poezji jego autorstwa zostało wydanych w latach 1995–1996 (najpierw dwa w listopadzie / grudniu 1995, po czym trzy kolejne w 1996) nakładem ww. Grażyny Jarosz z Oslo i wydrukowane w sanockiej drukarni Piast Kołodziej, zaś umownie określone jako "pięcioksiąg". Do wydawania tych publikacji przyczynił się także Antoni Libera.
W 1995 w Sanoku wraz z Tomaszem Korzeniowskim był inicjatorem powstania stowarzyszenia, w 1996 formalnie założonego jako Korporacja Literacka, którego był prezesem od 24 czerwca 1999 do czerwca 2000, a w połowie 2002 wybrany wiceprezesem. W 1996 został członkiem Warszawskiego Oddziału Stowarzyszenia Pisarzy Polskich, a w 2000 przystąpił do PEN Clubu. Był członkiem zespołu redakcyjnego periodyku „Impresje Muzealne”, wydawanego przy Muzeum Historycznym w Sanoku. W 1998 został redaktorem zeszytów „Acta Pancoviana”, wydawanych na cześć Mariana Pankowskiego (Tom I w 1998, Tom II w 1999, Tom III w 2004, Tom IV w 2005). Do wydanego w 1998 tomiku poezji tegoż pisarza pt. "Moje słowo prowincjonalne" wykonał prace redakcyjne i dobierał wiersze. W 2006 jego wiersz pt. "Mgła", w tłumaczeniu Ewy Hryniewicz-Yarbrough, opublikowano w nieliterackim amerykańskim tygodniku „The New Yorker”. W 1999 był gościem w programie "Rozmowy na koniec wieku" w TVP2, przygotowanym przez Katarzynę Janowską i Piotra Mucharskiego. W 1999 został stypendystą Ministerstwa Kultury i Dziedzictwa Narodowego. W twórczości poety odzwierciedlona jest zarówno przeszłość jak i rzeczywistość Sanoka oraz okolic. Był autorem eseju pt. "Mój Sanok" stanowiącego wstęp do albumu fotograficznego pt. "Sanok i Ziemia Sanocka" z 2001 autorstwa Tadeusza Budzińskiego, zaś fotografie tego artysty ukazały się w tomiku Szubera pt. "Tam, gdzie niedźwiedzie piwo warzą" z 2004. Wraz z Marią Harasymowicz dokonał wyboru wierszy Jerzego Harasymowicza w pośmiertnej publikacji pt. "Bieszczady" z 2003. W tym samym roku był pomysłodawcą książki Ryszarda Wiktora Schramma pt. "Prywatna podróż pamięci" i napisał wstęp do niej. Wraz z Małgorzatą Sienkiewicz-Woskowicz był redaktorem publikacji autorstwa Barbary Bandurki pt. "Zieleń Veronese'a" z 2005. W 2005 wydano publikację zatytułowaną "Mojość", którego autorami był duet Janusz Szuber i Władysław Szulc, a treścią publikacji były przedstawiające Sanok słowo pisane pierwszego z nich oraz fotografie drugiego z artystów. Wraz z Ewą Kasprzak i Wiesławem Banachem był redaktorem publikacji autorstwa Artura Olechniewicza pt. "Tratwa" z 2006. Teksty Szubera wydano w albumie zatytułowanym "Bieszczady" z 2007, autorstwa Włodzimierza i Agnieszki Bilińskich.
Utwory Janusza Szubera ukazywały się na łamach czasopism: „Tygodnik Sanocki” (publicystyka oraz wiersze), „Głos Ziemi Sanockiej” (tygodnik Parafii Podwyższenia Krzyża Świętego i Matki Bożej Pocieszenia w Sanoku), „Tygodnik Powszechny”, „Kultura”, „Sycyna”, „Nowa Okolica Poetów”, „Twórczość”, „Odra”, „Kwartalnik Artystyczny”, „Zeszyty Literackie”, „Akcent”, „Rzeczpospolita” (w magazynie „Plus Minus” prowadził stały kącik felietonisty pt. "Czytane na prowincji"), „Voix d'encre”, „Archipel”, „Le Poligraphe”, „Books in Canada”, „Die Horen”. Jego wiersze przetłumaczono na co najmniej 15 języków (m.in. francuski, niemiecki, angielski, ukraiński, chorwacki, hiszpański, niderlandzki, węgierski, słoweński, serbski, hebrajski, czeski, bułgarski, fiński). Jako twórca przyjął także pseudonim „Sebastian Rylski”. W semestrze wiosennym roku akademickiego 2003/2004 poeta prowadził zajęcia ze studentami w Państwowej Wyższej Szkoły Zawodowej w Sanoku pod nazwą "Sanocczyzna w literaturze XIX i XX wieku – rozmowy o regionalizmie". Wraz z Janiną Lewandowską był fundatorem tablicy upamiętniającej Mariana Pankowskiego, ustanowionej w 2017 na gmachu MBP w Sanoku. W publikacjach Janusza Szubera były drukowane obrazy i fotografie artystów takich jak: Władysław Szulc, Grażyna Jarosz, Barbara Bandurka, Anna Maria Pilszak, Marian Kruczek (m.in. reprodukcja na okładce tomiku pt. "Z żółtego metalu" oraz reprodukcje w tomiku "7 Gedichte / Wierszy"), Jan Ekiert (reprodukcje w tomiku "Śniąc siebie w obcym domu"), Artur Olechniewicz (okładka tomiku pt. "Lekcja Tejrezjasza"), Henryk Waniek ("Forest in the Mirrors"), Zdzisław Beksiński (reprodukcje prac w tomikach "Biedronka na śniegu" i "Czerteż" oraz na okładce tomiku "Próba dębu / Teste do carvalho"). Wiersze Janusza Szubera zostały zauważone i docenione przez wybitnych poetów i literatów takich jak Zbigniew Herbert, Czesław Miłosz, Wisława Szymborska, Kazimierz Orłoś, Krzysztof Lisowski. Na zaproszenie Szubera w Sanoku pojawiali się: Jan Józef Szczepański, Antoni Libera, Paweł Huelle, Paweł Huelle, Andrzej Stasiuk, Helena Zaworska, a w wieczorach promujących jego poezje brali udział Bronisław Maj, Ryszard Krynicki z żoną Krystyną, prof. Józef Nowakowski, Steffen Huber, Jan Tulik, Stanisław Dłuski, Wanda Chotomska.
Poeta urodził się i w drugiej połowie XX wieku zamieszkiwał w Sanoku w najmowanym mieszkaniu przy ulicy Henryka Sienkiewicza 8. W październiku 1999 poeta został odwiedzony w swoim mieszkaniu przez urzędującego premiera RP Jerzego Buzka. Od 2000 zamieszkiwał w kamienicy przy ul. Rynek 14 w Sanoku i tymże adresem zatytułował jeden ze swoich wierszy oraz jednocześnie tomik poezji, wydany w 2016. Zmarł rano 1 listopada 2020 w szpitalu w Lesku. Pierwotnie jego pogrzeb został odłożony na czas nieokreślony. Odbył się 2 sierpnia 2021 i tego dnia jego prochy spoczęły na Cmentarzu Centralnym w Sanoku.
Odniesienia i upamiętnienie.
Związany z Sanokiem poeta Jan Szelc napisał wiersze inspirowane osobą Janusza Szubera bądź jemu dedykowane: "Kamienna Hora" (wydany w tomiku poezji pt. "Mycykowy Dział" w 1998), "Szuber z Haczowa" w 1996 (wydany w tomiku poezji pt. "Liputowa droga" w 2004) oraz "Salon Szubera" i "Dziesiąty grudnia '03" (wydane w tomiku poezji pt. "Odmawiam góry" w 2004). Sanoczanka Barbara Bandurka napisała wiersz zadedykowany Januszowi Szuberowi, opublikowany w jej tomiku poezji pt. "Zieleń Veronese'a" z 2005. Za życia Janusza Szubera poświęcano mu wiersze i pracy (m.in. w latach 2008-2011 wspomniana Barbara Bandurka, Jan Tulik, Krystyna Lenkowska, Krystyna Lenkowska, Wasyl Machno, Jacek Mączka, Florian Śmieja, Janusz Pasterski, Andrzej Busza). Z okazji 10. rocznicy debiutu literackiego poety w 2003 Fundacja „Archiwum Ziemi Sanockiej” wydała trzeci wolumin z serii „Zeszyty Archiwum Ziemi Sanockiej” zatytułowany "Nr 3. Jubileusz Janusza Szubera". 
W 1999 został zrealizowany film pt. "Sanocczyzna Janusza Szubera" w reżyserii Jerzego Kołodziejczyka i według scenariusza Grzegorza Gajewskiego. W 2000 powstał dokument pt. "Gdyby wszystko jest poezją", w reżyserii i według scenariusza Pawła Sawickiego. W 2001 powstał film dokumentalny pt. "...innego życia nie potrafię dla siebie wymyśleć", autorstwa Pawła Słowikowskiego. 
Tematykę twórczości Janusza Szubera od 1998 opisywał w artykułach publicystycznych i naukowych także pochodzący z Sanoka Jacek Mączka (na łamach czasopism „Fraza”, „Zeszyty Archiwum Ziemi Sanockiej”, „Zeszyty Naukowe Państwowej Wyższej Szkoły Zawodowej”, „Zeszyty Naukowe Uniwersytetu Rzeszowskiego”, „Nowa Okolica Poetów”, „Tygodnik Sanocki”, „Rzeczpospolita”), a na tej podstawie wydał w 2008 książkę pt. "Powidła dla Tejrezjasza". Jacek Mączka w 2006 uzyskał stopień doktora nauk humanistycznych w zakresie literaturoznawstwa na podstawie pracy pt. "Światopogląd poetycki Janusza Szubera", a w 2012 habilitował się na podstawie pracy pt. "Powidła dla Tejrezjasza. O poezji Janusza Szubera". Autorem pierwszej książki monograficznej o twórczości Janusza Szubera był Tomasz Cieślak-Sokołowski, który w 2004 wydał publikację naukową pt. "„Mój wszechświat uczyniony”. O poezji Janusza Szubera" z 2005. W 2005 ukazała się książka pt. "Dramat istnienia – o poezji Janusza Szubera", autorstwa Jerzego Kowalewskiego. W 2009 wydano zbiorową publikację pt. "Poeta czułej pamięci. Studia i szkice o twórczości Janusza Szubera" (red. Jolanta Pasterska, Magdalena Rabizo-Birek oraz Alicja Bułdak), zawierającą także bibliografię poety. Ukazały się publikacje Andrzeja Sulikowskiego, stanowiące opracowania twórczości Janusza Szubera: "Epos sanocki Janusza Szubera" (2010), "Rynek i coraz dalsze okolice. O twórczości Janusza Szubera" (2019, Instytut Literatury, Kraków). W pierwszej z tych książek autor przedstawił swój wiersz zatytułowany "Horodyszcze", zadedykowany Szuberowi. Zarówno przed 2003 jak i później były tworzone pracy magisterskie i doktorskie odnoszące się do twórczości Janusza Szubera. W 2019 wydano monografię pt. "„Wciałowzięty”. Szkice o poezji Janusza Szubera" autorstwa Alicji Jakubowskiej-Ożóg.
Po śmierci Janusza Szubera pod koniec 2020 na rynku w Sanoku przed zamieszkiwaną przez niego kamienicą przy ul. Rynek 14 została ustanowiona ławeczka jego pamięci, odsłonięta z tabliczką zawierającą cytat z wiersza poety pt. „Gorzkie prowincje” o następującej treści: "Moje gorzkie prowincje w tunelach kreciej nocy!".
Poetka Helena Kapri napisała wiersz "Podróż do miasta S. Pamięci zmarłego poety", wydany w tomie pt. "44 wiersze" (2021). Z okazji pierwszej rocznicy śmierci Janusza Szubera Miejska Biblioteka Publiczna im. Grzegorza z Sanoka w Sanoku zrealizowała projekt stanowiący upamiętnienie pod nazwą „Janusz Szuber – in memoriam”, w ramach którego w dniu 30 października 2021 w sali koncertowej Państwowej Szkoły Muzycznej I i II st. im. Wandy Kossakowej w Sanoku odbyło się spotkanie z twórczością poety. Nazajutrz, 31 października 2021 w kościele w Międzybrodziu odprawiono mszę za jego duszę (i jego opiekuna Piotra Jacewicza) oraz odsłonięto kamień pamiątkowy z tablicą o treści stanowiącej fragment wiersza poety pt. "Oktostych".
Uchwałą Rady Miasta Sanoka z 28 października 2021 plac o charakterze terenu zieleni, położony przy ul. Zamkowej, pomiędzy kompleksem zamkowym, budynkiem zajazdu, willą Zaleskich i Schodami Zamkowymi, nazwano „Skwer Janusza Szubera”.

</doc>
<doc id="209766" url="https://pl.wikipedia.org/wiki?curid=209766" title="Ratusz w Nowym Warpnie">
Ratusz w Nowym Warpnie

Ratusz w Nowym Warpnie – siedziba Urzędu Miasta i Gminy w Nowym Warpnie, jeden z najciekawszych architektonicznie budynków tego typu w Polsce.
Historia i architektura.
Budynek o konstrukcji ryglowej (mur pruski) został wzniesiony w 1697 roku, po wielkim pożarze miasta w 1692 roku (dawny ratusz spłonął). Jest to budynek o konstrukcji czteroosiowej z kwadratową wieżą zegarową postawioną od strony zachodniej. Wszystkie skrzydła zostały zbudowane w technice ryglowej. Od początku był siedzibą władz miejskich, obecnie pełni również swoją pierwotną funkcję. Jest obiektem unikatowym i najcenniejszym zabytkiem Nowego Warpna.

</doc>
<doc id="209768" url="https://pl.wikipedia.org/wiki?curid=209768" title="The Lays of Beleriand">
The Lays of Beleriand

The Lays of Beleriand ("Pieśni Beleriandu") – trzecia część "Historii Śródziemia", wydana w 1985 r. przez Christophera Tolkiena. Zawiera ona pieśni autorstwa jego ojca, J.R.R. Tolkiena. Książka ta nie została przetłumaczona na język polski.
Zawiera następujące poematy:
Prolog ("Húrin and Morgoth")
I "Túrin’s Fostering"
II "Beleg"
III "Failivrin"
Druga wersja poematu:
I "Húrin and Morgoth"
II "Túrin’s Fostering"
"The Flight of the Noldoli"
Fragment "Lay of Earendel"
"The Lay of the Fall of Gondolin"
Canto
I ("Of Thingol")
II ("Gorlim’s betrayal and Beren’s revenge")
III ("Beren’s meeting with Lúthien")
IV ("Beren before Thingol")
V ("Lúthien’s captivity in Doriath")
VI ("Beren in Nargothrond")
VII ("Beren and Felagund before Thû")
VIII ("Lúthien in Nargothrond")
IX ("The defeat of Thû")
X ("The attack by Celegorm and Curufin")
XI ("The disguising of Beren and Lúthien and the journey to Angband")
XII ("Fingolfin and Morgoth; the meeting with Carcharoth")
XIII ("Beren and Lúthien in Angband")
XIV ("Escape from Angband")
Komentarze C.S. Lewisa
Nota do "Lay of Leithian" i "Silmarillion"

</doc>
<doc id="209771" url="https://pl.wikipedia.org/wiki?curid=209771" title="Marian Pankowski">
Marian Pankowski

Marian Jan Władysław Pankowski (ur. 9 listopada 1919 w Sanoku, zm. 3 kwietnia 2011 w Brukseli) – polski poeta, prozaik, dramaturg, krytyk literacki i tłumacz.
Życiorys.
Marian Jan Władysław Pankowski urodził się 9 listopada 1919. Był synem Władysława (1884-1951, pracownik fabryki maszyn i wagonów w Sanoku, kupiec) i Marii z domu Zielińskiej (1888-1978). Miał starszego brata Zygmunta Antoniego (1910-1995). Rodzina Pankowskich zamieszkiwała przy ulicy Kolejowej w Sanoku.
W 1937 zdał egzamin dojrzałości w Państwowym Gimnazjum im. Królowej Zofii w Sanoku. W 1938 roku rozpoczął studia polonistyczne na Uniwersytecie Jagiellońskim, które przerwał wybuch II wojny światowej. Brał udział w kampanii wrześniowej, później należał do Związku Walki Zbrojnej. Po powrocie z wojny obronnej do Sanoka i po nastaniu okupacji niemieckiej był zatrudniony w sanockiej Fabryce Wagonów. Rano 2 marca 1942 w rodzinnym domu został aresztowany przez gestapo wraz ze swoim bratem Zygmuntem. Tego samego dnia zostali osadzeni w więzieniu w Sanoku – formalnie 3 marca 1942. Początkowo obaj trafili do celi przejściowej (umieszczono także innych sanoczan zatrzymanych w ramach fali aresztowań po „wsypie”), a następnie zostali umieszczeni w innych celach. Podczas przesłuchań był torturowany. W sanockim więzieniu przebywał do 12 czerwca 1942, po czym został skierowany do Tarnowa. Potem był więźniem niemieckich obozów Auschwitz, Gross-Rosen, Nordhausen i Bergen-Belsen. Po wojnie w 1947 został uznany przynależnym do gminy Sanok. Wyjechał do Brukseli i osiadł w Belgii, gdzie ukończył studia slawistyczne, otrzymał obywatelstwo belgijskie i pracował jako wykładowca współczesnej literatury polskiej oraz lektor języka polskiego na Université Libre de Bruxelles.
Doktorat napisał o Leśmianie. W latach 1953-1959 był stałym recenzentem paryskiej „Kultury” (według samego Pankowskiego „Kultura” zerwała współpracę po jego podróży do Polski w 1958 i późniejszych entuzjastycznych relacjach o szerokim dostępie do kultury w PRL). Zajmował się także przekładami polskiej poezji na język francuski oraz niemieckiej i francuskiej na język polski. Większość jego twórczości była tłumaczona na język francuski, część na niemiecki i holenderski.
Jako poeta debiutował w 1938 roku wierszem "Czytanie w zieleni", ogłoszonym na łamach lwowskiego lewicowego pisma „Sygnały”. Wydał m.in. kilka zbiorów wierszy ("Sto mil przed brzegiem", 1958), tom prozy poetyckiej ("Smagła swoboda", 1955, nagrodzona przez paryską „Kulturę”), opowiadania, powieści (m.in. "Matuga idzie. Przygody", "Granatowy goździk", "Rudolf", "Z Auschwitzu do Belsen") oraz utwory sceniczne.
W 1950 roku poślubił lwowiankę, Żydówkę Reginę Fern (1922–1972), która była plutonową w Wojskowej Służbie Kobiet podczas Powstania Warszawskiego, później pracowała na Politechnice w Brukseli; mieli córkę Danielę.
Po wojnie po raz pierwszy przyjechał do Polski w 1958 roku (na obchody jubileuszu 70-lecia pierwszej matury w sanockim gimnazjum) - od tej pory odwiedzał ojczyznę i rodzinne miasto. 30 kwietnia 1998 roku otrzymał tytuł Honorowego Obywatela Królewskiego Wolnego Miasta Sanoka za twórczość literacką i naukową oraz popularyzację polskiej kultury na Zachodzie, w tym miasta Sanoka.
W 2009 roku przyjechał do Wrocławia na zaproszenie Dolnośląskiego Komitetu 200. Rocznicy Urodzin Słowackiego, gdzie podczas uroczystej gali w Ossolineum uhonorował Dawida Junga "Laurem Juliusza Słowackiego".
W 2009 został odznaczony Srebrnym Medalem „Zasłużony Kulturze Gloria Artis”.
Mieszkał w Brukseli i tam zmarł 3 kwietnia 2011 z powodu powikłań po zapaleniu płuc.
Upamiętnienie.
Sanocki poeta Janusz Szuber napisał wiersz pt. "Pankowski", wydany w tomikach poezji pt. "Paradne ubranko i inne wiersze" z 1995, pt. "Tam, gdzie niedźwiedzie piwo warzą" z 2004 oraz pt. "Pianie kogutów" z 2008. Sanoczanka Barbara Bandurka napisała utwór "Dla Mariana Pankowskiego", opublikowany w jej tomiku poezji pt. "Zieleń Veronese'a" z 2005.
W Sanoku na Rynku przed kamienicą przy ul. Rynek 14 została ustanowiona ławeczka pamięci Mariana Pankowskiego, odsłonięta 9 listopada 2011 w 90. rocznicę urodzin pisarza przez jego bratową Jadwigę z tabliczką zawierającą cytat z Pankowskiego: "„To tu, pamiętasz? ...Trwał twój świat”". Naprzeciwko powstała analogiczna ławeczka poświęcona jego szkolnemu koledze, Kalmanowi Segalowi. 
21 czerwca 2014 na fasadzie budynku Gimnazjum nr 2 im. Królowej Zofii w Sanoku została odsłonięta tablica upamiętniająca trzech absolwentów szkoły, którymi byli literaci trzech narodowości: Ukrainiec Bohdan Ihor Antonycz (1909-1937), Żyd Kalman Segal (1917-1980) i Polak Marian Pankowski (1919-2011). Tablica została umieszczona przy wejściu do budynku i odsłonięta podczas Światowego Zjazdu Sanoczan. Inskrypcja głosi: "Pamięci wybitnych literatów, wychowanków Gimnazjum Męskiego im. Królowej Zofii w Sanoku w okresie międzywojennego dwudziestolecia reprezentujących trzy narodowości tworzące ówczesną społeczność naszego Miasta: Bohdana Ihora Antonycza 1909–1937, Kalmana Segala 1917–1980, Mariana Pankowskiego 1919–2011. Sanok, 21 czerwca 2014 – Światowy Zjazd Sanoczan". Ponadto przy budynku szkoły zostały zasadzone trzy dęby szypułkowe honorujące tych pisarzy, w tym drzewo honorujące Pankowskiego, nazwane „Marian”.
W dniu 18 czerwca 2017 na fasadzie budynku mieszczącego Miejską Bibliotekę Publiczną im. Grzegorza z Sanoka została odsłonięta tablica upamiętniająca Mariana Pankowskiego z inskrypcją o treści: "Marian Pankowski. Sanok – Bruksela. 9 XI 1919 – 3 IV 2011. „Przypatrywałem się temu wszystkiemu w imię Mowy". Fundatorami tablicy byli Janusz Szuber i Janina Lewandowska.
Uchwałą z 26 września 2019 Rada Miasta Sanoka postanowiła o uczczeniu 100. rocznicy urodzin Mariana Pankowskiego w formie wieczoru literackiego, zorganizowanego przez Miejską Bibliotekę Publiczną im. Grzegorza z Sanoka w Sanoku. Obchody zorganizowano 18 listopada 2019 w Państwowej Szkole Muzycznej I i II st. im. Wandy Kossakowej w Sanoku, a w ich ramach wydano kolejny wolumin periodyku „Acta Pancoviana”, a w MBP przygotowano wystawę biograficzną pt. „Marian Pankowski 1919–2019. Stulecie urodzin Pisarza”.

</doc>
<doc id="209773" url="https://pl.wikipedia.org/wiki?curid=209773" title="Pszczoły">
Pszczoły

Pszczoły (Anthophila, Apiformes) – monofiletyczna grupa owadów bez ustalonej rangi taksonomicznej w obrębie nadrodziny Apoidea z rzędu błonkoskrzydłych.
Charakterystyka.
Pszczoły są grupą żądłówek blisko spokrewnioną z grzebaczami. Wyewoluowały z form karmiących swoje potomstwo pokarmem zwierzęcym. Wszystkie pszczoły (prócz kilku znanych gatunków z rodzaju "Trigona", żywiących się padliną) zarówno jako larwy, jak i jako owady dorosłe żywią się pokarmem roślinnym. Zwykle źródłem białka dla pszczół jest pyłek, a źródłem energii (cukrów) jest nektar. Żerując na kwiatach, pszczoły zapylają je. Czasami pokarmem są inne substancje pochodzenia roślinnego, takie jak oleje zbierane przez przedstawicieli rodzaju "Macropis""." Cechami morfologicznymi wyróżniającymi pszczoły są: obecność rozgałęzionych włosków na ciele (przedstawiciele Apoidea niebędący pszczołami mają wyłącznie proste włoski) oraz powiększony, rozszerzony pierwszy człon stopy, czyli nastopek ("basitarsus"). Do synapomorfii pszczół należą również m.in. pyłko- i nektarożerność larw (wyjątki od tej reguły to efekt późniejszej ewolucji w obrębie pszczół, związane np. ze wspomnianą padlinożernością albo pasożytniczym trybem życia), zachowanie polegające na czyszczeniu przednich nóg przy pomocy nóg środkowych, często wyposażonych w specjalną „szczoteczkę” ("penicillus") i pewne szczegóły użyłkowania skrzydła. Użyłkowanie skrzydeł jest również jedną z ważnych cech służących do identyfikacji rodzin i rodzajów.
Na świecie znanych jest ponad 20 tys. gatunków pszczół, największą liczebność i różnorodność gatunkową grupa ta osiąga prawdopodobnie w strefie klimatu umiarkowanego ciepłego, w suchych regionach. W Europie żyje ok. 2 tys. gatunków, w Polsce ok. 470 (zobacz też: ).
Systematyka.
Status pszczół jako dobrze wyodrębnionej, monofiletycznej grupy nie został podważony przez dotychczasowe badania taksonomiczne, jednak zarówno ich pozycja systematyczna w obrębie błonkówek, jak podział pszczół na niższe jednostki taksonomiczne, zmieniały się. Obecnie (2019) pszczoły podzielone są na 7 żyjących współcześnie rodzin:
Przedstawiciele 6 pierwszych rodzin występują w Polsce, Stenotritidae to rodzina występująca wyłącznie w Australii.
Do nadrodziny Apoidea należą oprócz pszczół również grzebacze, dawniej grupowane w osobnej nadrodzinie, obecnie podobnie jak pszczoły podzielone na kilka rodzin w nadrodzinie Apoidea.
Pszczoły społeczne, samotne i pasożytnicze.
Chociaż zdecydowaną większość pszczół stanowią gatunki samotne, niektóre wykształciły socjalny tryb życia. Najbardziej znanym przykładem, i jednocześnie jednym z posiadających najbardziej rozbudowaną strukturę socjalną, jest pszczoła miodna. Oprócz gatunków prawdziwie społecznych, wśród pszczół można odnaleźć również niższe formy organizacji socjalnej (np. kiedy kilka samic składa jaja w jednym gnieździe i wspólnie opiekuje się potomstwem). Niektóre gatunki pszczół, np. trzmielce ("Psithyrus") czy koczownice ("Nomada"), wykształciły pasożytniczy tryb życia i nie budują własnych gniazd, a ich potomstwo rozwija się w gniazdach gospodarzy – innych pszczół. Szacuje się, że w Polsce stanowią one 20–25% spośród gatunków pszczół.
Znaczenie w przyrodzie.
Specjalizacja pszczół w kierunku żywienia się pyłkiem i nektarem powoduje, że są one ważnymi zapylaczami roślin kwiatowych. Poszczególne gatunki różnią się przywiązaniem do taksonów roślin: pszczoły oligolektyczne ograniczają się do zbierania pyłku z jednego lub kilku rodzajów w obrębie tej samej rodziny roślin, pszczoły polilektyczne żerują na wielu różnych, niespokrewnionych gatunkach. Poszczególne gatunki nie dają się zaklasyfikować zero-jedynkowo do jednej z tych dwóch grup, ale w naturze występuje spektrum od gatunków oligo- do polilektycznych, z różnymi stanami pośrednimi. 

</doc>
<doc id="209774" url="https://pl.wikipedia.org/wiki?curid=209774" title="Kościół Wniebowzięcia Najświętszej Maryi Panny w Nowym Warpnie">
Kościół Wniebowzięcia Najświętszej Maryi Panny w Nowym Warpnie

Kościół pw. Wniebowzięcia Najświętszej Maryi Panny - parafialny w Nowym Warpnie, cenny zabytek architektury.
Historia.
Pierwszy kościół w Nowym Warpnie został zbudowany najprawdopodobniej w XIII wieku. Obecny został wzniesiony w XV wieku. Świątynia była kilkakrotnie niszczona przez pożary (m.in. w 1692 roku oraz przebudowywana. W 1693 roku do salowego kościółka dostawiono wieżę, przebudowaną gruntownie w XIX wieku w stylu neogotyckim. Przed II wojną światową świątynia protestancka, poświęcona jako kościół rzymskokatolicki 15 sierpnia 1946 roku.
Architektura.
Pierwotnie była to prosta świątynia salowa z zamknięciem trójbocznym i wejściem od strony zachodniej. Mury zostały postawione z cegły na fundamencie z granitu. W XVIII wieku dobudowano zakrystię. Okna ostrołukowe, między przyporami. Wejścia portalowe znajdują się po stronie północnej i południowej w częściach dobudowanych później. Wieża, powstała w 1693 roku, posiada sklepienie krzyżowe, ostrołukowy portal, wzniesiona została z kamienia i cegły. Przebudowany szczyt jest zwieńczony spiczastym hełmem z kulą. Stropy belkowane, dach dwuspadowy, ceramiczny. Cegły w stanie średnio dobrym. Ściany nie posiadają gzymsów. Boczne wejście od strony północnej. W 2002 rozpoczęto prace konserwatorskie, które odsłoniły dawne cegły gotyckie.
Tablice pamiątkowe.
Wewnątrz kościoła wmurowane są tablice pamiątkowe:
Otoczenie.
Teren parafii otoczony był murem ceglanym, w wielu miejscach wyszczerbionym. Kościół okala starodrzew lipowy i bukowy. Obok znajduje się pomnik pamięci zmarłych mieszkańców Nowego Warpna, spoczywających na tych ziemiach.

</doc>
<doc id="209778" url="https://pl.wikipedia.org/wiki?curid=209778" title="Historia Quebec City">
Historia Quebec City



</doc>
<doc id="209780" url="https://pl.wikipedia.org/wiki?curid=209780" title="Związek Młodzieży Socjalistycznej">
Związek Młodzieży Socjalistycznej

Związek Młodzieży Socjalistycznej (ZMS) – organizacja młodzieżowa powstała 3 stycznia 1957 r. w Warszawie przez połączenie Rewolucyjnego Związku Młodzieży i Związku Młodzieży Robotniczej.
Historia.
Od grudnia 1957 r. ZMS był ideowo, politycznie i organizacyjnie podporządkowany PZPR. 
Głównym celem działalności ZMS było przygotowywanie członków do wstępowania w szeregi PZPR. Podobnie jak uprzednio istniejąca stalinowska organizacja Związek Młodzieży Polskiej, ZMS dążył do liczebnego wzrostu organizacji, stosując masowe formy naboru nowych członków na granicy przymusu. W 1976 r. ZMS zainicjował utworzenie ZSMP, którego powstanie zakończyło działalność ZMS. 
ZMS w 1957 r. miał 70 tys. członków, 1960 r. – 370 tys., 1964 r. – 800 tys., 1975 r. – 1,2 mln.

</doc>
<doc id="209785" url="https://pl.wikipedia.org/wiki?curid=209785" title="Goya (zespół muzyczny)">
Goya (zespół muzyczny)

Goya – polska grupa muzyczna wykonująca pop. Powstała w Warszawie 1995 roku.
Historia.
Zespół powstał w 1995 roku w Warszawie. Najważniejszą osobą w zespole jest urodzona w 1975 w Krasnymstawie Magdalena Wójcik – wokalistka. Od najmłodszych lat brała udział w licznych przeglądach piosenki, gdzie prezentowała własne utwory, które w 1993 roku zostały opublikowane na kasecie przez firmę fonograficzną Dalmafon.
Podczas jednego z przeglądów, dyrektor A&amp;R Pomaton EMI zwrócił uwagę na Magdalenę Wójcik i zaproponował jej współpracę. Mieszkając już w Warszawie spotkała muzyków, z którymi założyła zespół "Goya". Byli to Grzegorz Jędrach – gitarzysta i lider zespołu oraz Rafał Gorączkowski, stanowiący do dziś trzon zespołu.
Zespół "Goya" zadebiutował w 1998 r., kiedy to ukazał się ich pierwszy album zatytułowany "Goya". Płytę promowały trzy single: "Bo ya", "Śpij i śnij" oraz "Kupię sobie dom".
Zespół założył własne studio, w którym zaczął przygotowywać nowy materiał muzyczny. Własne studio dawało komfort pracy, a co najważniejsze, pełną niezależność artystyczną. Jednym z pierwszych utworów wyprodukowanym przez nich samych, był cover znanej piosenki zespołu Nirvana "Smells Like Teen Spirit". W roku 2002 trafił on na Listę Przebojów Programu III Polskiego Radia. Drugi album "Kawałek po kawałku" ukazał się wiosną 2003. Promowały go trzy single: "Będę się starać", "Jeśli będę taka" oraz tytułowa piosenka "Kawałek po kawałku".
2 lipca 2003 wokalistka zespołu wystąpiła u boku światowej sławy skrzypka Nigela Kennedy’ego. Magda zaśpiewała partię wokalną w utworze "Ajde Jano".
Drugim ważnym wyróżnieniem dla zespołu było zaproszenie do wystąpienia przed jedynym w Polsce koncertem Petera Gabriela w Poznaniu. 25 stycznia 2004 "Goya" wzięła udział w Krajowych Eliminacjach do Konkursu Piosenki Eurowizji 2004, prezentując piosenkę "All My Senses". Singel z utworem promował specjalną edycję albumu "Kawałek po kawałku", na której pojawiły się cztery nowe kompozycje.
Trzecim długogrającym albumem zespołu jest "Smak słów", który miał premierę 24 lutego 2005. Płytę promowały dwa single: "Smak słów" i "Mój". Ten drugi utwór brał udział w eliminacjach do konkursu sopockiego. Zespół wraz z wokalistką otrzymał 5 nominacji do Nagrody Fryderyk. Podczas gali zostali uhonorowani statuetką za album roku pop. Podobnie jak "Kawałek po kawałku" tak i "Smak słów" doczekał się swojej reedycji. Album został wzbogacony o dwie nowe piosenki, remiksy oraz videoclipy. Początek roku 2006 to premiera specjalnie przygotowanego singla do filmu Ryszarda Zatorskiego – "Tylko mnie kochaj". Soundtrack do filmu otrzymał platynową płytę za sprzedaż ponad 30 000 egz.
Zespół przygotował i nagrał własną wersję przeboju 2 plus 1 "Chodź, pomaluj mój świat". Trafił on na maxi-singla dla DJ-ów. Znaleźć na nim można jeszcze covery wykonane przez Reni Jusis i Marysię Sadowską.
19 marca 2007 roku do sklepów trafił czwarty album zespołu "Horyzont zdarzeń". Płytę od początku marca promował singel "W zasięgu Twego wzroku". Kolejnymi singlami promującymi album „Horyzont zdarzeń” były utwory „Piękny czas” i „Dobre sny”.
W maju 2008 ukazał się specjalny singiel z Martyną Jakubowicz „W domach z betonu nie ma wolnej miłości”, który promował jej płytę jubileuszową "Te 30. urodziny".
15 maja 2009 roku ukazał się piąty album zespołu zatytułowany "Od wschodu do zachodu". Znalazło się na nim 17 piosenek, m.in. single „Jutro obudź mnie” i „Codzienność”.
Szósty studyjny album zespołu ukazał się 17 kwietnia 2012. Na płycie "Chwile" pojawiło się więcej gitar oraz więcej brzmień z lat 80. Promowały ją dwa single: tytułowy „Chwile” i otwierający album utwór „Echo”.
23 października 2015, nakładem Universal Music Polska, ukazała się siódma płyta zespołu Goya pt. "Widoki". Promowała ją piosenka z 2013 roku „Inna historia” oraz single „Najlepsze czeka nas” i „Zapowiedź”, do którego teledysk powstał w rodzinnym mieście wokalistki Krasnymstawie.
W czerwcu 2018 roku ukazał się cover piosenki z repertuaru Maanam „Krakowski Spleen”, w wykonaniu muzyków z zespołu Goya. Nagranie dotarło do 31. miejsca Listy Przebojów Programu 3 PR.
W maju 2019 roku zespół udostępnił singiel zapowiadający ósmą płytę. Piosenka „Rzeka” ukazała się nakładem wydawnictwa Agora. Do utworu powstał animowany teledysk, w reżyserii Manu Patman Crew.
Latem 2019 zespół Goya wyruszył, po dłuższej przerwie, na trasę koncertową, na której oprócz znanych przebojów, muzycy zaprezentowali premierowe piosenki z przyszłego materiału „Meandry”, który ostatecznie nie ukazał się. Zespół wydał pojedyncze single: „Rzeka”, „I co z tym zrobimy?” oraz „Głębia”.
28 stycznia 2022 ukazał się utwór „Zakamarki”.
Latem 2022 roku zespół opublikował dwa single: „Starlinki” oraz „Co powiesz na Rzym?”.
Na początku 2023 roku ukazały się, wraz z teledyskami, dwa single: "Zgaś papierosa i odejdź" i "Jane Austen", z ósmego albumu zespołu- "Rozdział VIII".

</doc>
<doc id="209786" url="https://pl.wikipedia.org/wiki?curid=209786" title="Juliusz Makarewicz (prawnik)">
Juliusz Makarewicz (prawnik)

Juliusz Makarewicz (ur. 5 maja 1872 w Samborze, zm. 20 kwietnia 1955 we Lwowie) – polski prawnik, wieloletni profesor prawa karnego Uniwersytetu Lwowskiego, w latach 1925–1935 senator RP. Główny autor kodyfikacji polskiego prawa karnego, Kodeksu karnego z 1932, określanego w doktrynie jako „kodeks Makarewicza”.
Młodość.
Pochodził z rodziny patriotycznej: rodzice (ojciec – Spirydion, inżynier kolejnictwa; matka – Emilia z domu Malicka) uczestniczyli w powstaniu styczniowym. Od 1881 roku uczył się w gimnazjum w Tarnowie, w 1884 roku przeniósł się do gimnazjum w Krakowie, gdzie otrzymał maturę. W 1889 roku rozpoczął studia prawnicze na Wydziale Prawa i Administracji Uniwersytetu Jagiellońskiego. W czasie studiów działał społecznie, pełnił funkcję prezesa Kółka Prawniczego Studentów UJ i funkcję prezesa Towarzystwa Biblioteki Słuchaczów Prawa UJ.
Praca naukowa.
Po ukończeniu studiów (1893) i obronie doktoratu (w 1894) w ramach stypendium naukowego Ministerstwa Sprawiedliwości wyjechał do Berlina, Halle i Paryża, gdzie brał m.in. udział w seminarium prowadzonym przez Franciszka Liszta. Do kraju wrócił w 1897 roku i podjął pracę sędziego w Sądzie Krajowym w Krakowie. Na stanowisku tym pozostawał do 1904 roku. W 1897 roku habilitował się na podstawie rozprawy pt. "Idealny zbieg przestępstw w ustawie karnej austryjackiej". Od 1904 roku był profesorem nadzwyczajnym Uniwersytetu Jagiellońskiego. W 1906 roku wydał pracę "Wprowadzenie do filozofii prawa karnego w oparciu o podstawy historyczno-rozwojowe", która obiła się szerokim echem w świecie prawniczym. Zaproponowano mu objęcie katedry na uniwersytecie w Sofii, na którą to propozycję nie przystał. W 1907 roku objął Katedrę Prawa na Uniwersytecie Lwowskim i tym samym wstąpił w szeregi najwybitniejszych polskich prawników, którzy byli skupieni właśnie na tym uniwersytecie. Na uczelni tej pozostał do końca życia, nawet pomimo okupacji Lwowa, a następnie jego odłączenia od państwa polskiego. 
Kodeks Makarewicza.
W 1919 roku został powołany na członka Komisji Kodyfikacyjnej, gdzie pełnił funkcje przewodniczącego sekcji prawa karnego materialnego oraz wiceprzewodniczącego wydziału karnego. Był jednym z trzech najważniejszych (obok Wacława Makowskiego i Emila Rappaporta) twórców polskiego kodeksu karnego (1932) zwanego w doktrynie "Kodeksem Makarewicza". W związku z pracami kodyfikacyjnym Makarewicz odbył w 1928 podróż po Stanach Zjednoczonych w celu zapoznania się z amerykańskim systemem prawa karnego. Kodeks Makarewicza stanowi jedno z największych osiągnięć kodyfikacyjnych w historii prawa.
Udział w życiu naukowym i politycznym.
W 1922 z ramienia Chrześcijańskiej Demokracji został wybrany przez Sejm RP I kadencji członkiem Trybunału Stanu. W 1923 roku został wybrany na członka korespondenta Polskiej Akademii Umiejętności, w 1928 roku zaś został członkiem czynnym. W roku akademickim 1923/1924 pełnił urząd rektora Uniwersytetu Jana Kazimierza. Ponadto został prorektorem. W 1925 roku został wybrany na senatora RP z ramienia Polskiego Stronnictwa Chrześcijańskiej Demokracji (ponownie wybierany był w 1928 i 1935 roku z listy kolejno BBWR i PSChD), pełnił w Senacie funkcję wiceprzewodniczącego Komisji Prawniczej. W połowie 1935 został zastępcą członka Okręgowej Komisji Wyborczej nr 70 we Lwowie przed wyborami parlamentarnymi w 1935
W 1937 Rada Wydziału Prawa UJK nadała Makarewiczowi tytuł doktora "honoris causa". Brał udział w wielu zagranicznych kongresach naukowych, był członkiem wielu towarzystw naukowych, w tym Amerykańskiej Akademii Nauk w Bostonie. Należał do Towarzystwa Naukowego Warszawskiego (1921 rok – członek korespondent, 1929 – członek zwyczajny).
Okres II wojny światowej.
Po agresji Niemiec i ZSRR na Polskę, okupacji Lwowa przez Armię Czerwoną (tzw. pierwsza okupacja sowiecka: 1939–1941) i aneksji miasta przez ZSRR, Makarewicz pozostał we Lwowie. Jesienią 1939 roku dalej prowadził Katedrę Prawa Karnego. Po przekształceniu Uniwersytetu Jana Kazimierza w uczelnię sowiecką, formalnie zukrainizowaną utracił stanowisko i pracę. Wydane 3 stycznia 1940 roku rozporządzenie władz Uniwersytetu Iwana Franki pozbawiło go, podobnie jak szereg innych profesorów, etatu na uczelni. Według wspomnień jednego ze studentów: "Uniwersytet w ciągu Świąt Bożego Narodzenia tak gruntownie się zmienił, że w styczniu „wydawało się, że to zupełnie inna uczelnia”".
Po ataku III Rzeszy na ZSRR i okupacji Lwowa przez Wehrmacht Juliusz Makarewicz poczynając od jesieni 1941 roku do ponownej okupacji sowieckiej (VII 1944), prowadził we własnym domu przy ulicy Mochnackiego 58 we Lwowie (obecnie ulica Drohomanowa) wykłady i seminaria w ramach tajnego nauczania (podziemny Uniwersytet Jana Kazimierza). Kursy te ukończyło ok. 50 studentów. 
Schyłek życia we Lwowie.
Po ponownym wkroczeniu do Lwowa Armii Czerwonej został aresztowany przez NKWD w dniu 3 stycznia 1945 roku i osadzony początkowo w więzieniu przy ul. Łąckiego, a następnie wywieziony do obozu kontrolno-filtracyjnego nr 37 w Krasnodonie (przy kopalni węgla w Donbasie), gdzie przebywał wraz z innymi naukowcami do 8 września. W jego obronie do Bolesława Bieruta wystąpiło z listem otwartym ponad stu przedstawicieli świata polskiej nauki.
Po uwolnieniu Juliusz Makarewicz postanowił nie opuszczać Lwowa. W 1947 roku podjął pracę na Uniwersytecie Iwana Franki. Zajęcia prowadził do 1954 roku, a jego wykład z prawa karnego państw obcych (tzw. „burżuazyjnych”), prowadzony w kilku językach, cieszył się wielkim zainteresowaniem.
Zmarł we Lwowie 20 kwietnia 1955 roku i pochowany został na Cmentarzu Łyczakowskim w grobie rodzinnym.
Dzieła Makarewicza pozostają niezwykle cennym źródłem do badań nad prawem karnym po dziś dzień. Makarewicz cieszył się powszechnym uznaniem jako naukowiec zarówno w Polsce, jak i poza jej granicami. Był ostatnim polskim profesorem na Wydziale Prawa Uniwersytetu Lwowskiego. Był człowiekiem o wielkiej charyzmie i nieugiętym w wyznawanych zasadach. Tak jeden z jego uczniów opisywał pewną sytuację, która miała miejsce podczas sowieckiej okupacji Lwowa: 

</doc>
<doc id="209789" url="https://pl.wikipedia.org/wiki?curid=209789" title="Emilian Kowcz">
Emilian Kowcz

Emilian Kowcz (, ur. 20 sierpnia 1884 w Kosmaczu, zm. 25 marca 1944 na Majdanku) – ukraiński duchowny greckokatolicki, błogosławiony Kościoła katolickiego.
Był proboszczem w Przemyślanach koło Lwowa. W latach 1919–1921 pełnił funkcję kapelana przy Armii Halickiej, walczącej o niepodległość Ukrainy.
Wypowiadał się za pokojowym współistnieniem Polaków, Ukraińców i Żydów. Po wybuchu II wojny światowej działał na rzecz prześladowanych różnych narodowości, m.in. udzielał chrztu Żydom. W 1942 roku aresztowany przez Niemców, trafił do niemieckiego obozu koncentracyjnego na Majdanku, gdzie prowadził działalność duszpasterską (nazywany „proboszczem Majdanka”). Zmarł w obozie.
27 czerwca 2001 roku we Lwowie został ogłoszony błogosławionym przez Jana Pawła II w grupie 27 nowomęczenników greckokatolickich.
Upamiętnienia.
W Lublinie w 2003 roku nazwę bł. ks. E. Kowcza nadano rondu na skrzyżowaniu al. Armii Krajowej z ul. Jana Pawła II.

</doc>
<doc id="209794" url="https://pl.wikipedia.org/wiki?curid=209794" title="Gródek nad Dunajcem">
Gródek nad Dunajcem

Gródek nad Dunajcem (daw. "Kobyle-Gródek") – wieś w Polsce położona w województwie małopolskim, w powiecie nowosądeckim, w gminie Gródek nad Dunajcem.
W latach 1975–1998 miejscowość administracyjnie należała do województwa nowosądeckiego.
Położenie.
Miejscowość, będąca siedzibą gminy Gródek nad Dunajcem, znajduje się na Pogórzu Rożnowskim nad utworzonym na Dunajcu sztucznym Jeziorze Rożnowskim. Przebiega przez nią droga wojewódzka nr 975.
Historia.
W XIV wieku na szczycie góry Grodzisko, obecnie otoczonej wodami zbiornika wodnego, znajdował się zamek rycerski Klemensa Kurowskiego; ostatnimi właścicielami zamku byli arcybiskup gnieźnieński Mikołaj Kurowski i jego brat, kasztelan sądecki Piotr Kurowski, wzmiankowani w 1410 roku. Resztki obwałowań zamku przetrwały jeszcze do początku XX wieku.
W Kobyle-Gródku urodził się Jan Witowski (1891–1963) major piechoty Wojska Polskiego.
Turystyka.
Miejscowość ma charakter wypoczynkowy; znajdują się w niej tereny rekreacyjne, piaszczysta plaża, dogodne miejsca kąpielowe.
Ochotnicza Straż Pożarna.
Gródek nad Dunajcem posiada założoną w 1934 roku Ochotniczą Straż Pożarną, działa ona w krajowym systemem ratowniczo-gaśniczym i posiada trzy samochody bojowe Iveco Magirus Eurofire GCBARt ,Peugeot Boxer GLBM oraz Toyotę Hilux SLRw

</doc>
<doc id="209796" url="https://pl.wikipedia.org/wiki?curid=209796" title="Kościół św. Huberta w Nowym Warpnie">
Kościół św. Huberta w Nowym Warpnie

Kościół pw. św. Huberta – ryglowy, z 1793 r., w województwie zachodniopomorskim, w powiecie polickim, w Nowym Warpnie-Karsznie. filialny podlega parafii pw. Wniebowzięcia NMP, archidiecezja szczecińsko-kamieńska.
Historia.
Data powstania kościoła w Karsznie jest trudna do ustalenia. Do niedawna sądzono, że powstał on w 1793 - taka bowiem data widnieje na chorągiewce wieńczącej kościelną wieżę. Ostatnio odkryto jednak, że na starych szwedzkich mapach (wydanych przed 1709) zaznaczony jest kościół w Karsznie. Nie wiadomo, czy fakt ten dotyczy obecnego kościoła, czy też innej świątyni która istniała w tej miejscowości.
Korpus nawowy świątyni zbudowany jest w technice ryglowej. W XIX wieku dobudowano neogotycką wieżę z cegieł. Do 1945 roku użytkowany jako świątynia protestancka, po 1945 popadł w ruinę. W 1994 roku mieszkańcy doprowadzili do rozpoczęcia odbudowy kościoła. Autorem projektu była Danuta Konopka. 25 lipca 1998 roku kościół pw. św. Huberta został poświęcony i przekazany jako świątynia filialna parafii w Nowym Warpnie.
Świątynia posiada wystrój myśliwski (proste, drewniane ławy, ołtarz wsparty na rosochatym pniu, liczne poroża i trofea myśliwskie). W kościele organizowane są wystawy czasowe.
Architektura.
Jest to kościół o niewielkiej kubaturze, postawiony na planie prostokąta, prosto zamknięte prezbiterium, ściany ryglowe, wieża zachodnia z czerwonej cegły. Ściany postawione na kamiennych fundamentach i ceglanej podmurówce. W ścianie północnej i południowej znajdują się po dwa prostokątne okna. Szkielet drewniany utworzył kwadratowe fachy wypełnione cegłami i otynkowane na biało. Od strony zachodniej znajduje się wieża na planie kwadratu, dwukondygnacyjna, zakończona tarasem, zwieńczona ośmiobocznym szczytem o konstrukcji szkieletowej i hełmem z chorągiewką. Znajdują się w niej okna ostrołukowe, portal zachodni również ostrołukowy. Wieża zwieńczona czterema sterczynami i ośmiobocznym ryglowym ostrosłupowym hełmem. Od wschodu nieco węższa wydzielona część prezbiterium. Wnętrze posiada strop płaski, drewniany, na zewnątrz dach dwuspadowy. Wyposażenie kościoła współczesne.

</doc>
<doc id="209797" url="https://pl.wikipedia.org/wiki?curid=209797" title="Nimloth">
Nimloth



</doc>
<doc id="209801" url="https://pl.wikipedia.org/wiki?curid=209801" title="Płetwal czerniakowy">
Płetwal czerniakowy

Płetwal czerniakowy, sejwal ("Balaenoptera borealis") – gatunek ssaka morskiego z rodziny płetwalowatych (Balaenopteridae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1822 roku szwedzko-niemiecki przyrodnik Carl Asmund Rudolphi nadając mu nazwę "Balæna rostrata" lecz nazwa ta była zajęta przez "Balæna rostrata" (obecnie "Hyperoodon ampullatus"). Następną dostępną nazwą była "Balænoptera borealis" którą utworzył w 1828 roku francuski zoolog René Lesson. Holotyp pochodził z wybrzeża Zatoki Lubeckiej w pobliżu Grömitz, w kraju związkowym Szlezwik-Holsztyn, w Niemczech (). Holotypem był szkielet znajdujący się w Muzeum Historii Naturalnej w Berlinie który został zniszczony podczas II wojny światowej. Podgatunek "schlegelii" po raz pierwszy zgodnie z zasadami nazewnictwa binominalnego opisał w 1865 roku angielski zoolog William Henry Flower nadając mu nazwę "Sibbaldius schlegelii" (chociaż pierwszy nazwy tej użył angielski zoolog John Edward Gray w 1864, lecz nie przedstawił diagnozy przez co została oznaczona jako "nomen nudum"). Okaz typowy pochodził z Jawy, w Indonezji. Typem był szkielet z Muzeum Historii Naturalnej w Lejdzie (numer katalogowy RMNH 31166) zebrany w 1864 roku.
Genetyczne i morfologiczne wsparcie dla uznania południowego podgatunku "B. borealis" jest stosunkowo słabe. Niemniej jednak zapisy z połowów wielorybów sugerują wyraźną różnicę wielkości na półkuli południowej i północnej, przy czym osobniki z rejonu Antarktyki są zwykle większe niż te z północnej części Oceanu Atlantyckiego. Autorzy "Illustrated Checklist of the Mammals of the World" rozpoznają dwa podgatunki.
Nazewnictwo zwyczajowe.
W polskiej literaturze zoologicznej gatunek "Balaenoptera borealis" był oznaczany nazwą „sejwal”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” aby uniknąć wrażenia że takson ten należy do innego rodzaju, gatunkowi nadano nazwę „płetwal czerniakowy”, jako przynależnego do rodzaju płetwal ("Balaenoptera").
Zasięg występowania.
Płetwal czerniakowy występuje we wszystkich oceanach świata zamieszkując w zależności od podgatunku:
Morfologia.
Długość ciała 1700–2000 cm; masa ciała 22000–38000 kg. Szacuje się, że całkowita długość i masa ciała to 2000 cm i 38000 kg w wodach Antarktyki, 1800 cm i 28000 kg w północnym Oceanie Spokojnym oraz 1700 cm i 22000 kg w północnym Oceanie Atlantyckim. Występuje dymorfizm płciowy – dorosłe samice płetwale czerniakowego są nieco większe niż samce. Większe od tego walenia są tylko płetwal błękitny i płetwal zwyczajny. Noworodki osiągają długość ciała około 450 cm przy ciężarze około 780 kg. Ubarwienie ciemnobłękitnoszare.
Ekologia.
Zwierzęta te są rzadko obserwowane, gdyż zwykle trzymają się otwartego oceanu. Wędrują zazwyczaj w małych grupach od dwóch do sześciu osobników, choć na żerowiskach znajduje się często większe stada.
Zasiedla większąść oceanów od strefy tropikalnej do subtropikalnej, preferuje umiarkowane wody pelagiczne.
Żywią się widłonogami, obunogami, szczętkami, małymi rybami, głowonogami.
Dojrzałość płciową samice osiągają przy długości ciała 1310–1340 cm, natomiast samce przy długości ciała 1200–1270 cm.
Samice sejwala rodzą młode co 2 lata. Ciąża trwa około roku. Noworodek rodzi się ogonem do przodu. Przez ponad 5 miesięcy jest karmiony mlekiem o bardzo dużej zawartości tłuszczu. Mleko jest wytwarzane w płaskich gruczołach mlecznych, ukrytych w skórnej kieszeni i wstrzykiwane pod ciśnieniem prosto do gardła młodego sejwala. Dzięki temu prawie nie miesza się ono z wodą morską, ponadto jego straty są minimalne, mimo że przekształcony pysk młodego, niezbyt nadający się od ssania, pozostaje nie zamknięty. Dojrzałość płciową sejwale uzyskują w 8-9 roku życia.
Status zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EN ( „zagrożony”). Sejwale wzbudziły zainteresowanie wielorybników w latach 60. i 70. XX w, w wyniku czego ich populacja została znacznie przetrzebiona. W oceanach żyje około 55 tys. osobników.

</doc>
<doc id="209803" url="https://pl.wikipedia.org/wiki?curid=209803" title="Pimpernel Tuk">
Pimpernel Tuk



</doc>
<doc id="209805" url="https://pl.wikipedia.org/wiki?curid=209805" title="Andriej Szewczenko">
Andriej Szewczenko



</doc>
<doc id="209806" url="https://pl.wikipedia.org/wiki?curid=209806" title="AERO">
AERO

AERO (Anthology of Electronic Revisited Originals) – album francuskiego twórcy muzyki elektronicznej Jeana-Michela Jarre’a. Album składa się z dwóch płyt: 1 CD i 1 DVD. Na płycie DVD znajdują się utwory w systemach Dolby Digital 5.1 i DTS 5.1, a na płycie CD dźwięk jest w systemie stereo.
W części filmowej DVD widać oczy ówczesnej partnerki Jarre’a (a później jego żony), francuskiej aktorki Anne Parillaud. Na okładce albumu widnieją oczy Jarre’a.

</doc>
<doc id="209807" url="https://pl.wikipedia.org/wiki?curid=209807" title="Aero">
Aero



</doc>
<doc id="209808" url="https://pl.wikipedia.org/wiki?curid=209808" title="Zahir (opowiadanie)">
Zahir (opowiadanie)

Zahir (hiszp. "El Zahir"), opowiadanie argentyńskiego pisarza Jorge Luisa Borgesa, opublikowane w 1949 roku.
Zahir.
Pojęcie Zahir (arab. ظاهِر) pochodzi z tradycji islamskiej i jest datowane na XVIII wiek. Zahir w języku arabskim znaczy widoczny, obecny, niemogący ujść uwagi. Może to być istota lub przedmiot. Gdy człowiek napotka go na swej drodze, zacznie on zajmować jego umysł, aż opanuje go w pełni. Wówczas nie będzie w stanie myśleć o niczym innym. Uznaje się to za oznakę świętości bądź szaleństwa. Zahir jest również utożsamiany z demonem opętania.

</doc>
<doc id="209809" url="https://pl.wikipedia.org/wiki?curid=209809" title="Chłodnik litewski">
Chłodnik litewski

Chłodnik litewski – chłodnik, którego podstawę stanowi ugotowana botwina zmieszana ze zsiadłym mlekiem bądź kwaśną śmietaną (współcześnie często zastępowanymi przez kefir, jogurt albo maślankę) wraz z dodatkami, takimi jak surowy ogórek, koperek, jajko na twardo, a w wersji klasycznej – szyjki rakowe. Potrawa kuchni polskiej oraz litewskiej. 
Według przepisu Wincenty Zawadzkiej chłodnik przygotowywany był z zielonego kopru, ugotowanej botwiny lub szczawiu, rosołu oraz śmietany. Przed podaniem dodawano jajka na twardo, drobno krojone ogórki, ugotowane szyjki rakowe bądź kawałki ryby albo cielęciny. Podobny przepis podaje Lucyna Ćwierczakiewiczowa, zalecając dodatkowo dodanie barszczu białego (zakwasu z mąki) w celu zakwaszenia. W późniejszym przepisie Marii Ochorowicz-Monatowej nie występuje już rosół, a śmietana mieszana jest z kwaśnym mlekiem. 
We współczesnych przepisach do chłodnika litewskiego nie dodaje się wywarów mięsnych, mięsa ani ryb, natomiast jako dodatek pojawiają się rzodkiewka czy szczypiorek.

</doc>
<doc id="209810" url="https://pl.wikipedia.org/wiki?curid=209810" title="Grzanki">
Grzanki

Grzanki – kawałki pieczywa podpieczone z obu stron w specjalnym opiekaczu (tosterze), w piekarniku lub na patelni. Popularną odmianą grzanek są tosty.
Podpieczone kromki mogą być podawane na wzór deserów lub kanapek: posmarowane masłem (ew. posmarowane tłuszczem przed podpieczeniem), na słodko (z miodem, dżemem, powidłami, owocami) albo też na słono (z czosnkiem, wędliną, żółtym serem, warzywami itd.). 
Grzanki do zup i sałatek.
Drobne grzanki wykorzystywane są jako dodatek do zup. Pieczywo kroi się niewielką w kostkę (np. o boku 1 cm), cienkie paseczki lub inne dowolne ale jednakowe kształty, obtacza w roztopionym tłuszczu i smaży na patelni lub lekko przyrumienia i suszy w piekarniku. W zależności od potrzeb skórkę na pieczywie pozostawia się lub odkrawa przed przyrządzeniem grzanek.
Do zup kremów oraz zup czystych podaje się grzanki przyrządzone z bułki lub chleba.
Grzanki do zupy mlecznej, zup owocowych przygotowuje się z bułki lub czerstwego pieczywa cukierniczego (np. z rogalików, chałki, biszkoptu). Kostki pieczywa cukierniczego można przed upieczeniem skropić mlekiem i posypać cukrem. Zamiast słodkiego pieczywa można wykorzystać bułki lub chleb, które po pokrojeniu w kostkę należy namoczyć w śmietance. Namoczone w ten sposób kostki przed upieczeniem lub tuż przed podaniem posypuje się cukrem.
Przykładem sałatki z grzankami jest cezar.
Grzanki do zup i sałatek nazywane są krutonami (z ). W literaturze spotyka się zawężenie definicji krutonów do drobnych (ok. pół cala) grzanek z czerstwego chleba bez skórki, wysuszonych i przyrumienionych w piecu bez użycia tłuszczu.

</doc>
<doc id="209815" url="https://pl.wikipedia.org/wiki?curid=209815" title="Okuninka">
Okuninka

Okuninka – wieś w Polsce położona w województwie lubelskim, w powiecie włodawskim, w gminie Włodawa.
W latach 1975–1998 miejscowość administracyjnie należała do województwa chełmskiego.
Miejscowość letniskowa na Pojezierzu Łęczyńsko-Włodawskim, położona nad Jeziorem Białym. Od lat sześćdziesiątych budowano w niej ośrodki wypoczynkowe, które dziś z trzech stron zajmują brzeg Jeziora Białego, ich liczba przekracza 40. Ponadto jest tam kilka dyskotek, kilkadziesiąt restauracji i barów, a w okresie letnim – wesołe miasteczko. Sama wieś położona jest na północnym brzegu jeziora, zajmuje się głównie agroturystyką. Przy Okunince znajdują się również jeziora: Lipiec, Święte, Rogoźne i Czarne, a w odległości kilkuset metrów jezioro Glinki. Jezioro Białe ma I klasę czystości i wraz z turystycznym zapleczem Okuninki co roku latem przyciąga kilkadziesiąt tysięcy ludzi.
Charakterystyczne budynki to kościół, restauracja Rusałka i jeden z pierwszych obiektów letniskowych – camping na północnym brzegu jeziora.
Wierni Kościoła rzymskokatolickiego należą do parafii Najświętszego Serca Jezusowego we Włodawie. We wsi jest kościół filialny.

</doc>
<doc id="209816" url="https://pl.wikipedia.org/wiki?curid=209816" title="Jezioro Białe">
Jezioro Białe

Hydronimy w Polsce.
Jeziora w Polsce:
6 jezior w Polsce, o nazwie Jezioro Białe z trzecim członem:
Dawne jezioro:
Hydronimy na świecie.
jeziora w Stanach Zjednoczonych:

</doc>
<doc id="209820" url="https://pl.wikipedia.org/wiki?curid=209820" title="Jezioro Białe (województwo lubelskie)">
Jezioro Białe (województwo lubelskie)

Jezioro Białe – jezioro we wschodniej Polsce, położone we wschodniej części Równiny Łęczyńsko-Włodawskiej, 7 km na południe od miejscowości Włodawa przy wsi Okuninka. Jezioro położone jest w dorzeczu rzek: Tarasienka – Włodawka – Bug – Narew – Wisła. Jezioro jest zbiornikiem bezodpływowym i bezdopływowym, okresowy dopływ jeziora Białego od lat jest wyschnięty. 
Charakterystyka roślinności wodnej.
Twarde piaszczyste dno oraz wąska strefa brzegowa sprawiają, że rozwój roślinności wodnej w jeziorze Białym jest znikomy.
W strefie przyjeziornej przeważają czyste, piaszczyste plaże. Jedynie na północno-zachodnim brzegu występuje łąka. Obszar ten (obecnie położony poza terenem zlewni) oddzielono od jeziora groblą i poddano zabiegom hydrotechnicznym (melioracje). 
Otoczenie jeziora Białego.
Wokół zbiornika, w odległości 100–150 m od jego brzegów (w rejonie łąk do ok. 800 m) biegnie droga powiatowa nr 1726L, asfaltowa, domknięta od strony zachodniej odcinkiem trasy Chełm – Włodawa, która wytycza również zachodnią granicę zlewni bezpośredniej jeziora Białego. Od strony południowej, do otaczającej jezioro drogi asfaltowej przylega fragment kompleksu leśnego – Lasy Sobiborskie, na terenie którego w 1983 r. utworzono Sobiborski Park Krajobrazowy stanowiący część Poleskiego Obszaru Chronionego Krajobrazu. Północny odcinek szosy przecina niewielką wieś Okuninka, a jej wschodnia odnoga – wieś Tarasiuki. Obie miejscowości, choć zlokalizowane w bezpośredniej bliskości jeziora, leżą poza granicami zlewni i nie stanowią większego zagrożenia dla jeziora. Teren między jeziorem a okalającą je drogą, po stronie północno-zachodniej, został w całości zagospodarowany na potrzeby turystyki i rekreacji. Mieści się tu ponad 80 ośrodków wypoczynkowych oraz 15 ogólnodostępnych pól namiotowych. Na przedłużeniu wsi Okuninka oraz we wsi Tarasiuki, po zewnętrznej stronie drogi, położone są prywatne działki letniskowe. W ich pobliżu, przy północnym brzegu jeziora rozwinęło się centrum handlowo-usługowe z licznymi punktami gastronomicznymi, kioskami spożywczymi, sklepami itp.

</doc>
<doc id="209822" url="https://pl.wikipedia.org/wiki?curid=209822" title="Wilhelm Romiszewski">
Wilhelm Romiszewski

Wilhelm Romiszewski (ur. 4 kwietnia 1882 w Łomży, zm. 27 stycznia 1934 w Warszawie) – pedagog polski, działacz społeczny.
Życiorys.
Był synem generała armii rosyjskiej Władysława i Anny z Dżakelich, młodszym bratem generałów WP Modesta i Eugeniusza. Ukończył studia na uniwersytecie w Kijowie. Pracował jako nauczyciel fizyki i chemii. Był dyrektorem Gimnazjum w Ostrogu (pod opieką Polskiej Macierzy Szkolnej), a od 1921 dyrektorem gimnazjum im. Joachima Chreptowicza w Ostrowcu. Działał na rzecz utworzenia Uniwersytetu Robotniczego w Ostrowcu. Zmarł 27 stycznia 1934. Został pochowany w grobowcu rodzinnym na cmentarzu Powązkowskim w Warszawie (kwatera 6-2-8).

</doc>
<doc id="209825" url="https://pl.wikipedia.org/wiki?curid=209825" title="Ogórek kiszony">
Ogórek kiszony

Ogórki kiszone, ogórki kwaszone – artykuł spożywczy powszechnie znany w Europie środkowej i wschodniej. Powstaje z ogórków gruntowych złożonych w beczce z twardego niesmolistego drewna, w garnku kamiennym lub słoju z dodatkiem łodyg i baldachów kopru, korzeni chrzanu, ząbków czosnku zalanych wodą z solą, które podlegają kiszeniu. 
Tak przygotowane naczynie z ogórkami należy pozostawić na kilka dni (2-3) w pomieszczeniu o temperaturze od 18 do 20°C, po czym przestawić w chłodne miejsce (8 do 10°C), odpowiednia jest do tego np. piwnica. Ważne, żeby podczas całego procesu kiszenia ogórki były w całości zanurzone w zalewie.
Do kiszenia ogórków można dodać przyprawy: liście laurowe, ziarna gorczycy białej lub pieprzu czarnego. Niekiedy dodaje się do kiszenia ogórków liście wiśni, porzeczki czarnej, winorośli, chrzanu lub dębu. Ogórków kiszonych używa się jako zakąski do wielu potraw. Są produktem podawanym do obiadu jako dodatek do ziemniaków, jako składnik sałatek czy też kanapek. Czasem są stosowane jako zakąska do wódki i śledzia w oleju z cebulą. Są podstawowym składnikiem zupy ogórkowej.
Kiszenie i kwaszenie są równoważnymi terminami, które mogą być używane zamiennie. Ogórek kwaszony i ogórek kiszony to synonimy oznaczające dokładnie ten sam produkt: ogórek poddany naturalnemu procesowi fermentacji mlekowej, w wyniku którego cukry proste obecne w komórkach roślinnych zostają przekształcone do kwasu mlekowego. (Nie można wykluczyć, że niektórzy nieuczciwi producenci żywności, aby skrócić cały proces, wykorzystują kwas octowy do zakwaszenia ogórków. Jednakże nawet wtedy nie ma tutaj znaczenia nazwa, której później użyje taki nieetyczny producent: zafałszowane octem mogą być zarówno ogórki z etykietą „kiszone”, jak i „kwaszone”.)
Ogórki kiszone przez kilka dni to ogórki małosolne, natomiast ogórki poddane niekiedy wstępnemu kiszeniu, a później marynowane w occie to korniszony.

</doc>
<doc id="209826" url="https://pl.wikipedia.org/wiki?curid=209826" title="Ekotoksykologia">
Ekotoksykologia

Ekotoksykologia – dziedzina toksykologii, której przedmiotem jest wpływ ksenobiotyków na biotyczne składowe ekosystemów. Zajmuje się głównie zanieczyszczeniami środowiska w wyniku działalności człowieka.

</doc>
<doc id="209831" url="https://pl.wikipedia.org/wiki?curid=209831" title="Karnice (gmina)">
Karnice (gmina)

Karnice – gmina wiejska w północno-zachodniej Polsce, w zachodniej części woj. zachodniopomorskiego, w powiecie gryfickim, położona na Pobrzeżu Szczecińskim. Siedzibą gminy jest wieś Karnice.
Według danych z 31 grudnia 2016 r. gmina miała 4086 mieszkańców.
Miejsce w województwie (na 114 gmin): powierzchnia 79., ludność 90.
Położenie.
Gmina znajduje się w północno-zachodniej Polsce, w woj. zachodniopomorskim, w zachodniej części powiatu gryfickiego, położona na Pobrzeżu Szczecińskim. Gmina leży na Równinie Gryfickiej i Wybrzeżu Trzebiatowskim. Od Morza Bałtyckiego jest oddzielona ok. 3-kilometrowym pasem (gmina Rewal).
Według danych z 1 stycznia 2009 powierzchnia gminy wynosi 133,12 km². Gmina stanowi 13,1% powierzchni powiatu.
Sąsiednie gminy:
Do 31 grudnia 1998 r. wchodziła w skład województwa szczecińskiego.
Demografia.
Według danych z 31 grudnia 2016 r. gmina miała 4086 mieszkańców. Gminę zamieszkuje 6,7% ludności powiatu gryfickiego.
Dane z 31 grudnia 2016 r.:
Przyroda i turystyka.
Z Pobierowa do Dreżewa prowadzi niebieski szlak turystyczny "Pobrzeża Rewalskiego". Przez gminę prowadzi także Gryficka Kolej Wąskotorowa. Tereny leśne zajmują 13% powierzchni gminy, a użytki rolne 77%.
Komunikacja.
Przez gminę prowadzą drogi wojewódzkie: nr 110, łącząca Karnice z Lędzinem (5 km) i przez Cerkwicę (5 km) do Gryfic (19 km), nr 103 łącząca Cerkwicę z Trzebiatowem (12 km) i przez Świerzno (10 km) do Kamienia Pomorskiego (24 km) oraz nr 102 z Lędzina przez Rewal (5 km) do Dziwnówka (20 km) oraz do Trzebiatowa (14 km).
Karnice uzyskały połączenie kolejowe w 1906 r. po wybudowaniu linii kolejowej z Kamienia Pomorskiego do Trzebiatowa, w 1945 r. została ona rozebrana. 10 lat przed linią normalnotorową (w 1896 r.) wybudowano linię kolei wąskotorowej o szerokości 750 mm z Gryfic Wąsk. do Niechorza. W 1900 r. zmieniono szerokość toru na 1000 mm, a w 1913 r. linię wydłużono do Trzebiatowa Wąsk. W 1999 r. zamknięto odcinek Pogorzelica Gryficka – Trzebiatów Wąsk. Obecnie w gminie czynne są 4 stacje: Modlimowo, Paprotno, Karnice Wąsk. i Dreżewo.
W gminie czynne są 2 urzędy pocztowe: Cerkwica (nr 72-342) i Karnice (nr 72-343).
Miejscowości.
Na obszarze gminy Karnice znajduje się 30 miejscowości.
Administracja.
W 2016 r. wykonane wydatki budżetu gminy wynosiły 15,6 mln zł, a dochody budżetu 15,9 mln zł. Zobowiązania samorządu (dług publiczny) według stanu na koniec 2016 r. wynosiły 7,5 mln zł, co stanowiło 46,8% poziomu dochodów.
Gmina Karnice utworzyła 16 jednostek pomocniczych gminy, będących sołectwami.
Gmina Karnice jest obszarem właściwości Sądu Rejonowego w Gryficach i Sądu Okręgowego w Szczecinie. Gmina (właśc. powiat gryficki) jest obszarem właściwości miejscowej Samorządowego Kolegium Odwoławczego w Szczecinie.
Mieszkańcy gminy Karnice razem z mieszkańcami gminy Gryfice wybierają 9 radnych do Rady Powiatu Gryfickiego i radnych do Sejmiku Województwa Zachodniopomorskiego w okręgu nr 2. Posłów na Sejm wybierają z okręgu wyborczego nr 41, senatora z okręgu nr 98, a posłów do Parlamentu Europejskiego z okręgu nr 13.

</doc>
<doc id="209833" url="https://pl.wikipedia.org/wiki?curid=209833" title="Maurycy Rohrer">
Maurycy Rohrer

Maurycy Rohrer (ur. 19 lipca 1804 w Krakowie, zm. 10 października 1867 we Lwowie) – lekarz polski, meteorolog, botanik.
Życiorys.
Był synem krakowskiego kupca. Uczęszczał do gimnazjum benedyktyńskiego w Seitenstaetten (Górna Austria), następnie studiował medycynę na Uniwersytecie Wiedeńskim. W lipcu 1829 uzyskał stopień doktora medycyny na podstawie pracy poświęconej niepłodności i podjął pracę w szpitalu ogólnym we Lwowie (jako asystent). Brał aktywny udział w walce z epidemią cholery we Lwowie w 1830. Od 1831 był lekarzem obwodowym w Radowcach, następnie w Suczawie (Bukowina), Wadowicach (1834-1838), Stanisławowie (1838-1854). Od 1854 ponownie pracował we Lwowie.
Od 1865 był członkiem Towarzystwa Naukowego Krakowskiego.
Autor kilku prac poświęconych medycynie. W początkowym okresie pobytu we Lwowie planował podróż naukową do Arabii. Rozpoczął w związku z tym studia przyrodnicze i języków wschodnich. Kiedy plany te uniemożliwiła choroba płuc, zajął się badaniami meteorologicznymi. Prowadził regularne obserwacje od ok. 1832, dokonywał zestawień i analiz wyników tych obserwacji. Zajmował się zjawiskami opadów deszczu i śniegu, gradobicia, stanem wód w rzekach Galicji. Prowadził również badania botaniczne, których wyniki ogłaszał na łamach "Sprawozdań Komisji Fizjograficznej Towarzystwa Naukowego Krakowskiego".

</doc>
<doc id="209834" url="https://pl.wikipedia.org/wiki?curid=209834" title="Weronika postanawia umrzeć">
Weronika postanawia umrzeć

Weronika postanawia umrzeć (oryg. "Veronika decide morrer") – powieść Paula Coelha, wydana w 1998, w Polsce 2000 roku. Na język polski przetłumaczyła ją Grażyna Misiorowska.
Tytułowa bohaterka chodzi do popularnych nocnych lokali, spotyka się z atrakcyjnymi mężczyznami, a jednak nie jest szczęśliwa. Dlatego też postanawia umrzeć. Po przedawkowaniu leków trafia do szpitala, gdzie lekarze informują ją, że pozostało jej kilka dni życia.
Ekranizacja.
Powieść została zekranizowana. Premiera w Polsce odbyła się 2 października 2009 roku.

</doc>
<doc id="209836" url="https://pl.wikipedia.org/wiki?curid=209836" title="Księga rekordów Guinnessa">
Księga rekordów Guinnessa

Księga rekordów Guinnessa (ang. "Guinness World Records") – informator wydawany corocznie przez firmę Guinness, zawierający udokumentowane rekordy świata, zarówno naturalne, jak i osiągnięte przez ludzi.
O Księdze.
Księga miała początkowo bawić sensacyjno-humorystycznymi informacjami bywalców piwiarni, z czasem stała się prestiżową publikacją w świecie. Odnotowuje rekordowe osiągnięcia w różnych dziedzinach, od ważnych po błahe, jak np. „największa porcja spaghetti spożyta jednorazowo”. Tytuł księgi wywodzi się od irlandzkiej rodziny Guinness, piwowarów, właścicieli browaru w Dublinie w XIX wieku. Dziś Guinness PLC z siedzibą główną w Londynie ma swoje oddziały w 120 krajach.
Polska zajmuje drugie miejsce z liczbą 290 rekordów. Pierwsze miejsce ma USA – 315, a trzecie Wielka Brytania – 140 (stan na 25.01.2018).
Historia.
4 maja 1951 roku sir Hugh Beaver, dyrektor generalny browaru Guinness, udał się na strzelanie na bagienne tereny nad rzeką Slaney w hrabstwie Wexford w Irlandii. Zadając sobie wtedy pytanie o najszybszego ptaka w Europie (siewka złota czy cietrzew), dostrzegł, że takich informacji nie można zweryfikować w ówczesnych podręcznikach. Zdając sobie sprawę z tego, że podobnych pytań w pubach w Irlandii i Wielkiej Brytanii jest więcej, Beaver uświadomił sobie, że popularną może stać się książka odpowiadająca na tego typu pytania. 27 sierpnia 1955, po ostatecznym zebraniu danych przy pomocy braci McWhirter (Norris McWhirter i Ross McWhirter) i ich agencji "wyszukującej fakty", ukazało się pierwsze wydanie Księgi rekordów Guinnessa. Wydanie to miało nakład 1000 egzemplarzy i w tym samym roku Księga stała się bestsellerem w Wielkiej Brytanii. Rok później została wydana również w Stanach Zjednoczonych w liczbie 70 tys. egzemplarzy. Pierwsza polska edycja ukazała się w 1991 roku.

</doc>
<doc id="209838" url="https://pl.wikipedia.org/wiki?curid=209838" title="Gospodarka Australii">
Gospodarka Australii

Australia obfituje we wszelkiego rodzaju bogactwa naturalne, toteż znaczne ilości produktów rolnych, surowców mineralnych, metali oraz paliw przeznacza się na eksport. Obecnie państwo należy do największych eksporterów na świecie. Głównymi towarami eksportowymi są: węgiel kamienny, złoto, produkty przerobu ropy naftowej, tlenek glinu, rudy żelaza, skroplony gaz ziemny, uran, nikiel, srebro, cynk, miedź, szafiry i opale. Australia może się również poszczycić największym wydobyciem boksytu, ołowiu i diamentu, przeznaczonych do użytku przemysłowego. Kraj jest też drugim na świecie (po Chinach) największym producentem i eksporterem wełny. Eksportuje się również mięso, produkty mleczarskie i zboża. Uprawia się trzcinę cukrową, drzewa owocowe, bawełnę i winorośl.
W latach 1966–1988 dokonano w Australii zamiany systemu miar z anglosaskiego na metryczny.
Australia jest krajem rozwiniętym o bardzo wysokim wskaźniku rozwoju społecznego (6 miejsce na świecie, HDI 0.938 w 2022 roku).
Przemysł.
Silnie zróżnicowany sektor przemysłowy, w którym pracuje 25% ludności czynnej zawodowo, wytwarza 27% produktu krajowego brutto. Produkuje się głównie przetwory spożywcze i tytoniowe, choć dobrze rozwinięty jest także przemysł maszynowy i wysokiej technologii. Produkowane są komputery, wyroby chemiczne czy samochody. W tej ostatniej branży dominują miejscowi producenci, jak rodzimy Holden (należący do General Motors) i Ford Australii. Swoje fabryki mają tu też Toyota i Mitsubishi.
Emisja gazów cieplarnianych.
Emisja równoważnika dwutlenku węgla z Australii wyniosła w 1990 roku 467,984 Mt, z czego 277,447 Mt stanowił dwutlenek węgla. W przeliczeniu na mieszkańca emisja wyniosła wówczas 16,281 t dwutlenku węgla, a w przeliczeniu na 1 dolar PKB 567 kg. Emisje metanu odpowiadają za większość pozostałych emisji, ale emisje podtlenku azotu i gazów fluorowanych są również zauważalne. Następnie całkowita emisja powoli rosła, przy czym emisja dwutlenku węgla pochodzenia kopalnego w przeliczeniu na mieszkańca osiągnęła maksymalny poziom w 2007 i od tego czasu spada. Wzrost emisji dwutlenku węgla nastąpił we wszystkich grupach źródeł, ale największy dotyczy emisji z budynków, jednak branżą odpowiedzialną za emisje w największym stopniu przez cały czas była energetyka. W 2018 emisja dwutlenku węgla pochodzenia kopalnego wyniosła 415,31 Mt, co odpowiada za 1,1% światowej emisji, a w przeliczeniu na mieszkańca 16,765 t i w przeliczeniu na 1 dolar PKB 366 kg.
Usługi.
Największy wkład do produktu krajowego brutto (70,7%) wnosi sektor usługowy, zatrudniający 70% czynnych zawodowo Australijczyków.
Rolnictwo.
Zaledwie 6% powierzchni Australii zajmują grunty orne położone we wschodniej, południowo-wschodniej i południowo-zachodniej części kraju. W strefie klimatu podrównikowego i zwrotnikowego uprawia się trzcinę cukrową, banany i ananasy; w strefie podzwrotnikowej – pszenicę (53% powierzchni zasiewów), jęczmień, owies, bawełnę, cytrusy i winorośl.
Surowce naturalne.
Węgiel kamienny.
W 2017/2018 wydobycie węgla w Australii wynosiło 500 mln ton (dla porównania w Polsce wydobyto ok. 60 mln ton). 75% węgla wyeksportowano, zarabiając na tym 67 mld dolarów(ok. 262,64 mld złotych – dla porównania cały budżet Polski – wydatki na 2020 to 429,5 mld zł). Australijskie pokłady węgla są szacowane na 70 mld ton, a możliwość eksploatacji na 125 lat. Średnie wynagrodzenie w kopalnictwie węgla(zatrudnienie 40 tysięcy osób) i branżach wspierających(ponad 120 tysięcy osób) to ponad 150 tysięcy dolarów rocznie (ok. 588 tys. złotych).
Uran.
W Australii znajduje się ok. 30% światowych zasobów uranu, m.in. dla energetyki atomowej. Obecnie w Australii funkcjonuje pięć kopalń tego pierwiastka: , , , i .
Więcej informacji: (ang.)
Nikiel.
Australia jest piątym co do wielkości producentem niklu, obejmując 6,7% światowych zasobów.
Metale ziem rzadkich.
Państwo jest trzecim co do wielkości wydobywcą metali ziem rzadkich po Chinach i USA, z 10% światowej produkcji.
Gaz naturalny.
Australia jest największym światowym eksporterem (sprzedawcą) gazu naturalnego LNG (ciekły gaz ziemny), w 2019 roku eksport wyniósł 77,5 mln ton tego surowca.
Jakość życia.
Australia zajmuje drugie miejsce na świecie jeśli chodzi o jakość życia, w dwóch niezależnych rankingach: "2013" stworzonym przez Economist Intelligence Unit oraz "2017" stworzonym przez OECD. Ponadto, poszczególne miasta Australii są notowane w rankingach dotyczących miast.
Miasta o znaczeniu globalnym.
Najwyżej notowanym australijskim miastem o znaczeniu globalnym jest Sydney, według wszystkich niezależnych rankingów. W rankingu " 2018" jest oznaczone jako metropolia pierwszej kategorii "Alpha+" – 7 miejsce na świecie, Melbourne zajęło 33 miejsce (kategoria "Alpha"). W rankingu "Global City Competitiveness Index 2012", Sydney uplasowało się na 15 miejscu, Melbourne na 16 miejscu na świecie. W rankingu "Global Cities Index and Emerging Cities Outlook 2012" Sydney znalazło się na 12 miejscu na świecie, Melbourne na 32 miejscu. W rankingu "Global Power City Index 2018" Sydney znalazło się na 10 miejscu na świecie. Sydney jako jedyne australijskie miasto jest również notowane w rankingu "World’s Most Economically Powerful City 2015" opracowanym przez The Atlantic Monthly. W rankingu "Schroders Global Cities Index 2019", oprócz Sydney i Melbourne, notowane zostało również Brisbane.
Miasta według produktu miejskiego brutto.
Produkt miejski brutto australijskich metropolii (kwoty w miliardach dolarów):
Zarobki.
Wśród niepodległych państw, Australia zajmuje 7 miejsce na świecie w wysokości zarobków. Również poszczególne miasta Australii są wysoko notowane w rankingach. Wśród największych miast świata, Sydney zajęło 6 miejsce na świecie z zarobkami w wysokości 3599 dolarów USD miesięcznie oraz Melbourne, które zajęło 9 miejsce na świecie z zarobkami w wysokości 3181 dolarów USD miesięcznie (2019).

</doc>
<doc id="209839" url="https://pl.wikipedia.org/wiki?curid=209839" title="Rekord Guinnessa">
Rekord Guinnessa



</doc>
<doc id="209840" url="https://pl.wikipedia.org/wiki?curid=209840" title="Glany">
Glany

Glany – ciężkie, skórzane buty (waga „standardowych” glanów, tj. dziesięciooczkowych, zwanych popularnie dziesiątkami i sięgających do ok. ⅓ łydki, wynosi ok. 750 g każdy), zwykle czarne, rzadziej w różnych kolorach i wzorach. Cholewy zachodzące za kostkę, czasem nawet do kolan, często wzmocnione blachą na palcach (często także na pięcie). 
Noszone przez część grup subkulturowych: punków i skinheadów, popularne są również wśród metalowców oraz gotów. Buty podobne do glanów noszone są też przez służby mundurowe (np. wojsko czy policję), harcerzy i osoby pracujące w halach fabrycznych i warsztatach. 
Główną cechą glanów jest ich wygląd, odróżniający się od obuwia noszonego na co dzień na ulicy. Często dla wyróżnienia sznurowadła w glanach zamieniane są na wyraźnie kontrastujące barwą, np. białe, czerwone lub w barwach fluorescencyjnych, czasami odmiennej barwy w każdym bucie. Często kolor sznurowadła świadczyć ma o guście muzycznym bądź przekonaniach politycznych właściciela butów (np. białe są typowe dla skinheadów, a czerwone dla anarchistów). Określenie „glany" oznaczało początkowo buty z demobilu lub podobne do nich obuwie robocze, z czasem specjalnie produkowane „glany", w różnych kolorach, trafiły do ogólnodostępnych sklepów z obuwiem, stając się nie elementem manifestacji kontestacji, ale modą.
W latach 80. XX w. w Polsce popularne były tzw. rumunki, czyli specjalistyczne obuwie robotnicze (kolej, budownictwo) sprowadzane do Polski z Rumunii, charakteryzujące się długą sznurowaną cholewą. W medycynie często stosowane jako obuwie ortopedyczne, szczególnie dla osób po urazach śródstopia, kostki i łydki.

</doc>
<doc id="209841" url="https://pl.wikipedia.org/wiki?curid=209841" title="Anthology of Electronic Revisited Originals">
Anthology of Electronic Revisited Originals



</doc>
<doc id="209842" url="https://pl.wikipedia.org/wiki?curid=209842" title="Nowe Warpno-Karszno">
Nowe Warpno-Karszno



</doc>
<doc id="209845" url="https://pl.wikipedia.org/wiki?curid=209845" title="Anne Parillaud">
Anne Parillaud

Anne Parillaud (ur. 6 maja 1960 w Paryżu) – francuska aktorka. Zagrała w ponad 30 filmach, od 1977 r. Najbardziej znana z roli Nikity w filmie o tym samym tytule.
Życiorys.
Parillaud uczyła się baletu, a jej wczesną ambicją było zostać prawnikiem. Rola teatralna podczas wakacji letnich – kiedy miała 16 lat – w przedstawieniu Michela Langa "Hotel na plaży" ("L'hôtel de la plage )" spowodowała, że rozpoczęła karierę aktorską. 
Po międzynarodowym sukcesie "Nikity" Parillaud opuściła Francję, by zagrać w trzech filmach: "Map of the Human Heart", "Innocent Blood," i "Frankie Starlight".
W 2010 r. zagrała we francuskim trillerze psychologicznym "In Their Sleep," wyreżyserowanym przez Caroline du Potet i Erica du Potet.
Życie prywatne.
Pierwszym mężem Parillaud był Luc Besson, z którym ma córkę Juliette, urodzoną w 1987 r.
W 2005 r. wyszła za mąż za Jeana Michela Jarre’a. Rozwiedli się w 2010 r.
Ma dwóch synów, Lou i Theo, z producentem filmowym Markiem Allanem.

</doc>
<doc id="209846" url="https://pl.wikipedia.org/wiki?curid=209846" title="Rock'n'roll">
Rock'n'roll



</doc>
<doc id="209850" url="https://pl.wikipedia.org/wiki?curid=209850" title="Podział administracyjny Hondurasu">
Podział administracyjny Hondurasu

Podział administracyjny Hondurasu obejmuje osiemnaście departamentów. Departamenty dzielą się dalej na 298 gmin.
Linki zewnętrzne.
Statoids.com: Departamenty Hondurasu

</doc>
<doc id="209851" url="https://pl.wikipedia.org/wiki?curid=209851" title="Krystyna Rokiczana">
Krystyna Rokiczana

Krystyna Rokiczana (ur. przed 1330 w Pradze, zm. po 1365) – mieszczka czeska, morganatyczna żona króla Polski Kazimierza Wielkiego. Krystyna jest wspominana w kilku źródłach historycznych, m.in. w "Spominkach o Ciołkach" (z początku XV wieku) i aktach śledztwa Stolicy Apostolskiej dotyczącego unieważnienia małżeństwa Kazimierza Wielkiego z Adelajdą Heską.
Życiorys.
Praska mieszczka była córką wójta Pragi, Wacława. Gdy poznała króla Kazimierza, od dziesięciu lat była wdową po mieszczaninie praskim Mikulaszu (Mikołaju) z Rokiczan (zmarł nagle w 1346 roku), kupcu i ławniku, po którym miała odziedziczyć duży majątek. W maju 1356 Kazimierz Wielki przebywał w Pradze. Wówczas poznał Rokiczanę i prawdopodobnie zaręczył się. Związek małżeński został zawarty wkrótce potem w Krakowie, a ślubu udzielał opat tyniecki Jan. Gdy praska mieszczka zamieszkała w Krakowie, być może na Wawelu, jej małżonek doprowadził do wydalenia z kraju legalnej żony – Adelajdy Heskiej.
Królowa Adelajda nie zrezygnowała jednak z walki o prawa małżeńskie. Ślub Kazimierza i Krystyny był jawną bigamią i związkiem morganatycznym. Adelajda Heska interweniowała w Kurii papieskiej oraz u monarchów europejskich. Z Hesji, zapewne z Kassel, królowa wyjechała na dwór węgierski króla Ludwika Andegawena. Prosiła tam matkę Ludwika, Elżbietę, o pomoc w jej sprawie, ale siostra króla Kazimierza nie chciała działać wbrew swojemu bratu. Tymczasem pożycie małżonków prawdopodobnie nie trwało długo; Jan Długosz podaje, że Rokiczana została oddalona od króla krótko po ślubie po odkryciu skrywanych wad – łysiny i świerzbu, niewykluczone jednak, że związek przetrwał nieco dłużej – z akt śledztwa Stolicy Apostolskiej wynika, że Krystyna przebywała w Polsce jeszcze w 1365, kiedy król poślubiał kolejną żonę, Jadwigę. Jako inny powód odsunięcia Rokiczany wymienia się spalenie na jej polecenie chłopskiej chaty, która miała zasłaniać jej widok Wawelu z dworku w Łobzowie.
Prawdopodobnie Rokiczana została podsunięta królowi przez cesarza Karola IV. Prowadziła ona korespondencję z cesarzem, zapewniając mu swoje usługi (list z 13 lipca 1357). Aby jednak z tego powodu nie padł nawet cień podejrzeń na cesarza, Karol IV w dokumencie z 3 maja 1356 roku zobowiązał się w zastępie landgrafa Hesji wypłacić niewypłacony dotąd posag królowej Adelajdy, dwa tysiące kóp groszy praskich. Sprawiało to pozorne wrażenie, jakby cesarz zamierzał za wszelką cenę uratować sypiące się małżeństwo króla Polski. Małżeństwo Kazimierza z Krystyną było szczególnie korzystne dla dynastii andegaweńskiej; komplikowało ono jeszcze bardziej niejasną sytuację matrymonialną króla, zmniejszając szanse na doczekanie się przez Kazimierza męskiego potomka, który pozbawiałby tronu polskiego Ludwika Węgierskiego.
Krystyna Rokiczana w kulturze.
Rokiczana odgrywa niebagatelną rolę na kartach powieści Józefa Ignacego Kraszewskiego "Król chłopów" (1884). Dziejom małżeństwa pisarz poświęcił księgę piątą powieści "Rokiczana" (tom III). Portretując Krystynę Kraszewski pisał o jej bogactwie, starannym wykształceniu, pierwszym małżeństwie ze znacznie starszym mężczyzną, a wygląd charakteryzował następująco: "Słusznego wzrostu, śnieżnej białości, brunatnych włosów i oczu, rysów dziwnie pięknych i dostojnych, miała w istocie w sobie coś królewskiego, pańskiego, ale też i ten poważny chłód, i ten majestat obojętny życiu, którym się przystrajają królowe. Rzadko kiedy uśmiech jakby wymuszony koralowe jej otwierał usta, rzadko wejrzenie powiedziało o wzruszeniu wewnętrznym".
W serialu Korona królów gra ją Michalina Sosna.

</doc>
<doc id="209852" url="https://pl.wikipedia.org/wiki?curid=209852" title="Józef Pieter">
Józef Pieter

Józef Pieter (ur. 19 lutego 1904 w Ochabach na Śląsku Cieszyńskim, zm. 3 marca 1989) – polski psycholog, filozof, pedagog, naukoznawca, nauczyciel akademicki kilku uczelni, Rektor Wyższej Szkoły Pedagogicznej w Katowicach.
Życiorys.
Urodził się w Ochabach na tzw. Kościelniku jako syn Józefa Pietera, mistrza ciesielskiego. Wiosną 1914 jego rodzina przeniosła się do Skoczowa, do nowo zbudowanego domu "Pod Dębem" usytuowanego na tzw. Zabawie na prawym brzegu Wisły, przy trakcie "cesarskim" wiodącym w stronę Bielska.
Od 1916 uczył się w ośmioletnim gimnazjum im. A. Osuchowskiego w Cieszynie, gdzie w 1924 zdał z odznaczeniem egzamin maturalny. We wrześniu tego roku został przyjęty na Wydział Filozoficzny Uniwersytetu Jagiellońskiego, który ukończył w roku (1928). W 1928 doktoryzował się z filozofii i u prof. Witolda Rubczyńskiego na podstawie pracy "Analiza i krytyka filozofii i wartości Hugona Münsterberga na tle współczesnej aksjologii". W 1928 zakończył również studia historyczne 
uzyskaniem magisterium na podstawie pracy dyplomowej napisanej pod kierunkiem prof. Ludwika Piotrowicza, poświęconej historii Cypru pod panowaniem dynastii Euagorytów 
w Salaminie. Pracował jako nauczyciel w krakowskich szkołach średnich, od 1931 był starszym asystentem na UJ. Od 1936 wykładał na Akademii Wychowania Fizycznego w Warszawie oraz Instytucie Pedagogicznym Związku Nauczycielstwa Polskiego tamże. Po II wojnie światowej organizator życia naukowego w Katowicach, pełnił m.in. funkcje:
We wrześniu 1945 zwrócił się do Wydziału Filozoficznego Uniwersytetu Poznańskiego z prośbą o wznowienie przerwanego przez wybuch wojny przewodu habilitacyjnego. Za pracę habilitacyjną uznano opublikowaną w 1939 będącą syntezą badań nad korelacją poziomu inteligencji z warunkami środowiska wychowawczego uczniów szkół powszechnych 
na polskim Śląsku w wieku 11–14 lat. Kolokwium odbyło się 18 listopada 1945. Oficjalną nominację na profesora nadzwyczajnego otrzymał 16 maja 1949. Od listopada 1953 r. podjął pracę na Uniwersytecie Warszawskim. Prowadził wykłady z psychologii rozwojowej oraz psychologii wychowawczej. Jako pierwszy po II wojnie światowej miał wyraził ideę powołania uniwersytetu w Katowicach. Będąc członkiem Obywatelskiego Komitetu Przygotowawczego Uniwersytetu Śląskiego w Katowicach, w 1945 przedstawił sprawę powołania Uniwersytetu Śląskiego w Katowicach. Po wieloletnich zabiegach – już jako Rektora WSP w Katowicach – Rada Państwa w 1968 podjęła decyzję o połączeniu Filii UJ w Katowicach (założonej w 1962) z WSP w Katowicach. Nowa uczelnia, o którą profesor zabiegał otrzymała nazwę Uniwersytet Śląski w Katowicach. W uniwersytecie objął funkcję Dyrektora Instytutu Pedagogiki i Psychologii. Prowadził wykłady przez pewien czas także na Uniwersytecie Warszawskim i Wyższej Szkole Pedagogicznej w Łodzi.
Był członkiem wieku towarzystw i komitetów naukowych (m.in. Śląski Instytut Naukowy w Katowicach, Oddział PAN w Katowicach i inne). Wchodził w skład Rady Naukowej Śląskiego Instytutu Naukowego. W 1949 zorganizował w Katowicach oddział Polskiego Towarzystwa Psychologicznego, którego był przewodniczącym do 1956. Inicjator kierunku studiów "wychowanie techniczne", który powołano w 1959 na WSP w Katowicach. Był to pierwszy tego typu program studiów w Polsce. Z kierunku wychowanie techniczne powstał po latach Wydział Techniki, którego kontynuacją jest współczesny Wydział Informatyki i Nauki o Materiałach UŚ w Katowicach.
Publikacje.
Autor ponad 200 publikacji naukowych, w tym ponad 40 książek, które obejmowały problemy naukowe o znaczeniu podstawowym dla rozwoju pedagogiki i psychologii. Wychowawca wielu nauczycieli i naukowców. Niektóre publikacje:
Był też autorem pamiętnika "Czasy i ludzie" (1986).
Odznaczenia.
Został uhonorowany m.in. Krzyżem Kawalerskim Orderu Odrodzenia Polski (1958), Krzyżem Komandorskim Polonia Restituta (1964), Odznaką Tysiąclecia Państwa Polskiego (1965), Złotą Oznaką ZNP (1967), Medalem Komisji Edukacji Narodowej (1968), Krzyżem Komandorskim z Gwiazdą Orderu Odrodzenia Polski (1974), Orderem Sztandaru Pracy I Klasy (1977), tytułem Honorowym Zasłużonego Nauczyciela PRL (1983).
Upamiętnienie.
Jego imieniem nazwano rondo w Katowicach w okolicy uczelni; poświęcono mu także pamiątkową tablicę przy ul. Szkolnej 9 w Katowicach, na budynku dzisiejszego Instytutu Chemii UŚ. Jego popiersie znajduje się również w auli nazwanej Jego imieniem, na Wydziale Pedagogiki i Psychologii Uniwersytetu Śląskiego w Katowicach.

</doc>
<doc id="209853" url="https://pl.wikipedia.org/wiki?curid=209853" title="Jedenaście minut">
Jedenaście minut

Jedenaście minut (port. "Onze minutos") – powieść Paula Coelha, wydana w 2003 roku. Do 2005 książka została sprzedana w 6 milionach egzemplarzy oraz doczekała się wydań w 39 językach.
Opis fabuły.
Jest to historia młodej dziewczyny z brazylijskiej wioski – Marii, której pierwsze, niewinne kontakty z miłością zostawiają jej jedynie złamane serce. Jest przekonana, że nigdy nie znajdzie prawdziwej miłości, wierzy nawet, że miłość powoduje wyłącznie cierpienie. Składa samej sobie smutną obietnicę, że nie będzie się zakochiwać, w ten sposób broniąc się przed rozczarowaniem. Mężczyzna przypadkowo poznany w Rio de Janeiro zabiera ją do Genewy. Obiecuje jej pieniądze za pracę w charakterze tancerki samby, jednak Maria nie zdobywa akceptacji pracodawcy i traci tę posadę. Ponieważ nie chce powrócić z Europy z niczym, a nawet nie stać ją na powrót do domu, postanawia podjąć pracę w innym zawodzie – jej wybór pada na prostytucję. Dziewczyna nie użala się nad sobą, jest to jej świadomy wybór. Życie w Genewie tym bardziej odsuwa ją od miłości, jednocześnie rozwija w niej fascynację seksem. W końcu przekonania Marii zostają wystawione na ciężką próbę – poznaje ona przystojnego malarza i musi dokonać życiowego wyboru – czy podążać dalej drogą przynoszącą korzyści materialne, ale sprawiającą, że jej świat duchowy ubożeje, czy zaryzykować utratę dotychczasowego życia, szukając swojego "wewnętrznego światła" oraz poznając seks w kontekście miłości.

</doc>
<doc id="209854" url="https://pl.wikipedia.org/wiki?curid=209854" title="Departament (Honduras)">
Departament (Honduras)



</doc>
<doc id="209856" url="https://pl.wikipedia.org/wiki?curid=209856" title="Henryk de Valois">
Henryk de Valois



</doc>
<doc id="209857" url="https://pl.wikipedia.org/wiki?curid=209857" title="Lejkowiec dęty">
Lejkowiec dęty

Lejkowiec dęty ("Craterellus cornucopioides" (L.) Pers.) – gatunek grzybów z rodziny Kolczakowatych ("Hydnaceae").
Systematyka i nazewnictwo.
Pozycja w klasyfikacji według Index Fungorum: "Craterellus, Hydnaceae, Cantharellales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1753 r. Karol Linneusz nadając mu nazwę "Peziza cornucopioides". Obecną, uznaną przez Index Fungorum nazwę nadał mu w 1825 r. Christiaan Hendrik Persoon przenosząc go do rodzaju "Craterellus".
Synonimy naukowe:
Nazwę polską podał Stanisław Chełchowski w 1898 r. W polskim piśmiennictwie mykologicznym gatunek ten opisywany był też jako stroczek ciemnobrunatny i lejkowiec gładki. Nazwy regionalne: skórzak, cholewka, wronie uszy, wroniaki, kominki.
Morfologia.
Średnica 3–8 cm, kształt trąbkowato-lejkowaty z podwiniętym brzegiem, pofałdowanym w dojrzałych okazach. Część wewnętrzna początkowo brązowoczarna, później czarnosiwa, w końcu czarna, z nieregularnymi rzadkimi łuskami. Zewnętrzna szarobrązowa, najpierw gładka, potem pomarszczona. Zewnętrzną stronę całego owocnika pokrywa hymenium, dlatego w dojrzałych okazach białe zarodniki zabarwiają ją na biało. Jest higrofaniczny.
Wysokość 5–12 cm. Jest wewnątrz pusty, od dołu ku górze lejkowato rozszerza się, płynnie przechodząc w kapelusz. W górnej części jest często rozdarty. Powierzchnia gładka lub pomarszczona, o barwie siwobrązowej lub siwoczarnej. Starsze trzony, podobnie jak kapelusz są biało oprószone od zarodników.
Cienki, z początku szaroczarny, potem całkiem czarny. Jest dość elastyczny i sprężysty. Po ususzeniu staje się łamliwy, ale po namoczeniu znów odzyskuje elastyczność. Smak nieznaczny, zapach przyjemny.
Biały. Zarodniki o średnicy 12–15 × 7–8,5 µm, gładkie, bezbarwne.
Występowanie i siedlisko.
Występuje niemal wyłącznie na półkuli północnej: w Ameryce Północnej i Środkowej, Europie i Azji. Jego północny zasięg sięga po środkową część Półwyspu Skandynawskiego i Zatokę Hudsona w Kanadzie. Na półkuli południowej występuje tylko na wyspie Nowa Gwinea.
W Polsce wytwarza owocniki od sierpnia do listopada w lasach liściastych i mieszanych, zwykle kępami, najczęściej na obszarach podgórskich. Zazwyczaj rośnie pod bukami i dębami.
Znaczenie.
Grzyb mikoryzowy. Grzyb jadalny, jednak ze względu na mało apetyczny wygląd oraz czernienie podczas gotowania najczęściej bywa suszony, mielony na proszek i używany jako przyprawa do zup i sosów. Ma jednak mierne własności smakowe i ze względu na coraz rzadsze występowanie nie powinien być zbierany.
Gatunki podobne.
Trudno go pomylić z innym grzybem ze względu na charakterystyczny wygląd i brak podobnych jemu gatunków. Najbardziej podobny jest lejkowniczek pełnotrzonowy ("Pseudocraterellus undulatus").

</doc>
<doc id="209858" url="https://pl.wikipedia.org/wiki?curid=209858" title="Aleksander Kokoszyn">
Aleksander Kokoszyn

Aleksander Kokoszyn (ur. w Rubieżewiczach, zm. 24 stycznia 1979 w Warszawie) – generał brygady ludowego Wojska Polskiego i SZ PRL, oficer wojskowych służb specjalnych PRL, m.in. Szef Głównego Zarządu Informacji Ministerstwa Obrony Narodowej (GZI) i Wojskowej Służby Wewnętrznej.
Życiorys.
Aleksander Kokoszyn urodził się 18 grudnia 1904 w Rubieżewiczach, w powiecie stołpeckim, w rodzinie Stefana, Białorusina. W latach 1926–1927 odbył służbę wojskową w 6 pułku piechoty Legionów w Wilnie. Po wstąpieniu do Komunistycznej Partii Polski od 1930 był delegatem fabrycznym. Technik Komitetu Dzielnicowego (KD) KPP Bałuty-Lewa. Od 1934 działacz łódzkiego Związku Zawodowego Robotników Przemysłu Metalowego w Polsce. Po klęsce wrześniowej 1939 udał się na tereny Polski podbite przez ZSRR, był mechanikiem w Zarządzie Miejskiej Gospodarki Komunalnej w Baranowiczach. Absolwent kursów NKWD w Smoleńsku. Po zajęciu Baranowicz przez Niemców pod koniec czerwca 1941 udał się do Warszawy, gdzie w marcu 1942 wstąpił do Polskiej Partii Robotniczej. Skierowany do pracy w Centralnej Technice przy Sztabie Głównym Gwardii Ludowej, kierował redakcją „Gwardzisty”. Pracował wraz z żoną Stanisławą Sowińską. W nocy na 29 września 1942 został aresztowany i osadzony na Pawiaku, skąd 19 listopada 1942 został wywieziony do niemieckiego obozu Auschwitz, a stamtąd w marcu 1943 do niemieckiego obozu Sachsenhausen.
W latach 1945–1946 Zastępca Szefa Wydziału Informacji Łódzkiego Okręgu Wojskowego, a do grudnia 1948 Szef Wydziału I GZI WP, odpowiedzialnego za ochronę kontrwywiadowczą Instytucji Centralnych Ministerstwa Obrony Narodowej. Następnie w latach 1949–1956 pełnił funkcję zastępcy dowódcy Wojskowego Korpusu Górniczego.
8 grudnia 1956 Aleksander Kokoszyn zastąpił na stanowisku Szefa GZI MON pułkownika Karola Bąkowskiego. Jako nowy szef miał za zadanie zreorganizować tzw. Informację Wojskową oraz oczyścić jej strukturę z sadystów, którzy stosowali zbrodnicze metody (tortury) podczas śledztwa. Działania te miały w doprowadzić do stworzenia nowej formacji, czyli Wojskowej Służby Wewnętrznej. Wraz ze zniesieniem KdsBP (na mocy Zarządzenia nr 347 Prezesa Rady Ministrów z 28 listopada 1956) organa tzw. Informacji Wojskowej w Siłach Zbrojnych PRL pozostały w MON, a organa Informacji Wojsk Wewnętrznych (tj. Wojska Ochrony Pogranicza i Korpus Bezpieczeństwa Wewnętrznego) przeniesiono do Ministerstwo Spraw Wewnętrznych. Na mocy Zarządzenia nr 01 ministra obrony narodowej z dnia 10 stycznia 1957 o powołaniu Wojskowej Służby Wewnętrznej Główny Zarząd Informacji i całość komórek organizacyjnych tegoż został zniesiony. Aleksander Kokoszyn 14 stycznia 1957 stanął na czele nowej formacji (WSW). Kierował nią do listopada 1964, w 1958 roku awansując do stopnia generała brygady. Jego zastępcą do spraw kontrwywiadu został pułkownik Tadeusz Pietrzak, późniejszy Komendant Główny MO.
W latach 1965–1967 był sekretarzem Komitetu Partyjnego PZPR Instytucji Centralnych MON, w latach 1967–1970 prezesem Zarządu Głównego Związku Inwalidów Wojennych PRL, a w latach 1959–1968 zastępcą członka Komitetu Centralnego Polskiej Zjednoczonej Partii Robotniczej.
28 kwietnia 1970 na posiedzeniu Zarządu Głównego Związku Inwalidów Wojennych został zwolniony, na własną prośbę, ze stanowiska prezesa. 24 czerwca 1970, w związku z przeniesieniem w stan spoczynku, został przyjęty przez ministra obrony narodowej, gen. broni Wojciecha Jaruzelskiego, który „podziękował mu za długoletnią ofiarną służbę w ludowym WP”.
Zmarł 24 stycznia 1979 w Warszawie. Pochowany na Cmentarzu Wojskowym na Powązkach w Warszawie (kwatera B4-tuje-1). W pogrzebie wziął udział minister obrony narodowej, gen. armii Wojciech Jaruzelski oraz członek Biura Politycznego KC PZPR, Stanisław Kania. Mowę pogrzebową wygłosił Szef Wojskowej Służby Wewnętrznej, gen. dyw. Teodor Kufel.
Życie prywatne.
Jego ojciec Stefan (1876–1912) był cieślą i listonoszem, zmarł jako alkoholik w szpitalu dla obłąkanych. Matka Maria z Zagrodzkich była robotnicą fabryczną. W 1911 został oddany do domu sierot w Łodzi. Podczas okupacji był żonaty z działaczką GL i AL Stanisławą Sowińską. Jego drugą żoną była Janina z domu Jaskuła. Miał córkę Nadzieżdę (ur. 1934).

</doc>
<doc id="209859" url="https://pl.wikipedia.org/wiki?curid=209859" title="Krwistoborowik szatański">
Krwistoborowik szatański

Krwistoborowik szatański, borowik szatański ("Rubroboletus satanas" (Lenz) Kuan Zhao &amp; Zhu L. Yang) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Rubroboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1831 Harald Othmar Lenz nadając mu nazwę "Boletus satanas". W ostatnich latach prowadzono badania filogenetyczne w obrębie rodzaju "Boletus", w wyniku których systematyka tego rodzaju uległa znacznej zmianie. W 2014 r. "Boletus satanas" został przez Kuan Zhao &amp; Zhu L. Yang przeniesiony do nowo utworzonego rodzaju "Rubroboletus".
Synonimy nazwy naukowej:
Nazwę borowik szatański nadała Alina Skirgiełło w 1939 r. W polskim piśmiennictwie mykologicznym gatunek ten opisywany był też pod nazwami: grzyb krwisty i grzyb szatański. Obecnie nazwy polskie są niespójne z nową nazwą naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy krwistoborowik szatański.
Morfologia.
Średnica 6–30 cm, szary, u dojrzałych osobników z odcieniem żółtawym, zielonkawym, po naciśnięciu brązowoochrowy. Półkulisty, później powyginany i spłaszczony, gruby. Skórka matowa, sucha, lub zamszowa, nie oddziela się od miąższu.
Początkowo żółtawe, potem krwistoczerwone, z wiekiem przybierają brązowooliwkowy kolor. Uszkodzone sinieją. Pory u młodych początkowo pomarańczowożółte, później karminowe, u starych okazów stają się oliwkowe.
Wysokość 5–15 cm, grubość 3–8 cm. Pełny, potężny, początkowo jest kulisty lub cylindryczny, potem baryłkowaty. Pod kapeluszem ma żółtawy kolor, niżej jest karminowoczerwony.
Białawy, mięsisty, po przekrojeniu powoli sinieje. Smak łagodny, słaby zapach, stare osobniki mają zapach nieco przypominający padlinę.
Oliwkowy. Zarodniki gładkie, elipsoidalne, o rozmiarach 10 × 16 × 5–7 μm.
Występowanie i siedlisko.
Występuje tylko w Europie. Wszędzie jest rzadki. W Polsce jest bardzo rzadki, wymierający. Znajduje się na Czerwonej liście roślin i grzybów Polski. Ma status E – wymierający, krytycznie zagrożony. Znajduje się na listach gatunków zagrożonych także w Austrii, Belgii, Czechach, Niemczech, Danii, Słowacji, Finlandii, Holandii, Szwecji, Estonii, Anglii. Jedno jego stanowisko znaleziono w buczynie storczykowej w Górach Kaczawskich, a drugie zostało odkryte w roku 2006 w ciepłej buczynie na Wyżynie Krakowsko-Częstochowskiej. Są to stanowiska opisane w literaturze fachowej, pojawia się jednak również na innych, nieopisanych w literaturze stanowiskach (zob. np. duże stanowisko na Ponidziu).
W Polsce podlega ścisłej ochronie gatunkowej.
Rośnie w ciepłych lasach liściastych, zwłaszcza pod dębami i bukami, preferuje gleby wapienne. Owocniki wytwarza od lipca do września.
Znaczenie.
Grzyb trujący, szczególnie w stanie surowym. Zjedzenie owocników powoduje ciężkie dolegliwości żołądkowo-jelitowe. Z grzyba wyizolowano muskarynę, ale ilości zawarte w owocnikach są przypuszczalnie zbyt małe, by odpowiadać za toksyczny efekt spożycia borowików szatańskich. Stosunkowo niedawno opisano obecność glikoproteiny o nazwie bolesatyna, mogącej mieć toksyczne działanie.

</doc>
<doc id="209860" url="https://pl.wikipedia.org/wiki?curid=209860" title="Maria Grzegorzewska">
Maria Grzegorzewska

Maria Stefania Grzegorzewska (ur. 18 kwietnia 1887 w Wołuczy, zm. 7 maja 1967 w Warszawie) – polska pedagog, psycholog, profesor, twórczyni pedagogiki specjalnej w Polsce.
Życiorys.
Urodziła się w 1887 roku jako córka Adolfa Błażeja i Felicji z domu Bogdanowicz. Rodzice Marii Grzegorzewskiej dzierżawili majątek.
Edukacja.
Oddano ją na pensję do Warszawy, następnie uczęszczała do szkoły prywatnej, którą ukończyła w roku 1907. Po kursie przygotowawczym wstąpiła na studia (praca w tajnych kompletach), właściwe studia rozpoczęła w 1909 na wydziale przyrodniczym Uniwersytetu Jagiellońskiego. Zarabiała na utrzymanie udzielając korepetycji i nauk w prywatnych domach. Z powodu choroby przerwała studia i wyjechała do Zakopanego, a następnie do Włoch. Wstąpiła na Międzynarodowy Fakultet Pedagogiczny w Brukseli (1913), zaprzyjaźniła się z Józefą Joteyko, Édouardem Claparèdem i Ovidem Decrolym. Wpłynęło to na jej poglądy pedagogiczne. W 1914 była w Warszawie – wybuch I wojny uniemożliwił jej wyjazd do Brukseli, przedostała się jednak do Londynu i tam kontynuowała studia. Następnie studiowała psychologię na Sorbonie, gdzie w 1916 uzyskała tytuł doktora filozofii za rozprawę "Studium na temat rozwoju uczuć estetycznych – badania z zakresu estetyki eksperymentalnej przeprowadzone wśród uczniów szkół brukselskich".
Państwowy Instytut Pedagogiki Specjalnej.
Po doktoracie zdecydowała się na pracę z osobami niepełnosprawnymi i została nauczycielką w jednej z paryskich szkół dzieci opóźnionych w rozwoju.
W maju 1919 znalazła się w Warszawie, a wkrótce potem wróciła J. Joteyko. Od 1919 pracowała w Ministerstwie Wyznań Religijnych i Oświecenia Publicznego, zajmując się sprawami szkolnictwa specjalnego, popularyzowała ten rodzaj szkół, zakładała takie szkoły, a także powołała kurs seminaryjny dla nauczycieli tych szkół. W roku 1922 przekształciła kurs w Państwowy Instytut Pedagogiki Specjalnej i została jego dyrektorką. Funkcję tę pełniła do końca życia, kierując się hasłem Instytutu: „Nie ma kaleki – jest człowiek”. Opracowała metodę rewalidacyjną i spopularyzowała ją. Nauczyciele studiujący w Instytucie mieli już za sobą pracę w zawodzie nauczyciela, a do pracy magisterskiej badali dane problemy (łączenie teorii z praktyką).
Państwowy Instytut Pedagogiki Specjalnej został przekształcony po wojnie - 14 marca 1950 r. - zarządzeniem ministra w Państwowe Studium Pedagogiki Specjalnej, 2 kwietnia 1976 r. na mocy zarządzenia Rady Ministrów w Wyższą Szkołę Pedagogiki Specjalnej im. Marii Grzegorzewskiej (WSPS) . W nowym tysiącleciu WSPS - na mocy ustawy Sejmu Rzeczypospolitej z 7 czerwca 2000 r. - zostaje przekształcona w Akademię Pedagogiki Specjalnej im. Marii Grzegorzewskiej (APS). Uczelnia w 2022 r. obchodzi 100-lecie istnienia.
Państwowy Instytut Nauczycielski.
W 1930 otworzyła Państwowy Instytut Nauczycielski i prowadziła go do 1935 roku wraz z Władysławem Radwanem. Warunkiem przyjęcia do Instytutu była praca nauczycielska, ukończony wyższy kurs nauczycielski, „twórczy stosunek do pracy” oraz przedstawienie opisu własnych doświadczeń kandydata. Studia trwały 3 lata. W ciągu 5 lat Instytut wykształcił 178 nauczycieli. Program zawierał:
W kadrze nauczycielskiej znalazł się m.in. Janusz Korczak. W 1935 Grzegorzewska została odwołana ze stanowiska dyrektorki Instytutu, a wtedy wraz z nią z PIN odeszli Janusz Korczak, Władysław Radwan, Henryk Elzenberg, Bogdan Suchodolski, Jerzy Zawieyski.
II wojna światowa.
W okresie wojny i okupacji Maria Grzegorzewska pracowała w szkole specjalnej nr 177 w Warszawie jako nauczycielka. Chorowała na serce, mimo to brała udział w tajnej działalności oświatowej Delegatury Rządu Londyńskiego, pracując nad kształceniem nauczycieli. Prowadziła roczne studium kształcące nauczycieli, działała w konspiracji (kolportaż broni), udzielała pomocy Żydom, brała udział w Powstaniu Warszawskim w służbie sanitarnej. W czasie powstania spłonął jej dom i prace wielu jej uczniów, ponadto spaliły się jej prace „Psychologia niewidomych” (tom II, tom I wydany w 1930) i „Osobowość nauczyciela” – nie udało się ich odtworzyć.
Po wojnie.
Po wojnie wróciła do problemu edukacji nauczycielskiej w 3 cyklach „Listów do młodego nauczyciela” (cele zawodu nauczyciela i społeczne znaczenie jego pracy). Zawarła w nich charakterystykę nauczycielskiej osobowości, nawiązując do Władysława Dawida i Stefana Szumana. Położyła nacisk na stosunek nauczyciel – uczeń, opisując
Instytut Pedagogiki Specjalnej.
Po wojnie kierowała Instytutem Pedagogiki Specjalnej. W latach 1958–1960 była profesorem w Katedrze Pedagogiki Specjalnej UW, pierwszej uniwersyteckiej katedrze pedagogiki specjalnej w Polsce. W 1960 choroba serca zmusiła ją do oddania kierownictwa zastępczyni Janinie Doroszewskiej, a wcześniej utworzono dla niej Katedrę Pedagogiki Specjalnej na UW, gdzie stworzyła warunki otrzymania tytułu magistra. Studia obejmowały zakres neurologii i psychopatologii plus obserwację w klinice psychiatrycznej w Pruszkowie. Wyodrębniła 3 grupy:
Z czasem powstał też oddział głuchych.
Zmarła 7 maja 1967 na atak serca. Pochowana została w alei zasłużonych (rząd 1, miejsce 82) cmentarza Powązkowskiego w Warszawie.
Upamiętnienie.
Maria Grzegorzewska jest patronką kilkudziesięciu placówek edukacyjnych, głównie szkół specjalnych i specjalnych ośrodków szkolno-wychowawczych w Polsce. Jej imię nosi jedna z ulic na Ursynowie w Warszawie. Jej imię nosi także Akademia Pedagogiki Specjalnej w Warszawie – najstarsza uczelnia pedagogiczna w Polsce, której Maria Grzegorzewska była założycielką.
Uchwałą Sejmu RP IX kadencji z 14 października 2021, w 100. rocznicę utworzenia Akademii Pedagogiki Specjalnej im. Marii Grzegorzewskiej w Warszawie, w uznaniu wybitnych zasług jej założycielki, rok 2022 został ogłoszony w Polsce Rokiem Marii Grzegorzewskiej. Patronom roku 2022 poświęcono wydanie specjalne Kroniki Sejmowej.
Pomniki: Pomnik Marii Grzegorzewskiej w Poznaniu, Pomnik Marii Grzegorzewskiej w Wołuczy.

</doc>
<doc id="209861" url="https://pl.wikipedia.org/wiki?curid=209861" title="Skopiec">
Skopiec

Skopiec (720,7 m n.p.m.) – szczyt w Górach Kaczawskich, w południowo-zachodniej Polsce, w Sudetach Zachodnich, w gminie Janowice Wielkie.
Góra znajduje się w południowo-środkowej części Gór Kaczawskich, w środkowej części Grzbietu Południowego, około 400 m na północ od szczytu Baraniec, około 2,8 km na południowy zachód od centrum Wojcieszowa i około 7 km na północny wschód od centrum Janowic Wielkich.
Szczyt należy do Korony Gór Polski, Korony Sudetów oraz Korony Sudetów Polskich.
Skopiec jest trzecim co do wysokości szczytem Gór Kaczawskich. Dawniej uważany był za najwyższy, lecz nowe pomiary lidarowe oraz geodezyjne wskazały, że wyższe są Okole i Folwarczna. Wyrasta w środkowej części Grzbietu Południowego, w kształcie słabo zaznaczonej kopuły, z niewyraźnie podkreśloną częścią szczytową i średnio stromymi zboczami. Powierzchnia wierzchowiny jest tak wyrównana, że wierzchołek jest trudno rozpoznawalny w terenie. Od południowego zachodu wzniesienie wydzielone jest Przełęczą Komarnicką, nad którą nieznacznie górując, opada do niej krótkim zboczem. Góra stanowi bliźniaczą kulminację Barańca, położonego po południowej stronie i oddzielonego płytkim siodłem. Wzniesienie budują łupki, marmury (wapienie krystaliczne), zieleńce. Są to formacje skał przeobrażonych stanowiących pozostałość po dawnych wylewach wulkanicznych na dnie morza oraz osadach morskich.
Szczyt w całości porasta las mieszany z przewagą świerka a zbocze południowe, oraz częściowo wschodnie i zachodnie, zajmuje las świerkowy regla dolnego. Zbocze wschodnie i zachodnie góry, poniżej szczytu częściowo zajmują łąki i pola uprawne.
Inne.
Na wierzchołku znajduje się małe rumowisko skalne, a ponad 40 metrów na północ od najwyższego punktu geodezyjny znak pomiarowy A.C.0270 o wysokości 718,6 m n.p.m.
Turystyka.
Podnóżem wzniesienie prowadzą szlaki turystyczne:
Na szczyt wzniesienia prowadzi ścieżka. Najwyższy punkt wzniesienia znajduje się po zachodniej stronie, kilka metrów od ścieżki - oznaczony jest tabliczką na słupku, do którego przymocowano skrzynkę z pieczątką. Góra zaliczana jest do Korony Gór Polski, gdyż w momencie jej ustalania uznawana była ona za najwyższą w Górach Kaczawskich (z podawaną wysokością 724 m).

</doc>
<doc id="209863" url="https://pl.wikipedia.org/wiki?curid=209863" title="Masłoborowik królewski">
Masłoborowik królewski

Masłoborowik królewski, borowik królewski ("Butyriboletus regius" (Krombh.) D. Arora &amp; J.L. Frank) – gatunek grzybów, należący do rodziny borowikowatych.
Systematyka i nazewnictwo.
Pozycja w klasyfikacji według Index Fungorum: "Butyriboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten opisał w 1832 roku Julius Vincenz von Krombholz jako "Boletus regius". W wyniku badań filogenetycznych w 2014 roku D. Arora i J.L. Frank przenieśli go do nowo utworzonego rodzaju "Butyriboletus".
Niektóre synonimy naukowe:
Nazwę polską borowik królewski podała Alina Skirgiełło w 1960 r. Gatunek ten, jako borowik królewski "Boletus regius" Krombh. wymieniają też Barbara Gumińska i Władysław Wojewoda w swojej książce z 1985 r., a także różne atlasy grzybów. Wojewoda w krytycznej liście z 2003 r. podaje go jako odmianę borowika żółtobrązowego ("Boletus appendiculatus" subsp. "regius" Konrad). Po przeniesieniu gatunku do rodzaju "Butyriboletus" wszystkie te nazwy są niespójne z aktualną nazwą naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy masłoborowik królewski.
Morfologia.
Średnicy 8–20 cm. Za młodu kulisty, potem stopniowo rozpościerający się. Powierzchnia zamszowata, sucha. Barwa bardzo zmienna; może być różowowiśniowoczerwona, krwistoczerwona, purpurowoczerwona, brązowa, o różnym nasileniu. Starsze owocniki są jaśniejsze – różowopłowe lub różowe z fioletowym odcieniem.
Za młodu bladożółte, później cytrynowożółte, z wiekiem oliwkowożółte. Są lśniące i nie zmieniają koloru po uszkodzeniu.
Wysokości 5–12 cm, grubości 2–4 cm, baryłkowaty lub pękaty. Ma jasnożółty kolor i pokryty jest drobną siateczką też żółtego koloru, szczególnie dobrze widoczną u nasady. Mogą na nim występować różowe lub karminowe plamy.
Jędrny, bladożółty, lub cytrynowożółty. Zapach słaby, smak łagodny. Nie zmienia barwy po zgnieceniu.
Gładkie, elipsoidalno-wrzecionowate. Wysyp zarodników oliwkowobrązowy.
Bywa mylony z „fałszywym borowikiem królewskim” ("Butyriboletus pseudoregius"), który ma bledszy kapelusz i jego miąższ sinieje po zgnieceniu. Podobny jest też masłoborowik żółtobrązowy ("Butyriboletus appendiculatus"), ale jego miąższ również sinieje po zgnieceniu lub przecięciu.
Występowanie i siedlisko.
Występuje w Ameryce Północnej, Środkowej i Europie, w Azji podano go tylko z Korei i Japonii. W Europie jest rzadki. Należy do jednego z dziesięciu najbardziej zagrożonych gatunków. Również w Polsce jest bardzo rzadki. W literaturze naukowej do 2020 roku podano tylko 3 jego pewne stanowiska i jedno wątpliwe. Liczne i bardziej aktualne stanowiska podaje internetowy atlas grzybów. Znajduje się na "Czerwonej liście roślin i grzybów Polski". Ma status E – gatunek wymierający. Znajduje się także na czerwonych listach gatunków zagrożonych w Austrii, Belgii, Czechach, Szwajcarii, Estonii, Anglii, Holandii i Słowacji.
W polskim rozporządzeniu z 2004 roku został ujęty jako grzyb ściśle chroniony. Rozporządzenie z 9 października 2014 r. podtrzymało ten status i obecnie, pod nazwą gatunkową borowik żółtobrązowy podgat. królewski ("Boletus appendiculatus" ssp. "regius"), znajduje się na liście gatunków grzybów chronionych&gt; objętych w Polsce ochroną ścisłą.
Grzyb ciepłolubny. Występuje od maja do września w lasach liściastych, głównie pod dębami i bukami na wapiennych glebach.
Znaczenie.
Naziemny grzyb mykoryzowy, grzyb jadalny.

</doc>
<doc id="209864" url="https://pl.wikipedia.org/wiki?curid=209864" title="Ruch Radzionków">
Ruch Radzionków

KS Ruch Radzionków – polski klub piłkarski z Radzionkowa, założony 14 sierpnia 1919. Ćwierćfinalista Pucharu Polski (1997/98). W latach 1998–2001 występował w ekstraklasie, a w 1999 r. został najlepszą śląską drużyną piłkarską zajmując w niej 6. miejsce.
Wychowankiem sekcji kolarskiej klubu jest Lucjan Lis – reprezentant Polski, srebrny medalista wyścigu drużynowego na 100 km podczas Igrzysk Olimpijskich 1972 w Monachium.
Historia.
Okres międzywojenny.
Klub został założony jako "Towarzystwo Gier i Zabaw" 14 sierpnia 1919. Zebranie założycielskie zwołał Rudolf Poloczek, który został też pierwszym prezesem towarzystwa. 28 maja 1920 na Walnym Zebraniu uchwalono decyzję o zmianie nazwy na Towarzystwo Sportowe Ruch Radzionków, a prezesem został Paweł Stopik. W 1924 r., w Rojcy, Piotr Warzecha – były zawodnik Ruchu – założył "Klub Sportowy Powstańców Śląskich", jednak po roku został on wchłonięty przez radzionkowski klub. W 1925 r. prezesem został Brunon Fick, którego kilka miesięcy później – 10 stycznia 1926 roku – zastąpił Szczepan Krupa. W 1928 r. funkcję tę objął Piotr Warzecha, który pozostał prezesem do wybuchu wojny.
Od reaktywacji do fuzji.
W 1945 r. Piotr Warzecha zwołał zebranie inauguracyjne celem reaktywowania działalności klubu. Cztery miesiące później stanowisko prezesa objął Józef Wiśniowski. Od 1949 r. patronat nad klubem objęła Kopalnia Węgla Kamiennego Bytom, a prezesem został Eryk Porąbka – wiceminister górnictwa i energetyki, dzięki któremu klub rozszerzył działalność na kilka sekcji oraz wybudował boiska do piłki nożnej i ręcznej z zapleczem. W sezonie 1952 piłkarze odnieśli pierwszy sukces – po awansie do II ligi zajęli w niej 5. miejsce, zdobywając 20 punktów. Był to jednak sezon, po którym następowała reorganizacja rozgrywek tej klasy i Ruch spadł do niższej ligi. Zimą 1956 r. miały miejsce pierwsze międzynarodowe mecze w historii klubu – drużyna wyjechała do Czechosłowacji, gdzie spotkała się ze Spartakiem Nowy Jiczyn, Spartakiem Kromieryż i Banikiem Karwina. W sezonie 1957 Ruch zajął pierwsze miejsce w tabeli swojej grupy III ligi, ale nie zakwalifikował się do wyższej klasy, ponieważ przegrał turniej barażowy, w którym uczestniczyły również Legia Krosno, Unia Oświęcim i Włókniarz Pabianice. W 1959 r. prezesem klubu został Stefan Basista. Piłkarze w tym samym roku spadli do klasy A, która w tym czasie była czwartym szczeblem w krajowych rozgrywkach. W kolejnym sezonie wywalczyli mistrzostwo swojej grupy i wrócili do III ligi by spaść z niej ponownie w 1961 roku. Na początku 1964 r. zdecydowano o połączeniu dwóch radzionkowskich klubów – Ruchu i Górnika - w jeden.
Po fuzji.
W 1970 r. rozpoczęto budowę nowego stadionu, który służył klubowi do 2018 r. Początkowo widownia miała być sześciostopniowa, jednak w trakcie prac postanowiono podwyższyć ją do dziesięciu stopni. Budowę zakończono w 1973 r., a w uroczystości otwarcia uczestniczył wojewoda katowicki Jerzy Ziętek. W latach siedemdziesiątych drużyna występowała w klasie A kończąc kolejne sezony w czołówce tabeli. W 1985 r. prezesem klubu został Paweł Wieczorek. Drużyna wciąż walczyła o awans do III ligi piłkarskiej. Udało się to w sezonie 1988/89. Trenerem piłkarzy był wtedy Paweł Bomba – późniejszy prezes Ruchu. W III lidze po dwóch sezonach w roli średniego zespołu zajmującego miejsca w środku tabeli, drużyna wyrosła na pretendenta do awansu w sezonie 1991/92, kiedy została wicemistrzem swojej grupy. W następnym sezonie klub nie spadł jednak o klasę niżej tylko dzięki upadłości Zagłębia Sosnowiec. W sezonie 1993/94 trenerem został Jan Żurek, który sprowadził z Górnika Zabrze Romana Cegiełkę, Czesława Wrześniewskiego, Jana Kłąbka, Tomasza Grosmaniego i Adama Kompałę. Po rundzie jesiennej sezonu 1995/96, po dwóch latach gry w barwach GKS Katowice, wrócił do drużyny Marian Janoszka. Z nim w składzie zespół zajął pierwsze miejsce w swojej grupie i awansował do II ligi.
W najwyższych klasach.
Klub po awansie pozyskał z chorzowskiego Ruchu Damiana Galeję i Tomasza Fornalika, z Górnika Zabrze Rafała Jarosza oraz Janusza Kościelnego z Polonii Bytom. Zawodnicy ci stali się podstawowymi graczami drużyny, stanowiącymi o dalszych sukcesach. W sezonie 1996/97 Ruch zajął szóste miejsce w lidze zdobywając 52 punkty. Przed kolejnym sezonem do drużyny dołączyli Andrzej Wróblewski z Rakowa Częstochowa, Marek Szymiński z Cracovii, Robert Sierka z Rozwoju Katowice, Wojciech Myszor z Górnika Lędziny i Krzysztof Kokoszka z Gwarka Zabrze. Po rundzie jesiennej Ruch zajmował w tabeli drugie miejsce. W edycji 1997/98 Pucharu Polski odpadł w ćwierćfinale, przegrywając z Górnikiem Zabrze po rzutach karnych 6:7 – spotkanie po dogrywce zakończyło się wynikiem 1:1. W rundzie wiosennej drużyna przegrała jeden mecz, cztery zremisowała, wszystkie inne wygrała, dzięki czemu została mistrzem swojej grupy II ligi, osiągając ośmiopunktową przewagę nad drugim w tabeli Aluminium Konin. Po awansie kontrakt z klubem podpisali Józef Żymańczyk, Grzegorz Bonk i Wojciech Grzyb. Drużyna w nowym sezonie zadebiutowała meczem z Widzew Łódź, w którym wywołała sensację wygrywając 5:0. Nie był to jednak wyjątek, ponieważ w dalszej części rozgrywek piłkarze grając na swoim stadionie m.in. pokonali 4:0 ówczesnego mistrza Polski - ŁKS, zremisowali 1:1 z przyszłym mistrzem Wisłą Kraków i pokonali Lecha Poznań w ostatniej kolejce sezonu 4:1, kiedy Lech wygrywając mógł zostać wicemistrzem Polski. Drużyna w swoim pierwszym sezonie w ekstraklasie zajęła szóste miejsce, zostając najlepszym wśród śląskich klubów.
Kłopoty finansowe.
Na skutek problemów finansowych, w których Ruch Radzionków znajdował się od dłuższego czasu, zarząd podjął decyzję o wycofaniu klubu z rozgrywek I ligi w sezonie 2012/13. Miejsce Ruchu na zapleczu ekstraklasy zajęła Polonia Bytom, która tym samym uniknęła relegacji do II ligi. Władze "Cidrów" postanowiły, że działalność zostanie podtrzymana, ale będzie prowadzona na zasadach amatorskich. Ruch spadł do IV ligi. Zlicytowano stadion Ruchu i w 2018 r. klub musiał przenieść miejsce rozgrywania meczu poza historyczny stadion. 
Kadra zawodnicza.
Stan na 14 listopada 2018.

</doc>
<doc id="209865" url="https://pl.wikipedia.org/wiki?curid=209865" title="Lekarstwo">
Lekarstwo



</doc>
<doc id="209866" url="https://pl.wikipedia.org/wiki?curid=209866" title="Borowik usiatkowany">
Borowik usiatkowany

Borowik usiatkowany ("Boletus reticulatus" Schaeff.) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Boletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go Jacob Christian Schäffer w 1774 r. i nadana przez niego nazwa jest aktualna. Niektóre synonimy:
Nazwę polską nadał Władysław Wojewoda ze współautorami w 1992 r. W polskim piśmiennictwie mykologicznym gatunek ten opisywany był też pod nazwami: borowik prawdziwy, podgat. siateczkowaty i borowik szlachetny, odmiana usiatkowana.
Wyróżniany jest podgatunek lub odmiana grabowa, czasem podnoszona do rangi odrębnego gatunku znanego jako borowik grabowy ("Boletus carpinaceus" Velen).
Morfologia.
Średnica dochodzi do 25 cm, u młodych egzemplarzy półkolisty, gładki i ciemnobrązowy, do rozpostartego, poduszkowatego i jaśniejszego u starszych. Gdy przez dłuższy okres jest sucho, na niektórych starszych egzemplarzach można zaobserwować drobne spękania.
Do 35–40 mm długości. U młodych owocników białe do szarobiałych, u starszych żółtozielone do oliwkowozielonych. Wycięte zatokowato przy trzonie. Pory drobne, koloru rurek. Nie zmieniają barwy po uciśnięciu.
Grubość do 7 cm, wysokość 8–25 cm. Jasnobrązowy lub szarobrązowy. Pokryty w całości wypukłą siateczką, białą za młodu do brązowawej u starych owocników, zawsze jaśniejszą od trzonu. U młodych egzemplarzy trzon zazwyczaj jest pękaty, następnie maczugowaty. Zdarza się również cylindryczny. Grzybnia u podstawy trzonu jest barwy białej.
Biały do kremowego, brązowawy pod skórką, czasem lekko żółtawy nad rurkami; nie zmienia zabarwienia na powietrzu. Smak łagodny, orzechowy, zapach przyjemny.
Oliwkowy do oliwkowobrązowego. Zarodniki gładkie, elipsoidalnie–wrzecionowate a czasem nawet cylindryczne, bez pory rostkowej, o wymiarach skrajnych 13–20 × 4–6 μm, najczęściej jednak mieszczą się w przedziale 14–16 × 4,5–5,5 μm.
Można go pomylić z goryczakiem żółciowym ("Tylopilus felleus"). Ten jednak rośnie głównie w lasach iglastych, ma bardzo gorzki smak a siateczka na jego trzonie jest zawsze ciemniejsza niż sam trzon. Jest też bardzo podobny do kilku innych gatunków borowików, zwłaszcza borowika szlachetnego ("Boletus edulis") lub borowika ciemnobrązowego ("Boletus aereus"). Pomylenie go z nimi z punktu widzenia grzybiarzy jest mało istotne, gdyż oba te gatunki są również jadalne.
Występowanie i siedlisko.
Borowik usiatkowany występuje w Ameryce Północnej, Europie i Azji, podano jego stanowiska także w Republice Południowej Afryki. Jest jednym z najwcześniej pojawiających się grzybów rurkowych.
Rośnie obficie od maja do początku października, a nawet do połowy listopada. Spotkać go można w lasach liściastych, mieszanych, rzadko iglastych, a nawet poza lasem na brzegach stawów, w parkach itp. Tworzy mikoryzę głównie z dębami ("Quercus"), bukami ("Fagus"), grabami ("Carpinus") i lipami ("Tilia"). Na niektórych obszarach (szczególnie na wyższych wysokościach) jego wzrost odnotowano również pod świerkami ("Picea"), jodłami ("Abies") i sosnami ("Pinus"). W południowej Europie rośnie także w pod kasztanem jadalnym ("Castanea sativa"), a we Włoszech znaleziono go nawet w czystej roślinności eukaliptusowej. Częściej występuje na niżu, w górach rzadziej, ale jego występowanie potwierdzono także w strefie alpejskiej, na wysokości ponad 2000 m n.p.m., pod karłowatymi gatunkami wierzb ("Salix") oraz roślinami z rodzaju posłonek ("Helianthemum").
Znaczenie.
Naziemny, grzyb mykoryzowy. Grzyb jadalny wysoko ceniony ze względu na walory smakowe.

</doc>
<doc id="209868" url="https://pl.wikipedia.org/wiki?curid=209868" title="La Ceiba">
La Ceiba

La Ceiba – miasto w Hondurasie, położone w północnej części kraju na wybrzeżu Morza Karaibskiego. Czwarte co do wielkości miasto Hondurasu, po stolicy kraju Tegucigalpie, Cholomie i San Pedro Sula. Ludność: około 196,8 tys. mieszk. (2013). Ośrodek administracyjny departamentu Atlántida. 
Nazwa miasta pochodzi od często spotykanych w Ameryce Środkowej drzew z rodziny wełniakowatych, (m.in. puchowiec pięciopręcikowy "Ceiba pentandra"), które w mitologii Majów miały podtrzymywać niebo, chroniąc je przed upadkiem. 
La Ceiba stanowi ważny port morski na wybrzeżu karaibskim, przez który wywozi się głównie banany z plantacji w północnym i północno-wschodnim Hondurasie. W mieście znajduje się siedziba amerykańskiej firmy Standard Fruit Company (obecnie część Dole Food Company), która zajmuje się wywozem bananów, ananasów i grejpfrutów z Ameryki Środkowej do Stanów Zjednoczonych. Miasto posiada własny międzynarodowy port lotniczy. W mieście rozwinął się przemysł spożywczy oraz skórzano-obuwniczy.
Miasto znane jest jako rozrywkowe centrum Hondurasu, o czym świadczy popularne powiedzenie: „Studiować w Tegucigalpie, pracować w San Pedro Sula, bawić się w La Ceiba. W mieście organizowany jest m.in. festiwal uliczny, który odbywa się tutaj co roku w trzecią niedzielę maja.

</doc>
<doc id="209879" url="https://pl.wikipedia.org/wiki?curid=209879" title="Niwelacja techniczna reperów">
Niwelacja techniczna reperów

Niwelacja techniczna reperów – określenie wysokości zastabilizowanych punktów (poligonowych lub reperów) rozmieszczonych na obszarze objętym pomiarem. 
Niwelację wykonuje się jako osnowę dalszych pomiarów wysokościowych. Osnowa taka składa się z ciągów sytuacyjnych III i IV klasy, dowiązanych do istniejących reperów klasy I i II.

</doc>
<doc id="209880" url="https://pl.wikipedia.org/wiki?curid=209880" title="Miasta Hondurasu">
Miasta Hondurasu

Według danych oficjalnych pochodzących z 2010 roku Honduras posiadał ponad 40 miast o ludności przekraczającej 2 tys. mieszkańców. Stolica kraju Tegucigalpa jako jedyne miasto liczyło ponad milion mieszkańców; 1 miasto z ludnością 500÷1000 tys.; 3 miasta z ludnością 100÷500 tys.; 6 miast z ludnością 50÷100 tys.; 8 miast z ludnością 25÷50 tys. oraz reszta miast poniżej 25 tys. mieszkańców.
W 1991 ludność miejska stanowiła 44% ogółu ludności. Większość ważniejszych ośrodków miejskich położonych jest w zachodniej części kraju. Największym miastem jest stolica kraju Tegucigalpa, gdzie mieszka co ósmy mieszkaniec Hondurasu. Drugim ważnym ośrodkiem miejskim jest położone w północno-zachodniej części kraju San Pedro Sula, wokół którego wyrosło kilka średniej wielkości miast (m.in. Choloma, El Progreso czy La Lima), tworząc razem aglomerację, która liczbą ludności dorównuje stolicy kraju. Trzecie co wielkości miasto kraju La Ceiba jest ważnym portem morskim na wybrzeżu karaibskim.
Największe miasta w Hondurasie.
Największe miasta w Hondurasie według liczebności mieszkańców (stan na 01.07.2010):
Alfabetyczna lista miast w Hondurasie.
Spis miast Hondurasu powyżej 2 tys. ludności według spisu ludności z 2009 roku (czcionką pogrubioną wydzielono miasta powyżej 1 mln):

</doc>
<doc id="209882" url="https://pl.wikipedia.org/wiki?curid=209882" title="Endor (Gwiezdne wojny)">
Endor (Gwiezdne wojny)

Endor – księżyc w uniwersum "Gwiezdnych Wojen", krążący wokół gazowego giganta pod tą samą nazwą (Endor) położonego na obszarze Zewnętrznych Rubieży, miejsce budowy drugiej Gwiazdy Śmierci, przedstawione w filmie "".
Bitwa o Endor.
Na księżycu Endoru znajdował się generator pola siłowego, który chronił orbitującą wokół niego Gwiazdę Śmierci podczas jej budowy. Planując pułapkę na siły Sojuszu Rebeliantów, Imperator Palpatine dopuścił do przechwycenia przez rebeliantów informacji na temat tego przedsięwzięcia, co doprowadziło do Bitwy pod Endorem.

</doc>
<doc id="209884" url="https://pl.wikipedia.org/wiki?curid=209884" title="Hard core">
Hard core



</doc>
<doc id="209885" url="https://pl.wikipedia.org/wiki?curid=209885" title="Dyskoteka">
Dyskoteka

Dyskoteka – obiekt, miejsce, w którym odbywają się imprezy taneczne, połączone z grą dźwięku, świateł, dymu i obrazów lub nazwa wydarzenia tanecznego, zabawy.
Osobą prowadzącą dyskotekę jest DJ (czyt. "didżej", skrót od "disc jockey"). Zajmuje się on zabawianiem publiczności oraz płynnym łączeniem następujących kolejno po sobie utworów tanecznych. Za pierwszą dyskotekę na świecie uznaje się założony w 1959 roku w niemieckim Akwizgranie „Scotch Club”. Dyskoteki rozpowszechniły się w latach 70., zastępując zabawy taneczne lub tzw. potańcówki, gdzie funkcję DJ-a pełniła orkiestra lub zespół muzyczny grający na żywo. Najsłynniejszą dyskoteką było amerykańskie Studio 54. W późniejszych latach dyskoteki zostały wyparte częściowo przez kluby nocne.

</doc>
<doc id="209891" url="https://pl.wikipedia.org/wiki?curid=209891" title="San Pedro Sula">
San Pedro Sula

San Pedro Sula – miasto w północno-zachodnim Hondurasie, położone około 60 km od wybrzeża Morza Karaibskiego. Drugie pod względem liczby ludności miasto kraju. Ludność: 437,8 tys. mieszk. (2001). Ośrodek administracyjny departamentu Cortés.
Miasto zostało założone 27 czerwca 1536 przez Pedro de Alvarado jako Villa de San Pedro de Puerto Caballos. Ale już od XVI wieku używana jest nazwa San Pedro Sula odnosząca się do jego położenia w dolinie Sula. Silnym bodźcem do rozwoju miasta było doprowadzenie linii kolejowej, która połączyła je z portem Puerto Cortés w 1888 (stolica kraju Tegucigalpa położona 400 km w głębi lądu nie posiada połączenia kolejowego). Od tej pory San Pedro Sula stanowi główny ośrodek finansowy i gospodarczy kraju, położony w centrum dużego regionu uprawy bananów i trzciny cukrowej. W mieście rozwinął się głównie przemysł spożywczy i tytoniowy (produkcja cygar). Znajduje się tutaj międzynarodowy port lotniczy (SAP), jeden z głównych portów kraju. W mieście działa uniwersytet Universidad de San Pedro Sula, założony w 1978.
W mieście znajduje się muzeum archeologiczne, które posiada znaczne zbiory sztuki prekolumbijskiej.
Miasto boryka się z problemem wojny gangów narkotykowych. W roku 2011 w mieście zostały zabite 1 143 osoby, co w przeliczeniu na liczbę ludności daje najwyższy procent na świecie, dlatego też miasto zostało uznane za jedno z najniebezpieczniejszych miast świata.
Sport.
Swoje siedziby mają tu Real España i CD Marathón. 
Urodził się tu David Suazo, reprezentant Hondurasu, od 2007 r. piłkarz Interu Mediolan.
W mieście znajduje się hala sportowa Gimnasio Municipal.

</doc>
<doc id="209894" url="https://pl.wikipedia.org/wiki?curid=209894" title="ANH">
ANH



</doc>
<doc id="209895" url="https://pl.wikipedia.org/wiki?curid=209895" title="BNH">
BNH



</doc>
<doc id="209898" url="https://pl.wikipedia.org/wiki?curid=209898" title="Odźwiernik">
Odźwiernik

Odźwiernik () – mięśniowy pierścień łączący
żołądek z dwunastnicą. Buduje go zwieracz odźwiernika ("musculus sphincter pylori"), pokryty od strony światła żołądka fałdem błony śluzowej, tworzącym zastawkę odźwiernika ("valvula pylori"), otwierającą lub zamykającą się pod wpływem mięśnia i regulująca w ten sposób przepływ treści pokarmowej do dwunastnicy. W jego błonie śluzowej znajdują się gruczoły odźwiernikowe (wydzielające śluz) oraz komórki wytwarzające gastrynę.
Choroby.
Niżej wymienione schorzenia leczy się operacyjnie:

</doc>
<doc id="209908" url="https://pl.wikipedia.org/wiki?curid=209908" title="Zawisaki">
Zawisaki



</doc>
<doc id="209909" url="https://pl.wikipedia.org/wiki?curid=209909" title="Sianów">
Sianów

Sianów (tuż po wojnie "Canów", niem. "Zanow", ) – miasto w północno-zachodniej Polsce, w woj. zachodniopomorskim, w powiecie koszalińskim, siedziba gminy miejsko-wiejskiej Sianów. Położone na Równinie Słupskiej nad strugą Polnicą, ok. 10 km od Koszalina, z którym graniczy administracyjnie.
Według danych z 30 czerwca 2009 r. miasto miało 6606 mieszkańców.
Jest ośrodkiem usługowym z drobnym przemysłem spożywczym. 
Główny towar eksportowy dawniej stanowiły śledzie oraz piwo z lokalnego browaru (założonego w 1787).
Położenie.
Sianów (przy współrzędnych ) leży w północno-wschodniej części województwa zachodniopomorskiego, w północnej części powiatu koszalińskiego. Położony jest na Równinie Słupskiej, nad strugą Polnicą. Na południe od miasta płynie rzeka Unieść oraz Struga Sianowska. Sianów leży na północny wschód od Koszalina, z którym graniczy administracyjnie poprzez lasy Góry Chełmskiej.
Według danych z 1 stycznia 2009 r. powierzchnia miasta wynosi 15,88 km².
Miasto leży na historycznym Pomorzu Zachodnim. Od 1815 r. w rejencji koszalińskiej, w prowincji Pomorze. Po II wojnie światowej Sianów przyłączono do województwa szczecińskiego, a w 1950 roku został włączony do nowo powstałego województwa koszalińskiego.
W pobliżu Sianowa znajduje się rezerwat przyrody "Jodły Karnieszewickie".
Historia.
W 1311 r. przy okazji opisu granic Gorzebądza wspomniano o "villa Sanow", w 1330 r. wzmiankowany był Zamek, który prawdopodobnie znajdował się w widłach Unieści i Polnicy. Sianów prawa miejskie uzyskał z rąk Piotra Święcy z Polanowa w 1343 r. jako własność Święców, a następnie książąt zachodniopomorskich. W XV w. książę Bogusław X miał tu zamek myśliwski, od 1653 miasto stanowiło własność Hohenzollernów brandenburskich (zgermanizowana nazwa "Zanow"). W 1807 przez Sianów przeszedł pułk polski z Gdańska w drodze do Kołobrzegu, który oblegały wojska napoleońskie. Od XIX w. ośrodek przemysłu zapałczanego. W 1869 r. uzyskał połączenie kolejowe. Podczas ofensywy Armii Czerwonej zniszczenia substancji miejskiej wynosiły ok. 30%. 
Po przejęciu miasta przez administrację polską w 1945 r. przejściowo używano nazwy "Canów" (ew. "Cianowo"), zmienionej po konsultacji z naukowcami Instytutu Bałtyckiego rozporządzeniem rządowym z listopada 1946 r. na Sianowo. Komisja Ustalania Nazw Miejscowości przyjmując nazwę nawiązała do rzeczownika pospolitego "siano".
O gospodarce miasta decydował głównie rozwinięty przemysł zapałczany – Zakłady Przemysłu Zapałczanego "Polmatch" w Sianowie zostały zlikwidowane w 2007 r.
Architektura.
Zabytki chronione prawnie w Sianowie:
Obiekty o walorach historycznych:
Transport.
Przez miasto przebiega droga krajowa nr 6 (Berlin – Szczecin – Gdańsk – Kaliningrad) i linia kolejowa nr 202 Stargard – Gdańsk. Połączenie z centrum Koszalina umożliwiają prywatni przedsiębiorcy oraz autobusy PKS. Najbliższa stacja kolejowa położona jest w miejscowości Skibno (około 3 km od centrum) – zatrzymują się tam pociągi osobowe. W Skibnie znajduje się duża składnica drewna. Pociągi pospieszne i ekspresowe zatrzymują się w położonym 10 km od Sianowa Koszalinie.
Gospodarka.
Obecnie w gminie Sianów znajdują się następujące zakłady przemysłowe:
Sport.
Kluby sportowe w mieście:
Administracja.
Miasto jest siedzibą gminy miejsko-wiejskiej. Mieszkańcy Sianowa wybierają do swojej rady miejskiej 8 radnych (8 z 15). Pozostałych 7 radnych wybierają mieszkańcy terenów wiejskich gminy Sianów. Organem wykonawczym jest burmistrz. Siedzibą władz jest ratusz przy ul. Armii Polskiej.
Burmistrzowie Sianowa:
Gmina Sianów utworzyła w obrębie miasta 3 jednostki pomocnicze, zwane osiedlami (tj. Osiedle Nr 1, 2, 3). Organem uchwałodawczym każdego jest ogólne zebranie mieszkańców, które wybiera zarząd osiedla, składający się z przewodniczącego zarządu, sekretarza oraz od 1 do 3 członków
Mieszkańcy Sianowa wybierają parlamentarzystów z okręgu wyborczego Koszalin, a posłów do Parlamentu Europejskiego z okręgu wyborczego nr 13.

</doc>
<doc id="209910" url="https://pl.wikipedia.org/wiki?curid=209910" title="Fekalia">
Fekalia

Fekalia (z „kałowy”, od , dop. „osad, fusy, szumowina”) – stałe lub półpłynne odchody ludzkie (mocz i kał) gromadzone w dołach kloacznych. Zawierają więcej składników pokarmowych niż odchody innych zwierząt. Mylone ze ściekami bytowymi powstającymi we współczesnych gospodarstwach domowych. Zmieszane odchody ludzi i innych zwierząt nazywane są ekskrementami.
Zastosowanie.
Fekalia po wcześniejszym przekompostowaniu mogą z powodzeniem być wykorzystywane jako nawóz organiczny, który stosuje się podobnie jak kompost w ilości 200–300 q/ha. Fekalia zawierają mało potasu, z tego względu zalecane jest nawożenie potasem oraz co kilka lat wapnowanie. 

</doc>
<doc id="209911" url="https://pl.wikipedia.org/wiki?curid=209911" title="Ekskrementy">
Ekskrementy



</doc>
<doc id="209912" url="https://pl.wikipedia.org/wiki?curid=209912" title="Uryna">
Uryna



</doc>
<doc id="209914" url="https://pl.wikipedia.org/wiki?curid=209914" title="Polskie Stronnictwo Ludowe – Porozumienie Ludowe">
Polskie Stronnictwo Ludowe – Porozumienie Ludowe

Polskie Stronnictwo Ludowe – Porozumienie Ludowe (PSL-PL) – polska prawicowa partia polityczna, wywodząca się z nurtu solidarnościowego, powstała na bazie komitetu wyborczego „Porozumienie Ludowe”, działająca w latach 1992–1999.
Historia.
Porozumienie Ludowe i wybory w 1991.
Komitet Wyborczy Ruch Ludowy „Porozumienie Ludowe” powstał przed wyborami parlamentarnymi w 1991. Został zorganizowany przez antykomunistyczne środowiska ruchu ludowego z wyjątkiem marginalnej „Ojcowizny” Romana Bartoszczego.
W skład komitetu weszły Niezależny Samorządny Związek Zawodowy Rolników Indywidualnych „Solidarność”, PSL „Solidarność” oraz Polskie Stronnictwo Ludowe (Mikołajczykowskie), grupujące część niedawnych działaczy PSL (wilanowskiego), skupionych wokół Henryka Bąka.
Przewodniczącym komitetu wyborczego został Józef Ślisz, wicemarszałek Senatu I kadencji. Listę ogólnopolską RL „PL” do Sejmu w 1991 otwierali:
W głosowaniu komitet uzyskał 5,47% głosów, co przełożyło się na 28 mandatów poselskich i 7 senatorskich. W wyniku zawartych porozumień Henryk Bąk został wybrany na wicemarszałka Sejmu, a Józef Ślisz ponownie objął stanowisko wicemarszałka Senatu. Jednocześnie parlamentarzyści PSL „Solidarność” powołali odrębny klub parlamentarny, liczący 10 posłów i 2 senatorów.
PSL-PL w parlamencie w latach 1992–1993.
Na początku 1992 pozostali sygnatariusze komitetu utworzyli jednolite ugrupowanie pod nazwą Polskie Stronnictwo Ludowe – Porozumienie Ludowe, w ramach którego PSL-Mikołajczykowskie zachowało pewną autonomię. Na czele klubu parlamentarnego (który pozostał pod nazwą Porozumienie Ludowe) stanął Feliks Klimczak. Przewodniczącym partii, formalnie powołanej 8 marca, został Gabriel Janowski, pełniący tę funkcję przez cały okres funkcjonowania tego ugrupowania.
Ludowcy weszli w skład rządu Jana Olszewskiego (Gabriel Janowski objął resort rolnictwa), a następnie współtworzyli wielopartyjny gabinet Hanny Suchockiej. W jego ramach otrzymali ponownie tekę ministra rolnictwa (dla swojego lidera), a także ministra środowiska dla senatora Zygmunta Hortmanowicza. W skład rządu jako minister bez teki wszedł również senator Jerzy Kamiński.
Odwołanie z rządu Gabriela Janowskiego przez Hannę Suchocką doprowadziło do formalnego wyjścia PSL-PL z koalicji. Jednak podczas głosowania nad wotum nieufności jedynie pojedynczy posłowie tej partii opowiedzieli się przeciw rządowi.
Lata 1993–1999.
Na potrzeby przedterminowych wyborów parlamentarnych PSL-PL utworzyło własny komitet wyborczy, bezskutecznie prowadząc uprzednio rozmowy koalicyjne m.in. ze Zjednoczeniem Chrześcijańsko-Narodowym. Jednocześnie grupa działaczy partii (m.in. Andrzej Łuszczewski, Janusz Byliński) zasiliła tworzony przez Lecha Wałęsę Bezpartyjny Blok Wspierania Reform.
Listę ogólnopolską PSL-PL otwierali Gabriel Janowski, Henryk Bąk, Marian Dembiński, Leszek Dziamski i Jerzy Chróścikowski. W głosowaniu partia uzyskała 2,37% głosów, nie przekraczając wynoszącego 5% progu wyborczego do Sejmu. Zdobyła jednak jeden mandat senatorski (Józef Frączek), do Senatu weszła także kandydatka NSZZ „Solidarność” RI (Jadwiga Stokarska). Związkowcy z rolniczej „S” zrezygnowali wkrótce z bliższej współpracy z partią Gabriela Janowskiego, wspierając inicjatywy polityczne Jana Olszewskiego.
W kolejnych latach ludowcy brali udział w szeregu inicjatyw politycznych integrujących pozaparlamentarną prawicę. Weszli w skład Przymierza dla Polski i Konwentu Świętej Katarzyny. W 1995 popierali ubiegającego się o reelekcję Lecha Wałęsę w wyborach prezydenckich.
Rok później współtworzyli Akcję Wyborczą Solidarność, w ramach której w wyborach w 1997 PSL-PL uzyskało trzy mandaty poselskie (Gabriel Janowski, Leszek Dziamski i Zbigniew Rynasiewicz) oraz jeden senatorski (Józef Frączek). 15 stycznia 1999 kongres partii podjął decyzję o jej samorozwiązaniu i wejściu w skład Ruchu Społecznego AWS, co zakończyło samodzielną działalność tego ugrupowania.

</doc>
<doc id="209919" url="https://pl.wikipedia.org/wiki?curid=209919" title="Węgliniec">
Węgliniec

Węgliniec () – miasto w Polsce w województwie dolnośląskim, w powiecie zgorzeleckim. Siedziba gminy miejsko-wiejskiej Węgliniec.
W latach 1975–1998 miasto administracyjnie należało do województwa jeleniogórskiego.
Według danych GUS z 31 grudnia 2019 r. miasto miało 2830 mieszkańców.
Położenie.
Węgliniec znajduje się w południowo-zachodniej Polsce, w zachodniej części województwa dolnośląskiego, w południowo-wschodniej części gminy Węgliniec. Miasto położone jest na południowym skraju mezoregionu fizjograficznego Bory Dolnośląskie, części makroregionu Nizina Śląsko-Łużycka, na Równinie Węglinieckiej.
Według danych z 1 stycznia 2011 r. powierzchnia miasta wynosi 8,73 km². Rozciągłość granic administracyjnych Węglińca na osi północ–południe wynosi ok. 2 km, a na osi wschód–zachód ok. 4 km.
Pod względem historycznym Węgliniec leży na Górnych Łużycach.
Węgliniec położony jest na obszarze dawnych stawów, rozciągających się w przeszłości między dzisiejszym Starym Węglińcem a Czerwoną Wodą.
Bezpośrednio z Węglińcem, od północy, sąsiaduje Stary Węgliniec. Najbliższą miejscowością na południe od miasta jest oddalona 3 kilometry od granicy Czerwona Woda.
Środowisko naturalne.
Geologia.
Obszar Węglińca to część pradoliny Kwisy z okresu zlodowacenia środkowopolskiego.
Za sprawą niewielkiego spadku terenu od południa na północ od około 190 m n.p.m. do około 180 m n.p.m., w obniżeniach terenu w podmiejskich lasach tworzą się często rozlewiska i lokalne zabagnienia. Tutejsze gleby powstały z piasków luźnych ze znaczną domieszką żwirów oraz w znikomym procencie z glin spiaszczonych.
Klimat.
Węgliniec znajduje się w strefie klimatu przejściowego, oceaniczno-kontynentalnego. Odczuwalny jest tutaj wpływ klimatu podgórskiego, związanego z bliskością Sudetów.
Według podziału zaproponowanego przez profesora Alojzego Wosia, miasto leży w "XXIII regionie klimatycznym Polski", tj. w "Regionie Dolnośląskim Zachodnim (R-XXIII)", obejmującym zachodnią część Niziny Śląskiej i Przedgórza Sudeckiego. Region ten posiada dużą średnią liczbę dni z pogodą umiarkowanie ciepłą i dużym zachmurzeniem ogólnym – 51. Dni z pogodą umiarkowanie ciepłą, z dużym zachmurzeniem bez opadu jest średnio 14. Dni z pogodą chłodną (temp. od 0,1 do 5 °C), z dużym zachmurzeniem jest średnio w roku ponad 37.
Średnia roczna temperatura powietrza waha się w przedziale 7–8 °C, a średnia roczna z obserwacji wieloletnich wynosi około 8 °C. W lipcu, który jest najcieplejszym miesiącem, średnia temperatura wynosi 17–17,5 °C, a w najzimniejszym – styczniu – od -1,5 do +2 °C.
Okres wegetacyjny trwa 214 dni, a średnia temperatura z wielolecia dla tego okresu wynosi 14 °C.
Średnie usłonecznienie miasta w ciągu roku to około 1400–1450 godzin. Pokrywa śnieżna zalega w Węglińcu przeciętnie 50 dni, a średnia maksymalna grubość pokrywy śnieżnej wynosi 10–15 centymetrów. Przeważający kierunek wiatru to zachodni. Średnie prędkości wiatrów wahają się między 3 a 3,5 m/s.
Wody.
Układ hydrograficzny bezpośrednich okolic Węglińca jest stosunkowo bogaty. Wody powierzchniowe reprezentowane są przez nieduże cieki oraz liczne stawy. W granicach miasta, w południowo-wschodniej części przepływa rzeka Ziębina. Bezpośrednio przy północno-zachodnim narożniku tworzonym przez granice Węglińca płynie Czerna Mała. Rzeki te należą do zlewni Bobru i Nysy Łużyckiej. W zachodniej części miasta, nieopodal ogródków działkowych, znajduje się staw.
Przyroda.
Blisko 82% całkowitej powierzchni miasta zajmują lasy Borów Dolnośląskich. W okolicy, przeważającymi typami siedliskowymi lasu są bór mieszany świeży i wilgotny. W lasach dominuje sosna zwyczajna.
Charakterystycznym elementem krajobrazu wokół Węglińca są położone wśród lasów stawy hodowlane, a szczególnie opuszczone stawy i oczka wodne. Można na nich spotkać stanowiska unikatowych roślin torfowiskowych. Stawy te są również ostoją ptactwa wodnego m.in. bociana białego, bielika, cietrzewia oraz głuszca.
Bory Dolnośląskie stanowią Obszar specjalnej ochrony ptaków programu Natura 2000.
W odległości około 500 metrów na północ od węzła kolejowego, na obszarze lasu o powierzchni 1,35 ha w leśnictwie Krucze Gniazdo Nadleśnictwa Węgliniec, utworzono w 1959 roku rezerwat "Torfowisko pod Węglińcem". Celem ustanowienia rezerwatu było zachowanie ze względów naukowych i dydaktycznych torfowiska przejściowego z pierwotną roślinnością oraz reliktowym stanowiskiem sosny błotnej – osobliwości na skalę europejską.
14,36 ha, czyli około 9 procent powierzchni Węglińca, zajmuje zieleń urządzona – ogródki działkowe w zachodniej części miejscowości.
Historia.
Osada "Kohlfurt" została założona w głębi Borów Dolnośląskich prawdopodobnie pod koniec XVI w. jako jedna z tzw. osad kurzackich, wypalających drewno na węgiel drzewny i wytwarzających potaż, sprzedawane następnie w pobliskim Zgorzelcu.
Pierwsza wzmianka o miejscowości pochodzi z 1502 roku i mówi o powstaniu kuźni nad zbiornikiem na rzece Czerna Mała przy już istniejącej osadzie, w której zaczęło odtąd przybywać coraz więcej domostw.
W 1554 powstać miała w Węglińcu pierwsza kaplica o konstrukcji szachulcowej.
Podczas III wojny śląskiej (w latach 1756–1763) przez Węgliniec przetaczały się oddziały zwalczających się stron, rabujące i nękające miejscową ludność.
Od roku 1742 osada Węgliniec należała do Królestwa Prus.
Przełom w dziejach miejscowości nastąpił w latach 1844–1846, po wybraniu przez spółkę Kolej Dolnośląsko-Marchijska osady Węgliniec na miejsce rozgałęzienia linii kolejowej z Wrocławia w kierunku Berlina przez Żary i Drezno (przez Zgorzelec).
O wyborze Węglińca przy trasowaniu linii na lokalizację stacji węzłowej zadecydowały prawdopodobnie warunki terenowe (nieco podmokły obszar na północ od położonej na wyniesieniu osady) lub łatwiejsze pozyskanie gruntów leśnych, niż uprawnych, w najbliższej wówczas uprzemysłowionej osadzie o charakterze miejskim – Czerwonej Wodzie. Połączenia do Berlina i Drezna zrealizowano, odpowiednio, w latach 1845 i 1846. W 1865 kontrolowana przez państwo pruskie Kolej Górnośląska wybudowała jedną z wielu odnóg Śląskiej Kolei Górskiej – linię kolejową do Lubania, natomiast w 1874 r. prywatne towarzystwo kolejowe połączyło węzeł węgliniecki z Hoyerswerdą przez Horkę. W 1920 dotychczasowe pruskie koleje państwowe, podobnie jak wszystkie koleje landowe, zostały połączone w przedsiębiorstwo "Deutsche Reichsbahn".
Dogodne połączenie komunikacyjne sprawiło, że od końca XIX wieku w pobliżu Węglińca rozpoczęto eksploatację złóż węgla brunatnego. W 1905 uruchomiono pierwszą kopalnię, a przy niej w 1911 pierwszą elektrownię na węgiel brunatny. W latach 80. XIX w. ze Starego Węglińca przeniesiono tu siedzibę nadleśnictwa.
W 1913 lokalni przemysłowcy, gmina i państwo pruskie założyły spółkę, która na mocy ustawy o kolejkach z 1892 r. doprowadziła do Węglińca linię kolejowa z Czerwonej Wody. Kolejka funkcjonowała do 1945 jako odrębny podmiot od niemieckiej kolei, posiadając swój oddzielny "mały dworzec". W 1929 w granice Węglińca włączono niewielką osadę górniczą Zielonka, która była położona przy szosie do Dłużyny.
W okresie II wojny światowej Niemcy zlokalizowali w Węglińcu dwa jenieckie oddziały robocze i obóz pracy przymusowej.
21 lutego 1945 Węgliniec został opanowany przez 278. Korpus gen.-lejtnanta Akimowa wchodzącego w skład radzieckiej 52. Armii. Do tego czasu, z 5000 mieszkańców Kohlfurt w miejscowości pozostało nie więcej niż 30, w większości starsze osoby w tym ksiądz Willibald Fruntke na plebanii kościoła „parafialnego”.
W 1946 miejscowość została włączona administracyjnie do nowo powstałego województwa wrocławskiego. Początkowo funkcjonowała pod nazwą "Kaławsk", a następnie "Węgliniec".
Podczas reformy administracyjnej Polskiej Rzeczypospolitej Ludowej w 1954 roku, wprowadzono wzorem radzieckim nową jednostkę podziału terytorialnego, oficjalnie nazwaną „osiedle” (z rozróżnieniem na „osiedla robotnicze”, „osiedla uzdrowiskowe” i „osiedla rybackie”). Jej status był pośredni między wsią a miastem. Do tej kategorii zaliczano miejscowości przyfabryczne (np. Sitkówka-Nowiny, Jelcz), większe ośrodki wypoczynkowe (Dziwnów), i inne miejscowości, które posiadały pewne cechy miejskie, a nie zdecydowano się na nadanie im praw miejskich. Kategorię taką wprowadziła Ustawa z dnia 25 września 1954 r. o osiedlach i radach narodowych osiedli. Na mocy wspomnianej ustawy, 13 listopada 1954 roku Węgliniec stał się osiedlem typu miejskiego.
1 stycznia 1967 r. Węgliniec otrzymał prawa miejskie.
Demografia.
Liczba ludności Węglińca od lat wykazuje tendencję spadkową. Poniższy wykres obrazuje zmianę liczbę ludności miasta w wybranych punktach przed 1939 r. według danych historycznych, oraz w latach 1995–2012 według danych GUS:
Gęstość zaludnienia w 2012 r. wynosiła ok. 349 mieszkańców/km². Na 3049 mieszkańców Węglińca w 2012 r., niemal połowę – 1535 osób – stanowiły kobiety (99 kobiet na 100 mężczyzn).
Pod względem ekonomicznej klasyfikacji grup wiekowych przeważa grupa produkcyjna, która w 2012 r. liczyła 2007 osób i stanowiła 66% ogółu mieszkańców. Liczba ludności w wieku przedprodukcyjnym wyniosła 512 osób, a w wieku poprodukcyjnym – 527 osób (po około 17% ogółu).
Mieszkańcy Węglińca stanowią około 3% populacji powiatu zgorzeleckiego, co stanowi promil (0,1%) populacji województwa dolnośląskiego.
Piramida wieku mieszkańców Węglińca w 2014 roku.
Symbole.
Węgliniec posiada herb oraz flagę, wspólne dla gminy i miasta.
Symbolika herbu Węglińca nawiązuje do historii miasta:
Polityka.
Węgliniec znajduje się w okręgu wyborczym nr 1 do Sejmu oraz okręgu nr 3 do Senatu.
Granice administracyjne.
Obecne granice administracyjne Węglińca zostały ustalone w roku 1967, wraz z nadaniem praw miejskich:
Samorząd terytorialny.
Węgliniec ma status gminy miejsko-wiejskiej.
Organem uchwałodawczym i kontrolnym gminy jest Rada Miejska, w skład której wchodzi 15 radnych.
Organem wykonawczym samorządu jest burmistrz, którym nieprzerwanie od 7 lutego 1992 r. do 30 listopada 2014 r. był Andrzej Kutrowski. Po zmianie ordynacji wyborczej do samorządów, w latach 2002, 2006 i 2010 burmistrz Kutrowski był wybierany na urząd bezpośrednio przez mieszkańców. Obecnym burmistrzem jest Mariusz Wieczorek
Współpraca międzynarodowa.
Miasta i gminy partnerskie:
Gospodarka.
Przemysł.
W przeszłości, w pobliżu Węglińca funkcjonowała kopalnia głębinowa węgla brunatnego (kopalnia "Stadt Gorlitz", po 1945 r. "Kaławsk"), zamknięta po katastrofie górniczej, w 1973 roku. W bezpośrednim sąsiedztwie miasta nadal znajdują się nadające się do eksploatacji złoża węgla brunatnego z dużą zawartością substancji bitumicznych i aromatycznych oraz piaski szklarskie i formierskie.
Lasy Węglińca i okolic dostarczają surowca dla przemysłu drzewnego, przetwórstwa runa leśnego i gospodarki łowieckiej. Miasto jest siedzibą Nadleśnictwa Węgliniec.
Usługi.
W Centralnej Ewidencji i Informacji o Działalności Gospodarczej, stanowiącej rejestr osób fizycznych prowadzących działalność gospodarczą, na dzień 15 stycznia 2014 r. było zarejestrowanych 90 przedsiębiorców z Węglińca.
Krajowy Rejestr Sądowy, w części II, tj. rejestrze przedsiębiorców (będących osobami prawnymi), wykazywał na dzień 15 stycznia 2014 r. 7 zarejestrowanych przedsiębiorstw.
Są to głównie zakłady świadczące usługi dla społeczności lokalnej i placówki handlowe oraz firmy transportowe.
Kolejnictwo.
Istotnym pracodawcą w Węglińcu są nadal zaliczające się do sektora usług spółki Grupy PKP, posiadające przy węźle kolejowym swoje placówki terenowe:
Ponadto swoich pracowników na terenie Węglińca zatrudniają Koleje Dolnośląskie oraz prywatni przewoźnicy towarowi.
Rolnictwo.
Grunty rolne stanowią znikomą część gruntów miasta. Są one zagospodarowane jedynie na ogródki działkowe.
Transport.
Transport drogowy.
Miejscowość jest położona przy drodze wojewódzkiej nr 296, którą można dojechać do oddalonej od Węglińca o 10 km autostrady A4 (E40).
Transport kolejowy.
Znaczny węzeł kolejowy. Linie kolejowe łączą Węgliniec bezpośrednio z wieloma miastami (połączenia bezpośrednie pasażerskie):
Architektura.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="209920" url="https://pl.wikipedia.org/wiki?curid=209920" title="Order Alcántara">
Order Alcántara

Order Alcántara (hisz. "Orden de Alcántara") – założony jako zakon rycerski w 1156 przez dwóch braci-rycerzy Suareza i Gomeza Berrintes (Barricutes) pod nazwą Zakonu św. Juliana z Pereiro z Salamanki. Po zdobyciu Alcántary i przeniesieniu tam siedziby w roku 1218, do 1835 funkcjonował pod nazwą Zakon Alcántara. Później przekształcony w rycerski order zasługi wojskowej.
Jako zakon.
W 1176 król Leónu Ferdynand II wziął zakon pod swoją opiekę, stając się jego wielkim protektorem. Rok później, w 1177, zakon został zatwierdzony jako zakon rycerski przez papieża Aleksandra III. W 1183 zakon otrzymał zmodyfikowaną do swoich potrzeb regułę benedyktyńską i czarny strój zakonny.
W 1218 doszło do faktycznej unii z Kalatrawensami, na mocy której bracia z Zakonu św. Juliana z Pereiro otrzymali zamek Alcántara. Spowodowało to zmianę nazwy zakonu, a od tej pory mistrz Zakonu Kalatrawy miał prawo wizytować domy zakonne Alcántary. Rycerze z Alcántary przejęli wówczas także regułę cysterską i biały strój zakonny Calatravy. Ciemnozielony krzyż wzorowany na krzyżu Calatravy był przez nich noszony od 1411 na lewej piersi.
Rycerze zakonni uczestniczyli w licznych wojnach z Maurami, ale także wspierali królów Leónu i Kastylii w walce z ich chrześcijańskimi przeciwnikami, np. z władcami Portugalii. Przyniosło to zakonowi liczne przywileje, nadania ziemskie i zdobycze wojenne. W chwili połączenia zakonu z koroną hiszpańską w 1494 do zakonu należało m.in. 37 komandorii oraz 53 miast i wsi. Jak i inne zakony rycerskie w Hiszpanii epoki rekonkwisty zakon stał się więc potężną, bogatą i wpływową instytucją.
W 1540 zezwolono członkom zakonu na zawieranie małżeństw.
Jako order.
Zakon został zniesiony w 1835 i przekształcony w odznaczenie (order rycerski), które można otrzymać za zasługi wojskowe, po wykazaniu hiszpańskiego szlachectwa. Przejściowo został zniesiony przez republikańskie władze w 1872 i przywrócony w 1874 przez Alfonsa XII.
Jego obecnym wielkim mistrzem jest Filip VI Burbon, Król Hiszpanii, zaś Prezydentem Rady Czterech Orderów i Wielkim Komandorem – Karol, Książę Obojga Sycylii, Parmy i Kalabrii.

</doc>
<doc id="209921" url="https://pl.wikipedia.org/wiki?curid=209921" title="Grunwaldzkie Konteksty">
Grunwaldzkie Konteksty

„Grunwaldzkie Konteksty” – rocznik naukowy wydawany w latach 2003-2010 przez Ogólnopolski Ruch Programowo-Metodyczny Związku Harcerstwa Polskiego „Wspólnota Drużyn Grunwaldzkich” z siedzibą w Olsztynie.
Wydawnictwo adresowane było przede wszystkim do instruktorów harcerskich zainteresowanych tematyką, członków „Wspólnoty Drużyn Grunwaldzkich”, historyków, nauczycieli, wychowawców oraz osób zainteresowanych edukacją patriotyczną.
„Grunwaldzkie Konteksty” prezentowały dorobek „Wspólnoty Drużyn Grunwaldzkich”. Tematyka, która poruszana była w każdym tomie to:
Stałe działy uzupełniane były materiałami poświęconymi także innym aspektom dotyczącym tematu.
Ukazały się:
Tytuł „Grunwaldzkie Konteksty” nosiły również rozdziały w książkach wydawanych przez „Wspólnotę Drużyn Grunwaldzkich” w latach 2000-2002: 

</doc>
<doc id="209928" url="https://pl.wikipedia.org/wiki?curid=209928" title="George Peppard">
George Peppard

George Peppard Jr. (ur. 1 października 1928 w Detroit, zm. 8 maja 1994 Los Angeles) – amerykański aktor filmowy i telewizyjny.
Kariera.
Jako aktor debiutował już w 1949 w Pittsburgh Playhouse. Później podjął studia aktorskie w Nowym Jorku, w słynnym Actors Studio Lee Strasberga. Pojawił się wówczas również na Broadwayu. Na ekranie po raz pierwszy pojawił się w 1956. Swoją największą aktorską kreację stworzył w 1961 w filmie "Śniadanie u Tiffany’ego", gdzie zagrał u boku Audrey Hepburn. Rola przyniosła mu sławę i status gwiazdy i otworzyła drogę do dalszej kariery. Potem posypały się propozycje kolejnych ciekawych ról. Dobrze rozwijająca się kariera załamała się w latach 70., kiedy to aktor zmagał się z alkoholizmem. Uzależnienie pokonał w 1978, a w latach 80. udało mu się wrócić na szczyty popularności. Największą sławę przyniosła mu wtedy rola pułkownika Johna „Hannibala” Smitha w kultowym już dziś serialu "Drużyna A". (1983-87). Serial okazał się jednym z największych przebojów amerykańskiej telewizji, bijąc rekordy popularności i stając się z czasem jedną z ikon kultury masowej, a z odtwórców głównych ról uczynił gwiazdy pierwszej wielkości. 
To Peppard miał zagrać rolę Blake’a Carringttona w serialu "Dynastia". Jednak w wyniku konfliktu ze scenarzystami wycofał się z produkcji, choć zdjęcia z jego udziałem już się rozpoczęły. Zastąpił go John Forsythe. Był również brany pod uwagę do roli w legendarnym westernie "Siedmiu wspaniałych". Jednak rolę otrzymał ostatecznie Steve McQueen.
Życie prywatne.
Był pięciokrotnie żonaty. Z pierwszych dwóch związków miał 3 dzieci; synowie Brad i Christian, i córka Julie. 
W 1992 wykryto u niego raka płuc. Zmarł 2 lata później, 8 maja 1994 w wyniku komplikacji związanych z chorobą. Został pochowany na cmentarzu w swoim rodzinnym mieście Dearborn w stanie Michigan.

</doc>
<doc id="209930" url="https://pl.wikipedia.org/wiki?curid=209930" title="Łopatki">
Łopatki

Zobacz też: Łopatki Polskie, Łopatki-Kolonia

</doc>
<doc id="209932" url="https://pl.wikipedia.org/wiki?curid=209932" title="Gargamel">
Gargamel

Gargamel – fikcyjna postać z komiksu oraz animowanego serialu "Smerfy"; pechowy, zły czarodziej mieszkający w zrujnowanym zamku na obrzeżach lasu Smerfów.
Charakterystyka postaci.
W komiksach (jak i w niektórych odcinkach serialu animowanego) nadrzędnym celem Gargamela było złapanie smerfów, które były mu potrzebne jako składnik kamienia filozoficznego (według zaklęcia, które znalazł można przetopić Smerfa w rycynie na złoto). Później jego motywacje zostały uproszczone i celem Gargamela stało się po prostu zjedzenie Smerfów lub zniszczenie ich z zemsty za wcześniejsze niepowodzenia. Także w niektórych odcinkach nienawidzi ich, bo są radosne. Próby złapania Smerfów zwykle mu się nie udają lub obracają się przeciwko niemu.
Gargamel jest ubogi – zazwyczaj nie ma czego jeść (liczy wtedy, że złapie jakiegoś smerfa). Chodzi w połatanym czarnym ubraniu zbliżonym wyglądem do habitu i starych czerwonych butach. Posiada rudego kocura o imieniu Klakier (w oryginale Azrael – imię anioła śmierci z religii islamu), a w późniejszych odcinkach serialu dołącza do niego uczeń Nicpoń. Jego ulubionym powiedzeniem jest „Jak ja nie cierpię smerfów!” oraz (gdy coś mu zagraża) „Mamuśku!”. Gargamel ciągle staje Klakierowi na ogonie, a Klakier wrzeszczy.
Do czarodzieja Baltazara Gargamel zwraca się per "ojcze chrzestny". Będąc u niego w odwiedzinach, Gargamel jest przedstawiany jako "czcigodny Gargamel z Ruiny".
Gargamel jest odpowiedzialny za stworzenie Smerfetki. W komiksie stworzył ją jako zemstę, licząc że złamie ona serca Smerfów ale na końcu jednak historia skończyła się dobrze, zaś w serialu animowanym aby użyć jej jako szpiega, ona jednak zamiast zdradzić mu położenie wioski smerfów przystała do nich.
Dubbing.
W wersji oryginalnej serialu głosu tej postaci użyczał Paul Winchell, natomiast do polskiego dubbingu: Wiesław Drzewicz (najbardziej rozpoznawalny w tej roli) – serie 1-5, niektóre odcinki 6, 7 i 8; a po jego śmierci Mirosław Wieprzewski – pozostałe odcinki z serii 7, seria 9 i nowa wersja 1, 2 i 3. W filmie głosu użyczył mu Jerzy Stuhr.
Odbiór.
Gargamel z kotem Klakierem są wymieniani wśród postaci, które polscy dorośli pamiętają jako jedne z bardziej przerażających z dziecięcych kreskówek. 

</doc>
<doc id="209933" url="https://pl.wikipedia.org/wiki?curid=209933" title="Amon Göth">
Amon Göth

Amon Leopold Göth (ur. 11 grudnia 1908 w Wiedniu, zm. 13 września 1946 w Krakowie) – austriacki zbrodniarz wojenny, Hauptsturmführer SS nr 43 673, nr NSDAP 510 764, w czasie II wojny światowej m.in. komendant obozu koncentracyjnego Plaszow oraz likwidator gett żydowskich w Krakowie i Tarnowie.
Życiorys.
Był jedynym dzieckiem Berthy i Amona Franza Götha. Jego rodzice prowadzili wydawnictwo, dzięki czemu zyskali pieniądze, które pozwoliły im na kupno mieszkania w dobrej dzielnicy, zatrudnienie gosposi i utrzymanie samochodu. Ojciec Amona dużo podróżował, jego matka zajęta była pracą w wydawnictwie. Małym Amonem często opiekowała się jego bezdzietna ciotka. Amon, nazywanym „Monym”, chodził do prywatnej katolickiej szkoły podstawowej. Nie był dobrym uczniem, więc rodzice wysłali go na wieś do katolickiej szkoły z internatem, w której panowały surowe zasady. Ukończywszy X klasę, wbrew woli rodziców, Amon przerwał naukę.
Już jako siedemnastolatek żywił entuzjazm dla idei nacjonalistycznych i należał do młodzieżowych organizacji faszystowskich. W 1931 wstąpił do NSDAP, nieco później do SS.
W marcu 1940 Amon Göth zgłosił się do oddziałów Waffen-SS, opuścił Wiedeń i udał się do okupowanej Polski. Jako ambitny i oddany sprawie, szybko awansował. Początkowo powierzano mu prace administracyjne. W ocenie wydanej w 1941 opisano Götha jako „skłonnego do poniesienia ofiary, przygotowanego do działania członka SS”, który „nadaje się do objęcia funkcji jednego z dowódców w SS” i „ma światowy pogląd rasowy”.
W 1942 otrzymał zadanie wybudowania obozu pracy w Lublinie, w którym mieli się znaleźć robotnicy przymusowi. Pracował tam dla Odilo Globocnika, dowódcy SS i policji znanego ze swojego okrucieństwa.
11 lutego 1943 powierzono mu budowę i organizację obozu dla Żydów krakowskich i małopolskich w Płaszowie, którego następnie został komendantem. Obóz w Płaszowie został wybudowany na żydowskich cmentarzach. Na zniszczonych grobach postawiono baraki, a ulice wybrukowano kamiennymi macewami. Początkowo był to obóz pracy (do jesieni 1943). Później zarządcy z SS postanowili zmienić ostatni istniejący obóz pracy przymusowej w obóz koncentracyjny. Obóz rozrastał się, a więźniowie nie przychodzili już jedynie z krakowskiego getta. Ostatecznie obóz miał 80 hektarów i okresowo znajdowało się w nim dwadzieścia tysięcy więźniów. Około sto osiemdziesiąt baraków otaczał płot z drutu kolczastego. Obóz w Płaszowie stanowił punkt tranzytowy przede wszystkim dla Żydów krakowskich i małopolskich do dalszej deportacji, której celem był zwykle obóz koncentracyjny Auschwitz-Birkenau. Ofiarą obozu padło około 8 tysięcy osób, w ogromnej większości Żydów, jak również nieliczna grupa Polaków. Göth mieszkał w willi na terenie obozu. Miał kilka koni i samochodów. Lubił przejażdżki po obozie na swoim siwku, a swoim bmw jeździł z ogromną prędkością. Swoje dwa psy – doga i mieszańca z owczarkiem niemieckim o imionach Rolf i Ralf – szkolił tak, by na komendę rzucały się na ludzi. Göth nie tylko administrował obozem, sam również mordował więźniów w sposób okrutny, wykorzystując każdą sytuację do zabicia człowieka. Według zachowanych relacji, np. zastrzelił wygłodzoną więźniarkę, gdy zauważył, że wybiera ziemniaki z paszy dla świń. Znane są przypadki, gdy Göth kazał rozstrzeliwać całe grupy robocze tylko za to, że znajdowano przy nich pozaobozowe pożywienie. Swoim ofiarom zadawał wyszukane tortury. Göth często osobiście dokonywał egzekucji ludzi niezdolnych do pracy. Lubił także ćwiczyć swoje umiejętności strzeleckie, np. strzelając do więźniów z okien samochodu lub z balkonu willi. Spośród innych jego pokroju, wyróżniała go muzyka grana na jego rozkaz podczas egzekucji oraz szale, kapelusze, białe rękawiczki, które wkładał jako swoiste rekwizyty potrzebne mu do zabijania. Oblicza się, że w obozie Göth osobiście zabił około 500 osób. 
13 marca 1943 Göth przystąpił do ostatecznej likwidacji getta w Krakowie. Akcją tą kierował w imieniu Wilhelma Haasego. Żydzi mieszkający w getcie byli podzieleni na dwie grupy: w getcie A mieszkali ci, którzy mieli przeżyć. Zostali ocenieni jako „zdolni do pracy” i mieli być przewiezieni do obozu w Płaszowie. W getcie B, oddzielonym od części A drutem kolczastym, żyli ludzie starzy, chorzy i dzieci – ci, którzy mieli zostać uśmierceni. W szpitalach od razu zabijano pacjentów. W ciągu dwóch dni (13 i 14 marca) tysiąc osób zostało zamordowanych, około czterech tysięcy deportowanych, wiele z nich trafiło do Auschwitz. Tych, którzy przeżyli, Göth kazał przywieźć do obozu płaszowskiego. Liczba ofiar śmiertelnych tej akcji obliczana jest na około 2 tysiące, natomiast 10 tysięcy ludzi zdolnych do pracy umieszczono w Płaszowie. Göth wykazywał się szczególnym okrucieństwem, mordując zwłaszcza matki z dziećmi i starców. We wrześniu tegoż roku Niemcy postanowili zamknąć także getto w Tarnowie. Również tą akcją w sposób bezwzględny kierował Göth. Większość ocalałych mieszkańców getta wysłano do Auschwitz, gdzie zamordowano ich w komorach gazowych. Göth zlikwidował również obóz w Szebniach.
W połowie 1944 obóz w Płaszowie miał zostać zlikwidowany. Latem 1944 specjalne jednostki SS prowadziły w obozie płaszowskim tak zwaną Enterdungsaktion (usuwano ślady, masowe groby z ciałami ofiar likwidacji getta oraz innych zamordowanych otwarto, a wszystkie zwłoki spalono).
W trakcie pełnienia służby zgromadził wielki majątek, zrabowany ofiarom. Skala jego rabunków była tak wielka, że pomimo nieformalnego przyzwolenia na bogacenie się kosztem ofiar obozów, Göth został za to aresztowany przez władze niemieckie w roku 1944. Został osadzony między innymi w więzieniu Stadelheim w Monachium, ale szybko go stamtąd wypuszczono. Udało mu się uniknąć procesu i trafił do szpitala w Bad Tölz (cierpiał na cukrzycę, miał problemy z wątrobą i nerkami). 30 kwietnia 1945 armia amerykańska wkroczyła do Monachium. 4 maja został aresztowany w Bad Tölz. Podał fałszywe nazwisko licząc, że nikt go nie rozpozna jako komendanta obozu. Amerykańscy śledczy po zeznaniach czterech byłych więźniów z Płaszowa odkryli, kim Göth był naprawdę. 30 lipca 1946 przewieziono go do Polski, do Krakowa, razem z Rudolfem Hößem, byłym komendantem obozu koncentracyjnego Auschwitz.
Najwyższy Trybunał Narodowy po przeprowadzeniu przewodu sądowego w dniach 27 sierpnia – 5 września 1946, który wykazał ogrom zbrodni popełnionych przez oskarżonego, skazał Götha na śmierć przez powieszenie. Proces odbywał się w sali Sądu Okręgowego w Krakowie. W czasie procesu zaprzeczał wszystkiemu do samego końca. Napisał nawet prośbę o ułaskawienie, w której prosił o to, by kara śmierci została zamieniona na karę więzienia. Wniosek został odrzucony. Wyrok wykonano 13 września 1946 w więzieniu przy ul. Montelupich w Krakowie, a jego prochy wysypano do Wisły. Jego ostatnie słowa brzmiały: „Heil Hitler!”.
Rodzina.
Amon Göth był dwukrotnie żonaty. Jego pierwszą żoną była Olga Janauschek, z którą ożenił się w styczniu 1934 r. To aranżowane przez rodziców małżeństwo rozpadło się w lipcu 1936 roku. Drugą jego żoną była mieszkanka Innsbrucku – Anna Geiger, ślub odbył się 23 października 1938 roku według pogańskiego rytuału SS. Anna Göth wkrótce urodziła syna, ale zmarł on po kilku miesiącach. Owocem tego małżeństwa było jeszcze dwoje dzieci: Ingeborg (1941) i Werner (1943). Podczas pobytu w Krakowie, w 1942 lub na początku 1943 Göth poznał sekretarkę Oskara Schindlera – Ruth Irene Kalder, kosmetyczkę i początkującą aktorkę z Wrocławia (inne źródła podają, że z Gliwic), z którą związał się nieformalnie do końca swojego pobytu w tym mieście. Ta po jego egzekucji w 1946 przyjęła nazwisko Göth. Kiedy Anna dowiedziała się o romansie męża z Ruth Irene Kalder, wiosną 1945 (po zatrzymaniu Amona Götha przez armię amerykańską) rozwiodła się z nim.
Z nieformalnego związku z Ruth Irene 7 listopada 1945 w miejscowości Bad Tölz, na świat przyszła córka Monika Göth (obecnie Hertwig). 29 czerwca 1970 Monika urodziła, również z nieformalnego związku z nigeryjskim studentem, córkę Jennifer Göth (obecnie Teege), którą 4 tygodnie po urodzeniu oddała do katolickiego domu dziecka. Gdy dziewczynka skończyła 3 lata, trafiła do rodziny zastępczej, a w wieku 7 lat została adoptowana przez niemiecką rodzinę mieszkającą w okolicach Monachium.
Ruth Irene Göth do końca swego życia zaprzeczała zbrodniom popełnionym przez swego konkubenta Amona. Przedawkowując leki nasenne popełniła samobójstwo w 1983 mając jego zdjęcie nad łóżkiem. Natomiast ich córka i wnuczka ciągle zmagają się z problemem pochodzenia. Monika Hertwig pierwsza zawarła swoje przeżycia w książce "Ich muss doch meinen Vater lieben, oder?" ("Muszę przecież kochać swojego ojca, czyż nie?") wydanej w 2002. Natomiast przed Jennifer prawda o działalności jej dziadka była skrywana do czasu, kiedy to w wieku lat 38 zobaczyła przypadkowo w bibliotece zdjęcie swojej matki na okładce wspomnianej wyżej książki. Wywołało to u niej szok i przemyślenia, którymi podzieliła się w książce wydanej w 2013 "Amon. Mein Großvater hätte mich erschossen" (wydanie polskie w 2014: "Amon. Mój dziadek by mnie zastrzelił").

</doc>
<doc id="209937" url="https://pl.wikipedia.org/wiki?curid=209937" title="Sępopol">
Sępopol

Sępopol (tuż po wojnie "Szępopel", niem. "Schippenbeil") – miasto w Polsce w województwie warmińsko-mazurskim, w powiecie bartoszyckim, siedziba gminy miejsko-wiejskiej Sępopol. Ośrodek rzemieślniczo-usługowy.
Miasto położone jest na Nizinie Sępopolskiej, nad Łyną, przy ujściu rzeki Guber. Sępopol leży w historycznych Prusach Dolnych, na obszarze dawnej Barcji.
Według danych z 1 stycznia 2018 Sępopol liczył 1970 mieszkańców.
Położenie.
Sępopol położony jest w północnej części województwa warmińsko-mazurskiego nad rzekami Łyna i Guber na Nizinie Sępopolskiej. Miasto sąsiaduje z gminami: Bartoszyce, Korsze, Barciany.
Sępopol leży 12 km od granicy z Rosją, ok. 70 km od Kaliningradu i 85 km od Olsztyna.
Według danych z 1 stycznia 2011 r. powierzchnia miasta wynosiła 4,63 km².
Nazwa miasta.
Geneza nazwy miejscowości nie doczekała się dostatecznego wyjaśnienia. W dokumencie lokacyjnym występuje nazwa "Schiffenburg", co wskazywałoby na obecność zamku („Burg” oznacza w języku niemieckim zamek, warownię). Badania archeologiczne oraz dokumenty historyczne nie potwierdziły jednak obecności zamku w Sępopolu. „Schiff” oznacza po niemiecku okręt, statek. Zatem pierwotną nazwę Sępopola można byłoby tłumaczyć jako „warownia okrętowa”. Element związany ze statkiem występuje także w najstarszej pieczęci Sępopola, pochodzącej z XV stulecia, gdzie widnieje pływające na okręcie miasto. Sępopol dawniej otoczony był wodami, z trzech stron bowiem otaczała miejscowość rzeka Łyna i Guber, a z czwartej – kanał przekopany między rzekami. Być może ma to jakiś związek z warowną osadą Prusów i żeglugą.
Inna hipotezą dotycząca źródeł nazwy Sępopola jest nazwisko rycerza krzyżackiego, Ludwika von Schippen, który piastował funkcję pruskiego mistrza krajowego w roku 1299. Między brzmieniem Schippenburg a Schiffenburg istnieje tylko różnica w wymowie, pierwsze słowo jest w dialekcie dolnoniemieckim ("plattdeutsch"), drugie natomiast w górnoniemieckim ("hochdeutsch"). Powstanie miasta już w 1299 jest jednak mało prawdopodobne (zbyt wcześnie). Być może chodzi tu o innego von Schippena lub Schiffena.
W języku niemieckim nazwa miasta ustaliła się jednak ostatecznie w formie "Schippenbeil", gdzie zamiast członu „Burg” występuje słowo „Beil” (siekiera). Świadczy to być może o staropruskim pochodzeniu nazwy („Bil” – wieś, zamek), która uległa zniemczeniu na podobieństwo leżącego nieopodal miasta Heiligenbeil (pol. Święta Siekierka).
Polska nazwa "Sępopol" jest fonetycznym przyswojeniem formy "Schippenbeil", powstałym w procesie osadnictwa mazurskiego w Prusach Książęcych.
Historia.
Osada pruska wymieniana jest w dokumentach z drugiej połowy XIII w. Jest to jedno z nielicznych miast w Prusach, które powstało w uniezależnieniu od wcześniejszego zamku (w pobliżu był zamek w Sątocznie).
Miejscowość, leżąca w Prusach Dolnych na szlaku handlowym z Królewca do Warszawy, prawa miejskie uzyskała w 1351 od wielkiego mistrza Henryka Dusemera. Miasto otrzymało charakterystyczne rozplanowanie: pośrodku prostokątnego rynku wybudowano ratusz, w północno-wschodniej części kościół farny otoczony własnym murem obronnym, a w części zachodniej niezachowany do czasów współczesnych kościół św. Ducha. W 1372 zostało otoczone murami z dwiema bramami Królewiecką i Młyńską. W 1414 zniszczone przez najazd Litwinów. Od 1454 było członkiem antykrzyżackiego Związku Pruskiego, podczas wojny trzynastoletniej mieszczanie walczyli przeciwko Krzyżakom. W 1457 koło Sępopola wojska polskie i stanów pruskich poniosły porażkę w walce z wojskami krzyżackimi. Miasto jednak zdołało się obronić. Po trzecim ponaddwumiesięcznym oblężeniu w 1461 miasto się poddało. Na mocy pokoju toruńskiego (1466) powróciło pod zwierzchnictwo polskie, jednakże jako lenno pod administracją krzyżacką. W 1520 mieszczanie nie wpuścili wojsk krzyżackich powracających z wyprawy przeciwko Polsce, po oblężeniu wojsko wkroczyło do miasta siłą. Od 1525 część Prus Książęcych, pozostających lennem Korony Polskiej. W 1628 dostało się pod okupację szwedzką.
Od 1657 pod panowaniem brandenbursko-pruskim, w 1701 weszło w skład Królestwa Prus. W 1749 r. w pożarze zniszczony został ratusz w górnym rynku, 2/3 zabudowy oraz część murów obronnych. Podczas odbudowy zburzono bramy miejskie oraz założono tzw. Nowe Miasto. Podczas wojen napoleońskich 1806-7 kolejne zniszczenia przyniósł pobyt wojsk rosyjskich i pruskich – spalono wówczas nowy barokowy ratusz (dolny rynek) i spichlerze.
W XIX wieku miasto ogarnęła stagnacja gospodarcza i polityczna, nie rozwinął się przemysł, ani żadna z gałęzi rzemiosła. Jedynym źródłem dochodu skarbca miejskiego były dwa cotygodniowe targi i dziewięć jarmarków w tym sześciodniowy jarmark płócienny, dwudniowy kramarski i jednodniowe koński i wołowy. W 1907 miasto uzyskało połączenie z Wiatrowcem. W 1912 Sępopol otrzymał wodociąg i gazownię, w 1923 podstację elektrowni. Dzięki usługom komunalnym, do których trzeba zaliczyć działającą od 1898 rzeźnię udało się zahamować upadek miasta. W roku 1925 liczyło już ono 2509 mieszkańców. W wybudowanych w latach 1934-36 zakładach roszarniczych znalazło pracę kilkuset robotników. W 1939 Sępopol osiągnął liczbę 3434 mieszkańców.
Podczas II wojny światowej zbudowano pod Sępopolem duże lotnisko wojskowe będące zapleczem kwatery Hitlera w Gierłoży. Prace nad rozbudową lotniska zostały zintensyfikowane w 1944 r. Zorganizowano wówczas podobóz-filię obozu w Sztutowie ("Stutthof") nadzorowaną przez SS. 90% więźniów stanowiły dziewczyny i młode kobiety pochodzenia żydowskiego z Węgier i Grecji (zbiorowy grób, kilkanaście osób znaleziono przy ul. Mostowej, gdzie w czasie wojny znajdowała się siedziba SS).
W 1945 do miasta wkroczyła Armia Czerwona, zabudowa uległa zniszczeniom przekraczającym 75%. Zrujnowany Sępopol został włączony do państwa polskiego i po utraceniu praw miejskich został zakwalifikowany jako wieś, zaś jego ludność wysiedlono do Niemiec. W okresie powojennym centrum Sępopola odbudowano jedynie w niewielkim stopniu. Mimo to w 1973 miejscowość odzyskała prawa miejskie.
W latach 1954–1972 wieś należała i była siedzibą władz gromady Sępopol. W latach 1975–1998 miasto administracyjnie należało do województwa olsztyńskiego. Populacja Sępopola do dziś nie osiągnęła jednak wartości przedwojennej. Po 1990 nastąpił upadek lokalnego przemysłu przetwórczego.
Demografia.
Według danych z 30 czerwca 2012 r. miasto miało 2088 mieszkańców.
Sport.
W Sępopolu istnieje klub piłkarski LKS „Łyna” Sępopol. Obecnie występuje w klasie okręgowej.
Klub Sportowy LKS „Łyna” Sępopol, Rok założenia 1948, Barwy zielono-niebieskie
Współpraca międzynarodowa.
Miasta i gminy partnerskie:

</doc>
<doc id="209939" url="https://pl.wikipedia.org/wiki?curid=209939" title="Powielacz napięcia">
Powielacz napięcia

Powielacz napięcia – obwód elektryczny transformujący prąd zmienny na prąd stały o wyższym, względem wejściowego, napięciu. Powielacz napięcia składa się z układu odpowiednio połączonych kondensatorów oraz diod prostowniczych.
Budowa i działanie (kaskada Villarda).
Najczęściej spotykane powielacze mają budowę kaskady Villarda, której schemat przedstawiony został na zamieszczonym obok rysunku.
Przy założeniu, że Us jest napięciem szczytowym źródła, to znaczy napięcie źródła zmienia się od +Us do -Us, pracę powielacza podzielić można na następujące etapy:
Dołączając kolejne segmenty analogiczne do układu C1-D1-C2-D2 można teoretycznie uzyskać napięcie wyjściowe będące dowolną wielokrotnością napięcia wejściowego, jednak w praktyce spotyka się układy powielające od dwóch do dwudziestu razy.

</doc>
<doc id="209942" url="https://pl.wikipedia.org/wiki?curid=209942" title="Adźanta">
Adźanta

Adźanta (hindi: अजिंठा लेणी) – grupa wzgórz w Indiach w stanie Maharasztra, na terenie dawnego księstwa Hajderabadu. W ich zboczach, nad doliną rzeki Waghory, wykutych jest 30 pieczar z unikatowymi malowidłami o tematyce buddyjskiej. Cztery groty to ćajtje – miejsca kultu, zaś pozostałe to wihary – miejsca zamieszkania i gromadzenia się mnichów. Groty powstały między II wiekiem p.n.e. a VII wiekiem n.e. Wiele z nich wykuto za czasów Guptów. Część grot nie została ukończona, prawdopodobnie z uwagi na brak funduszy związany z zanikiem buddyzmu na półwyspie dekańskim. Groty zostały odkryte w 1819 przez grupę angielskich myśliwych. Zespół grot w Adźancie znajduje się na liście światowego dziedzictwa UNESCO.
O znaczeniu grot w Adźancie decydują przede wszystkim malowidła, zachowały się one jednak tylko w części pieczar. Malowano je na podkładzie wapiennym, uprzednio wyrównując nierówności skały przy użyciu gliny zmieszanej z omłotami ryżowymi i krowim nawozem. Następnie czerwonym barwnikiem pociągano kontury, po czym następowało wypełnianie barwą. Wnętrze grot oświetlano prawdopodobnie za pomocą systemu luster z polerowanej blachy. Tematycznie wszystkie malowidła wiążą się z buddyzmem, stanowiąc często ilustracje umoralniających dżatak. Do najbardziej znanych malowideł należą: Bodhisattwa Padmapani w grocie nr 1, ilustracje dżataki "Opowieść o królu gęsi" z groty nr 17. W całym malarstwie Adźanty przeważa wyrafinowanie linii nad plamą barwną.

</doc>
<doc id="209943" url="https://pl.wikipedia.org/wiki?curid=209943" title="Łopatki (województwo lubelskie)">
Łopatki (województwo lubelskie)

Łopatki ("dawniej także Opatki") – wieś w Polsce położona w województwie lubelskim, w powiecie puławskim, w gminie Wąwolnica.
Znajduje się tam zakład przemysłu spożywczego. Przez wieś przebiega linia kolejowa.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Wąwolnica.
Historia.
W XV wieku wieś Łopatki stanowiła własność benedyktynów łysogórskich w Wąwolnicy. U schyłku XIX wieku w Łopatkach znajdowały się cegielnia i wapiennik domów 17, mieszkańców 159.

</doc>
<doc id="209946" url="https://pl.wikipedia.org/wiki?curid=209946" title="Barbara Bursztynowicz">
Barbara Bursztynowicz

Barbara Rabczak-Bursztynowicz (ur. 27 stycznia 1954 w Bielsku-Białej) – polska aktorka filmowa i teatralna.
Życiorys.
W roku 1977 ukończyła Państwową Wyższą Szkołę Teatralną w Warszawie. Jej debiut filmowy miał miejsce w 1977 roku, w filmie Andrzeja Kostenki pt. "Sam na sam". Widzowie znają ją także z wielu ról w Teatrze Telewizji, a także z popularnej telenoweli "Klan", gdzie od roku 1997 wciela się w postać Elżbiety Chojnickiej.
Jest żoną aktora Jacka Bursztynowicza, z którym ma córkę Małgorzatę.

</doc>
<doc id="209947" url="https://pl.wikipedia.org/wiki?curid=209947" title="Sośnicowice">
Sośnicowice

Sośnicowice (dodatkowa nazwa w j. niem. Kieferstädtel, czes. hist. Borovice* ) – miasto w południowej Polsce, w województwie śląskim, w powiecie gliwickim, siedziba władz gminy miejsko-wiejskiej Sośnicowice.
Według danych z 31 grudnia 2010 r. miasto miało 1715 mieszkańców, co czyni je najmniejszym pod względem zaludnienia miastem województwa śląskiego.
Położenie.
Sośnicowice są położone w zachodniej części województwa śląskiego i Górnośląskiego Okręgu Przemysłowego (GOP), na Wyżynie Katowickiej w międzyrzeczu Kłodnicy i Bierawki. Historycznie leżą na Górnym Śląsku.
Według danych z 1 stycznia 2011 r. powierzchnia miasta wynosiła 11,67 km².
W latach 1975–1998 miejscowość administracyjnie należała do województwa katowickiego.
Nazwa.
Pierwotna nazwa wywodzi się od polskiego określenia drzewa – "sosny". Niemiecki nauczyciel Heinrich Adamy zaliczył ją do grupy miejscowości, których nazwy wywodzą się od sosny. W swoim dziele o nazwach miejscowych na Śląsku wydanym w 1888 r. we Wrocławiu wymienia jako wcześniejszą od niemieckiej nazwę miasta w staropolskiej formie "Sosniczowice".
Podobny wywód pochodzenia nazwy miejscowości podaje topograficzny opis Górnego Śląska z 1865 r., który notuje „Der Name der Stadt ist in deutscher Sprache Kieferstadtel, in lateinischer Sprache Sosnicowczca und in polnischer Sosnicowicz. Der Name soll daher entstanden sein, das der platz, wo Kieferstadtel gegrundet und erbaut wurde, mit einem Kieferwald bestanden war.”, czyli w tłumaczeniu na język polski „Nazwa miasta po niemiecku brzmi Kieferstadtel, po łacinie Sosnicowczca i po polsku Sosnicowicz. Nazwa powstała od placu, na którym założono Kieferstadtel gdzie wcześniej stał sosnowy las”. Do nazwy nawiązuje herb miasta przedstawiający sosnę.
Niemcy początkowo zgermanizowali nazwę na "Schosnischowitz", a później dosłownie przetłumaczyli ją z języka polskiego na "Kieferstädtel". W 1295 r. w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymienia w zlatynizowanej formie "superiori Sossnessowitz". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Sassincovitium".
Niemieckojęzyczne źródła, z XIX wieku wielokrotnie wymieniają polską nazwę miasta zaraz obok niemieckiej. Opis Prus z 1819 r. notuje dwie nazwy "„Kieferstädtel (Sosnizewice)”". Polską nazwę "Sośnicowice" w książce „Krótki rys jeografii Szląska dla nauki początkowej” wydanej w Głogówku w 1847 r. wymienił górnośląski pisarz i nauczyciel Józef Lompa. Polską nazwę "Sośnicowice" i niemiecką "Kieferstädtel" wymienia w 1896 r. górnośląski pisarz, ksiądz Konstanty Damrot w książce o nazewnictwie miejscowym na Śląsku. Na czeskiej mapie "Markrabství Moravské a Vévodství Slezské" z 1897 widnieje obok nazwy niemieckiej także dawna nazwa czeska "Borovice". 
11 grudnia 2013 r. w miejscowości ustawiono dwujęzyczne tablice z jej nazwą.
Historia.
Wieś Sośnicowice wzmiankowana w 1305 r., założona prawdopodobnie przez księcia opolskiego – Władysława opolskiego. W 1683 r. ordynat Kozłowski witał tu króla Jana III Sobieskiego, zmierzającego na odsiecz Wiednia.
Topograficzny opis Górnego Śląska Felixa Triesta z 1865 r. notuje, że miasto (Weichbild) "Kieferstädtel" zostało krudowane i założone około 1526 na zlecenie Ferdinanda I Habsburga przez osadników czeskich. Jednak w ciągu lat miejsce języka czeskiego zajęła mowa polska, a w momencie publikacji 1/3 populacji mówiła po niemiecku – "„(...) jedoch hat sich die böhmische Sprache nach und nach ganz verloren, an deren Stelle jetzt die polnische Sprache getreten ist; auch wird jetzt schon fast von 1/3 deutsch gesprochen”". W Sośnicowicach wówczas było 125 domów mieszkalnych, w większości z drewna i kryte gontem.
Według niemieckiego spisu powszechnego w 1910 roku liczba mieszkańców Sośnicowic wynosiła 969 osób, z których 673 zadeklarowało język polski jako ojczysty, a 242 język niemiecki.
W 1919 r. w mieście powstaje komórka Polskiej Organizacji Wojskowej Górnego Śląska. W ramach plebiscytu w marcu 1921 r. w Sośnicowicach zdecydowana większość, bo 555 głosów opowiedziało się za pozostaniem w Niemczech, a 150 za przyłączeniem do Polski. W czasie III powstania śląskiego w maju 1921 r. Sośnicowice zostały zdobyte przez 3 batalion Jana Woźniczka. Po podziale Górnego Śląska w 1922 roku gmina pozostała w granicach Niemiec.
Demografia.
Piramida wieku mieszkańców Sośnicowic w 2014 r.:
Turystyka.
Przez miasto przebiega szlak turystyczny:
Wspólnoty wyznaniowe.
W mieście funkcjonuje jedna parafia rzymskokatolicka św. Jakuba.
Komunikacja miejska.
Komunikację miejską na terenie miasta organizuje KZK GOP i ZGKiM w Sośnicowicach.
Transport.
Drogowy.
Drogi wojewódzkie:
Autostrady:
Współpraca międzynarodowa.
Miasta i gminy partnerskie:

</doc>
<doc id="209954" url="https://pl.wikipedia.org/wiki?curid=209954" title="Wyżyna Katowicka">
Wyżyna Katowicka

Wyżyna Katowicka (341.13) – wyżyna zajmująca centralną część Wyżyny Śląskiej. Od północy i północnego wschodu graniczy z Garbem Tarnogórskim, od południowego wschodu z Pagórami Jaworznickimi, od południowego zachodu z Płaskowyżem Rybnickim i od zachodu z Kotliną Raciborską.
Zbudowana jest z węglonośnych skał karbońskich, na których zalegają dolomity i wapienie środkowego triasu. Na niej jest prowadzone intensywne wydobycie węgla kamiennego. Region jest silnie uprzemysłowiony, leży w obszarze Górnośląskiego Okręgu Przemysłowego.
Pod względem historycznym większa część Wyżyny Katowickiej należy do Górnego Śląska a fragmenty wschodnie stanowią w większości Zagłębie Dąbrowskie.
Na Wyżynie Katowickiej znajdują się takie miasta (lub ich części), jak: Będzin, Bytom, Chorzów, Dąbrowa Górnicza, Gliwice, Jaworzno, Katowice, Knurów, Mikołów, Ruda Śląska, Siemianowice Śląskie, Sosnowiec, Świętochłowice, Zabrze.

</doc>
<doc id="209956" url="https://pl.wikipedia.org/wiki?curid=209956" title="Wyżyna katowicka">
Wyżyna katowicka



</doc>
<doc id="209957" url="https://pl.wikipedia.org/wiki?curid=209957" title="Henryk Bereza">
Henryk Bereza

Henryk Mieczysław Bereza (ur. 28 października 1926 w Miedniewicach, zm. 21 czerwca 2012 w Warszawie) – polski krytyk literacki, eseista, redaktor miesięcznika „Twórczość”.
Życiorys.
Był synem rzemieślnika Stanisława Berezy i Agnieszki z Wenusów. Uczył się w szkole w Skierniewicach, w czasie wojny uczęszczał na tajne komplety, po wyzwoleniu był uczniem skierniewickiego Liceum Ogólnokształcącego im. Bolesława Prusa. Od 1947 studiował polonistykę na Uniwersytecie Warszawskim, studia ukończył w 1952 z tytułem magistra. W czasie II wojny światowej (w latach 1943–1944) był żołnierzem Armii Krajowej. Kilka lat po wojnie, z pomocą Marii Janion i Marii Żmigrodzkiej, zadebiutował w prasie literackiej. W 1951 został redaktorem „Twórczości”. W latach 1966–1978 kierował działem krytyki, w latach 1978–1988 – prozy, w latach 1980–2004 był zastępcą redaktora naczelnego. Od 1977 do 2005 prowadził w „Twórczości” autorską rubrykę "Czytane w maszynopisie". Był również przez dwa lata przewodniczącym jury Nagrody Literackiej Nike. Pochowany na cmentarzu Powązkowskim w Warszawie (kwatera b-2-1).
Fundacja Literatury.
W 2012 powstała w Szczecinie Fundacja Literatury imienia Henryka Berezy, której celem jest upowszechnianie i promowanie dorobku i spuścizny Henryka Berezy, a także upowszechnianie i promowanie polskiej literatury współczesnej, czym przez całe życie zajmował się Henryk Bereza. Fundacja Literatury imienia Henryka Berezy jest m.in. wydawcą ogólnopolskiego kwartalnika „eleWator”.

</doc>
<doc id="209959" url="https://pl.wikipedia.org/wiki?curid=209959" title="Szadek">
Szadek

Szadek – miasto w woj. łódzkim, w powiecie zduńskowolskim, siedziba gminy miejsko-wiejskiej Szadek. Położony jest na Wysoczyźnie Łaskiej, nad Pichną (prawy dopływ Warty), w otoczeniu lasów. W latach 1975–1998 miasto administracyjnie należało do woj. sieradzkiego. Ośrodek usługowy regionu rolniczego, drobny przemysł włókienniczy i spożywczy.
Szadek leży w historycznej ziemi sieradzkiej. Uzyskał lokację miejską w 1295 roku, zdegradowany w 1870 roku, ponowne nadanie praw miejskich w 1919 roku. Był miastem królewskim Korony Królestwa Polskiego w tenucie szadkowskiej w powiecie szadkowskim województwa sieradzkiego w końcu XVI wieku. Miejsce obrad sejmików ziemskich województwa sieradzkiego od XVI wieku do pierwszej połowy XVIII wieku.
Według danych GUS z 31 grudnia 2019 r. miasto miało 1902 mieszkańców.
Szadek leży na skrzyżowaniu drogi wojewódzkiej nr 710 z Łodzi przez Lutomiersk do Warty i Błaszek oraz drogi wojewódzkiej nr 473 z Łasku do Uniejowa i Koła.
 przez Szadek przebiego Łódzka magistrala rowerowa.
Historia.
Pierwsza pisana wzmianka o mieście pochodzi z 1295 r., kiedy książę Władysław Łokietek nadał rycerzowi Wilczkowi dwa łany ziemi „apud civitatem nostram Schadek” (pod miastem naszym Szadkiem). Początek Szadkowi dała prawdopodobnie osada powstała w XI w. nad istniejącym tu niegdyś jeziorem. Dokumenty lokacyjne zaginęły, o prawach miejskich Szadku dowiadujemy się z potwierdzenia lokacji miasta przez Władysława Jagiełłę w 1401 r. Od 1362 r. odbywały się tu sądy wiecowe ziemi sieradzkiej. W okresie przedrozbiorowym, zbierały się w Szadku sądy ziemskie, podczas gdy sądy grodzkie, odprawiane były wspólnie w Sieradzu, dla ówczesnych powiatów sieradzkiego i szadkowskiego. Największy rozkwit miasto przeżywało w XV i XVI w. Już wtedy było ośrodkiem produkcji sukna. Osiadło tu wielu rzemieślników, a synowie mieszczan udawali się na studia do Krakowa, uzyskując tytuły bakałarzy, magistrów i profesorów. Najbardziej znani z nich to Jan z Szadka, Jakub z Szadka, Stanisław z Szadka, Mikołaj z Szadka, Gabriel z Szadka. Z 1507 roku pochodzi pierwsze świadectwo istnienia osiedla żydowskiego w Szadku.
Powiat szadkowski powstał pod koniec XIV wieku. W powiecie szadkowskim w XVI w. było 6 miast: Szadek, Łask, Lutomiersk, Pabianice, Uniejów i Niemysłów wchodzących wraz z powiatem w skład województwa sieradzkiego. Liczne pożary i epidemie, a przede wszystkim zapaść gospodarcza kraju spowodowały jednak upadek miasta w następnych stuleciach.
W czasach zaborów szadkowianie czynnie współdziałali w wysiłku zmierzającym do odzyskania wolności. Po upadku powstania listopadowego, gdy w marcu 1833 r. na terytorium Królestwa wkraczały niewielkie partie podległe płk. Józefowi Zaliwskiemu, jedna z nich (kilkunastu ludzi), dowodzona przez Faustyna Sulimierskiego została rozbita w lesie janowickim pod Szadkiem. Dwóch z nich schwytano i po śledztwie Audytoriatu Polowego Sądu Wojennego skazano na karę śmierci. Wyrok wykonano 19 VIII 1833 r. na rynku szadkowskim. Rosjanie rozstrzelali: Feliksa Bugajskiego i Sylwestra Racieńskiego. Za pomoc udzieloną spiskowcom aresztowano: Salomeę Kozłowską i Salomeę Leopoldową. Gdy Józef Oxiński, pierwszy dowódca powstańczy w 1863 r. w okolicach Sieradza wyznaczył punkt zborny w lesie koło Miedźna, licznie stawili się tam mieszkańcy Szadku. Naczelnikiem cywilnym miasta z ramienia władz powstańczych był Feliks Czekalski.
W 1905 r. miały tu miejsce manifestacje patriotyczne i starcia z policją. W nocy z 11 na 12 listopada 1918 r. miejscowy oddział Polskiej Organizacji Wojskowej (POW) rozbroił Niemców, a następnie „uzbrojony w tęgie kije” opanował Zduńską Wolę wraz z dworcem kolejowym, ubezpieczając w ten sposób oddział sieradzki POW, walczący w tym czasie z Niemcami na sieradzkiej stacji kolejowej.
W 1919 r. Szadek odzyskał prawa miejskie utracone w 1870 r. W okresie międzywojennym rozwinął się przemysł młynarski, stworzono połączenie kolejowe na trasie Śląsk – porty.
W 1921 r. w Szadku żyło 535 Żydów, co stanowiło 17% mieszkańców. W czerwcu 1940 okupant niemiecki utworzył dla ludności żydowskiej getto, w którym umieszczono ok. 400 osób. W sierpniu 1942 wszyscy jego mieszkańcy zostali wywiezieni do Chełmna nad Nerem i zamordowani. W 1943 Niemcy wprowadzili dla miasta nazwę niem. Schadeck.
Zasłużeni dla regionu szadkowskiego: Alfons Józef Ignacy Parczewski, Józef Leopold, Jerzy Karol Kurnatowski.
Zabytki.
Najcenniejszym zabytkiem jest kościół parafialny Wniebowzięcia NMP i św. Jakuba Apostoła zbudowany w l. 1333–1335 w stylu gotyckim w miejscu drewnianego zniszczonego przez Krzyżaków w 1331 r. Świątynię rozbudowano przed poł. XIV i w poł. XVI w., także po 1868 r. i w 1905 r. Jest to budowla trójnawowa, halowa, podparta szkarpami. W fasadzie i w przejściu do zakrystii posiada profilowane ostrołukowe portale. Sklepienia naw z XVI w.: w prezbiterium i w nawie głównej gwiaździste, w bocznych – sieciowe. Drzwi zewnętrzne do zakrystii z blachy wykuwanej ręcznie z XV w. Zachowana fragmentarycznie polichromia Jana z Wrocławia z 1451 r. Zespół 5 renesansowych ołtarzy z początku XVII w. Chór muzyczny z XVI w. wsparty na tragarzach zdobionych rzeźbionymi łańcuchami. Ambona późnorenesansowa z 1 połowy XVII w. Chrzcielnica z brązu, gotycka ze sceną ukrzyżowania z XIV w. Gotycka Pietà z połowy XV w. W otworze tęczowym medalion z MB z Dzieciątkiem, późnogotycki z XVI w., dwa cenne relikwiarze z połowy XVII w. Szereg cennych nagrobków i tablic epitafijnych, najstarsze z XVI i XVII w. Obok kościoła wznosi się dzwonnica o charakterze obronnej baszty z wąskimi otworami strzelniczymi. Na murach widać ślady w postaci okrągłych wgłębień po nieceniu ognia przy użyciu świdra ogniowego oraz wmurowane na pamiątkę kamienne kule armatnie.
Na opuszczonym cmentarzu ewangelicko–augsburskim w Szadku zachowała się kwatera żołnierzy niemieckich poległych między 21 listopada a 9 grudnia 1914 r. w walkach w okolicach Szadku, które były częścią Operacji Łódzkiej. Żołnierze pochodzili z garnizonów z Dolnego Śląska, m.in. z Nowej Soli. Kwaterę opisano w 2008 r. na łamach 97. numeru dwumiesięcznika oświatowego „Szkolne Wieści”.
Na cmentarzu grzebalnym kościół św. Idziego, według tradycji na miejscu najstarszego kościoła w Szadku, z 1858–1860 r. Na uwagę zasługuje tabernakulum misternie rzeźbione z I poł. XVII w. Na drugim cmentarzu (cholerycznym) dwie duże mogiły ludności cywilnej i żołnierzy polskich z września 1939 r. Przy głównej alejce mogiła 13 powstańców z partii Powidzkiego, dowódcy plutonu strzelców powiatu sieradzkiego, poległych w bitwie pod Szadkowicami 6 października 1863 r.
Według rejestru zabytków Narodowego Instytutu Dziedzictwa na listę zabytków wpisane są obiekty:
Wydawnictwo.
Na temat regionu szadkowskiego i samego miasta od 2001 ukazuje się rocznik naukowy „Biuletyn Szadkowski” (B.Sz.) wydawany przez Uniwersytet Łódzki przy współpracy Urzędu Miasta i Gminy Szadek. Zawiera recenzowane artykuły oraz sprawozdania i notatki. To efekt współpracy środowisk naukowych reprezentujących różne dyscypliny, a jednocześnie ważne forum wymiany informacji i poglądów w zakresie interdyscyplinarnej wiedzy o regionie szadkowskim.

</doc>
<doc id="209960" url="https://pl.wikipedia.org/wiki?curid=209960" title="Bachórzec">
Bachórzec

Bachórzec – wieś w Polsce położona w województwie podkarpackim, w powiecie przemyskim, w gminie Dubiecko.
W latach 1975–1998 miejscowość położona była w województwie przemyskim. Przez wieś przebiega droga wojewódzka nr 884.
Historia.
Historyczne nazwy: Bachorzec, Bochurzec (1391), Bachorzec (1589), Bachorca (1603), Bachorzec (1745), ukr. Вахіrec (1860). Nazwa osady pochodzi od nazwy sąsiedniej miejscowości Bachórz z sufiksem -ec, która to pochodzi od podstawy bachor-, w postaci obocznej też *bochur-, co w terminologii fizjograficznej (też w języku staropolskim) oznacza bagno i błoto.
Od powstania do końca XVI wieku wieś należała do Kmitów. (m.in. do Piotra Kmity, wojewody krakowskiego, oraz innego Piotra Kmity, dziedzica Wiśnicza, także do Mikołaja Kmity, a następnie do Stadnickich, którzy mieli siedzibę w Dubiecku, oraz Wapowskich. Kolejnymi właścicielami (od 1648 do 1944) byli Krasiccy, po których pozostał pałacyk wybudowany w 1808. W 1808 urodził się tu Edmund Krasicki (1808–1894), syn Ksawerego Franciszka Krasickiego i Julii Teresy Wandalin-Mniszech. W 1839 na świat we wsi przyszedł jego syn Ignacy Krasicki (1839–1924), który był właścicielem Bachórca.
Właścicielami Bachórca byli: Ksawery Krasicki (do około 1838 do lat 70.), Edmund Krasicki (od około 1838 do lat 70.), Ignacy Krasicki (lata 80.), Elżbieta Krasicka (lata 90.).
Przed 1640 funkcjonował tu zbór kalwiński, a do 1760 wieś należała do parafii łacińskiej w Dubiecku. W latach 1760–1763 wybudowano modrzewiowy kościół w stylu podkarpackiego baroku, a w latach 60. XX w. wzniesiono nowy murowany kościół.
Od 1340 do 1772 wieś przynależała do Ziemi Sanockiej, województwo ruskie, następnie do 1914 – powiat przemyski (tzw. sanockie Podole) w prowincji austriackiej Galicja.
O Bachórcu pisał Wincenty Pol w „Senatorskiej zgodzie”.
W 1884 w Bachórcu urodził się Józef Sosnowski, major piechoty Wojska Polskiego.

</doc>
<doc id="209961" url="https://pl.wikipedia.org/wiki?curid=209961" title="Szamocin">
Szamocin

Szamocin (niem. "Samotschin") – miasto w woj. wielkopolskim, w powiecie chodzieskim, siedziba gminy miejsko-wiejskiej Szamocin. Miasto leży na pn. skraju Pojezierza Chodzieskiego, nad jez. Siekiera. Ośrodek usługowy, fabryka mebli, ogrodnictwo.
Według danych z 31 grudnia 2009 miasto liczyło 4258 mieszkańców.
Położenie.
Szamocin leży w północnej części województwa wielkopolskiego w powiecie chodzieskim nad jeziorami: Siekiera i Białym. Miasto o powierzchni 4,5 km2 zamieszkuje nieco ponad 4 tysiące mieszkańców. Położone jest na skrzyżowaniu dróg wojewódzkich: nr 190 (Krajenka – Wysoka – Margonin – Wągrowiec - Gniezno) oraz nr 191 (Chodzież – Mieczkowo). Do miasta można dojechać autobusami PKS-u lub linii prywatnych.
Nazwa.
Nazwa miasta po raz pierwszy wymieniona jest w łacińskim dokumencie z 1282 roku wydanym w Dłusku i sygnowanym przez Bogumiła z Górki wspominającego Jarosława z Szamocina, łac. "comite Iaroslao de Zamoczino". Zapis ten oddaje nazwę w pierwotnej postaci "Samocino", utworzoną przy pomocy sufiksu dzierżawczego "-ino" od staropolskiej nazwy osobowej "Samota".
Historia.
Pierwsza wzmianka o osadzie Szamoczino pochodzi z 1364 roku, jako wieś szlachecka wzmiankowana jest w 1367. W 1415 roku Szamocin jest w posiadaniu Nałęczów - Abrahama i Dobrogosta z Jaktorowa.
Następnie, w 1473 roku majątki szamocińskie przeszły w posiadanie Grocholskich herbu Topór z Grocholina pod Kcynią, od 1650 roku na własność rodu Baranowskich herbu Jastrzębiec z Baranowa koło Kruszwicy, a w 1700 roku dobra przeszły na własność rodu Bętkowskich z Bętkowic (Będkowic?) koło Ojcowa.
W 1748 nastąpiło nadanie praw miejskich na prawie magdeburskim. Od 1750 roku Szamocin przeszedł na własność Leona Raczyńskiego, kasztelana santockiego. W 1772 roku Szamocin został wcielony do Prus. W 1807 roku staje się częścią Księstwa Warszawskiego, a w 1815 roku staje się z kolei częścią Księstwa Poznańskiego.
W XVIII - XIX w. ośrodek sukiennictwa. Po odbudowie z wielkiego pożaru w 1840, następuje dalszy rozwój miasta: w 1868 magistrat urządza stację telegraficzną, od 1895 roku działa w mieście Ochotnicza Straż Pożarna, a w roku 1908 Szamocin uzyskał połączenie kolejowe z Chodzieżą i Gołańczą.
Mieszkańcy miasta wzięli udział w powstaniu wielkopolskim 1918-1919. W 1919 roku wojska gen. Hallera wkroczyły do miasta. W 1920 wojewoda poznański mianuje pierwszą radę miejską. W 1921 roku wojska pruskie opuściły miasto. W tym samym roku powstaje Towarzystwo Gimnastyczne "Sokół", a rok później chór im. Paderewskiego.
W 1939 roku rozpoczęła się okupacja miasta przez wojska III Rzeszy, która trwała do roku 1945. W latach 1943–1945 nazwę miasta, dla zatarcia słowiańskiego pochodzenia, zmieniono na "Fritzenstadt".
W roku 1952 otwarto Państwowy Dom Dziecka, a w 1985 roku szkoła podstawowa w Szamocinie otrzymała imię Marii Konopnickiej. W roku 1993 odsłonięto odbudowany Pomnik Wolności.
W 1948 roku Szamocin obchodził 200-lecie nadania praw miejskich, a w 1965 roku 600-lecie swego istnienia. W 1998 roku obchodzono 250-lecie nadania praw miejskich.
Reforma administracyjna z 1975 roku umieściła Szamocin w nowo powstałym województwie pilskim, natomiast w wyniku reformy z 1999 roku miasto znalazło się w województwie wielkopolskim. 
Zabytki.
Do zabytków należą:
Współpraca międzynarodowa.
Miasta i gminy partnerskie:

</doc>
<doc id="209962" url="https://pl.wikipedia.org/wiki?curid=209962" title="Bałucianka">
Bałucianka

Bałucianka – wieś w Polsce położona w województwie podkarpackim, w powiecie krośnieńskim, w gminie Rymanów.
W latach 1975–1998 miejscowość położona była w województwie krośnieńskim.
Historia.
Założona w 1470 r. na prawie wołoskim w dobrach Andrzeja Sienieńskiego a potem jego syna Wiktoryna Sienieńskiego (ok. 1463-1530), dworzanina królewskiego (1494), kasztelana małogoskiego (1515), starosty chełmskiego, dziedzica Rymanowa. Później należała do dalszych potomków. W połowie XIX wieku właścicielem posiadłości tabularnej w Bałudziance była Józefa Gorczyńska ze Skórskich i Zofia Urbańska. Właścicielami dóbr rymanowskich w XIX w. byli Stanisław Potocki i jego żona Anna Potocka z Działyńskich. W 1878 r. otworzyli w Rymanowie z własnych środków „szkółkę”, mającą na celu nauczanie stolarstwa i rzeźbiarstwa, które uprawiają i dzisiaj mieszkańcy Bałucianki.
W dolnej części wsi istniała olejarnia, produkująca znany w całej okolicy olej. Wieś znana była z wyrobu drewnianych figur. Tradycje rzeźbiarskie utrzymały się we wsi do dziś.
Turystyka.
Szlaki rowerowe:

</doc>
<doc id="209965" url="https://pl.wikipedia.org/wiki?curid=209965" title="Równina Pyrzycka">
Równina Pyrzycka

Równina Pyrzycka lub Równina Pyrzycko-Stargardzka (313.31) – mezoregion fizycznogeograficzny położony w południowo-wschodniej części Pobrzeża Szczecińskiego, między Wzgórzami Bukowymi i Równiną Wełtyńską na zachodzie, równinami: Goleniowską i Nowogardzką na północy a Pojezierzem Zachodniopomorskim na południu i wschodzie.
Zbudowana jest z iłów i mułków pojeziornych oraz gliny zwałowej (na obrzeżu regionu); liczne pola drumlinowe (m.in. Grzędzice); odwadniana przez prawe dopływy Odry – Inę (wraz z Małą Iną) i Płonię; na północy jeziora Miedwie i Płoń. Znajdują się tu urodzajne gleby (czarne ziemie); rozwinięte rolnictwo (pszenica, buraki cukrowe). Obszar rozwoju energetyki wiatrowej – powstają farmy wiatrowe np: Farma wiatrowa Tychowo.
Turystyka.
Poza obiektami zabytkowymi w miastach i w większych miejscowościach oraz licznymi wiejskimi kościołami (m.in. Morzyca, Kunowo, Żarowo), cenne znaczenie turystyczno-krajoznawczo-rekreacyjne posiadają: 
Szlaki turystyczne.
Obszar posiada obecnie słabo rozwiniętą sieć szlaków turystycznych. Większość to szlaki projektowane lub nieznakowane. Planowana jest sieć znakowanych szlaków turystycznych spójna ze szlakami Puszczy Bukowej i Puszczy Barlineckiej, która przejmie część ruchu turystycznego z tych obszarów. 

</doc>
<doc id="209966" url="https://pl.wikipedia.org/wiki?curid=209966" title="Zaćmienie Słońca z 11 sierpnia 1999">
Zaćmienie Słońca z 11 sierpnia 1999

Zaćmienie Słońca z 11 sierpnia 1999 – ostatnie całkowite zaćmienie Słońca w XX wieku. Widoczne było w Walii, Francji, Belgii, południowych Niemczech, Austrii, na Węgrzech, w Rumunii, Bułgarii i w Turcji, następnie w Iraku, Iranie, Pakistanie (Karaczi), Indiach.
Rozpoczęło się o godzinie 9:32 UTC, kiedy Księżyc zaczął zakrywać tarczę słoneczną, cień Księżyca widoczny był wówczas na północnym Atlantyku – w okolicach Grenlandii. Pełne zaćmienie, trwające – w zależności od położenia geograficznego – do 2m23s nastąpiło o 10:10 UTC koło Plymouth, 10:20 UTC w okolicach Hawru, 10:30 UTC – Saarbrücken, o 10:41 UTC w pobliżu Salzburga, 10:45 UTC w rejonie Leoben, o 10:50 – nad Balatonem; maksimum przypadało na 10:51 UTC na pograniczu Węgier i Rumunii. Zakończenie zaćmienia nastąpiło o 12:09 UTC, nad Zatoką Bengalską.
W Polsce było to bardzo głębokie zaćmienie częściowe. W rejonach południowych kraju Księżyc zasłonił 92% tarczy słonecznej, a w północnych 82%. Największą fazę zakrycia obserwowano w Boboszowie w Kotlinie Kłodzkiej (ok. 94%), w rejonie Wielkiej Raczy oraz w masywie Wołowca, w Tatrach Zachodnich (ok. 93,5%).
Następne całkowite zaćmienie Słońca widoczne w kontynentalnej Europie będzie 12 sierpnia 2026.

</doc>
<doc id="209968" url="https://pl.wikipedia.org/wiki?curid=209968" title="Maria Wirtemberska">
Maria Wirtemberska

Maria Wirtemberska, właśc. Maria Anna z Czartoryskich księżna von Würtemberg-Montbéliard, inne formy nazwiska: "de Wirtemberg; Wirtembergska; Würtemberska; von Württemberg", pseud.: "La Princesse W*** ", (ur. 15 marca 1768 w Warszawie, zm. 21 października 1854 w Paryżu) – arystokratka polska, powieściopisarka, komediopisarka, poetka i filantropka.
Życiorys.
Urodzona w związku małżeńskim Adama Kazimierza Czartoryskiego (generał ziem podolskich) i Izabeli z Flemmingów, jej prawdziwym ojcem był jednak (najprawdopodobniej) król Stanisław August Poniatowski, który był kochankiem Izabeli. Złośliwi nazywali ją nawet „Ciołkówną” od herbu Poniatowskich. Początkowo wychowywała się w Warszawie w Pałacu Błękitnym. W roku 1782 Czartoryscy przenieśli się do Puław. Otrzymała staranne wykształcenie domowe. Oprócz Madeleine Petit (francuska guwernantka), uczyli ją m.in.: F. Karpiński (1782/1783), F.D. Kniaźnin (od roku 1783), J. Koblański, S. L’Huillier, J.P. Norblin.
28 października 1784 poślubiła w Siedlcach wirtemberskiego księcia Fryderyka Ludwika Würtemberg-Montbéliard, spokrewnionego z rodami panującymi w Prusach (siostrzeniec króla Fryderyka II Wielkiego) i Rosji (brat wielkiej księżnej rosyjskiej, później carycy Marii Fiodorownej). Trzy miesiące później (styczeń 1785) państwo młodzi wyjechali do Berlina, a następnie do Montbéliard, aby ostatecznie osiąść w zamku w Trzebiatowie na Pomorzu. Po 3 latach (1788) wracają do Polski, a w roku 1789 książę uzyskał indygenat i nominację na generała-majora, dowódcę dywizji małopolskiej wojsk koronnych. Jako wódz wojsk litewskich w wojnie z Rosją 1792 symulując chorobę i pozostając bezczynnym działał na korzyść Prus i Rosji, czym walnie przyczynił się do przegrania wojny. Gdy książę zdradził Rzeczpospolitą, wkrótce opuścił jej terytorium. Maria Wirtemberska już wcześniej (maj 1792) wszczęła postępowanie rozwodowe, na pewien czas przebywała w warszawskim klasztorze sióstr sakramentek. Małżeństwo to zakończyło się rozwodem w październiku roku 1793. Książę zgodził się na rozwód pod warunkiem oddania mu jedynego ich syna, 2-letniego wówczas, Adama Karola Wilhelma (ur. 16 stycznia 1792), którego wychował w duchu wrogości do Polski. Dla Marii w latach 1791–1796 zbudowano według projektu Piotra Aignera Pałac Marynki.
Po rozwodzie Maria Wirtemberska przebywała najczęściej w Warszawie, od roku 1798 do 1804 zimy spędzała w Wiedniu, a lato w Puławach, Sieniawie lub Karlsbadzie (1796). Po III rozbiorze Polski zajęła się stworzeniem w Puławach muzeum pamiątek narodowych. Zainteresowała się wspaniałym położeniem wsi Pilica i kupiła ją. Urządziła na nowo park założony przez poprzednich właścicieli i wystawiła pałac oraz kościół katolicki. Park pilicki przewyższał swą sławą Arkadię koło Nieborowa (własność Radziwiłłowej) oraz Ogród na Powązkach (własność jej matki) i był sławny za granicą. Plenipotentem tych dóbr był Franciszek Lessel. Wraz z matką zajmowała się działalnością filantropijną i edukacyjną wśród chłopów. Była przedmiotem sentymentalnych adoracji kilkorga znanych postaci, wśród których znaleźli się m.in.: Ludwik Kropiński, Tadeusz Matuszewicz i Jan Maksymilian Fredro. Maria Wirtemberska podobnym sentymentem darzyła księcia Józefa Poniatowskiego.
Po powstaniu listopadowym przebywała w Galicji. W 1837 r. osiadła na stałe w Paryżu w domu brata, księcia Adama Jerzego. Zmarła w Paryżu.
Twórczość.
W latach 1808–1816 prowadziła w Warszawie salon literacki (błękitne soboty), w którym bywał m.in. Julian Ursyn Niemcewicz. Brała udział w posiedzeniach Towarzystwa Iksów. Autorka powieści "Malwina, czyli domyślność serca" (powst. 1813), uznawanej za pierwszą polską powieść psychologiczno-obyczajową. Własną twórczość literacką zarzuciła po roku 1820.
Ważniejsze utwory.
Zachowano także inne pisma rękopiśmienne, jak np.: "Modlitwy" (Biblioteka Czartoryskich sygn. ew. 624 – Archiwum Domowe poz. 59), "Articles des sciences..." (sygn. ew. 637 – Archiwum Domowe poz. 69), "Modlitwa za duszę ojca" (Ossolineum sygn. 907/II 19, obecnie we Lwowie).
Przekłady.
Przekłady M. Wirtemberskiej i Zofii Czartoryskiej, m.in. fragmentów z: Tacyta, W. Shakespeare’a, J. Miltona, W. Robertsona. Zobacz także Ważniejsze utwory poz. 1

</doc>
<doc id="209970" url="https://pl.wikipedia.org/wiki?curid=209970" title="Węgorzyno">
Węgorzyno

Węgorzyno (do 1946 r. ) – miasto w Polsce położone w województwie zachodniopomorskim, w powiecie łobeskim, nad jeziorem Węgorzyno. Siedziba gminy miejsko-wiejskiej Węgorzyno.
Według danych z 31 grudnia 2009 r. miasto miało 3021 mieszkańców.
Ośrodek usługowy i wypoczynkowy; przemysł spożywczy i drzewny; przystań wodna.
Węgorzyno uzyskało lokację miejską w 1460 roku.
Położenie.
Miasto jest położone nad zachodnim brzegiem jeziora Węgorzyno, natomiast na obszarze na wschód od miasta biegnie struga Golnica, która przepływa przez Połchowski Staw hodowli ryb.
Według danych z 1 stycznia 2010 r. powierzchnia miasta wynosiła 6,85 km².
W latach 1946–1998 miasto administracyjnie należało do województwa szczecińskiego.
Historia.
W X–XII w. gród słowiański, obok powstała osada rolniczo-rybacka; od XIV w. własność rodu Borków, którzy przed 1348 rokiem wznieśli tu zamek; w pobliżu miasto lokowane 1460 roku, do 1637 roku pod zwierzchnictwem książąt pomorskich, od 1648 Brandenburgii; dzieliło losy polityczne Pomorza Zachodniego. Od XVIII rozwinęło się rzemiosło stolarskie i kowalstwo, od XIX wieku nastąpił rozwój drobnego przemysłu. W 1877 r. Węgorzyno uzyskało połączenie kolejowe.
Transport.
W mieście krzyżują się droga krajowa z wojewódzką:
Przez miasto przebiega też dwutorowa linia kolejowa nr 210 (Chojnice - Runowo Pomorskie). W październiku 2019 linią kursowały 4 pary pociągów regionalnych relacji Szczecin – Szczecinek i 1 para pociągów regionalnych relacji Runowo Pomorskie – Szczecinek.
Administracja.
Miasto jest siedzibą gminy miejsko-wiejskiej. Mieszkańcy Węgorzyna wybierają do swojej rady miejskiej 6 radnych (6 z 15). Pozostałych 9 radnych wybierają mieszkańcy terenów wiejskich gminy Węgorzyno. Organem wykonawczym jest burmistrz. Siedzibą władz jest ratusz przy Rynku.
Burmistrzowie Węgorzyna:
Mieszkańcy Węgorzyna wybierają parlamentarzystów z okręgów z siedzibą komisji wyborczej w Szczecinie, a posłów do Parlamentu Europejskiego z okręgu wyborczego nr 13.
Wspólnoty wyznaniowe.
Kościół rzymskokatolicki: 
Sport.
Od 1949 w mieście funkcjonuje klub piłkarski LKS Sparta Węgorzyno. W sezonie 2015/2016 klub zajął II miejsce w Szczecińskiej Klasie Okręgowej i awansował do IV ligi.

</doc>
<doc id="209976" url="https://pl.wikipedia.org/wiki?curid=209976" title="Czarnowron">
Czarnowron

Czarnowron, wrona czarna, wroniec ("Corvus corone corone") – podgatunek wrony siwej, średniej wielkości ptaka z rodziny krukowatych (Corvidae), częściowo osiadły.
Występowanie.
Zamieszkuje wilgotne środowisko Europy Zachodniej i Południowej. Stąd rozprzestrzenił się dalej na północny wschód. Granica zasięgu przebiega zasadniczo między Łabą a Odrą. Sięga Szlezwika-Holsztynu, Łaby, Wełtawy, Austrii i wschodnich Włoch.
Czarnowron uznawany jest przez niektóre ujęcia systematyczne za podgatunek wrony siwej ("C. corone") lub za odrębny gatunek (wraz z podgatunkiem "orientalis" ze środkowej i wschodniej Azji). Badania z roku 2003 (Parkin et al.) wykazały, że ze względu na znaczne różnice w upierzeniu, kojarzenie selektywne oraz zmniejszoną genetyczną żywotność mieszańców, wrona i czarnowron powinny być traktowane jako dwa osobne gatunki. Przyczyną jego powstania była epoka lodowcowa. Jednak nie wszyscy autorzy podzielają ten pogląd i zachodzi potrzeba dalszych badań.
Charakterystyka.
Cechy gatunku.
Cały czarny z zielonkawym połyskiem. Dziób również czarny, masywny, silny i nieco zakrzywiony na czubku. Mało płochliwy i bardzo szybko przystosowuje się do terenów zurbanizowanych i obecności człowieka. Upierzenie dobrze przylega do ciała. Bardzo przypomina gawrona, ale różni się od niego nieco sylwetką – płaskim czołem i grubym, mniej zaostrzonym dziobem oraz brakiem niebieskiego połysku. Gdy leci, ma bardziej prostokątne skrzydła, równo szerokie i z szeroką podstawą. W powietrzu silnie i regularnie nimi uderza. W przeciwieństwie do gawrona nie szybuje i nie krąży tak często. Ma bardziej prostokątny ogon niż kruk. Przeważnie spotyka się go pojedynczo lub w mniejszych grupach.
Masa ciała.
ok. 600–700 g
Głos.
Wydaje drażniące krakanie – chrapliwe „krarr krarr”.
Biotop.
Zamieszkuje zadrzewienia śródpolne i skraje wielkich lasów, zadrzewień śródpolnych, otwarte tereny typu parkowego z mozaiką śródpolnych lasów z pastwiskami, polami, kępami i alejami drzew, ogrodami i łąkami oraz parki, zadrzewienia miejskie. Rzadziej przebywa na samotnych drzewach w krajobrazie rolniczym. Nie unika większych drzewostanów, choć lęgnie się tylko na ich skraju. Nie wykazują wymagań dotyczących wysokości nad poziomem morza.
Preferuje lokowanie terenów lęgowych w pobliżu zbiorników wodnych, gdzie na ich brzegach często poszukuje pokarmu. Jest ptakiem wszędobylskim, toteż przystosował się do życia w miastach, gdzie spotyka się często go na wysypiskach śmieci. Zimą w towarzystwie wron zalatuje na pola i w pobliże osiedli ludzkich, gdzie znajduje się więcej łatwiejszego do zdobyciu pokarmu. Ostatnio pospolity w dużych miastach.
Okres lęgowy.
Gniazdo.
Gniazdo zbudowane jest z patyków, gałązek, wylepione gliną, a wyściełane włosiem, trawami i innymi roślinami. Umieszczone w koronie drzewa w rozwidleniu konarów. W przeciwieństwie do gawronów czarnowrony nie zawsze gnieżdżą się pojedynczo na drzewach. Partnerzy pozostają sobie wierni do końca życia jednego z nich.
Jaja.
W ciągu roku wyprowadza jeden lęg, składając w połowie kwietnia 4–6 zielonkawych jaj z brązowym nakrapianiem.
Wysiadywanie.
Wysiadywanie jaj trwa 18–21 dni. Pisklęta opuszczają gniazdo po 28–35 dniach. Rodzice otaczają potomstwo troskliwą opieką. Gdy partnerka siedzi na jajach lub opiekuje się młodymi, samiec niestrudzenie dostarcza pokarm. Po pewnym czasie, gdy te podrosną, matka również zaczyna przynosić im pożywienie. Początkowo dostają owady i ich larwy, a później myszy, pisklęta innych ptaków i młode małe ssaki.
Pożywienie.
Wszystkożerny, jednak głównie pokarm zwierzęcy – drobne ssaki, ptaki, owady, dżdżownice, również padlina i odpadki ze śmietników. Dodatkowo nasiona.
Ochrona.
Na terenie Polski czarnowron jest objęty ścisłą ochroną gatunkową.

</doc>
<doc id="209978" url="https://pl.wikipedia.org/wiki?curid=209978" title="Blue Lagoon">
Blue Lagoon



</doc>
<doc id="209980" url="https://pl.wikipedia.org/wiki?curid=209980" title="Błękitna Laguna">
Błękitna Laguna

Zobacz też: Blue Lagoon

</doc>
<doc id="209982" url="https://pl.wikipedia.org/wiki?curid=209982" title="Heavymetalowcy">
Heavymetalowcy



</doc>
<doc id="209983" url="https://pl.wikipedia.org/wiki?curid=209983" title="Podgrodzie (Nowe Warpno)">
Podgrodzie (Nowe Warpno)

Podgrodzie (do 1945 niem. "Wendischer Berg-Altstadt") – dawna osada, obecnie dzielnica miasta Nowe Warpno położona w północno-wschodniej części miasta przy wjeździe z DW114, ok. 49 km na północ od centrum Szczecina, w województwie zachodniopomorskim, powiecie polickim. 
Położenie.
Niewielka osada wypoczynkowo-rybacka położona na niewielkim Półwyspie Grodzkim, oddzielającym Zatokę Nowowarpieńską od Zalewu Szczecińskiego. Znajduje się tutaj przystań, plaża oraz zagrody rolnicze, domy rybackie z czasów niemieckich oraz Specjalny Ośrodek Szkolno-Wychowawczy im. A. Fiedlera. Na półwyspie utworzono użytek ekologiczny "Półwysep Podgrodzie", ok. 300 m od półwyspu znajduje się Łysa Wyspa, również część użytku ekologicznego. Wyspa znajduje się w najbliższej odległości do Niemiec (Altwarp). 
Nieopodal Podgrodzia (na wschód) położona jest nad Zalewem Szczecińskim osada Miroszewo, obecnie także część Nowego Warpna, znajduje się tam ośrodek wypoczynkowy.
Historia.
Już w średniowieczu istniał tutaj prawdopodobnie słowiański gród (Słowiańska góra, wzniesienie). Podgrodzie jako regularna osada powstała dopiero na początku XX wieku. Na początku osada typowo rolnicza, po I wojnie światowej utworzono tutaj ośrodek rehabilitacyjno-wypoczynkowy dla kombatantów, później przekształcony w sanatorium. 
Zarządzeniem Ministerstwa Oświaty, 27 lipca 1952 roku w poniemieckiej osadzie dla rybaków w Podgrodziu utworzono tzw. "Republikę Dziecięcą", czyli minipaństewko zarządzane całkowicie przez młodzież, na wzór obozu pionierów Artek w ZSRR (jako czwarte tego typu na świecie, a pierwsze w Polsce). Opiekę nad przedsięwzięciem sprawował Centralny Związek Spółdzielczości Pracy. Na sześciotygodniowych turnusach kolonijnych przebywało tam około tysiąca dzieci, które wdrażano do „dorosłych” zajęć – tworzyły różne służby i rady narodowe. Główną atrakcją republiki była wąskotorowa kolej dziecięca o prześwicie 750 mm i długości 3,2 km, zwana "Podgrodzkim Expresikiem". Na trasie urządzono murowany dworzec i około pięciu przystanków, a kolej dysponowała parowozem (prawdopodobnie Ty-1081) i trzema wagonami. Ruch pociągów (z wyjątkiem stanowiska maszynisty) prowadzony był przez dzieci i przewidywał 6 kursów między godzinami 10:00 a 17:40, z czasem przejazdu wynoszącym 25 minut. Patronat nad miasteczkiem i obsługę kolejki objęła Huta Szczecin. Kolejka istniała do 1964 roku, a sama republika do 1973 roku. Po tym, ośrodek przeszedł pod zarząd Kuratorium Oświaty i Wychowania i utworzono w nim placówkę resocjalizacyjną dla młodzieży, a następnie w latach 80. Ośrodek Szkolno-Wychowawczy im. Arkadego Fiedlera.

</doc>
<doc id="209988" url="https://pl.wikipedia.org/wiki?curid=209988" title="Wilhelm Kritzinger">
Wilhelm Kritzinger

Wilhelm Kritzinger (ur. 14 kwietnia 1890 w Grünfier, zm. 25 kwietnia 1947 w Norymberdze) – w czasie III Rzeszy sekretarz stanu w Kancelarii Rzeszy.
Życiorys.
Skończył prawo. W czasie I wojny światowej służył na froncie. Doszedł do stopnia podporucznika. W latach 1918–1920 przebywał we francuskiej niewoli. Po powrocie do Niemiec w 1921 został asesorem, a potem rozpoczął pracę w Ministerstwie Sprawiedliwości. Od 1930 radca ministerialny. W 1934 Kritzinger był zaangażowany w pracę nad ustawą legalizującą tzw. „Noc długich noży” z 30 czerwca 1934.
Od 1938 z powodu sporów kompetencyjnych z Gestapo dotyczących „aresztu prewencyjnego” na własną prośbę został przeniesiony na stanowisko dyrektora ministerialnego i kierownika wydziału do Kancelarii Rzeszy. Dopiero wówczas wstąpił do NSDAP.
Na przełomie lat 1939 i 1940 brał udział w przygotowywaniu rozporządzeń przeciwko „szkodnikom narodu” i w 11. rozporządzenia do ustawy o obywatelach Rzeszy, które stało się podstawą do grabieży mienia niemieckich Żydów przed deportacją. 20 stycznia 1942 uczestniczył w konferencji w Wannsee i był jej najstarszym uczestnikiem. Jako jedyny z zebranych wyrażał wątpliwości co do projektu „ostatecznego rozwiązania kwestii żydowskiej”, jako że Hitler zapewnił go, że tak drastyczne środki nie będą zastosowane. Reinhard Heydrich odpowiedział, że Hitler oficjalnie nie popiera takiej polityki, jednak podjęta w sekrecie decyzja wymordowania Żydów obliguje go do poparcia tego projektu nawet bez pisemnego rozkazu Hitlera.
W listopadzie 1942 roku został sekretarzem w Kancelarii Rzeszy, odpowiedzialny za jej wszystkich pięć wydziałów. Na przełomie 1942 i 1943 dalej pracował przy projektowaniu prawa mającego pozbawić Żydów kolejnych praw.
W kwietniu 1945 Wilhelm Kritzinger uciekł z Berlina. W rządzie Dönitza we Flensburgu był sekretarzem stanu. Po zakończeniu wojny był internowany w Bruchsalu. W kwietniu 1946 został zwolniony i osiem miesięcy później ponownie aresztowany. Podczas przesłuchania na procesie w Norymberdze mówił o wstydzie z powodu nazistowskich zbrodni. Został zwolniony w październiku 1946 roku na krótko przed śmiercią.

</doc>
<doc id="209993" url="https://pl.wikipedia.org/wiki?curid=209993" title="Daniel Johnson (Młodszy)">
Daniel Johnson (Młodszy)



</doc>
<doc id="209995" url="https://pl.wikipedia.org/wiki?curid=209995" title="Alexandre Cabanel">
Alexandre Cabanel

Alexandre Cabanel (ur. 28 września 1823 w Montpellier, zm. 23 stycznia 1889 w Paryżu) – malarz francuski. Był jednym z głównych przedstawicieli akademickiego eklektyzmu.
Studiował w Paryżu, a potem od roku 1845 w Rzymie. W 1864 został profesorem w École des Beaux-Arts w Paryżu i członkiem Institut de France. Malował obrazy o tematyce religijnej i mitologicznej, sceny rodzajowe i historyczne. Szczególną popularność przyniosły mu portrety znanych osobistości. Obrazy Cabanela kupowali Napoleon III Bonaparte i rząd francuski, był to jeden z najpopularniejszych artystów II Cesarstwa.
Był profesorem École des Beaux-Arts, wśród jego wielu uczniów byli m.in. Jules Bastien-Lepage (1848-1884), Paul Albert Besnard (1849-1934), Vlaho Bukovac (1855-1922), Gaston Bussière (1862-1929), Jean-Joseph Benjamin-Constant (1845-1902), Fernand-Anne Piestre Cormon (1845-1924), Kenyon Cox (1856-1919), Pascal Adolphe Jean Dagnan-Bouveret (1852-1929), Edouard Bernard Debat-Ponsan (1847-1913), Henri-Charles-Etienne Dujardin-Beaumetz (1852-1913), François Flameng (1856-1923), Émile Friant (1863-1932), Henri Gervex (1852-1929), Daniel Ridgway Knight (1839-1924), Henri-Léopold Lévy (1840-1904), Henri-Alexandre-Georges Régnault (1843-1871) i José Júlio de Souza-Pinto (1856-1939).

</doc>
<doc id="209996" url="https://pl.wikipedia.org/wiki?curid=209996" title="Harlan Ellison">
Harlan Ellison

Harlan Jay Ellison (ur. 27 maja 1934 w Cleveland, zm. 27 czerwca 2018 w Los Angeles) – amerykański pisarz, krytyk, wydawca i edytor antologii fantastycznych, z których najbardziej znaną są wielokrotnie nagradzane "Niebezpieczne wizje". Był autorem scenariuszy do seriali "Star Trek" i "Po tamtej stronie" oraz konsultantem przy serialach "Strefa mroku" (2. seria z lat 1980.) i "Babilon 5".
Większość twórczości Ellisona to utwory science fiction, za które zdobył liczne branżowe nagrody: Hugo, Nebula, Locus i Bram Stoker Award. Sam Ellison nie przepadał jednak za tą etykietką i wyjaśniał, że jego twórczość bliższa jest surrealistycznej fantasy lub realizmowi magicznemu niż twardej s-f. Działał również w fandomie (założył Cleveland Science Fiction Society i jako nastolatek redagował fanzin), bywał na konwentach fanowskich.
Życiorys.
Urodził się w rodzinie żydowskiej w Cleveland, wychował zaś w Painesville. Jego ojciec Louis Laverne Ellison, z zawodu dentysta i jubiler, zmarł gdy Harlan miał 15 lat. Młody Ellison kilkukrotnie uciekał z domu, imając się różnych prac, był np.: rybakiem łowiącym tuńczyki, wędrownym robotnikiem rolnym, ochroniarzem, kierowcą ciężarówki z nitrogliceryną, kucharzem, kierowcą taksówki, litografem, sprzedawcą książek, stróżem w sklepie, akwizytorem i aktorem. W latach 1953–1954 przez półtora roku był studentem Uniwersytetu Stanu Ohio, skąd został wyrzucony za uderzenie wykładowcy. W 1955 roku przeniósł się do Nowego Jorku. Przez kolejne dwa lata wydał ponad 100 krótkich opowiadań i artykułów. W latach 1957–1959 służył w wojsku, a po powrocie był wydawcą „Rogue magazine” (1959–60) i założycielem wydawnictwa Regency Books Press (1960). Następnie z sukcesami przeniósł swe zainteresowania na pisanie scenariuszy telewizyjnych. W 1962 roku przeprowadził się do Kalifornii, gdzie zaczął sprzedawać swe scenariusze do Hollywood. Napisał scenariusz do filmu "The Oscar", ze Stephenem Boydem i Elke Sommer, pisał także scenariusze do odcinków wielu seriali telewizyjnych, m.in.: "Po tamtej stronie", "", "Spotkanie z Alfredem Hitchcockiem", "The Flying Nun", "Prawo Burke’a", "Route 66", "Kryptonim U.N.C.L.E.", "Cimarron Strip". Był także konsultantem przy produkcji seriali "Strefa mroku" i "Babilon 5".
Trzeci zbiór o tytule "Niebezpieczne wizje" ("The Last Dangerous Visions") nigdy się nie ukazał, choć był zapowiadany.
Ellison podał do sądu Jamesa Camerona po jego wypowiedzi, że tworząc film "Terminator" inspirował się dwoma odcinkami serialu "Po tamtej stronie" ("The Outer Limits") – „Soldier” i „Demon with a Glass Hand”). Od tej pory na końcu filmu pojawiają się napisy: „Acknowledgment to the works of Harlan Ellison."
W 1986 roku wziął ślub z piątą żoną, Susan (mieszkali w Los Angeles). W 1994 roku przebył zawał i od tej pory miał problemy z sercem, w październiku 2014 przeszedł udar mózgu. Zmarł we śnie w nocy 27 czerwca 2018 w wieku 84 lat.
Twórczość.
Zbiory opowiadań.
W Polsce w 2002 ukazał się zbiór opowiadań Ellisona – "Ptak śmierci", zawierający jedynie opowiadania wyróżnione nagrodami Hugo lub Nebulą i niemający angielskojęzycznego odpowiednika. W 2018 opublikowano dwutomową antologię "To, co najlepsze" (oryg. "The Essential Ellison: A 50-Year Retrospective").
Wyróżnienia.
Poza wspomnianymi wcześniej nagrodami otrzymał:
Był także laureatem wielu innych nagród, m.in.: Grand Master (The World Horror Convention, 2000), Gallun Award for Lifetime Achievement in Science Fiction (I-CON 1997), J. Lloyd Eaton Lifetime Achievement Award in Science Fiction (UCR Libraries, Eaton SF Conference 2011), Silver Pen for Journalism (International PEN, 1990), „Defender of Liberty” Award (Comic Book Legal Defense Fund, 1998), Words, Wit, Wisdom Award (The National Women’s Committee of Brandeis University, 1998), Distinguished Skeptic Award (Committee for the Scientific Investigation of Claims of the Paranormal’s, 2002), Golden Scroll (Academy of Science Fiction, Fantasy and Horror Films, kategoria Best Writing – Career 1976), American Mystery Award (1988), Asimov’s Science Fiction Magazine Reader’s Poll Special award (1988), Audio Publishers Association Award (za "The Titanic Disaster Hearings: The Official Transcript of the 1912 Senatorial Investigation" w kategorii Best „Multi-Voiced Presentation”, 1999, oraz za "City of Darkness" w kategorii Best Solo Narration, 1999), The Bradbury Award (Science Fiction and Fantasy Writers of America, za audycje radiowe 2000X, razem z Yuri Rasovsky), British Science Fiction Award (za "Deathbird Stories" w kategorii best collection 1978), Edgar Allan Poe Award (za "The Whimper of Whipped Dogs", 1974), International Horror Guild Award (Living Legend, 1994), Jupiter Award (Instructors of Science Fiction in Higher Education, 1973, 1977), Writers Guild of America (1974, 1987), Writers Guild of Canada (2000).
Ponadto w 2009 roku był nominowany do Nagrody Grammy w kategorii Best Spoken Word Album for Children za nagranie "Po drugiej stronie lustra" ("Through the Looking-Glass and What Alice Found There").

</doc>
<doc id="210003" url="https://pl.wikipedia.org/wiki?curid=210003" title="Sowa, Córka Piekarza">
Sowa, Córka Piekarza



</doc>
<doc id="210004" url="https://pl.wikipedia.org/wiki?curid=210004" title="Sonata Marymoncka">
Sonata Marymoncka



</doc>
<doc id="210005" url="https://pl.wikipedia.org/wiki?curid=210005" title="Następny do Raju">
Następny do Raju



</doc>
<doc id="210011" url="https://pl.wikipedia.org/wiki?curid=210011" title="Jan Tarło (1684–1750)">
Jan Tarło (1684–1750)

Jan Tarło herbu Topór (ur. w 1684 roku, zm. 5 stycznia 1750 roku w Opolu Lubelskim) 
– wojewoda sandomierski od 1736, wojewoda lubelski w latach 1719–1736, subaltern regimentarza generalnego koronnego w latach 1733–1735, szef regimentu łanowego w latach 1728–1750, generał-lejtnant wojsk koronnych w 1724 roku, podstoli wielki litewski, starosta krośnieński, kamieniecki, latyczowski i sokalski, starosta jasielski w 1722 roku, generał ziem podolskich w 1728 roku, ambasador Rzeczypospolitej w Państwie Kościelnym w 1726 roku.
W 1719 roku odznaczony Orderem Orła Białego.
Życiorys.
Był synem Stanisława Tarły - wojewody lubelskiego.
Kształcił się we Francji, przebywał m.in. na dworze Ludwika XIV. Był posłem na kilku sejmach, czterokrotnie marszałkiem Trybunału Głównego Koronnego. W 1717 roku został podstolim Wielkiego Księstwa Litewskiego. Poseł województwa sandomierskiego na sejm 1718 roku. Poseł na sejm z limity 1719/1720 roku z województwa sandomierskiego. W 1719 roku został wojewodą lubelskim, a 1736 roku sandomierskim. Generał-lejtnant wojsk koronnych. Brał czynny udział w konfederacji tarnogrodzkiej. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. W 1733 roku podpisał elekcję Stanisława Leszczyńskiego. W czasie elekcji 1733 roku jako deputat królewski podpisał "pacta conventa" Stanisława Leszczyńskiego. Podczas wojny o sukcesję polską przystąpił do konfederacji dzikowskiej i stojąc jako regimentarz na czele wojsk koronnych zmierzających w kierunku oblężonego przez siły sasko-rosyjskie Gdańska stoczył 8 kwietnia 1734 z armią rosyjską bitwę pod Wyszyczynem. Popierał Stanisława Leszczyńskiego, a potem podjął próbę założenia własnego stronnictwa, z którym zwalczał stronnictwa Potockich i Familii. W czasie sejmu grodzieńskiego 1744, który mógł przeprowadzić aukcję wojska Rzeczypospolitej, Prusacy proponowali mu polską koronę, jednak odmówił. Mecenas sztuki i nauki, patron księdza Stanisława Konarskiego. Sponsor warszawskiego Collegium Nobilium oraz pierwszej w Polsce szkoły rzemieślniczej w Opolu Lubelskim. W 1744 roku odparł oblężenie swojego zamku w Złoczowie, który próbowały zdobyć połączone siły Czartoryskich, Wiśniowieckich i Radziwiłłów.
W późniejszym wieku zdążył poślubić o wiele młodszą od siebie czwartą żonę, Zofię z Krasińskich. W testamencie zostawił jej domenę Opola. Ona potem była II voto żoną Antoniego Lubomirskiego z Przeworska.
Pochowany w kościele pod wezwaniem pw. Wniebowzięcia Najświętszej Maryi Panny w Opolu Lubelskim, w którym znajduje się jego nagrobek.
Kenotafium Jana Tarły w kościele Matki Boskiej Łaskawej w Warszawie.
Posiada nagrobek symboliczny w kościele Matki Bożej Łaskawej w Warszawie o.o. jezuitów. Pierwotnie wystawiony w kościele św. Pryma i Felicjana oraz Matki Boskiej Zwycięskiej. W 1834 po przekazaniu przez Iwana Paskiewicza kościoła św. Pryma i Felicjana na cerkiew prawosławną, przeniesiony do kościoła pojezuickiego (po kasacie jezuitów w 1773), przekazanego pijarom usuniętym z ich własnego kościoła.
Uważany za jedno z wybitnych dzieł rzeźby późnego baroku, pomnik powstał w pracowni Jana Jerzego Plerscha w latach 1752–1753 dla kościoła o.o. Pijarów. Rozebrany, przeniesiony a następnie ponownie złożony w 1864 r. przez Faustyna Cenglera w kościele o.o. jezuitów. Zniszczony w 1944, został poddany scaleniu i konserwacji w 2010.

</doc>
<doc id="210012" url="https://pl.wikipedia.org/wiki?curid=210012" title="Krystyna Jamroz">
Krystyna Jamroz

Krystyna Jamroz (ur. 29 sierpnia 1923 w Busku-Zdroju, zm. 19 lipca 1986 w Warszawie) – polska śpiewaczka (sopran dramatyczny).
Życiorys.
Studiowała na Akademii Muzycznej we Wrocławiu pod kierunkiem prof. Ireny Bardy, tam też w 1948 rozpoczęła karierę na scenie Opery debiutując rolą Pazia w "Rigoletcie". W 1957 została zaangażowana do opery w Poznaniu, a od 1961 była solistką Teatru Wielkiego w Warszawie. Spośród jej kreacji wyróżniały się: Turandot w operze Giacomo Pucciniego, Aidy w operze Giuseppe Verdiego, Matki Joanny od Aniołów w "Diabłach z Loudun" Pendereckiego. Występowała na scenach operowych Europy otrzymując znakomite recenzje.
Dalszą działalność artystyczną uniemożliwiła jej przewlekła choroba nowotworowa, zmarła 9 lipca 1986 w Warszawie. Została pochowana na Cmentarzu Powązkowskim w Warszawie, symboliczny grób znajduje się w Busku-Zdroju.
Jej mężem był Sergiusz Mikulicz. Matka Krystyny, po mężu Kuźniak.
Na przełomie czerwca i lipca w Busku-Zdroju odbywa się Międzynarodowy Festiwal Muzyczny im. Krystyny Jamroz, na który przybywają artyści z całego świata. Organizatorem Festiwalu jest Buskie Samorządowe Centrum Kultury. W 2021 odbyła się XXVII edycja festiwalu.

</doc>
<doc id="210013" url="https://pl.wikipedia.org/wiki?curid=210013" title="Rene Levesque">
Rene Levesque



</doc>
<doc id="210018" url="https://pl.wikipedia.org/wiki?curid=210018" title="Kasprowy">
Kasprowy



</doc>
<doc id="210022" url="https://pl.wikipedia.org/wiki?curid=210022" title="TVP3 Poznań">
TVP3 Poznań

TVP3 Poznań (Telewizja Polska SA Oddział w Poznaniu, Telewizja Poznańska, Telewizja Poznań, dawniej PTV, PTV3, TVP Poznań, potocznie niegdyś "petefałka") – oddział terenowy Telewizji Polskiej obejmujący swym zasięgiem województwo wielkopolskie z siedzibą główną w Poznaniu. Sztandarowym programem TVP3 Poznań jest serwis informacyjny "Teleskop." Pierwszym dyrektorem Telewizji Poznań był Jerzy Hoffmann.
Kanał TVP3 Poznań nadawany jest bezpłatnie w ramach ogólnopolskiego trzeciego multipleksu naziemnej telewizji cyfrowej (MUX 3). Dostępny jest również w sieciach kablowych oraz bezpłatnie w Internecie dzięki stronie internetowej TVP Stream i aplikacji TVP GO.
Nadajniki naziemne TVP3 Poznań.
Nadajniki analogowe wyłączone w 2013 roku.
Telewizja Poznań swoim zasięgiem obejmowała Wielkopolskę z wyłączeniem powiatów pilskiego, złotowskiego oraz północnej części powiatów czarnkowskiego i chodzieskiego. Poznański oddział TVP SA starał się o uruchomienie nadajnika analogowego w Pile, ale w tym rejonie nie było wolnych częstotliwości, dlatego sygnał telewizji poznańskiej docierał do tamtejszych widzów wyłącznie za pośrednictwem telewizji kablowych. Zmieniło się to dopiero po uruchomieniu nadajników cyfrowych.
"Opracowano na podstawie materiału źródłowego".
Nadajniki cyfrowe DVB-T MUX 3.
Wszystkie nadajniki są położone w województwie wielkopolskim z wyjątkiem nadajnika RTCN Rusinowo, który znajduje się w województwie zachodniopomorskim. 25 kwietnia 2022 roku ze względu na zmianę standardu nadawania na DVB-T2/HEVC (nie dotyczyło to MUX 3 i MUX 8) w województwach kujawsko-pomorskim, pomorskim, zachodniopomorskim, wielkopolskim oraz w części województwa warmińsko-mazurskiego i mazowieckiego oraz tzw. refarming, czyli zwolnienie kanałów telewizyjnych na potrzeby telefonii komórkowej, uruchomiono nowy nadajnik i zwiększono moc emisji z dotychczasowych obiektów. 
"Opracowano na podstawie materiału źródłowego".
Programy TVP3 Poznań.
Ramówka obejmuje m.in. programy informacyjne z regionu, publicystyczne, przyrodnicze, reportaże, transmisje z mszy świętych, transmisje sportowe oraz relacje z koncertów, spektakli i wystaw.
Programy własne (stan na wiosnę 2022).
Programy informacyjne
Programy publicystyczne
Wielkopolska Warta Poznania (od 2017 roku) – popołudniowe pasmo programowe w formule studia otwartego prowadzą młodzi i dynamiczni prezenterzy pod okiem doświadczonych wydawców. Codziennie w studiu przy ulicy Serafitek 8 pojawia się od kilku do kilkunastu gości. W programie m.in. rozmowy i wywiady na temat tego co wydarzyło się w Wielkopolsce i co zdarzyło się w Poznaniu.
Programy sportowe
Religia
Społeczeństwo
Gospodarka
Historia
Kultura i sztuka
Reportaże
Wypoczynek i rekreacja
Programy nieemitowane w TVP3 Poznań (niepełna lista).
Programy informacyjne i publicystyczne
Programy sportowe
Społeczeństwo
Gospodarka
Historia
Kultura i sztuka
Reportaże
Rolnictwo, przyroda i ekologia
Inne
Programy TVP3 Poznań na antenach ogólnopolskich (niepełna lista).
Okres PRL-u
Jednym z pierwszych regularnie emitowanych programów na antenie ogólnopolskiej były "Sylwetki X Muzy" Czesława Radomińskiego, który rozpoczął realizację cyklicznego programu studyjno-filmowego już w 1959 roku. Od 1961 roku magazyn zaczął się ukazywać na antenie ogólnopolskiej. Do programu zapraszane były znane postaci kina takie jak m.in. Kalina Jędrusik, Magdalena Zawadzka, Daniel Olbrychski, Stanisław Mikulski czy Ludwik Benoit. Autor programu zapraszał jednak nie tylko aktorów najbardziej rozpoznawalnych. Jego gośćmi byli też – wówczas – mniej znani, czy też zupełnie początkujący. "Sylwetki X Muzy" ukazywały się na antenie przez ponad 20 lat, doczekał się prawie trzystu wydań, co było absolutnym rekordem ogólnopolskim.
W okresie PRL-u specjalnością oddziału, szczególnie w latach siedemdziesiątych, była produkcja programów prezentujących zarówno muzykę rozrywkową jak i poważną. Początkowo dokumentowano elementy folkloru oraz dokonania sztuki ludowej prezentowane m.in. w cyklu "Chata pełna muzyki". Telewizja Poznań relacjonowała Międzynarodowe Konkursy Skrzypcowe im. Henryka Wieniawskiego, a także Festiwale Muzyczne w Łańcucie, Krynicy i Kudowie. W 1975 roku na antenie pojawił się autorski program Bogusława Kaczyńskiego "Operowe qui pro quo", czyli inscenizowane na wesoło sceny z popularnych oper i operetek, a po nim także "Przeboje Bogusława Kaczyńskiego". Lata siedemdziesiąte to również programy rozrywkowe m.in. przygotowywany od 1976 roku na antenę ogólnopolską program "Muzyka Małego Ekranu" w reżyserii m.in. Jerzego Gruzy, Mariusza Waltera, Stefana Mroczkowskiego, Krzysztofa Jaślara, gdzie rozsławiono Kabaret TEY, czy nieco wcześniejszy "Alfabet rozrywki" Stefana Mroczkowskiego.
W latach osiemdziesiątych kontynuowano tradycje związane z produkcją programów o muzyce, a także powstawały programy publicystyczne. Prezentowane często były koncerty m.in. Orkiestry Kameralnej Agnieszki Duczmal z Auli UAM, festiwale monograficzne Wielkiej Orkiestry Symfonicznej Polskiego Radia i Telewizji z Katowic, międzynarodowe festiwale chórów chłopięcych, oraz Konkursy Skrzypcowe im. Henryka Wieniawskiego. Inne znane realizacje ośrodka poznańskiego to: "Stereo i w kolorze" czy "Śpiewnik domowy" pod redakcją Anny Biedakowej, Emilii Skalskiej i Stefana Kulczyckiego. Od lutego 1988 roku przez ponad 15 lat ukazywał się program "Wokół wielkiej sceny" Piotra Nędzyńskiego. Poświęcony był nie tylko muzyce operowej, ale też baletowi i operetce. Informował o najważniejszych wydarzeniach muzycznych, prezentował wybitnych śpiewaków w inscenizowanych ariach, gościł dyrygentów, reżyserów, gwiazdy scen światowych. Gośćmi tego cyklu były polskie gwiazdy, m.in. Teresa Żylis-Gara, Stefania Toczyska, Ewa Podleś, Ryszard Karczykowski, czy Małgorzata Walewska, jak również najsłynniejsi artyści światowi, m.in. Placido Domingo, Montserrat Caballe, Claudio Abbado, Zubin Mehta czy Barbara Hendricks.
W lutym 1984 roku na antenie pojawił się po raz pierwszy program "Zwierzęta wokół nas – podaj łapę", który ukazywał się przez ponad piętnaście lat na obu antenach ogólnopolskich i – obok cyklu Czesława Radomińskiego – była najdłużej obecnym na antenie programem. Audycja Ryszarda Podlewskiego "Gwóźdź w bucie", która emitowana była od 1987 roku przez osiem lat biła rekordy popularności. Na szklanym ekranie była obecna również rozrywka. Satyryczny magazyn "Kanał 5" ukazywał się w latach 1986-1988 i 1992–1993. Powstało ponad dwadzieścia odcinków, w którym wystąpiły takie gwiazdy jak Jan Kaczmarek i Kabaret Elita, czy Wojciech Młynarski, którzy na swój sposób komentowali zmiany zachodzące w kraju.
Po 1989 roku
"Opracowano na podstawie materiału źródłowego".
Oprawa graficzna TVP3 Poznań.
Plansza wywoławcza i sygnał Telewizji Poznań.
Początkowo plansze wywoławcze były czarno-białe i przedstawiały zazwyczaj poznański ratusz oraz nazwę telewizji. Na przestrzeni lat zmieniał się krój liter i umieszczenie napisu z nazwą. Od końca lat 70. XX wieku plansza była wyświetlana w kolorze – poznański ratusz na błękitnym tle, a w jej górnej części, podzielony na dwa wiersze, czarny napis TELEWIZJA POZNAŃ o charakterystycznym cienkim kroju liter. Sygnałem wywoławczym jest zagrany na klawesynie fragment "Roty" w wersji instrumentalnej. 
Plansza była emitowana przed rozpoczęciem i po zakończeniu programów lokalnych w Dwójce do 30 grudnia 2010 roku. Od kwietnia 2016 roku jest ponownie emitowana na antenie TVP3 Poznań, natomiast została rozciągnięta do formatu 16:9. 
W 2020 roku została zmodyfikowana – dodano do niej animację latającego ptaka, a napis stał się biały. Plansza występuje w dwóch wersjach – dziennej, w której zdjęcie ratusza poznańskiego jest na ciemnoniebieskim tle oraz nocnej, gdzie niebieskie kontury są widoczne na czarnym tle.
Dyrektorzy TVP3 Poznań.
"Opracowano na podstawie materiału źródłowego".

</doc>
<doc id="210024" url="https://pl.wikipedia.org/wiki?curid=210024" title="Równina Pyrzycko Stargardzka">
Równina Pyrzycko Stargardzka



</doc>
<doc id="210026" url="https://pl.wikipedia.org/wiki?curid=210026" title="Yo-Yo Ma">
Yo-Yo Ma

Yo-Yo Ma (ur. 7 października 1955 w Paryżu) – amerykański wiolonczelista pochodzenia chińskiego.
Od 7. roku życia wychowywał się w USA. Występuje od dzieciństwa, m.in. jako 8-latek koncertował z orkiestrą pod dyrekcją Leonarda Bernsteina. W swoim repertuarze ma zarówno utwory muzyki poważnej, jak i rozrywkowej.
Laureat nagrody Avery Fisher Prize w 1978 oraz wielu nagród Grammy, doktor "honoris causa" uniwersytetów: Harvarda (1991) i Princeton (2005). Odznaczony w 2001 Prezydenckim Medalem Wolności i Narodowym Medalem Sztuki. W 2006 został laureatem prestiżowej duńskiej Nagrody Fundacji Muzycznej Léonie Sonning. W 2012 otrzymał Polar Music Prize przyznawaną przez Szwedzką Królewską Akademię Muzyczną. W 2016 roku odznaczony został komandorią francuskiego Orderu Sztuki i Literatury.
Dyskografia muzyka obejmuje ponad sto albumów, zarówno solowych, jak i w rozmaitych konfiguracjach.

</doc>
<doc id="210028" url="https://pl.wikipedia.org/wiki?curid=210028" title="Gustaw Gwozdecki">
Gustaw Gwozdecki

Gustaw Gwozdecki (ur. 23 maja 1880 w Warszawie, zm. 8 marca 1935 w Paryżu) – polski malarz, rzeźbiarz i grafik, reprezentant postimpresjonistycznego koloryzmu.
Życiorys.
Był synem Florentyna, dziennikarza, wicedyrektora Warszawskich Teatrów Rządowych. W 1899 rozpoczął w Monachium studia malarskie w prywatnych szkołach malarstwa Stanisława Grocholskiego i Antona Ažbego. Tam też zadebiutował podczas wystawy studiów plenerowych w Kunstvereinie. W 1900 wyjechał do Krakowa, gdzie rozpoczął studia w Akademii Sztuk Pięknych pod kierunkiem Jana Stanisławskiego i od 1901 w Warszawie pod kierunkiem Konrada Krzyżanowskiego. W 1902 otrzymał stypendium Towarzystwa Zachęty Sztuk Pięknych i wyjechał uczyć się rzeźby w paryskiej École des Beaux-Arts po kierunkiem Huberta Ponscarmego. Od tego czasu przebywał głównie w Paryżu, już w 1904 wystawił swoje prace na Salonie Jesiennym. Od tego czasu datuje się udział Gustawa Gwozdeckiego w największych paryskich wystawach, w tym również Salonie Niezależnych. Regularnie uczestniczył w wystawach organizowanych w Warszawie, Poznaniu i Wiedniu. W 1914 współorganizował prywatną szkołę artystyczną (Polską Akademię Malarstwa) w Paryżu. Od 1916 często wyjeżdżał, a w latach 1917–1927 przebywał stale w Nowym Jorku, gdzie został prezesem Salonów Dorocznych. W Stanach Zjednoczonych Gustaw Gwozdecki był bardzo zaangażowany w działalność artystycznego środowiska Polonii, między innymi Towarzystwa Artystów Polskich oraz Komitetu Stosunków Artystycznych Polsko-Amerykańskich. Promował sztukę polską we Francji i Stanach Zjednoczonych, był członkiem działających w ojczyźnie grup artystycznych Towarzystwo Artystów Polskich „Sztuka” i Stowarzyszenie Artystów Polskich „Rytm” i swoje pracy wystawiał razem z tymi grupami. Zmarł nagle w swojej pracowni w wieku 54 lat.
Twórczość.
Malował krajobrazy, portrety, akty i martwe natury. Jego prace odznaczają się uproszczonym rysunkiem i bogatym, nasyconym kolorytem. Rzeźbił portrety i akty w marmurze i gipsie. Często nawiązywał do twórczości ludów prymitywnych. Początkowa twórczość Gwozdeckiego czyniła z niego jednego z czołowych polskich modernistów i ekspresjonistów. Po 1910 artysta skłaniał ku fowizmowi, co spotkało się przychylnym stanowiskiem francuskich krytyków sztuki. Twórczość Gustawa Gwozdeckiego była promowana przez zaprzyjaźnionego z nim Guillaume'a Apollinaire'a oraz André Salmona, którzy byli związani z wpływowym czasopismem „La Plume”.
Obecnie dzieła Gustawa Gwozdeckiego są rozproszone, część znajduje się w polskich muzeach m.in. w Muzeum Narodowym w Warszawie, w Poznaniu i Krakowie, część poza granicami Polski w Towarzystwie Historyczno-Literackim w Paryżu, w Galerii Sztuki przy Uniwersytecie Yale, w nowojorskiej Fundacji Kościuszkowskiej. Pozostałe są ozdobą prywatnych galerii m.in. we Francji i Stanach Zjednoczonych.

</doc>
<doc id="210032" url="https://pl.wikipedia.org/wiki?curid=210032" title="Medúlla">
Medúlla

Medúlla – album muzyczny islandzkiej piosenkarki Björk, wydany w sierpniu 2004 przez wytwórnię One Little Indian.
Płyta zawiera 14 utworów, 15 w wersji japońskiej. Na płycie tej artystka i inni śpiewają prawie wyłącznie a cappella, prawie zupełnie bez żadnych instrumentów, oprócz fortepianu użytego podczas „Ancestors” i gongu użytego podczas „Pleasure is All Mine”. Nawet ta atmosferyczna „mgła”, którą jest „Desired Constellation”, została skonstruowana samplingiem głosu Björk, śpiewającej "I'm not sure what to do with it" w piosence „Hidden Place” z jej poprzedniego albumu "Vespertine".
Tekst utworu „Sonnets/Unrealities XI” jest adaptacją wiersza amerykańskiego poety E.E. Cummingsa.

</doc>
<doc id="210035" url="https://pl.wikipedia.org/wiki?curid=210035" title="Fёanturi">
Fёanturi



</doc>
<doc id="210036" url="https://pl.wikipedia.org/wiki?curid=210036" title="Twórczość (miesięcznik)">
Twórczość (miesięcznik)

Twórczość – polski miesięcznik literacki, od 1945 do końca marca 2010 wydawany kolejno przez Spółdzielnię Wydawniczą „Czytelnik", Wydawnictwa Artystyczne i Filmowe, Wydawnictwo Współczesne i Bibliotekę Narodową, a od 1 kwietnia 2010 przez Instytut Książki. Najstarsze polskie pismo literackie, ukazuje się od sierpnia 1945, początkowo w Krakowie, a od 1950 w Warszawie. 
W latach 1955–1980, kiedy redaktorem naczelnym pisma był Jarosław Iwaszkiewicz, w redakcji pracowali m.in.: Anna Kamieńska, Marta Fik, Julian Stryjkowski, Ziemowit Fedecki, Andrzej Kijowski, Henryk Bereza, Artur Międzyrzecki, Zdzisław Najder, Wojciech Karpiński, Jerzy Lisowski. 
Profil „Twórczości” obejmuje przede wszystkim publikację współczesnej polskiej poezji i prozy, eseje poświęcone literaturze polskiej i światowej oraz ocenę dzieł literackich.
Wśród najważniejszych stałych rubryk w historii miesięcznika należy wyróżnić ukazujące się od 1968 „Przeglądy Prasy” przekształcone następnie przez objętego zakazem druku pod nazwiskiem Andrzeja Kijowskiego w słynne „Kroniki Dedala”. Ukazywały się one na łamach „Twórczości” do 1984. Także od 1977 do 2005 w „Twórczości” publikował swoje teksty Henryk Bereza. Ukazywały się one pod wspólnym tytułem "Czytane w maszynopisie". Do najdłużej współpracujących z miesięcznikiem pisarzy polskich należał Tadeusz Różewicz, który na łamach miesięcznika publikował od roku 1946, ogłaszał tu wiersze, poematy, tłumaczenia, opowiadania (np. "Śmierć w starych dekoracjach") oraz poematy prozą (m.in "Złowiony"). W roku 2017 nakładem Wrocławskiego Wydawnictwa Warstwy ukazał się tom Tadeusza Różewicza "Wiersze i poematy z Twórczości (1946-2005)".
W ostatnich latach stałą rubrykę autorską, w każdym roku inną, mieli Tadeusz Komendant, Szymon Wróbel, Michał Mrugalski, Andrzej Nowak, Janusz Drzewucki, Marek Sołtysik i Jerzy Olek.
Redaktorami „Twórczości" są m.in. Leszek Bugajski, Janusz Drzewucki, Rajmund Kalicki, a sekretarzem redakcji Aneta Wiatr. Redakcja miesięcznika mieści się w Warszawie przy ulicy Wiejskiej 16.
Redaktorzy naczelni.
Redaktorami naczelnymi „Twórczości” byli kolejno: w latach 1945–1949 Kazimierz Wyka (pierwszy numer został formalnie podpisany przez Leona Kruczkowskiego), w latach 1950–1954 Adam Ważyk, w latach 1955–1980 Jarosław Iwaszkiewicz, w latach 1981–2004 Jerzy Lisowski, w latach 2004–2020 Bohdan Zadura. Od lutego 2021 r. redaktorem naczelnym jest Mateusz Werner.

</doc>
<doc id="210038" url="https://pl.wikipedia.org/wiki?curid=210038" title="Zenon Laskowik">
Zenon Laskowik

Zenon Laskowik (ur. 26 marca 1945 w Rekściu) – polski satyryk, aktor i artysta kabaretowy, współtwórca kabaretu „Tey”. 
Życiorys.
Jego rodzicami byli Józef (1912–2001) oraz Maria Laskowik (1921–1999). Rodzice artysty po II wojnie światowej jako repatrianci osiedlili się w Międzyrzeczu, gdzie uczęszczał do szkoły podstawowej.
Ukończył Liceum Ogólnokształcące im. Heliodora Święcickiego w Międzyrzeczu. Absolwent Akademii Wychowania Fizycznego w Poznaniu.
W trakcie studiów stworzył kabaret „Klops”, był również kierownikiem radiowęzła. W 1970 razem z Krzysztofem Jaślarem założył kabaret „Tey”. Przez wiele lat występował w duecie najpierw z Januszem Rewińskim, a następnie Bohdanem Smoleniem. Na Festiwalu w Opolu w 1980 wraz z kabaretem przedstawił minispektakl „S tyłu sklepu”, który stał się symbolem kabaretu „Tey”. Na początku lat 90. wycofał się z życia estradowego i został listonoszem w Poznaniu.
18 listopada 2003 powrócił na estradę. W tym dniu odbyła się premiera pierwszego spektaklu kabaretowego przygotowanego przez Platformę Artystyczną O.B.O.R.A. pt. „Niespodziewane powroty, czyli twórzmy klimacik”. Powrót Laskowika na scenę kabaretową spotkał się z dobrym przyjęciem publiczności. Drugi program przygotowany na scenie Platformy Artystycznej O.B.O.R.A. nosił tytuł „O'Pyra za 3 grosze plus VAT”.
W latach 2005–2009 dyrektor artystyczny Platformy Artystycznej O.B.O.R.A.
Użyczył również swojego głosu jednemu z bohaterów filmu animowanego „Mój brat niedźwiedź” (2003) – w polskiej wersji językowej (łoś Tuke).
Do czerwca 2010 występował na scenie odnowionego kino-teatru Apollo, gdzie w Kabareciarni Laskowika prezentował program "Co się dzieje, co się dzieje..." 3 lipca 2009 wystąpił na XI Mazurskiej Nocy Kabaretowej w Mrągowie, gdzie zaprezentował trzy skecze, w tym typowy dla niego monolog przez telefon.
Po doskonałym przyjęciu wspólnego koncertu „Filharmonii Dowcipu” Waldemara Malickiego i „Kabareciarni” Zenona Laskowika obaj artyści postanowili zorganizować cykl koncertów dla TVP, gdzie znalazły się zarówno tradycyjne skecze „Filharmonii Dowcipu” jak i najnowsze skecze Zenona Laskowika i Jacka Fedorowicza. Kontynuacją tego cyklu była trasa koncertowa Laskowika i Fedorowicza zrealizowana z nowym programem w 2009.
Od listopada 2013 występuje na scenie Teatru Polskiego w Poznaniu raz w miesiącu prezentuje swój program „W blasku jubileuszu”. 28 września 2015 r. w poznańskim Teatrze Muzycznym odbyła się premiera programu „Będą zmiany...”. Występuje również na scenach w Polsce i za granicą.

</doc>
<doc id="210039" url="https://pl.wikipedia.org/wiki?curid=210039" title="Jerzy Meysztowicz">
Jerzy Meysztowicz

Jerzy Witold Meysztowicz (ur. 1 października 1958 w Krakowie) – polski polityk i przedsiębiorca, były wicewojewoda krakowski (1998) i małopolski (1999–2001), poseł na Sejm VIII kadencji (2015–2019), wiceprzewodniczący Nowoczesnej.
Życiorys.
W 1989 ukończył historię na Wydziale Nauk Humanistycznych Katolickiego Uniwersytetu Lubelskiego. Zajął się prowadzeniem własnej działalności gospodarczej, działa w organizacjach zrzeszających przedsiębiorców, m.in. był członkiem założycielem Klubu Krakowskiego, członkiem rady Izby Przemysłowo-Handlowej, prezesem międzynarodowego stowarzyszenia Krakowskie Forum Rozwoju. Działacz organizacji charytatywnej Lions Club oraz Związku Polskich Kawalerów Maltańskich, wszedł w skład rady Towarzystwa Sportowego Wisła Kraków.
Działał w Unii Demokratycznej i następnie w Unii Wolności, był m.in. członkiem zarządu tej partii. W 1998 pełnił funkcję wicewojewody krakowskiego, następnie (do 2001) I wicewojewody małopolskiego. W 1995 stanął na czele komitetu wyborczego kandydata na prezydenta Jacka Kuronia. Od 2005 zasiadał we władzach krajowych i regionalnych Partii Demokratycznej – demokraci.pl, wystąpił z partii w 2006. Kilkakrotnie bez powodzenia kandydował w wyborach parlamentarnych: w 1993 do Sejmu z listy UD, w 2005 do Senatu z ramienia PD, w 2007 do Sejmu z listy Lewicy i Demokratów, a w 2011 do Sejmu z ramienia Platformy Obywatelskiej. W 2008 wstąpił do Platformy Obywatelskiej, odszedł z niej w 2015.
W 2015 zaangażował się w działalność ugrupowania Nowoczesna, założonego przez Ryszarda Petru, zostając jego liderem w województwie małopolskim, a następnie kandydatem tej partii do Sejmu w wyborach parlamentarnych, uzyskując w wyniku głosowania mandat poselski. W 2016 został wiceprzewodniczącym ugrupowania. W wyborach w 2019 nie uzyskał poselskiej reelekcji.

</doc>
<doc id="210040" url="https://pl.wikipedia.org/wiki?curid=210040" title="Szymon Mag">
Szymon Mag

Szymon Mag, znany także jako Simon Magus lub Szymon z Gitty – był Samarytaninem (proto-)gnostykiem. 
Według wierzeń starożytnej sekty gnostycznej simonitów był on bogiem w ludzkiej postaci. Niemal wszystkie ocalałe świadectwa o życiu i poglądach Szymona Maga są zawarte w pismach chrześcijańskich. Różne źródła informacji o Szymonie zawierają odmienne jego wyobrażenia, różniące się tak bardzo, że wyraża się wątpliwość, czy odnoszą się do tej samej osoby.
Szymon Mag w Biblii.
Według Dziejów Apostolskich usiłował kupić od apostołów dar udzielania Ducha Świętego.
Z tekstu wynika, że Szymon, obserwując apostołów i ludzi, na których zstępował Duch Święty, doszedł do wniosku, że moc Ducha bywa udzielana dzięki samemu gestowi nałożenia rąk (a nie według woli Bożej).
Szymon Piotr stanowczo się mu sprzeciwił.
Dzieje Apostolskie 8,9-24 wg Biblii Tysiąclecia
(9) Pewien człowiek, imieniem Szymon, który dawniej zajmował się czarną magią, wprawiał w zdumienie lud Samarii i twierdził, że jest kimś niezwykłym. 
(10) Poważali go wszyscy od najmniejszego do największego: Ten jest wielką mocą Bożą – mówili. 
(11) A liczyli się z nim dlatego, że już od dość długiego czasu wprawiał ich w podziw swoimi magicznymi sztukami. 
(12) Lecz kiedy uwierzyli Filipowi, który nauczał o królestwie Bożym oraz o imieniu Jezusa Chrystusa, zarówno mężczyźni, jak i kobiety przyjmowali chrzest. 
(13) Uwierzył również sam Szymon, a kiedy przyjął chrzest, towarzyszył wszędzie Filipowi i zdumiewał się bardzo na widok dokonywanych cudów i znaków. 
(14) Kiedy Apostołowie w Jerozolimie dowiedzieli się, że Samaria przyjęła słowo Boże, wysłali do niej Piotra i Jana, 
(15) którzy przyszli i modlili się za nich, aby mogli otrzymać Ducha Świętego. 
(16) Bo na żadnego z nich jeszcze nie zstąpił. Byli jedynie ochrzczeni w imię Pana Jezusa. 
(17) Wtedy więc wkładali /Apostołowie/ na nich ręce, a oni otrzymywali Ducha Świętego. 
(18) Kiedy Szymon ujrzał, że Apostołowie przez nakładanie rąk udzielali Ducha Świętego, przyniósł im pieniądze. 
(19) Dajcie i mnie tę władzę - powiedział - aby każdy, na kogo nałożę ręce, otrzymał Ducha Świętego. 
(20) Niech pieniądze twoje przepadną razem z tobą - odpowiedział mu Piotr - gdyż sądziłeś, że dar Boży można nabyć za pieniądze. 
(21) Nie masz żadnego udziału w tym dziele, bo serce twoje nie jest prawe wobec Boga. 
(22) Odwróć się więc od swego grzechu i proś Pana, a może ci odpuści twój zamiar. 
(23) Bo widzę, że jesteś żółcią gorzką i wiązką nieprawości. 
(24) A Szymon odpowiedział: Módlcie się za mną do Pana, aby nie spotkało mnie nic z tego, coście powiedzieli.
Szymon Mag jako ojciec gnostycyzmu.
Wprawdzie niektóre źródła mówią, że Szymon Mag mógł być uczniem Dozyteusza, którego nauki już miały mieć oddźwięk gnostycki, niemniej Ojcowie Kościoła właśnie Szymonowi przypisują bycie ojcem gnozy. Jego nauki posiadały motywy, które stały się podstawą doktryn późniejszych gnostyków. 
Według nauki Szymona przedstawionej przez Ireneusza z Lyonu jest jeden najwyższy, niewyrażalny i nieskończony Bóg; niepojęty słowem, nienazwany i odwieczny. Z niego narodziła się Myśl, Ennoia, Kobieta-Idea, zwana najczęściej Sofią, tj. Mądrością. Do ich przedstawienia wyznawcy Szymona wykorzystywali figurę Zeusa i Ateny - gdyż to właśnie Atena, bogini roztropności, wywodzi się z "głowy", a więc umysłu, najwyższego boga.
Następnie Sofia "zstąpiła w niższe rejony" i tam zrodziła aniołów, archaniołów i władców, którzy bez znajomości najwyższego Boga stworzyli świat. Nie chcąc pozwolić, by ich Matka porzuciła ich, i "nie chcąc uchodzić za potomstwo byle kogo", uwięzili Sofię w świecie, nakazując jej przechodzić z ciała do ciała - gdzie się zaś pojawiła, tam wybuchały konflikty i eskalowało się zło, gdyż każda ze światowych potęg chciała ją mieć dla siebie. Ona była m.in. w ciele Heleny Trojańskiej, a w końcu wcieliła się w Helenę, kurtyzanę z Sydonu. Dla ratowania swojej boskiej małżonki miał właśnie zstąpić najwyższy Bóg, przy okazji przynosząc klęskę złym aniołom.
To właśnie Szymon miał być inkarnacją tego Boga, ale nie jedyną. W doktrynie symonian pojawiała się już pewna forma Trójcy świętej - jako Ojciec miał on objawić się Izraelowi na Synaju, jako Syn-Jezus miał nauczać w Palestynie i udać ukrzyżowanie (już tu pojawia się typowo gnostycki motyw śmierci Chrystusa jako ułudy), zaś jako Duch miał nauczać w innych krajach. Jednakże - nie jest wykluczone, że nauka ta pojawiła się u szymonian później, wraz z krystalizowaniem się idei Trójcy w ortodoksji chrześcijańskiej.
Szymon miał nauczać, że człowieka zbawia wiara w niego, a uczynki nie są potrzebne do zbawienia. Ta niezgodność z nauczaniem chrześcijańskim o uczynkach, wypływających z wiary, prowadziła to do swoistej amoralności wpisanej w doktrynę Szymona - można było czynić cokolwiek, bo jedynie wyznawanie jego jako Boga miało moc zbawczą. Był to zaczątek idei gnozy - zbawiającej wiedzy.
Helena, sydońska prostytutka, została przez Szymona wykupiona z domu publicznego i podróżowała razem z nim, będąc otaczaną czcią Sofią u boku Boga, który ją odnalazł i zbawił. Para ta stała się archetypiczną syzygią "heretyka i nierządnicy", jako głównych form działalności diabelskiej. Późniejszym powtórzeniem tego schematu stał się czarownik Faust i upadła Małgorzata z "Fausta" Goethego.
Legendy chrześcijańskie wspominają o mistycznym pojedynku między Szymonem a św. Piotrem w Rzymie - Szymon miał za pomocą magii udać śmierć i zmartwychwstanie przed obliczem Nerona, wyśmiewając tym samym doktrynę chrześcijańską. W końcu zapragnął wniebowstąpienia i kiedy unoszony był w górę przez złe anioły, Piotr wezwaniem imienia Chrystusa zmusił je do puszczenia gnostyka, który roztrzaskał się i zabił. Opowiadają o tym "Dzieje Piotra" oraz Złota legenda.

</doc>
<doc id="210042" url="https://pl.wikipedia.org/wiki?curid=210042" title="Zakon Avis">
Zakon Avis

Zakon Avis (również Aviz) – powstał prawdopodobnie jako bractwo rycerskie. Po raz pierwszy wzmiankowany jako zakon rycerski w 1167. Początkowo siedzibą zakonu było portugalskie miasto Évora, stąd zakon początkowo nosił nazwę Zakonu z Évory.
Historia.
Wielkim protektorem zakonu w pierwszych latach jego istnienia był król Portugalii Alfons I Zdobywca. W 1187 związał się z kastylijskim Zakonem Kalatrawy, zachowując jednak autonomię wewnętrzną i swój narodowy, portugalski charakter. Początkowo przyjęta reguła benedyktyńska została zmieniona wtedy także na cysterską. Papież Celestyn II uznał zakon w 1192. W 1223 główna siedziba zakonu została przeniesiona do miasta Avis, co skutkowało zmianą nazwy zakonu. Wiek XIV upłynął też na staraniach o pełne uniezależnienie się od zakonu z Kalatrawy, co nastąpiło dopiero w 1431.
W 1385 wielki mistrz zakonu Jan Burgundzki został wybrany na króla Portugalii. Od tej pory zakon był ściśle związany z koroną portugalską, a dynastia zapoczątkowana przez Jana nosiła nazwę dynastii Avis. Od tej pory też wielkim mistrzem zakonu był członek rodziny królewskiej.
W 1789 roku królowa Maria I Braganza dokonała sekularyzacji, przekształcając zakon w wysokie odznaczenie przyznawane za zasługi.
Kapelani przetrwali jako zakon do 1834, w tym czasie godność rycerza była już tylko wyłącznie honorowa.
Strój zakonny.
Szczegóły stroju zakonnego są nieznane, przypuszcza się jednak, że był on przynajmniej początkowo czarny jak w zakonach z regułą benedyktyńską. Później mógł zmienić barwę na kolor biały. Zielony krzyż jako symbol zakonu używany był od około 1325.

</doc>
<doc id="210043" url="https://pl.wikipedia.org/wiki?curid=210043" title="Bohdan Smoleń">
Bohdan Smoleń

Bohdan Smoleń (ur. 9 czerwca 1947 w Bielsku, zm. 15 grudnia 2016 w Poznaniu) – polski aktor, piosenkarz, satyryk, artysta kabaretowy i działacz społeczny.
Członek poznańskiego kabaretu „Tey”. Pomysłodawca i założyciel Fundacji „Stworzenia Pana Smolenia”, zajmującej się hipoterapią. Przez 5 lat prowadził polonijny program "Ludzie listy piszą" na antenie TVP Polonia. Nagrał także "Smoleniowe bajanie, czyli całkiem dorosłe bajki" – zbiór przerobionych satyrycznie bajek, np. "Bajka o pronitce z płytami", "Szklana rura i tym podobne".
Życiorys.
Jego rodzicami byli Bronisław Karol (1919–2001) i Elżbieta Smoleń (1926–1980).
Ukończył I Liceum Ogólnokształcące im. Mikołaja Kopernika w Bielsku-Białej. Absolwent Akademii Rolniczej (Wydział Zootechniki) w Krakowie z 1975. W latach 1968–1977 występował w krakowskim kabarecie Pod Budą (był jego założycielem), z którym na Famie w 1972 otrzymał główną nagrodę.
Za namową Zenona Laskowika przeniósł się do Poznania i występował przez 7 lat w poznańskim kabarecie „Tey”. Na festiwalu w Opolu w 1981 otrzymał tytuł Mister Obiektywu. W połowie lat 80 XX w. w duecie z Krzysztofem Krawczykiem nagrał kilka humorystycznych piosenek („Mężczyzna po czterdziestce”, „Dziewczyny, które mam na myśli” do melodii przeboju Willie Nelsona i Julio Iglesiasa "To all the girls I loved before" z 1984). W 1987 wraz z Krzysztofem Jaślarem przygotował komedię antyczną „Wykopaliska”, w której zagrał obok Andrzeja Zaorskiego. Współpracował również z kabaretem „Długi”.
Cenzura komunistyczna.
Twórczość satyryczna Bohdana Smolenia jak również informacje na jego temat takie jak artykuły, recenzje, omówienia twórczości podlegały cenzurze komunistycznej. Tomasz Strzyżewski w swojej książce o cenzurze w PRL publikuje poufną informację na ten temat, zamieszczoną w biuletynie przeznaczonym dla cenzorów z grudnia 1974 roku Głównego Urzędu Kontroli Prasy, Publikacji i Widowisk. Informował on o ingerencji cenzorskiej: „H. Cyganik – po kolejnym spektaklu „Kabaretu pod Budą” w Krakowie – spisał monolog Bohdana Smolenia – głównego i charakterystycznego aktora tego kabaretu, który opublikowano w „ITD” (nr 49) pt. „Monolog za kulisami”. (W kilku fragmentach dokonano skreśleń – uwaga wydawcy)”.
Okres po upadku PRL.
Prowadził z żoną Teresą sklep zoologiczny w Poznaniu. W 1990 Piotr, jeden z jego trzech synów, powiesił się. W 1991 samobójstwo popełniła żona artysty. Po tych wydarzeniach wpadł w depresję i wycofał się na kilka lat z życia publicznego.
Wraz ze Sławomirem Sokołowskim oraz Aldoną Dąbrowską w latach 1995–1997 nagrał trzy humorystyczne płyty, utrzymane w stylu disco polo. Piosenki te były emitowane wówczas w programie "Disco Relax". Ostatni Kabaret Bohdana Smolenia ukształtował się w latach 1992–1995. W jego skład, oprócz założyciela, wchodzili: Grzegorz Rekliński, Józef Romek i Marcin Samolczyk. Z programem „Nowy Rząd – Stara Bida” odwiedzali różne miejsca w kraju i za granicą, dając występy dla każdego rodzaju publiczności.
W latach 1999–2015 występował w sitcomie "Świat według Kiepskich", w którym wcielał się w postać Listonosza Edzia.
W 2004 przeprowadził się do Baranówka koło Mosiny.
W roku 2007 założył fundację pod nazwą „Fundacja Stworzenia Pana Smolenia”, która zajmuje się hipoterapią dla dzieci.
Zawiesił działalność kabaretową ze względu na zły stan zdrowia. W dużej mierze przyczynił się do niego skrajny nikotynizm (artysta przyznał, że palił od młodości kilka paczek papierosów dziennie). Na początku 2008 przeszedł przewlekłe zapalenie płuc. Lekarze podejrzewali również gruźlicę. W grudniu 2008 aktor przeszedł lewostronny wylew. 26 stycznia 2010, tuż po zakończeniu zdjęć do kolejnego sezonu "Świata według Kiepskich" doznał zawału serca w pokoju hotelowym i trafił do jednego z wrocławskich szpitali, gdzie wykonano mu koronarografię. Aktorowi wszczepiono rozrusznik serca. W październiku tego samego roku artysta przeszedł kolejny, nierozległy wylew. W lutym 2015 trafił do szpitala z powodu infekcji wirusowej i problemów z oddychaniem. Miesiąc później został ponownie hospitalizowany po tym, jak doznał trzeciego wylewu, po którym został sparaliżowany i praktycznie stracił mowę. Od tej pory poruszał się na wózku inwalidzkim. Zaprzestał wtedy występów gościnnych w serialu "Świat według Kiepskich".
29 lutego 2016 w Teatrze Kamienica odbył się koncert charytatywny na rzecz Bohdana Smolenia. Zebrane pieniądze zostały przeznaczone na rehabilitację artysty. Zaplanowano również podobne koncerty, m.in. we Wrocławiu i Krakowie. Od marca 2016 aktor przebywał w bydgoskim ośrodku rehabilitacyjnym dla osób po udarach. W kwietniu 2016 w szpitalu w Bydgoszczy przeszedł kolejny udar, po którym ponownie stracił mowę i doznał paraliżu.
Pomimo pogarszającego się stanu zdrowia, nie udało mu się zerwać z nałogiem nikotynowym. Zmarł 15 grudnia 2016 w poznańskim szpitalu, w którym przebywał na skutek poważnej infekcji. Artysta od wielu lat miał problemy z oddychaniem spowodowane chorobą płuc, które infekcja nasiliła, dodatkowo przebyte choroby doprowadziły do osłabienia jego organizmu. Został pochowany 20 grudnia 2016 na cmentarzu w podpoznańskim Przeźmierowie.
Życie prywatne.
W 1970 ożenił się z Teresą (ur. 13 sierpnia 1950, zm. 1 marca 1991). Mieli trzech synów: Macieja (ur. 1973), Piotra (ur. 1974, zm. 1990) i Bartosza (ur. 1979).
Był ateistą.
Upamiętnienie.
11 czerwca 2021 roku odsłonięto pomnik Bohdana Smolenia w Poznaniu.

</doc>
<doc id="210046" url="https://pl.wikipedia.org/wiki?curid=210046" title="Święty Benedykt (męczennik)">
Święty Benedykt (męczennik)

Święty Benedykt, męczennik (zm. ok. 1037 na Skałce, nad Wagiem, k. Trenczyna) – uczeń i towarzysz św. Andrzeja Świerada, eremita, męczennik i święty Kościoła katolickiego.
Życiorys.
Źródłem wiedzy o jego życiu jest opis powstały ok. 1064 roku, autorstwa bp. Maurusa powstały na podstawie relacji św. Benedykta. Święty Benedykt prowadził życie pustelnicze wraz ze św. Andrzejem już w Tropiu, a następnie wyruszyli do benedyktyńskiego klasztoru św. Hipolita na górze Zobor nad Nitrą.
Inni utrzymują, że św. Benedykt był Słowakiem, a pustelnicy spotkali się dopiero w benedyktyńskim opactwie na górze Zobor w ówczesnym Królestwie Węgier). Benedykt był przydzielony jako uczeń św. Andrzeja do pustelni, gdzie ćwiczyli się w ascezie i pracy przy karczowaniu lasów. Na każdą sobotę i niedzielę wracali do wspólnoty klasztornej. Po śmierci Świerada Benedykt kontynuował życie pustelnicze przez trzy lata. Pewnego dnia napadli na niego półdzicy rozbójnicy, zawlekli w okolice Skałki koło Trenczyna, zabili a ciało wrzucili do Wagu. Legenda głosi, że przyleciał wtedy olbrzymi orzeł, który strzegł ciała przez cały rok, a gdy mnisi je znaleźli było w stanie nienaruszonym.
Pochowano go obok św. Andrzeja Świerada w opackim klasztorze.
Kult.
Około 1064 roku, Benedykt i Świerad zostali uroczyście proklamowani przez biskupów Węgier świętymi. Wtedy zapewne przeniesiono ich ciała z klasztoru na górze Zobor do katedry w Nitrze, gdzie spoczywają.Obaj święci są pierwszymi Polakami, wyniesionymi do chwały ołtarzy przez Grzegorza VII. 
Kult świętych ogłosił legat papieski na synodzie węgierskim w Ostrzyhomiu w 1083 roku.
Święty jest patronem diecezji nitrzańskiej i tarnowskiej.
Wspomnienie liturgiczne św. Benedykta w Kościele katolickim obchodzone jest 13 lipca, razem ze św. Świeradem. 
W diecezji tarnowskiej ma rangę wspomnienia obowiązkowego.
Na Słowacji wspomnienie świętych obchodzone jest 17 lipca. Taką datę (17 lipca) zapisano wcześniej w "Brewiarzu krakowskim" w 1427 roku.Kult obu świętych jest żywy w Polsce i na Słowacji.
Ich relikwie znajdują się w srebrnej trumnie w kaplicy św. Barbary w katedrze św. Emerama w Nitrze.
W ikonografii często ukazuje się obu świętych razem.

</doc>
<doc id="210047" url="https://pl.wikipedia.org/wiki?curid=210047" title="Jan Nepomucen Głowacki">
Jan Nepomucen Głowacki

Jan Nepomucen Głowacki (ur. 1802 w Krakowie, zm. 28 lipca 1847 tamże) – polski malarz epoki romantyzmu.
Kariera.
Studiował w Szkole Sztuk Pięknych w Krakowie pod kierunkiem Antoniego Brodowskiego i Józefa Peszki, następnie na Akademiach w Pradze, Monachium, Rzymie i Wiedniu.
W 1828 wrócił do Krakowa. Był nauczycielem rysunku i malarstwa w krakowskim liceum św. Anny. Później został profesorem w Szkole Sztuk Pięknych.
Malował głównie krajobrazy i widoki, a także obrazy religijne i portrety. W twórczości artystycznej wyraźnie ulegał wpływom wiedeńskim, co szczególnie uwidocznione jest w portretach jego autorstwa. Nazywano go ojcem krajobrazu polskiego. Widoki Krakowa jego autorstwa upowszechnione zostały dzięki publikacji "24 widoki Krakowa i jego okolic, zdjętych podług natury przez J.N. Głowackiego" (1836).
Synami jego siostry byli – prawnik i polityk Wiktor Jaroński, wybitny skrzypek Mieczysław Jaroński oraz wiolonczelista i śpiewak Stanisław Jaroński.
Wybrane dzieła.
Obrazy Jana Nepomucena Głowackiego znajdują się w różnych kolekcjach muzealnych:

</doc>
<doc id="210048" url="https://pl.wikipedia.org/wiki?curid=210048" title="Louise Fletcher">
Louise Fletcher

Estelle Louise Fletcher (ur. 22 lipca 1934 w Birmingham w stanie Alabama, zm. 23 września 2022 w Montdurausse) – amerykańska aktorka filmowa i telewizyjna. Zdobywczyni Oscara dla najlepszej aktorki pierwszoplanowej za rolę siostry Ratched w "Locie nad kukułczym gniazdem" (1975).
Życiorys.
Kształciła się na University of North Carolina, następnie przeniosła się do Los Angeles. Pracowała jako sekretarka, wieczorami dokształcając się w kierunku aktorstwa. Przez kilka lat występowała w produkcjach telewizyjnych, ale w 1960 zawiesiła karierę.
Do pracy aktorskiej powróciła w 1974. Wystąpiła w filmie "Złodzieje tacy jak my" (1974) Roberta Altmana. Zaproszona przez Miloša Formana, zagrała kultową rolę złowrogiej siostry Ratched w "Locie nad kukułczym gniazdem" (1975), co przyniosło jej Oscara dla najlepszej aktorki.
Wystąpiła również w filmach m.in. ' (1977), "Tani detektyw" (1978), "Burza mózgów" (1983), "Podpalaczka" (1984), "Kwiaty na poddaszu" (1987), "Szkoła uwodzenia" (1999). W serialu ' grała postać Kai Winn Adami. Była także nominowana do nagrody Emmy.
W 1998 oraz 2003, na jubileuszowych ceremoniach rozdania Oscarów pojawiła się na scenie w specjalnej, uroczystej prezentacji aktorów – wszystkich dotychczasowych laureatów Oscara.
Życie prywatne.
Była córką niesłyszących rodziców. Mowy uczyła się od ciotki, która zainteresowała ją aktorstwem.
W 1960 wyszła za mąż za producenta Jerry'ego Bicka i poświęciła się rodzinie. Z Bickiem (zm. 2004), z którym miała dwoje dzieci, rozwiodła się w 1977.
Miała 178 cm wzrostu.

</doc>
<doc id="210050" url="https://pl.wikipedia.org/wiki?curid=210050" title="Akademia Wychowania Fizycznego im. Eugeniusza Piaseckiego w Poznaniu">
Akademia Wychowania Fizycznego im. Eugeniusza Piaseckiego w Poznaniu

Akademia Wychowania Fizycznego im. Eugeniusza Piaseckiego w Poznaniu – państwowa akademia wychowania fizycznego w Poznaniu, położona na Łęgach Dębińskich, na osiedlu samorządowym Wilda.
Historia.
Uczelnia wyrasta z tradycji Katedry Higieny Szkolnej i Wychowania Fizycznego, powołanej w lutym 1919, wchodzącej wówczas w skład Wydziału Filozoficznego Wszechnicy Piastowskiej, późniejszego Uniwersytetu Poznańskiego oraz dorobku Studium Wychowania Fizycznego tego wydziału.
Studium Wychowania Fizycznego, działające następnie w strukturze Wydziału Lekarskiego Akademii Medycznej w Poznaniu, zostało 5 lipca 1950 przekształcone rozporządzeniem Rady Ministrów w Wyższą Szkołę Wychowania Fizycznego.
Rozporządzeniem Rady Ministrów z dnia 11 grudnia 1972 Wyższa Szkoła Wychowania Fizycznego została przemianowana 1 stycznia 1973 na Akademię Wychowania Fizycznego w Poznaniu.
Patron.
Akademia Wychowania Fizycznego z dniem 30 października 1981 otrzymała imię Eugeniusza Piaseckiego – twórcy i pierwszego kierownika Katedry Higieny Szkolnej i Wychowania Fizycznego Wszechnicy Piastowskiej.
Wydziały i kierunki kształcenia.
Uczelnia daje możliwość podjęcia nauki na czterech kierunkach I i II stopnia prowadzonych w ramach dwóch wydziałów i jednego wydziału zamiejscowego. Kształci w zawodach praktycznych dla potrzeb wychowania fizycznego i zdrowotnego, rehabilitacji, sportu wyczynowego, turystyki i rekreacji.
Uczelnia posiada również ośrodek dydaktyczno-socjalny w Chycinie oraz kemping w Ustroniu Morskim.
Kampus.
W skład kampusu Akademii Wychowania Fizycznego w Poznaniu wchodzą obiekty położone na terenie poznańskich Łęgach Dębińskich:
Organizacja studencka.
Reprezentacją studentów jest Rada Uczelniana Samorządu Studenckiego, która dba o respektowanie praw studentów, organizuje oraz koordynuje życie pozanaukowe (imprezy kulturalne, rozrywkowe oraz sportowe). Funkcję przewodniczącej sprawuje Agata Nawacka. RUSS AWF jest członkiem Komisji Uczelni Wychowania Fizycznego, działającej przy Parlamencie Studentów RP.

</doc>
<doc id="210051" url="https://pl.wikipedia.org/wiki?curid=210051" title="Józef Peszka">
Józef Peszka

Józef Peszka (ur. 19 lutego 1767 w Krakowie, zm. 4 września 1831 tamże) – polski malarz.
Życiorys.
Malarstwo studiował w Warszawie pod kierunkiem Franciszka Smuglewicza. W latach 1793–1812 odbył wiele podróży na tereny dawnego Wielkiego Księstwa Litewskiego i do Petersburga. Podczas podróży rysował i malował, przeważnie techniką sepii i akwareli, krajobrazy, często z bogatym sztafażem.
W 1813 osiedlił się w Krakowie i został profesorem malarstwa w Szkole Sztuk Pięknych. Tworzył głównie portrety bohaterów narodowych, działaczy oświeceniowych, magnatów, a także mieszczan. Pod wpływem Franciszka Smuglewicza namalował kilka obrazów historycznych, pozostawił też obrazy mitologiczne oraz wiele rysunków tuszem i sepią przedstawiających sceny z historii Polski.
Niektóre jego dzieła:

</doc>
<doc id="210053" url="https://pl.wikipedia.org/wiki?curid=210053" title="E.E. Cummings">
E.E. Cummings

Edward Estlin Cummings, znany jako E.E. Cummings lub e.e. cummings (ur. 14 października 1894 w Cambridge w stanie Massachusetts, zm. 3 września 1962 w North Conway w stanie New Hampshire) – amerykański poeta, dramaturg i malarz, jeden z głównych przedstawicieli nowojorskiej awangardy literackiej pierwszej połowy XX wieku.
Życiorys.
Był synem Edwarda Cummingsa, profesora nauk politycznych i społecznych na Harvardzie oraz pastora kościoła kongregacjonalistów w Bostonie. Wychowywał się w środowisku elit umysłowych wschodniego wybrzeża, głęboko religijnego i konserwatywnego. Od 1911 roku studiował na Harvardzie grekę i języki nowożytne. W 1916 roku ukończył naukę z tytułem magistra nauk humanistycznych ("M.A." – "Master of Arts"). W uczelnianych pismach zamieszczał swoje pierwsze wiersze, wtedy też poznał poezje modernistów (przede wszystkim Ezry Pounda) oraz spotkał późniejszego przyjaciela Johna Dos Passosa.
Rok później zaciągnął się do amerykańskiej armii. W czasie I wojny światowej pracował jako kierowca ambulansu na froncie francuskim w Normandii. W kwietniu 1917 francuski cenzor przechwycił listy jego przyjaciela Williama S. Browna, zdradzające wątki pacyfistyczne i "brak należytej nienawiści do Niemców". Browna postawiono przed sądem wojennym, a Cummings miał zeznawać w jego procesie jako świadek. Ale poeta nie obciążył kolegi. We wrześniu 1917 Cummings i Brown zostali skazani na obóz karny w La Ferté Macé. Trzy miesiące później, dzięki staraniom ojca poety, przyjaciele zostali zwolnieni z obozu, ale od tego czasu Cummings stał się zajadłym krytykiem armii i wojny, i – co znajdzie odbicie w jego poezji – zwolennikiem pacyfizmu. Na podstawie doświadczeń z czasu obozu napisał w latach 1920–1922 swoją jedyną powieść "The Enormous Room".
W 1918 zamieszkał w Nowym Jorku, w którym zetknął się po raz pierwszy ze środowiskiem pisarskim. W 1920 zaczął publikować swoje wiersze w kierowanym przez Schofielda Thayera miesięczniku „The Dial”, wokół którego skupiły się znaczące postaci nowej literatury amerykańskiej (Ezra Pound, William Carlos Williams, Marianne Moore i T.S. Eliot, który "Ziemię jałową" po raz pierwszy opublikował w 1922 właśnie na łamach „The Dial”).
W latach 1921–1923 mieszkał w Paryżu, gdzie zaprzyjaźnił się z Poundem i Hartem Crane’em. Od 1923 roku aż do końca życia, z rzadkimi wyjazdami (np. w 1931 do Związku Radzieckiego) żył i tworzył w Nowym Jorku. Przez kolejnych czterdzieści lat dzięki wytężonej pracy pisarskiej stopniowo stawał się czołową postacią nowojorskiej bohemy artystycznej. Publikował wiersze, wydawał eseje i organizował wystawy malarskie.
Zmarł po wylewie krwi do mózgu 3 września 1962 w North Conway w stanie New Hampshire.
Cummings, który sam swoje utwory sygnował nazwiskiem "e.e. cummings", był twórcą programowo łamiącym poetyckie konwencje. Na język polski jego poezje tłumaczył m.in. Stanisław Barańczak, Artur Międzyrzecki. Teksty Cummingsa w Polsce śpiewał m.in. Grzegorz Turnau.

</doc>
<doc id="210058" url="https://pl.wikipedia.org/wiki?curid=210058" title="Fort Minor">
Fort Minor

Fort Minor – amerykańska grupa hip-hopowa stworzona przez Mike'a Shinodę z Linkin Park wraz z zespołem Styles of Beyond. Pomocnikami w projekcie FM są: Black Thought, Common, Kenna Joe, Lupe Fiasco, Apathy, Celph Titled, Sixx John, John Legend, Chester Bennington, Holly Brook. Mike chciał, by uczestniczyli w nim tylko jego przyjaciele, by miał z tworzenia większą przyjemność. Sam mówi, że jego muzyka to underground rap. "Nazwałem ten projekt Fort Minor, gdyż zbyt dużo ludzi w nim uczestniczyło, by podpisywać go wyłącznie moim imieniem". Wszystkie utwory na płycie "The Rising Tied" zostały stworzone przez Mike'a, zarówno biorąc pod uwagę proces jej tworzenia, jak i miksowania. Grupa powróciła w 2015 roku, wraz z singlem Welcome.
Historia.
Mike po raz pierwszy o Fort Minor wspomniał w 2004 roku podczas trasy koncertowej "Projekt Revolution" i pracy nad "Collision Course". Z tęsknoty za swoimi korzeniami hip-hopowymi postanowił wydać płytę solo. Oficjalnie jednak o pracach nad "The Rising Tied" i o powstaniu zespołu powiedział w czerwcu 2005 roku. 24 października powstał klub "Fort Minor Militia" wzorowany na Linkin Park Underground. Przed wydaniem "The Rising Tied" wydano single "Petrified", "Remember The Name" i "The Petrified/Remember The Name EP", a także demo "The Rising Tied Album Sampler" (wydane wyłącznie dla zarejestrowanych w Fort Minor Street Team) i "DJ Green Lantern Presents Fort Minor: We Major" (wydany za darmo w internecie), który zawiera zarówno utwory, których na "The Rising Tied" nie ma, jak i przeróbki istniejących albumów. 22 listopada zespół wydał płytę "The Rising Tied". W 2015 roku zespół został reaktywowany. 22 czerwca wypuścił singiel "Welcome", który ma być grany na koncertach Linkin Park.

</doc>
<doc id="210061" url="https://pl.wikipedia.org/wiki?curid=210061" title="Krzysztof Jaślar">
Krzysztof Jaślar

Krzysztof Jaślar (ur. w Bytomiu) – polski reżyser programów kabaretowych, autor tekstów kabaretowych, dziennikarz, reżyser teatralny.
Życiorys.
W 1966 ukończył I Liceum Ogólnokształcące im. Jana Smolenia w Bytomiu, następnie ukończył studia w Wyższej Szkole Wychowania Fizycznego w Poznaniu. Po studiach otrzymał od Zenona Laskowika propozycję założenia w Poznaniu zawodowego kabaretu "Tey". Z kabaretem "Tey" był związany cztery lata. Za jego czasów, w 1973, kabaret otrzymał prestiżową Złotą Szpilkę.
W 1974 roku odszedł z kabaretu "Tey" z powodu objęcia twórczości całkowitą cenzurą. Tomasz Strzyżewski w swojej książce o peerelowskiej cenzurze publikuje notkę informacyjną nr 16/74 Głównego Urzędu Kontroli Prasy, Publikacji i Widowisk z wytycznymi dla cenzorów: „Ze względu na szkodliwość polityczną utworów Krzysztofa Jaślara (jednego z autorów poznańskiego kabaretu "Tey") nie należy dopuszczać do żadnych publikacji tego autora”.
Następnie rozpoczął pracę w redakcji rozrywki poznańskiego ośrodka telewizyjnego, chcąc zostać dziennikarzem sportowym. Ukończył podyplomowe studia dziennikarskie. Od 1977 razem z Zenonem Laskowikiem zaczął tworzyć programy dla telewizji. Zdał egzamin na reżysera i od tego czasu jego powołaniem stały się programy rozrywkowe w telewizji, festiwale opolskie, a także spektakle teatralne.
Ma syna Filipa, który jest pierwszym skrzypkiem Grupy MoCarta, oraz córkę Ewelinę.
W 1992 wydał książkę "Kabaret Tey 1971–1989 Teksty, wspomnienia, pomówienia". .

</doc>
<doc id="210065" url="https://pl.wikipedia.org/wiki?curid=210065" title="E.e. cummings">
E.e. cummings



</doc>
<doc id="210067" url="https://pl.wikipedia.org/wiki?curid=210067" title="Maciej Głoskowski">
Maciej Głoskowski

Maciej Głoskowski herbu Przerowa (ur. 1590 w Sowinie, zm. 1658) – polski matematyk, kartograf i poeta.
Życiorys.
Urodził się około roku 1590, prawdopodobnie w Sowinie, w rodzinie osiadłej w Wielkopolsce, w 3 wsiach: Głoski, Sowina i Kotarby. Był synem Bartłomieja i Florentyny z Tymienieckich, należał do Braci czeskich. W maju roku 1623 został opiekunem małoletnich dzieci Jana Szlichtynga, sędziego wschowskiego. Kilka lat później odziedziczył rodzinną wieś Sowinę, a około roku 1634 ożenił się z Urszulą Szczaniecką. Był rezydentem na dworze Leszczyńskich: Rafała, wojewody bełskiego, i Bogusława, jego syna; co ułatwiło mu nawiązanie kontaktu ze szkołą braci czeskich w Lesznie. Na ich koszt, w latach 1636-1641, kształcił się w Holandii. Prawdopodobnie w Lejdzie, gdzie uczęszczał do szkoły inżynierii wojskowej. Jego wykładowcą był m.in. geometra Frans van Schooten. Przebywał na dworze księcia Fryderyka Henryka Orańskiego, stając się jego powiernikiem i nauczycielem jego następcy, Wilhelma II Orańskiego. Po powrocie do kraju został (prawdopodobnie pod koniec 1642) wybrany komornikiem granicznym województwa kaliskiego. W kwietniu 1644, bracia czescy wybrali go delegatem na synod kalwinów małopolskich w Chmielniku, zaplanowanym na lipiec roku 1644. Jako przedstawiciel swych współwierców, 28 sierpnia roku 1645, brał udział w "colloquium charitativum" zorganizowanym w Toruniu. Później przebywał w Lesznie, a po jego pożarze (1657) schronił się we Wrocławiu. Prowadził korespondencję naukową z J. Heweliuszem, pisywał z J. Á. Komenským i J. Ursynem. Specjalizował się w geometrii praktycznej, wykorzystując ją przy fortyfikacjach, w miernictwie i kartografii (przygotowywał mapę Wielkopolski). Domagał się założenia w Polsce szkoły rycerskiej. Zmarł około roku 1658.

</doc>
<doc id="210068" url="https://pl.wikipedia.org/wiki?curid=210068" title="Arthur Wellesley (1. książę Wellington)">
Arthur Wellesley (1. książę Wellington)

Arthur Wellesley (ur. 30 kwietnia lub 1 maja 1769 w Dublinie, zm. 14 września 1852 w Walmer Castle koło Dover) – brytyjski arystokrata, wojskowy i polityk.
Życiorys.
Pochodził ze zubożałej anglo-irlandzkiej rodziny szlacheckiej, która zmieniła nazwisko z Wesley na Wellesley. Był trzecim synem Garreta Wesleya, który nosił tytuł pierwszego hrabiego Mornington. W latach 1781–1785 młody Wellesley pobierał nauki w Eton, a później, z powodu słabych wyników w Eton, w sławnej wojskowej akademii francuskiej w Angers.
Największą sławę zdobył w okresie wojen napoleońskich, przede wszystkim jako zwycięzca – wspólnie z Blücherem – pod Waterloo (1815). Wcześniej z powodzeniem walczył z wojskami francuskimi w Hiszpanii i Portugalii oraz reprezentował Wielką Brytanię na kongresie wiedeńskim. Jeden z przywódców torysów, w latach 1828–1830 i przejściowo w 1834 r. pełnił funkcję premiera. Od 1847 r. był członkiem Royal Society.
Wczesne lata życia, małżeństwo i początki kariery w wojsku.
Wellington urodził się przy dublińskiej ulicy Merrion Street w domu pod numerem 4, naprzeciwko ówczesnego Royal College of Science. Dzieciństwo spędził głównie w Dangan Castle, 5 kilometrów na północ od Summerhill. Był trzecim z pięciu synów, którzy przeżyli dzieciństwo. Jego ojcem był Garret Wesley, 1. hrabia Mornington, matką Anne Hill, córka 1. wicehrabiego Duncannon. W 1798 r. jego rodzina zmieniła nazwisko na „Wellesley”.
Przyszły zwycięzca spod Waterloo pochodził z protestanckiej angielskiej rodziny od dawna zamieszkałej w Irlandii. Wykształcenie odebrał w Brown’s Seminary w Londynie i w Eton College (w latach 1781–1785), ale nie osiągał dobrych wyników w nauce. W końcu opuścił Eton i dalszą naukę pobierał w Brukseli. W latach 1785–1786 kształcił się w słynnej francuskiej akademii w Angers.
Młody Wesley miał opinię hulaki, utracjusza i hazardzisty. Później zakochał się w lady Kitty Pakenham (1773 – 24 kwietnia 1831), córce Edwarda Pakenhama, 2. barona Longford, i Catherine Rowley. Oświadczył jej się, ale małżeństwu sprzeciwili się Pakenhamowie, którzy uznali Wellesleya za nie rokującego perspektyw człowieka. Wellesley przejął się tą opinią. Ograniczył picie alkoholu, przestał uprawiać hazard, rozstał się nawet ze swoimi ulubionymi skrzypcami. Kiedy po kilku latach służby wojskowej powrócił do Irlandii, oświadczył się ponownie i tym razem został przyjęty. Ślub odbył się 10 kwietnia 1806 r. w dublińskim kościele św. Jerzego. Arthur i Kitty mieli razem dwóch synów:
W 1787 r., dzięki staraniom matki i starszego brata Richarda, Wellesley został przydzielony do 73 regimentu pieszego ("73rd Regiment of Foot"). W latach 1787–1793 był adiutantem dwóch kolejnych lordów namiestników Irlandii – lorda Buckinghama i lorda Westmorlanda. 25 grudnia 1787 r. został porucznikiem 76 regimentu pieszego ("76th Regiment of Foot"), 23 stycznia 1788 r. porucznikiem 41 regimentu pieszego ("41st Regiment of Foot"), a 25 czerwca 1789 r. porucznikiem 12 pułku lekkich dragonów ("12th Light Dragoons"). 30 czerwca 1791 r. został kapitanem 58 regimentu pieszego ("58th Regiment of Foot"), a 31 października 1792 r. otrzymał analogiczny stopień w 18 pułku lekkich dragonów ("18th Light Draoongs"). 30 kwietnia 1793 r. został majorem 33 regimentu pieszego ("33rd Regiment of Foot"), a 30 września 1793 r. został podpułkownikiem w tym regimencie. Jednocześnie od 1790 r. zasiadał w irlandzkiej Izbie Gmin jako reprezentant okręgu Trim.
Pierwszym doświadczeniem militarnym Wellesleya była kampania przeciwko Francuzom prowadzona w Holandii w latach 1794–1795. 15 września 1794 r. Wellesley dowodził 33 regimentem w bitwie pod Boxtel. Później wspominał o tym okresie: "Przynajmniej nauczyłem się tam, czego nie należy robić, a jest to cenna nauka".
Po powrocie do Wielkiej Brytanii Wellesley został 3 maja 1796 r. awansowany do stopnia pułkownika. Rok później został wraz ze swoim regimentem wysłany do Indii. Kiedy w 1798 r. wybuchła IV wojna z królestwem Majsuru, Wellesley otrzymał dowództwo nad jedną z brytyjskich dywizji, które obległy stolicę Majsuru, Srirangapatnę. Miasto zostało zdobyte 4 maja 1799 r. Wellesley otrzymał wówczas urząd gubernatora Majsuru. Zostało to przyjęte oskarżeniami o nepotyzm, gdyż gubernatorem generalnym Indii był brat Arthura, Richard, markiz Wellesley. Arthur był gubernatorem do 1805 r. Udało się dokonać reformy systemu podatkowego oraz zlikwidować rozboje. Podczas II wojny z imperium Marathów w latach 1803–1805 Wellesley dowodził w zwycięskich bitwach pod Assaye i Argaon oraz podczas szturmu twierdzy Gawilghur. Po zwycięskim zakończeniu wojny otrzymał stanowisko zarządcy Dekanu.
Za dokonania w Indiach Wellesley został 28 sierpnia 1804 r. odznaczony Orderem Łaźni. W 1805 r. razem z bratem powrócił do Wielkiej Brytanii. Zaczął udzielać się w życiu politycznym kraju. W 1806 r. został z ramienia torysów deputowanym do Izby Gmin z okręgu Rye. W 1807 r. reprezentował okręgi Tralee, Mitchell i wreszcie (do 1809 r.) Newport. 8 kwietnia 1807 r. został członkiem Tajnej Rady. W latach 1807–1809 był Głównym Sekretarzem Irlandii.
Wojny napoleońskie.
Wojna na Półwyspie Iberyjskim.
Od grudnia 1805 do lutego 1806 r. Wellesley walczył w Hanowerze podczas brytyjsko-rosyjskiej wyprawy do północnych Niemiec. W 1807 r. był jednym z dowódców ekspedycji, która zdobyła Kopenhagę. Wellesley otrzymał za to awans do stopnia generała-porucznika. Miał otrzymać również dowództwo nad korpusem ekspedycyjnym, którzy zamierzano wysłać do Wenezueli.
Na przeszkodzie tym planom stanęła francuska inwazja na Hiszpanię i Portugalię w 1808 r. Oddziały Wellesleya wylądowały w Portugalii w sierpniu 1808 r. 17 sierpnia stoczyły one swoją pierwszą bitwę pod Roliçą, która zakończyła się ich zwycięstwem. 21 sierpnia pokonał siły generała Junota pod Vimeiro, ale Junotowi udało się wytargować zwolnienie go z niewoli. Wellesley został za to odwołany do Wielkiej Brytanii i postawiony przed Sądem Równości. Został jednak uniewinniony. Po śmierci generała Johna Moore’a w 1809 r. Wellesley został przywrócony na stanowisko głównodowodzącego wojsk w Portugalii. Przed wyjazdem przedstawił projekt obrony Portugalii, zaakceptowany przez gabinet, który podniósł siły Wellesleya z 10 000 do 26 000 żołnierzy.
Po przybyciu do Portugalii w kwietniu 1809 r. Wellesley rozpoczął nową ofensywę. Jego przeciwnikiem był marszałek Soult. Został on pokonany w bitwach pod Grijo i Porto, co doprowadziło do wyparcia Francuzów z północnej Portugalii. Następnie Wellesley połączył się z oddziałami hiszpańskimi de la Cuesty. Wellesley postanowił zaatakować wojska marszałka Victora, ale ten, ostrzeżony przez króla Hiszpanii Józefa, nie dał się zaskoczyć. 27 lipca 1809 r. została stoczona bitwa pod Talaverą. Za cenę 7000 zabitych Wellesley zmusił Francuzów do odwrotu. Za zwycięstwo w tej bitwie Wellesley otrzymał tytuły wicehrabiego Wellington of Talavera and of Wellington i barona Douro, dające mu prawo do zasiadania w Izbie Lordów. Sukces nie został jednak wykorzystany, gdyż na wieść o nadciąganiu armii Soulta, Wellington wycofał się do Portugalii.
W 1810 r. nowa armia francuska pod wodzą marszałka Massény zaatakowała Portugalię. W Wielkiej Brytanii zaczęto zastanawiać się nad ewakuacją korpusu Wellingtona. Ten jednak spowolnił marsz Francuzów pod Buçaco, a potem odciął im drogę do Lizbony, budując linie Torres Vedras. Po sześciu miesiącach Francuzi rozpoczęli odwrót. W krótkim czasie zostali wyparci z całej Portugalii. W ich rękach pozostała tylko Almeida obsadzona przez niewielki garnizon, który rychło został oblężony przez sprzymierzonych. Wellington ruszył następnie pod oblężony przez Francuzów Kadyks. 5 marca 1811 r. wygrał wprawdzie bitwę pod Barrosą, ale musiał się wycofać.
Niedługo później marszałek Masséna ponownie wkroczył do Portugalii z zamiarem odblokowania Almeidy. W dniach 3–5 maja 1811 r. doszło do decydującej bitwy pod Fuentes de Onoro, która zakończyła się klęską Francuzów i doprowadziła do odwołania Massény (nowym dowódcą wojsk francuskich został Auguste Marmont). Oblężono dwie następne francuskie fortece – Ciudad Rodrigo i Badajoz. Marszałek Soult próbował odblokować Badajoz, co doprowadziło do bitwy z jednym z dowódców Wellingtona, lordem Beresfordem, pod Albuerą. Zakończyła się ona odwrotem Francuzów, ale zmusiła Anglików do przerwania oblężenia.
Ciudad Rodrigo zostało zdobyte w 1812 r., kiedy większość wojsk francuskich odeszła na leża zimowe. Skorzystał z tego Wellington, który po zdobyciu fortecy ruszył na południe. 6 kwietnia za cenę 3000 zabitych zdobył jednym szturmem Badajoz. Wydarzenie stało się sławne, gdyż był to jedyny przypadek, gdy widziano Wellingtona płaczącego. Po wzmocnieniu swoich wojsk ochotnikami portugalskimi Wellington wkroczył do Hiszpanii. 22 lipca pokonał Marmonta pod Salamanką. Powiadano później, że Wellington „pokonał 40 000 ludzi w 40 minut”. Rezultatem bitwy było wyparcie Francuzów z Madrytu i Andaluzji. Mimo to Brytyjczycy wycofali się do Portugalii. Za sukcesy w 1812 r. generał otrzymał tytuły hrabiego, a następnie markiza Wellington i stanowisko głównodowodzącego wojsk sprzymierzonych w Hiszpanii.
Kolejnym celem nowokreowanego markiza stała się forteca Burgos, znajdująca się na szlaku łączącym Madryt z Francją. Do jej oblężenia nie doszło, gdyż Wellingtonowi nie udało się zgromadzić całego sprzętu potrzebnego do oblężenia tak znacznej fortecy. Wellington ponownie wycofał swą armię do Portugalii. Ofensywę podjął w 1813 r. Dzięki znakomicie wykonanym manewrom zmusił Francuzów do opuszczenia Madrytu i Burgos. Podczas próby obejścia francuskich linii Wellington zdecydowanie wygrał bitwę pod Vitorią, za co otrzymał awans do stopnia marszałka polnego. Zwycięstwo nie zostało jednak w pełni wykorzystane, gdyż żołnierze, ku wielkiemu rozczarowaniu swego dowódcy, zajęli się plądrowaniem francuskich taborów, dając czas pokonanemu nieprzyjacielowi na wykonanie odwrotu.
Nie miało to jednak większego znaczenia. W Niemczech Napoleon przegrał bitwę narodów pod Lipskiem i cofał się w kierunku Francji. Jego klęska była przesądzona. Wellington kontynuował ofensywę i w 1814 r. stanął na francuskiej ziemi. Podczas oblężenia Tuluzy nadeszła wieść o abdykacji Napoleona, który został zesłany na wyspę Elbę.
Wellington został w Wielkiej Brytanii okrzyknięty bohaterem narodowym. Otrzymał tytuł księcia Wellington oraz nominację na brytyjskiego ambasadora we Francji. Uczestniczył również w kongresie wiedeńskim. 2 stycznia 1815 r. został odznaczony Krzyżem Wielkim Orderu Łaźni.
Kampania 1815 r. i bitwa pod Waterloo.
26 lutego 1815 r. Napoleon uciekł z Elby i opanował Francję. Na wieść o tym Wellington wyjechał z Wiednia i udał się do Belgii, która stała się celem ataku Napoleona. Wyjeżdżając, usłyszał od cara Aleksandra I następujące słowa: "Od pana zależy ponowne zbawienie świata". Wellington otrzymał o tym wieść w Brukseli, podczas balu wydanego przez księżną Richmond. Wellington natychmiast wyruszył na spotkanie Francuzów. 16 czerwca stoczył zwycięską bitwę pod Quatre Bras z wojskami marszałka Neya, ale wobec porażki sojuszniczych wojsk pruskich pod Ligny 17 czerwca wycofał się w kierunku Waterloo. 18 czerwca doszło tam do decydującej bitwy z Napoleonem.
Bitwa rozpoczęła się ok. godziny 11.30 i trwała do zmroku. Wypełniły ją ataki Francuzów na pozycje brytyjskie. Wellington skupił się całkowicie na defensywie, mając nadzieję, że wytrzyma do czasu nadejścia Prusaków. Sam przyznawał później, że wygrał bitwę dzięki dużej dozie szczęścia. Bitwa rozstrzygnęła się pod wieczór, kiedy nadciągnęła armia pruska, a oddziały angielskie odparły atak cesarskiej Gwardii. Kiedy Gwardia zaczęła się cofać, Wellington ze sztabem ruszyli naprzód. Wówczas miał wydarzyć się epizod, który przeszedł do brytyjskiej legendy wojskowej. Kiedy Wellington posuwał się w ślad za Gwardią, o mały włos nie został trafiony jakąś zabłąkaną kulą. Kiedy kula przeleciała tuż obok niego, Wellington obrócił się i zobaczył swojego pobladłego zastępcę, lorda Uxbridge’a, który powiedział: "Na Boga, mój panie, chyba straciłem nogę!" ("By God, sir, I’ve lost my leg!"). Wellington miał na to odpowiedzieć z kamienną twarzą: "Na Boga, mój panie, chyba tak!" ("By God, sir, so you have!").
Napoleon wycofał się z Belgii i 22 czerwca abdykował ponownie. Brytyjczycy zesłali go na wyspę św. Heleny, gdzie zmarł w 1821 r.
Wellington a Napoleon.
Wellington zwykł mawiać, że "Napoleon na polu bitwy jest wart tyle co 40 tysięcy żołnierzy". Dopóki Bonaparte żył, książę uważał go za największego dowódcę swoich czasów – mimo że w połowie lat 20. XIX wieku napisał kilkudziesięciostronicowe dzieło (nigdy nie zostało opublikowane), w którym wytykał Napoleonowi błędy z kampanii rosyjskiej, m.in. brak odpowiedniego przygotowania magazynów, szpitali polowych, a także błędy strategiczne. Wellington uznał także za błąd założenie, że podbój państwa rosyjskiego lub zmuszenie cara do zawarcia pokoju jest możliwe w jednym „sezonie” wojennym, tj. przed początkiem zimy. W 1815 roku Wellington zapobiegł zniszczeniu Pont d’Iéna i kolumny Vendôme przez Prusaków. Jego stosunek do Napoleona uległ dodatkowemu pogorszeniu, gdy okazało się, że były cesarz Francuzów w swoim testamencie sporządzonym na Wyspie Świętej Heleny zapisał 10.000 franków niedoszłemu zabójcy księcia Wellingtona – Contillonowi.
Cesarz Napoleon w swoich depeszach kierowanych na Półwysep Iberyjski nazywał pogardliwie Wellingtona "tym angielskim generałem" lub wręcz "generałem sipajów", co było aluzją do służby Wellingtona w Indiach. Tuż przed bitwą pod Waterloo Napoleon w odpowiedzi na sugestie Neya i d’Erlona, że "angielska piechota w bezpośrednim starciu to diabeł wcielony" stwierdził, że "Wellington to zły generał, a Anglicy to słabi żołnierze". Sukces pod Waterloo zdaniem Napoleona Wellington zawdzięczał wyłącznie męstwu własnych żołnierzy i przybyciu Prusaków na czas.
Polityk.
Po klęsce Napoleona Wellington przebywał we Francji jako dowódca sił okupacyjnych do 1818 r. Po powrocie w 1819 r. został gubernatorem Plymouth i generałem artylerii w gabinecie lorda Liverpoola. Oba te urzędy sprawował do 1827 r., kiedy na rok został naczelnym dowódcą armii brytyjskiej. Razem z Robertem Peelem stał się jednym z najważniejszych polityków partii torysów. W 1822 r. był przedstawicielem Anglii na kongresie Świętego Przymierza w Weronie. 22 stycznia 1828 r. został premierem Wielkiej Brytanii. Swoje pierwsze spotkanie z własnym gabinetem określił jako "niezwykłą sprawę. Wydałem im rozkazy, a oni chcieli zostać i je przedyskutować". Przez pierwsze 7 miesięcy urzędowania Wellington nie mieszkał w zwyczajowej rezydencji premiera na Downing Street 10, uważając ją za zbyt małą. Dopiero remont jego własnej rezydencji, Apsley House, skłonił go do przeprowadzki.
Jako premier Wellington reprezentował poglądy skrajnie konserwatywne, obawiając się przenikania do Wielkiej Brytanii ideałów rewolucji francuskiej. Mimo to właśnie za jego urzędowania doszło do równouprawnienia katolików. Było to spowodowane wyborem w wyborach uzupełniających do Izby Gmin irlandzkiego katolika Daniela O’Connella. Jako katolik nie mógł jednak zasiadać w Izbie Gmin. Po jego stronie opowiedział się premier, który nie chciał doprowadzić do konfliktu w Irlandii. Wówczas lord Winchilsea, znany z wybuchowego charakteru zagorzały anglikanin, oskarżył księcia o "zdradzieckie spiskowanie w celu zniszczenia protestanckiego ustroju". Ponieważ Winchilsea nie chciał przeprosić premiera, ten wyzwał go na pojedynek. 21 marca 1829 r. Wellington i Winchilsea spotkali się na Battersea Fields. Wellington nie był dobrym strzelcem i nie trafił Winchilsea’ego. Ten z kolei strzelił w powietrze. Następnie jego adiutant, lord Falmouth, przekazał księciu kartkę z wyjaśnieniami, które Wellington uznał za niewystarczające. Kiedy dodano do niej słowo „przepraszam”, Wellington odjechał.
Cała sprawa z pojedynkiem przyczyniła się do wzrostu popularności Wellingtona w społeczeństwie. Dzięki poparciu wigów projekt ustawy o równouprawnieniu przeszedł w Izbie Gmin. Większy opór napotkał w Izbie Lordów, ale i ona w końcu zagłosowała za ustawą, która jako Catholic Relief Act weszła w życie w kwietniu 1829 r.
Gabinet Wellingtona upadł w 1830 r. Lato i jesień tego roku były świadkami wielkich strajków na południu Anglii. Narastała krytyka polityki torysów. 15 listopada 1830 r. gabinet Wellingtona otrzymał wotum nieufności. Nowym premier został wig, Charles Grey, 2. hrabia Grey. W 1832 r. doprowadził on do przyjęcia Reform Act, który reformował niezmieniany od XIII w. sposób wyborów do Izby Gmin. Wellington był wielkim przeciwnikiem Reform Act. W tym czasie książę przestał być liderem torysów, którym został Robert Peel. Po upadku wigowskiego gabinetu w 1834 r. Peel miał zostać premierem, ale ponieważ przebywał we Włoszech, jego obowiązki przez miesiąc sprawował książę Wellington. W pierwszym gabinecie Peela (1834–1835) książę był ministrem spraw zagranicznych, a w drugim (1841–1846) przewodniczącym Izby Lordów i ministrem bez teki.
Książę Wellington wycofał się z życia publicznego w 1846 r., aczkolwiek pozostał naczelnym wodzem sił zbrojnych. Na krótko powrócił w 1848 r., pomagając przy organizowaniu armii na wypadek rozruchów (był to okres Wiosny Ludów). Zmarł w 1852 r. w Walmer Castle, siedzibie lorda strażnika Pięciu Portów, którym był od 1829 r. Chociaż za życia nienawidził podróżowania pociągiem, właśnie w ten sposób przewieziono jego ciało do Londynu, gdzie wyprawiono mu państwowy pogrzeb. Książę został pochowany w katedrze św. Pawła obok lorda Nelsona.
Dziedzictwo.
Wysunięta w 1838 r. propozycja zbudowania pomnika Wellingtona zaowocowała postawieniem księciu pomnika przedstawiającego go na jego koniu, imieniem Copenhagen, który umieszczono przed Wellington Arch przy Constitution Hill w Londynie, niedaleko Apsley House. Pomnik ukończono w 1846 r. Waży on 40 ton i ma 30 stóp wysokości. W 1883 r. przeniesiono go do Aldershot i umieszczono przed Royal Garrison Church, gdzie stoi po dziś dzień.
Stolica Nowej Zelandii, Wellington, otrzymała swoją nazwę na cześć księcia. Znajduje się tam prywatna szkoła Wellington College i klub Wellesley Club. W innym nowozelandzkim mieście, Auckland, imię księcia nosi główna ulica, Wellesley Street. Na cześć zwycięzcy spod Waterloo nazwę swoją otrzymała Mount Wellington niedaleko stolicy Tasmanii, Hobart.
Według obiegowej opinii, na cześć księcia nazwano potrawę z wołowiny, Beef Wellington.
Nazwany na cześć księcia HMS „Iron Duke”, zwodowany w 1912 r., był okrętem flagowym admirała Johna Jellicoe podczas bitwy jutlandzkiej w 1916 r.
Wellington Street w Ottawie, stolicy Kanady, została nazwana na cześć księcia. Przy tej ulicy znajdują się budynki kanadyjskiego parlamentu i urzędy rządowe.
Tytuły i godności.
Godności brytyjskie.
Wellington w 1850 r. był ojcem chrzestnym siódmego dziecka królowej Wiktorii, księcia Artura.
Pseudonimy.
Poza tym, że jego imię otrzymały kalosze (zwane na Wyspach "Wellington boots"), sam książę posiadał wiele pseudonimów:
Rząd Wellingtona.
Pierwszy rząd księcia Wellington, styczeń 1828 – listopad 1830.
Zmiany

</doc>
<doc id="210082" url="https://pl.wikipedia.org/wiki?curid=210082" title="Banknoty Narodowego Banku Polskiego (od 1994)">
Banknoty Narodowego Banku Polskiego (od 1994)

Banknoty Narodowego Banku Polskiego – banknoty denominowane w złotych, emitowane przez Narodowy Bank Polski w ramach systemu monetarnego wprowadzonego w Polsce w wyniku denominacji złotego z 1 stycznia 1995 r., z datami emisji począwszy od 25 marca 1994 r.
Banknoty obiegowe.
Banknoty emitowane są w nominałach od 10 do 500 złotych. Nominały 10, 20 i 50 złotych wprowadzono 1 stycznia 1995 roku, 100 i 200 złotych – 1 czerwca 1995, natomiast 500 złotych – 10 lutego 2017 roku.
Jako pierwsze zostały wprowadzone banknoty oznaczone serią "AA". Początkowo drukowano je w londyńskiej wytwórni De La Rue. Od 1997 r. wszystkie nominały produkuje PWPW w Warszawie. Banknoty, które są destruktami powstałymi w procesie druku, zastępowane są dodrukowanymi egzemplarzami serii zastępczych z dwuliterowym oznaczeniem serii zaczynającym się od liter "Y"x gdzie x = A-Z (banknoty drukowane w PWPW), lub serią ZA (banknoty drukowane w De La Rue).
24 września 2013 Narodowy Bank Polski zaprezentował nowe banknoty o nominale 10, 20, 50 i 100 złotych. Szata graficzna pozostała bez zmian, natomiast ulepszone zostały zabezpieczenia, takie jak m.in. odkryte pole znaku wodnego, ulepszone zabezpieczenie recto-verso i wprowadzenie farby opalizującej. Nowe banknoty zostały wprowadzone do obiegu 7 kwietnia 2014 roku oraz 20 stycznia 2017 roku (20 złotych z datą emisji 15 września 2016) i od 27 lutego 2017 (10 złotych z datą emisji 15 września 2016). Banknoty sprzed modernizacji pozostają bezterminowo ważnym środkiem płatniczym.
23 czerwca 2015 Narodowy Bank Polski zaprezentował nowy banknot o nominale 200 złotych, który nie był zmodernizowany razem z pozostałymi w 2013 roku. Tak jak w pozostałych banknotach – szata graficzna pozostała bez zmian, zmieniły się natomiast zabezpieczenia. Zastosowano na przykład nitkę okienkową, a pole znaku wodnego zostało odkryte. Banknot został wprowadzony do obiegu 12 lutego 2016 roku.
Aż do 2013 roku NBP nie przewidywał wprowadzania nominałów wyższych niż 200 złotych, podając jako uzasadnienie, że banknoty o najwyższym wówczas nominale 200 złotych są rzadko spotykane w obiegu i stanowią jedynie 10 procent wszystkich banknotów, a większe kwoty są regulowane kartą. 25 czerwca 2015 NBP poinformował, że zaczął pracę nad wprowadzeniem nowego banknotu o nominale 500 złotych w celu wygodniejszego gospodarowania rezerwami walutowymi, wzrostu zapotrzebowania na gotówkę, w tym na banknoty 200 złotych i obniżenia kosztów produkcji. 6 czerwca 2016 Narodowy Bank Polski zaprezentował nowy banknot o nominale 500 złotych. Został on wprowadzony do obiegu 10 lutego 2017.
31 grudnia 2020 w obiegu znajdowało się 2 mld 812,78 mln banknotów obiegowych.
W styczniu 2021 prezes NBP Adam Glapiński zapowiedział wprowadzenie do obiegu banknotu o nominale 1000 złotych w niedalekiej przyszłości.
Projektantem banknotów o nominałach od 10 do 500 złotych był Andrzej Heidrich, będący również autorem serii banknotów Wielcy Polacy.
Banknoty kolekcjonerskie.
W 2006 r. Narodowy Bank Polski rozpoczął emisję okolicznościowych banknotów kolekcjonerskich, upamiętniających m.in. ważne wydarzenia lub wybitnych Polaków. Pierwszym takim banknotem było 50 złotych z Janem Pawełem II.
Banknoty kolekcjonerskie odróżnią się od obiegowych bogatszą symboliką wizerunków postaci i wydarzeń, kompozycją i szczegółami tematycznymi, a także parametrami technicznymi i graficznymi – liczbą i formą zastosowanych zabezpieczeń przed fałszerstwami, kolorystyką, wymiarami czy technikami druku.
Banknoty kolekcjonerskie są prawnym środkiem płatniczym w Polsce, a więc można posługiwać się na identycznych zasadach jak banknotami obiegowymi, chociaż regulowanie nimi płatności może oznaczać stratę finansową, ze względu na cenę tych banknotów, za jaką są one wprowadzane na pierwotny rynek kolekcjonerski.
Zazwyczaj banknoty kolekcjonerskie są wprowadzane na rynek w ochronnym etui papierowo-foliowych, na którym umieszczone są informacje charakteryzujące konkretną emisję.
Banknoty kolekcjonerskie, podobnie jak obiegowe, są produkowane na zamówienie NBP przez Polską Wytwórnię Papierów Wartościowych SA w Warszawie.
Wymiana uszkodzonych banknotów Narodowego Banku Polskiego.
Zasady wymiany uszkodzonego banknotu określa obwieszczenie Prezesa Narodowego Banku Polskiego z dnia 5 lipca 2018 r., wg którego możliwym jest uzyskanie jego wartości nominalnej:
W innych przypadkach uszkodzony znak pieniężny nie podlega wymianie.
Wszystkie banki w Polsce mają obowiązek przyjąć do wymiany uszkodzony banknot spełniający powyższe wymagania, po czym wysyłają go, wraz z wnioskiem o wymianę zużytych lub uszkodzonych znaków pieniężnych, do Centrali NBP. W większości przypadków Narodowy Bank Polski dokonuje wymiany natychmiast, za wyjątkiem tych o podejrzanej autentyczności, np. gdy zniszczenie powstało w wyniku wyprania – rozpoczynana jest wtedy procedura potwierdzenia autentyczność, a czas wymiany wydłuża się.
Zgodnie z zarządzeniem Prezes Narodowego Banku Polskiego nr 20/2020 możliwa jest korespondencyjna wymiana uszkodzonych banknotów przy skorzystaniu z usług Poczty Polskiej – wystarczy uzupełnić wniosek o wymianę zużytych lub uszkodzonych banknotów (dostępny w Internecie) i wysłać go, wraz uszkodzonymi znakami pieniężnymi, do Narodowego Banku Polskiego. W ten sposób można wymienić maksymalnie do 2000 złotych.

</doc>
<doc id="210083" url="https://pl.wikipedia.org/wiki?curid=210083" title="Ee cummings">
Ee cummings



</doc>
<doc id="210087" url="https://pl.wikipedia.org/wiki?curid=210087" title="Chemik Bydgoszcz">
Chemik Bydgoszcz

 
Bydgoski Klub Sportowy „Chemik” – bydgoski wielosekcyjny klub sportowy założony w 1949 roku jako Koło Sportowe Wisła przy Wytwórni Chemicznej nr 11 w Łęgnowie koło Bydgoszczy. Klub jest najbardziej znany z osiągnięć piłkarskich i siatkarskich, lecz posiadał na przestrzeni lat rozbudowany system, w którym znajdowały się sekcje: bokserska, brydża sportowego, kajakarska, lekkoatletyczna, strzelecka, szachowa, wioślarska, zapaśnicza, żeglarska.
Sekcje.
Od 1992 w klubie czynne są cztery sekcje:
Wcześniej w klubie uprawiano również wioślarstwo (1949-1971), żeglarstwo (1950-1980), kajakarstwo (1949-1980), strzelectwo (1952-1958), lekkoatletykę (1953-1958, 1983-1992), boks (1953-1958) i zapasy (1982-1989).
Historia.
Początki BKS Chemik były ściśle związane z Wytwórniami Chemicznymi
w Łęgnowie, a w późniejszym okresie z Zakładami Chemicznymi Zachem. Pierwsze kroki na niwie sportowej pracownicy Wytwórni Chemicznej nr 11 podjęli w
1949 roku. Zajęcia sportowe odbywały się w kompleksie drewnianych baraków
przy torze regatowym w Łęgnowie. Tak utworzony zespół
sportowy przyjął nazwę Koła Sportowego Wisła Łęgnowo z sekcją sportów wodnych (wioślarstwo, kajakarstwo, żeglarstwo)
W 1949 utworzono zrzeszenie sportowe Unia na bazie sześciu kół sportowych działających przy bydgoskich przedsiębiorstwach przemysłu chemicznego: Fabryce Kauczuku, Fabryce Sklejek, Wytwórni Chemicznej nr 9 w Łęgnowie, Wielkopolskiej Hucie Szkła, Zakładach Chemicznych Persie i Państwowej Fabryce Mebli Artystycznych. Przy KS Unia założonym w 1951 przy Wytwórni Chemicznej nr 9 w Łęgnowie działały sekcje piłki nożnej i szachów, od 1952 – strzelecka, a rok później: piłki siatkowej, lekkiej atletyki i bokserska. W 1954 przy ul. Hutniczej zbudowano prowizoryczne boisko piłkarskie otoczone bieżnią lekkoatletyczną.
Współpraca między Kołami Sportowymi Wisła i Unia ulegała ciągłemu
zacieśnianiu. W efekcie, w 1955 roku doszło do fuzji obydwu Kół i powstania
Klubu Sportowego Unia-Wisła Łęgnowo. W 1958 rozwiązano sekcje: szachów, bokserską, strzelecką i lekkiej atletyki. W 1960 zmieniono nazwę klubu na Gryf Bydgoszcz, a w 1962 roku swoją działalność zakończyła sekcja piłki siatkowej. W 1963 w klubie działały tylko sekcje: piłki nożnej i sportów wodnych. Rok później powstała sekcja brydża sportowego. W 1964 z sekcji sportów wodnych wyodrębniono samodzielne sekcje: wioślarską (do 1971), kajakarską i żeglarską.
W 1969 roku zmieniono nazwę na KS Zachem, co miało podkreślić silne powiązanie organizacyjno- finansowe z zakładem zatrudniającym wówczas ok. 7 tys. osób. W 1971 prezesem klubu został Czesław Kobus. Przystąpiono wówczas do rozbudowy kompleksu sportowego. Przy ul. Hutniczej uporządkowano boisko oraz wzniesiono trybuny dla widzów, a w latach 1972-1973 dokonano remontu przystani wodnej w Łęgnowie. W latach 1971-1973 wykonano koncepcję nowego ośrodka sportowego na Wyżynach. Składał się on ze stadionu piłkarskiego, boisk treningowych, budynku socjalno-administracyjnego oraz hali sportowej. W 1977 jako pierwszy oddano do użytku stadion z dwoma ziemnymi trybunami dla widzów. W latach 70. wzrosła ranga klubu, co związane było z rozbudową bazy sportowej i podwyższeniem poziomu sportowego poszczególnych sekcji.
W 1976 nazwę klubu zmieniono na BKS Chemik, zatwierdzono statut oraz barwy – biały, niebieski i czerwony. W 1978 roku klub uzyskał osobowość prawną. W październiku 1980 rozpoczęto budowę hali sportowej i budynku socjalno-biurowego. W celu wygenerowania dodatkowych środków finansowych na te cel, na parkingu klubowym rozpoczęto organizowanie giełdy samochodowej, a następnie towarowej, która funkcjonuje do dnia dzisiejszego. Budynek oddano do użytku w 1983 roku, a halę sportową rok później. Z powodu braku funduszy nie zrealizowano budowy basenu pływackiego.
Od przełomu lat 60. i 70. XX w. aktywnie działały sekcje: żeglarska, brydżowa i piłki nożnej. W 1975 Romuald Knasiecki zdobył złoty medal w bojerowych mistrzostwach świata. W 1975 reaktywowano sekcję siatkówki mężczyzn. W 1980 roku działalność zakończyła sekcja żeglarska. Dwa lata później doszło do fuzji Chemika z KS Formet, na skutek której w struktury klubu weszły sekcje: szachowa i zapaśnicza. Od września 1983 po reaktywacji sekcji lekkoatletycznej, w klubie działało 6 sekcji sportowych: piłki nożnej, piłki siatkowej, szachów, brydża sportowego, zapasów i lekkiej atletyki. 
W latach 80. i 90. wysoki poziom sportowy utrzymywali szachiści, którzy grali w ekstraklasie i byli wielokrotnymi medalistami mistrzostw Polski. W ekstraklasie kilka sezonów grali również brydżyści sportowi. Siatkarze grali w lidzie regionalnej, od 1988 w II lidze, od 1993 w I lidze. Kilka sezonów na zapleczu ekstraklasy spędzili piłkarze.
Pod koniec lat 80. z powodu trudności finansowych przekazano na rzecz KS Gwiazda sekcję zapaśniczą, a na rzecz Zakładów Chemicznych Zachem – kompleks sportowy na okres 5 lat. W 1992 sekcje brydża sportowego, szachów i lekkiej atletyki przeszły na samofinansowanie. Dwie pierwsze sprostały wyzwaniu, ale sekcja lekkiej atletyki została rozwiązana. W klubie pozostały 4 sekcje: piłki nożnej, piłki siatkowej, szachów i brydża sportowego.
W 1999 zarząd klubu zdecydował o sprzedaży części gruntu poza stadionem, na którym w 2007 wzniesiono wielorodzinne budynki mieszkalne. W 2006 kompleks sportowy skomunalizowano. Po awansie siatkarzy do Polskiej Ligi Siatkówki nastąpiła konieczność powołania sportowej spółki akcyjnej z udziałem seniorskiego zespołu. W 2007 akcjonariuszami nowo powstałej spółki Łuczniczka Bydgoszcz został magistrat Bydgoszczy (85% udziałów) i BKS Chemik (15%).
W 2009 wyremontowano halę sportową, w której miały rozgrywać mecze koszykarki Artego Bydgoszcz. W 2010 otwarto nowe, pełnowymiarowe boisko ze sztuczną nawierzchnią i oświetleniem w miejscu dawnego boiska treningowego. Obok przygotowano teren do budowy kolejnego boiska z nawierzchnią naturalną.
Kompleks sportowy Chemika.
Pierwszymi obiektami sportowymi klubu, wzniesionymi w latach 50. była przystań kajakowo-żeglarska przy torze regatowym w Brdyujściu oraz boisko piłkarskie z drewnianymi trybunami przy ul. Hutniczej. W latach 1974-1984 przy udziale społeczeństwa (czyny społeczne) oraz zakładów przemysłu chemicznego zbudowano stadion piłkarski z boiskami treningowymi, budynkiem socjalno-administracyjnym oraz halą sportową. Cały kompleks został zaprojektowany przez inż. arch. A. Pietrzaka i obejmował również basen pływacki i kąpielisko otwarte. W 2004 stadion nazwano imieniem Czesława Kobusa – długoletniego prezesa klubu. Kompleks obiektów klubowych obejmuje:
Sportowcy Chemika Bydgoszcz.
Wychowankowie sekcji siatkarskiej klubu uczestniczyli w Letnich Igrzyskach Olimpijskich :
Sekcje.
Siatkówka.
Sekcja amatorskiej siatkówki istniała w latach 1953-1962, reaktywowana w 1975. Męska drużyna Chemika do 1988 z przerwami uczestniczyła w rozgrywkach regionalnych, od 1984 we własnej hali sportowej. Lata 1989-1993 spędziła w II lidze, a 1999-2005 na zapleczu ekstraklasy. W sezonie 2005/2006 siatkarze awansowali do Polskiej Ligi Siatkówki. Wymogi formalne tym związane spełniono zakładając sportową spółkę akcyjną, która występowała pod nazwą Delecta Bydgoszcz, w latach 2013-2015 Transfer Bydgoszcz, a od 2015 roku – Łuczniczka Bydgoszcz. W latach 2007-2016 klub osiągnął kilka sukcesów, m.in. w 2013 roku - 4. miejsce w ekstraklasie siatkówki, dwukrotnie dochodząc do półfinału Pucharu Polski (2010, 2013) oraz Pucharu Challenge siatkarzy (2013). W 2012 został mistrzem Polski Młodej Ligi. Wychowankiem i zawodnikiem Chemika był m.in. Dawid Konarski, czy też Michał Winiarski, długoletni zawodnik i kapitan reprezentacji Polski (212 spotkań), mistrz świata juniorów (2003) i seniorów (2014). W latach 2011–2013 w drużynie Łuczniczki grał późniejszy trener kadry Polski Stéphane Antiga. Trenerami zespołu byli m.in. były selekcjoner kadry narodowej Waldemar Wspaniały, trener reprezentacji Niemiec Vital Heynen, czy Piotr Makowski.
Pod nazwą Chemik Bydgoszcz występuje kilka drużyn młodzieżowych, m.in. w III lidze siatkówki. Ich sukcesy to czołowe miejsca mistrzostw Polski juniorów, kadetów i młodzików w latach 2007-2016.
Rozgrywki seniorów Chemika Bydgoszcz:
Piłka nożna.
Sekcja piłki nożnej istnieje od 1951 roku. W latach 50. i 60. piłkarze Chemika grali w rozgrywkach regionalnych, w B- lub A-klasie. Awans sportowy zanotowano w połowie lat 70. po budowie stadionu piłkarskiego na Wyżynach wraz z kompleksem boisk treningowych.
Drużyna seniorów Chemika była 3-krotnie w sezonach 1979/1980 oraz 199l/1992 i 1992/1993 uczestnikiem rozgrywek II ligi (zaplecza ekstraklasy). Największym sukcesem zespołu było 5. miejsce w II lidze w sezonie 1991/1992. Poza tym grała najczęściej w III lidze, na krótko spadając do IV, bądź V ligi (2012-2015). Równolegle trenowały grupy juniorów i młodzików. Wśród wychowanków klubu byli m.in. reprezentanci kraju: Stefan Majewski i Adam Kęsy. W 2016 klub zajmował 124 miejsce w tabeli wszech czasów polskiej I ligi piłkarskiej. W sezonie 2017/2018 drużyna występuje w IV lidze.
Szachy.
Sekcja szachowa w KS Unia Łęgnowo istniała w latach 1950-1958. W 1982 BKS Chemik przejął od KS Formet w Bydgoszczy drużynę ligową, która straciła oparcie finansowe. Wraz z nią do klubu trafili zawodnicy i renomie ogólnopolskiej, m.in.: Małgorzata Wiese-Jóźwiak (pięciokrotna uczestniczka olimpiad szachowych, brązowa medalistka w drużynie z 1980, 9-krotna medalistka mistrzostw Polski, mistrzyni Polski z 1985), Jerzy Pokojowczyk (dwukrotny uczestnik olimpiad szachowych) i Andrzej Maciejewski (mistrz krajowy, wicemistrz Polski z 1973). W latach: 1982-1991, 1993-1994 i 1996 drużyna Chemika brała udział w rozgrywkach ekstraklasy szachowej. Dorobkiem klubu są medale DMP: srebrny (1984) i dwa brązowe (1982, 1983). Chemik Bydgoszcz jest rekordzistą w Bydgoszczy pod względem ilości startów w ekstraklasie. Poza tym szachiści klubu odnosili wiele sukcesów w kraju w rozgrywkach zespołowych (4-krotny medalista w latach 1982-1985) i indywidualnych juniorów i w grze błyskawicznej. W DMP w szachach błyskawicznych zdobyli 4 medale: złoty (1984 kobiety), dwa srebrne (1983 kobiety i 2014 mężczyźni) i brązowy (2013 mężczyźni). Do wyróżniających się wychowanków klubu należeli: Robert Ciemniak, Krzysztof Żołnierowicz, Danuta Konieczka i Ewa Kaczmarek i inni. Od 2004 klub występuje w II lidze.
Miejsca szachistów Chemika w Drużynowych Mistrzostwach Polski:
Brydż sportowy.
Sekcję brydża sportowego założono w 1964. W tym okresie popularność dyscypliny szybko rosła. W 1968 drużyna awansowała do II ligi, osiągając na długie lata najwyższy poziom w Bydgoszczy. W sezonach 1984/1985, 1994/1995 oraz 1999/2000 drużyna Chemika uczestniczyła w rozgrywkach ekstraklasy, a pozostałe spędziła na jej zapleczu. Spośród nich członkami kadry narodowej byli: Lech Łaniewski, Jarosław Michałowski i inni. Zawodnicy sekcji brydża sportowego reprezentują klub w I lidze rozgrywek pod nazwą Chemik Megazec Bydgoszcz.
Żeglarstwo.
Żeglarze dołączyli w 1950 roku do założonej rok wcześniej w KS Wisła sekcji sportów wodnych. W 1965 po likwidacji tej sekcji, wyodrębniła się samodzielna wyczynowa sekcja żeglarska. W jej barwach w 1966 Henryk Kowalski zdobył wicemistrzostwo świata w klasie cadet, a w 1976 Romuald Knasiecki wywalczył tytuł mistrza Polski oraz mistrza świata w żeglarstwie bojerowym. 30 kwietnia 1980 roku sekcja wraz z dobytkiem została przekazana bydgoskiemu Yacht Klubowi Polskiemu.
Wioślarstwo.
Wioślarzy, kajakarzy i żeglarzy zrzeszała założona w 1949 sekcja sportów wodnych w KS Wisła. W 1965 wydzielono z niej samodzielną sekcję wioślarską. Ze względu na coraz mniejszą liczbę chętnych, sekcję rozwiązano w 1971 roku. Sprzęt przekazano do WKZZ w Bydgoszczy, za co klub otrzymał środki finansowe na zakup łodzi żeglarskiej typu Cadet.
Kajakarstwo.
Wioślarzy, kajakarzy i żeglarzy zrzeszała założona w 1949 sekcja sportów wodnych w KS Wisła. W 1965 wydzielono z niej samodzielna sekcję kajakarską, która prowadziła działalność ukierunkowaną na turystykę wodną, organizowała m.in. spływy Brdą.
Lekkoatletyka.
Sekcję lekkoatletyczną założono w 1953. Głównym inicjatorem jej powstania był Wiesław Pawłowski. Reaktywowano ją w 1983 roku. Z powodu problemów finansowych, została ostatecznie rozwiązana w 1992 roku.
Strzelectwo.
Sekcja strzelectwa sportowego powstała w 1952 roku. Z najlepszych zawodników utworzono reprezentację wojewódzką ZS Unia. Rozwiązano ją w 1958 roku.
Zapasy.
Sekcję zapaśniczą przejęto w lipcu 1982 od zlikwidowanego klubu KS Formet. Zawodnicy uczyli się w Szkołach Podstawowych nr 3, 13, 25, 42, Zespole Szkół Mechanicznych nr 2, Zespole Szkół Elektrycznych i Zespole Szkół Budowlanych. W 1989 roku sekcja została przekazana Klubowi Sportowemu Gwiazda.

</doc>
<doc id="210088" url="https://pl.wikipedia.org/wiki?curid=210088" title="Chemik / Zawisza Bydgoszcz">
Chemik / Zawisza Bydgoszcz



</doc>
<doc id="210089" url="https://pl.wikipedia.org/wiki?curid=210089" title="Enigma (pismo artystyczne)">
Enigma (pismo artystyczne)



</doc>
<doc id="210090" url="https://pl.wikipedia.org/wiki?curid=210090" title="Zawisza / Chemik Bydgoszcz">
Zawisza / Chemik Bydgoszcz



</doc>
<doc id="210097" url="https://pl.wikipedia.org/wiki?curid=210097" title="Santi di Tito">
Santi di Tito

Santi di Tito (ur. 5 grudnia 1536, zm. 25 lipca 1603) – włoski malarz i architekt.
Pracował we Florencji razem z Agnolo Bronzino. Od 1558, pod wpływem dzieł, Rafaela pracował nad freskami w Rzymie. Do Florencji wrócił w roku 1564. Jednym z jego uczniów był Antonio Tempesta.

</doc>
<doc id="210101" url="https://pl.wikipedia.org/wiki?curid=210101" title="Ponury">
Ponury



</doc>
<doc id="210102" url="https://pl.wikipedia.org/wiki?curid=210102" title="Jędrusie">
Jędrusie

„Jędrusie” – oddział partyzancki wywodzący się z lokalnej organizacji konspiracyjnej Odwet, działający w okresie od wiosny 1941 r. do końca wojny na ziemi kieleckiej i Podkarpaciu
Zarys działalności.
Założycielem i pierwszym dowódcą Jędrusiów był Władysław Jasiński ps. „Jędruś”, twórca organizacji konspiracyjnej Odwet w Tarnobrzegu. W okresie marzec–czerwiec 1941 r. Niemcy dokonali licznych aresztowań wśród jej członków, powodując duże trudności w działalności struktur podziemnych. Wydarzenia te spowodowały także wzrost potrzeb finansowych organizacji, działającej dotychczas samodzielnie i nie dotowanej przez żaden z ośrodków politycznych. Zmusiło to Jasińskiego do podjęcia decyzji o utworzeniu leśnego oddziału dywersyjno-bojowego. Jego nazwa pochodziła od pseudonimu Jasińskiego, a ten od zdrobniałego imienia jego 5-letniego synka.
W początkowym okresie oddział prowadził przede wszystkim rekwizycje w majątkach zarządzanych przez Niemców oraz kolportaż podziemnego pisma „Odwet”. „Jędrusie” przywrócili też porządek na swoim obszarze, likwidując bandy rabunkowe i leśne bimbrownie. Po pewnym czasie rozwinęli działalność; wykonywali kary śmierci na niemieckich agentach i konfidentach oraz najbardziej szkodliwych granatowych policjantach, wymierzali chłostę osobom szczególnie wysługującym się okupantowi, prowadzili szkolenie wojskowe. Prowadzili również działania charytatywne, polegające na niesieniu pomocy aresztowanym i ich rodzinom oraz organizowanie sieci punktów wysyłkowych paczek żywnościowych dla polskich jeńców osadzonych w obozach niemieckich. W tym czasie oddział liczył ok. 60 ludzi.
Po śmierci W. Jasińskiego 9 stycznia 1943 r. w starciu z niemiecką żandarmerią w Trzciance koło Połańca, nowym dowódcą „Jędrusiów” został Józef Wiącek ps. „Sowa”. Nawiązano współpracę z Armią Krajową i Batalionami Chłopskimi. Jej owocem były 2 najsłynniejsze akcje zbrojne „Jędrusiów”. 12 marca 1943 r. oddział wspólnie z miejscową placówką AK rozbił niemieckie więzienie w Opatowie, uwalniając około 80 więźniów. Liczył on wówczas zaledwie kilkunastu ludzi, podczas gdy niemiecki garnizon ok. 380 żołnierzy. 29 marca „Jędrusie” dokonali – wespół z patrolem bojowym AK – kolejnej, podobnej akcji w Mielcu. Uwolniono wówczas ok. 180 osób. W listopadzie „Jędrusie” jako zwarta jednostka organizacyjna podporządkowani zostali dowództwu AK, ale do końca zachowali nazwę i pełną odrębność. Z innych akcji oddziału wymienić można m.in. uderzenie na banki w Staszowie i Mielcu, zdobycie transportu cukru na stacji kolejowej w Bogorii, obronę wsi Strużki przed pacyfikacją, rozbicie niemieckich taborów w Osieczku, walkę z Niemcami w Dziebałtowie, 2-dniową bitwę w obronie ludności Radoszyc, bitwę z jednostkami dywizji pancernej Waffen-SS pod Radkowem, walkę w Lasach Siekierzyńskich (Góry Świętokrzyskie) z jednostkami przeprowadzającymi obławę na partyzantów. 12 czerwca 1944 r. do „Jędrusiów” dołączyli partyzanci Lotnej Grupy AK „Orlicza” w liczbie ok. 40 partyzantów.
W okresie realizacji planu „Burza” „Jędrusie” stali się 4. kompanią 2 Pułku Piechoty Legionów AK Ziemi Sandomierskiej. W owym czasie ich oddział liczył ponad 250 ludzi. Wraz z całym Pułkiem podjęli marsz na pomoc walczącej Warszawie, dochodząc do Nowego Miasta nad Pilicą, gdzie 24 sierpnia cała 2 Dywizja Piechoty Legionów AK otrzymała rozkaz powrotu na Kielecczyznę. Tam nawiązano kontakt z sowiecką czołówką pancerną płk Draguńskiego i współdziałano ściśle w walkach toczących się o przyczółek Sandomiersko-Baranowski. Po rozczłonkowaniu 2. pp Leg. AK „Jędrusie” przedostali się w Góry Świętokrzyskie, gdzie pozostali do stycznia 1945 r., czyli do wkroczenia na te tereny Sowietów. Wówczas oddział został rozwiązany. Nastąpiły represje i aresztowania przez NKWD i UB. Wielu „Jędrusiów” zostało zesłanych na Syberię do łagrów, część otrzymała długoletnie wyroki więzienia.
Współczesne odniesienia.
W 1984 r. został nakręcony z udziałem byłych partyzantów film dokumentalny pt. Jędrusie, przedstawiający dzieje oddziału „Jędrusie”.
W Sulisławicach znajduje się muzeum „Jędrusiów”.
Są patronem kilku szkół i drużyn harcerskich m.in. Hufca ZHP Tarnobrzeg, 79 Białostockiej Drużyny Harcerskiej „Odwet” im. Władysława Jasińskiego ps. Jędruś, 100 Rzeszowskiej Drużyny Starszoharcerskiej im. Władysława Jasińskiego ps. Jędruś, 21 Bogoryjskiej Drużyny Harcerskiej im. Jędrusiów oraz tarnobrzeskiej organizacji „Strzelec”, której w 2002 r. uroczyście przekazano proporzec Oddziału Partyzanckiego Armii Krajowej „Jędrusie”.
W ramach dorocznego Harcerskiego Rajdu Świętokrzyskiego, organizowanego przez ZHP Hufiec Starachowice, odbywa się 7. Trasa poświęcona Jędrusiom. Co roku w okolicach 17 listopada, w rocznicę bitwy pod Tychowem organizowany jest Rajd Szlakami Jędrusiów.
W 2005 r. zostało wznowione wydawanie „Odwetu” jako pisma Stowarzyszenia Kombatantów „Jędrusiów”, Żołnierzy Armii Krajowej, Ich Rodzin i Sympatyków z siedzibą w Połańcu. Redaktorem naczelnym „Odwetu” jest ppłk Mieczysław Korczak, ps. Dentysta, były żołnierz ugrupowania partyzanckiego „Jędrusie”. Zespół redakcyjny „Odwetu” tworzą: Jarosław Dybowski (Łódź), Grażyna Gad, Mariola Indyka (Boże), Zdzisław Jasiewicz (Tarnów), Józef Korczak (Połaniec), Józef Komarewicz (sekretarz redakcji, Tarnów), Marek Pedyński, Wiesław Kot (Staszów), Jerzy Lech Rolski ps. „Babinicz” (Warszawa), Meczysław Suchojad (Warszawa), Kazimierz Gul. Wznowiony „Odwet” ma również stronę internetową http://www.jedrusie.org. W latach 2005–2012 ukazało się 12 numerów wznowionego „Odwetu”.
Od 2001 r. działa Stowarzyszenie Kombatantów „Jędrusiów”, Żołnierzy AK, Ich Rodzin i Sympatyków z siedzibą w Połańcu. Prezesem zarządu stowarzyszenia był ppłk Mieczysław Korczak, ps. „Dentysta”. Mieczysław Korczak zmarł 5 września 2021 roku.

</doc>
<doc id="210103" url="https://pl.wikipedia.org/wiki?curid=210103" title="WiN">
WiN



</doc>
<doc id="210105" url="https://pl.wikipedia.org/wiki?curid=210105" title="Rudolf Lange">
Rudolf Lange

Rudolf Lange (ur. 18 kwietnia 1910 w Weißwasser/Oberlausitz, rejencja legnicka, zm. 23 lutego 1945 w Poznaniu) – oficer nazistowski, dowódca SD i Sipo w Rydze. Jako członek Einsatzgruppen współodpowiedzialny za wymordowanie żydowskiej ludności na Łotwie (Einsatzgruppe A zabiła tam w niecałe 6 miesięcy ponad ćwierć miliona ludzi).
Życiorys.
Był synem inspektora budowy kolei. Ukończył prawo. W 1933 wstąpił do Gestapo w Halle, w tym samym roku wstąpił do SA. W 1934 otrzymał tytuł doktora nauk prawnych. Od 1936 pracował w Głównym Urzędzie Gestapo. W 1937 wstąpił do NSDAP i SS. W 1938 został przeniesiony do Wiednia, a rok później do Stuttgartu. W 1940 został awansowany do stopnia SS-Hauptsturmführera. Najpierw został kierownikiem Gestapo w Weimarze i Erfurcie, a następnie zastępcą szefa Gestapo. W 1941 awansowany do stopnia SS-Sturmbannführera. 
W czerwcu 1941 Lange został przeniesiony do Rygi, gdzie otrzymał funkcję szefa Gestapo i Sipo. Był członkiem Einsatzgruppe A, gdzie dowodził 2. oddziałem operacyjnym. Jednostka ta do grudnia 1941 wymordowała około 60 tysięcy łotewskich, austriackich i niemieckich Żydów. Lange dowodził m.in. dwudniową egzekucją w lesie Rumbula na przedmieściach Rygi, podczas której rozstrzelano co najmniej 25 tysięcy ludzi. W grudniu otrzymał funkcję szefa Sipo i SD na Łotwie. 
20 stycznia 1942 jako praktyk masowych mordów uczestniczył w konferencji w Wannsee w zastępstwie Wyższego Dowódcy Policji i SS obszarów Rußland-Nord i Ostland, SS-Obergruppenführera Friedricha Jeckelna. Był najmłodszym uczestnikiem konferencji. Potem wrócił na Łotwę, gdzie dalej brał udział w masowych mordach, również przy użyciu ciężarówek - komór gazowych. 
W październiku 1944 przeniósł się do Poznania, gdzie przejął zadania dowódcy Sipo i SD w Kraju Warty. W styczniu 1945 awansowany do stopnia SS-Standartenführer. Zginął w lutym 1945 najprawdopodobniej przy próbie odbicia budynku swojego urzędu w Poznaniu. Niektóre źródła podają, że popełnił samobójstwo, gdy został ranny w czasie walk. Jeden z nielicznych oficerów SS, który otrzymał Złoty Krzyż Niemiecki (Deutsches Kreuz).

</doc>
<doc id="210106" url="https://pl.wikipedia.org/wiki?curid=210106" title="Jezioro Nowowarpieńskie">
Jezioro Nowowarpieńskie

Jezioro Nowowarpieńskie (niem. "Neuwarper See") – jezioro (zatoka) przy południowej części Zalewu Szczecińskiego, leżące w Puszczy Wkrzańskiej, należące do Polski (województwo zachodniopomorskie, gmina Nowe Warpno) i Niemiec (Meklemburgia-Pomorze Przednie, powiat Vorpommern-Greifswald). 
Charakterystyka.
Powierzchnia: 18 km² (do Polski należy 8,9 km² - 49%). Na jeziorze znajdują się dwie wyspy: Łysa Wyspa i Riether Werder. Wpływa do niego kilka cieków, największym z nich jest rzeczka Myśliborka, płynąca wzdłuż granicy.
Jezioro jest oddzielone od wód otwartego zalewu wąskimi cieśninami między Półwyspem Grodzkim (Podgrodzie) i Łysą Wyspą, a miejscowością Altwarp (Stare Warpno) w Meklemburgii-Pomorzu Przednim. Po polskiej stronie w jezioro wcina się jeszcze jeden półwysep – Półwysep Nowowarpieński. Na nim położone jest zabytkowe centrum Nowego Warpna.
Historia.
10 września 1759 roku na wodach nieopodal jeziora rozegrała się bitwa morska, w której flota pruska przegrała ze Szwedami (wojna siedmioletnia).
Nazwę Jezioro Nowowarpieńskie wprowadzono urzędowo w 1949 roku, zastępując poprzednią niemiecką nazwę "Neuwarper See" i określając je jako jezioro.
Miejscowości nad Jeziorem Nowowarpieńskim.
 Polskie 
 Niemieckie 

</doc>
<doc id="210107" url="https://pl.wikipedia.org/wiki?curid=210107" title="Myśliborka">
Myśliborka

Myśliborka, lub też jako Myśliborska Struga (niem. "Beeke", "Mützelburger Beeke") – struga graniczna o długości 12,69 km uchodząca do Jeziora Nowowarpieńskiego – zatoki Zalewu Szczecińskiego.
Struga płynie w polskim w województwie zachodniopomorskim w powiecie polickim i w niemieckim landzie Meklemburgia-Pomorze Przednie (powiat Vorpommern-Greifswald). Przepływa przez z Jezioro Myśliborskie Wielkie, następnie płynie przez osadę Myślibórz Mały i wzdłuż granicy między Polską a Niemcami, przemierza lasy Puszczy Wkrzańskiej oraz podmokłe łąki, łęgi i bagna. Brzegi częściowo trudno dostępne. Wpływa do Jeziora Nowowarpieńskiego nieopodal wsi Rieth po polskiej stronie granicy.

</doc>
<doc id="210108" url="https://pl.wikipedia.org/wiki?curid=210108" title="Jezioro Myśliborskie Wielkie">
Jezioro Myśliborskie Wielkie

Jezioro Myśliborskie Wielkie (także "Wielkie Jezioro Myśloborskie", niem. "Großer Mützelburger See") – jezioro graniczne położone w Puszczy Wkrzańskiej. Administracyjnie leży w gminie Nowe Warpno w powiecie polickim i niemieckim landzie Meklemburgia-Pomorze Przednie (powiat Vorpommern-Greifswald). 
Charakterystyka.
Powierzchnia ok. 134 ha (53,6 ha w Polsce). Jezioro typu sandaczowego, największe jezioro słodkowodne w gminie Nowe Warpno, maksymalna głębokość 2,8 m. Jezioro jest połączone z Zalewem Szczecińskim (Jezioro Nowowarpieńskie), wypływającą z niego rzeczką Myśliborką natomiast kanałem z Jeziorem Małomyśliborskim. 
W czasach istnienia PRL z uwagi na granice państwową od strony polskiej jezioro było ogrodzone płotem z wytyczonym pasem drogi granicznej, mimo iż linia graniczna biegnie bezpośrednio przez jezioro. Obecnie granica styka się z jeziorem od południa za znakiem granicznym nr 873 a od północy od znaku nr 874.
W 1949 roku wprowadzono urzędowo rozporządzeniem Ministra Administracji Publicznej polską nazwę Wielkie Jezioro Myśliborskie dla jego polskiej części, zastępując poprzednią niemiecką nazwę jeziora – "Großer Mützelburger See".
Nad jeziorem leżą wsie: 

</doc>
<doc id="210109" url="https://pl.wikipedia.org/wiki?curid=210109" title="Jezioro Myśliborskie Małe">
Jezioro Myśliborskie Małe

Jezioro Myśliborskie Małe także Jezioro Małomyśliborskie (do 1945 niem. "Kleiner Mützelburger See") – jezioro śródleśne w Puszczy Wkrzańskiej, gminie Nowe Warpno, powiecie polickim, w miejscowości Myślibórz Wielki, blisko granicy polsko-niemieckiej.
Charakterystyka.
Jezioro typu linowo-szczupakowego, pow. 41,4 ha, głębokość ok. 2 m. Połączone kanałem z Jeziorem Myśliborskim Wielkim.
W 1949 roku wprowadzono urzędowo rozporządzeniem Ministra Administracji Publicznej polską nazwę Jezioro Małomyśliborskie, zmieniając poprzednią niemiecką nazwę jeziora – "Kleiner Mültzelburger See".

</doc>
<doc id="210111" url="https://pl.wikipedia.org/wiki?curid=210111" title="Piaski (jezioro w Puszczy Wkrzańskiej)">
Piaski (jezioro w Puszczy Wkrzańskiej)

Piaski (do 1945 niem. "Paatziger See") – jezioro śródleśne w Puszczy Wkrzańskiej, położone na Równinie Wkrzańskiej, w gminie Nowe Warpno, w okolicach Piaskowej Góry (37 m n.p.m.), dużej wydmy, i szlaku czerwonego Puszczy Wkrzańskiej im. Stefana "Taty" Kaczmarka. 
Długość ok. 800 m, szerokość ok. 400 m, głębokość średnia 1,5 m, powierzchnia 32,2 ha, najmniejsze jezioro w gminie. Jezioro typu linowo-szczupakowego, bezodpływowe. 
Na Piaskowej Górze wybudowano wieżę obserwacyjną, z której można podziwiać panoramę okolic. W pobliżu (ok. 700 m na wschód) leży jezioro Karpino.
Nazwę jeziora "Piaski" wprowadzono urzędowo rozporządzeniem w 1949 roku.
W 2020 roku z powodu suszy zbiornik całkowicie wysechł.

</doc>
<doc id="210114" url="https://pl.wikipedia.org/wiki?curid=210114" title="Gżira">
Gżira

Gżira – jedna z jednostek administracyjnych na Malcie. Mieszka tutaj 8029 osób. Częścią Gżiry jest wyspa Manoela.
Sport.
W miejscowości funkcjonuje klub piłkarski Gżira United. Powstał w 1947 roku. Obecnie gra w najwyższej maltańskiej lidze - Maltese Premier League.

</doc>
<doc id="210116" url="https://pl.wikipedia.org/wiki?curid=210116" title="EZT">
EZT



</doc>
<doc id="210119" url="https://pl.wikipedia.org/wiki?curid=210119" title="Bonarówka">
Bonarówka

Bonarówka (ukr. Бонарівка) – wieś w Polsce położona w województwie podkarpackim, w powiecie strzyżowskim, w gminie Strzyżów.
W latach 1975–1998 miejscowość administracyjnie należała do województwa rzeszowskiego.
Historia.
Bonarówka została założona w 1439, cerkiew erygowana ok. 1460. Parafia unicka powstała w 1630 roku. W roku 1581 w okręgu parafialnym Lutcza występuje Bonarówka.
Zabytki.
Zabytek stanowi dawna, drewniana cerkiew greckokatolicka pw. Opieki Matki Boskiej z I poł. XVII wieku, obecnie kościół filialny rzymskokatolickiej parafii Przemienienia Pańskiego w Żyznowie. Początkowo była to cerkiew trójdzielna, trójkopułowa. Budynek gruntownie przekształcono w 1841 r. W końcu XIX wieku do nawy dostawiono wieżę kryjącą babiniec.
Jedyną pozostałością po enklawie ludności rusińskiej zamieszkującej wieś do 1945 jest uratowany staraniem gminy w 2008 dawny cmentarz greckokatolicki. Cmentarz położony jest na szczycie wzniesienia powyżej cerkwi (obecnie kościół filialny rzymskokatolicki). W trakcie prac konserwatorskich zabezpieczono 38 nagrobków. Najstarszy nagrobek pochodzi z 1902 roku. Pozostało kilkanaście nagrobków z nazwiskami - Żelak, Woroniak, Golonis, Zawojski, Goldański, Paszczak, Sołtysik, Kaczmar, Kaczmarska, Lisko, Chudoba, Oparowski.
Cmentarz wraz z cerkwią leży na szlaku architektury drewnianej.

</doc>
<doc id="210120" url="https://pl.wikipedia.org/wiki?curid=210120" title="PaFaWag">
PaFaWag



</doc>
<doc id="210122" url="https://pl.wikipedia.org/wiki?curid=210122" title="Bardock">
Bardock



</doc>
<doc id="210124" url="https://pl.wikipedia.org/wiki?curid=210124" title="Agata Gawrońska-Bauman">
Agata Gawrońska-Bauman

Agata Gawrońska-Bauman (ur. 5 lutego 1969 w Warszawie) – polska aktorka teatralna, filmowa i dubbingowa oraz reżyser dubbingu.
Życiorys.
W 1991 roku ukończyła Państwową Wyższą Szkołę Teatralną w Warszawie.
Aktorka Teatru Syrena w Warszawie.
Pochodzi z rodziny aktorskiej. Córka nieżyjącego już Aleksandra Gawrońskiego. Jej stryjem był Andrzej Gawroński, a mężem Adam Bauman.

</doc>
<doc id="210125" url="https://pl.wikipedia.org/wiki?curid=210125" title="Éothéod">
Éothéod



</doc>
<doc id="210130" url="https://pl.wikipedia.org/wiki?curid=210130" title="Cicha Woda (dopływ Odry)">
Cicha Woda (dopływ Odry)

Cicha Woda – rzeka, lewy dopływ Odry o długości 57,31 km i powierzchni dorzecza 348 km². 
Płynie przez Wysoczyznę Średzką w województwie dolnośląskim. Wypływa koło wsi Goczałków na Wzgórzach Strzegomskich na północ od Strzegomia na wys. 240 m n.p.m. Przepływa przez Piekary, Budziszów Wielki, Budziszów Mały, Dzierżkowice, Tyniec Legnicki, Ruję, Lasowice, Kawice, a do Odry wpływa powyżej ujścia Kaczawy – naprzeciw Lubiąża. Jednym z jej dopływów jest Czerniec.

</doc>
<doc id="210131" url="https://pl.wikipedia.org/wiki?curid=210131" title="Rieth (Luckow)">
Rieth (Luckow)

Rieth (pol. hist. "Ryle") – dzielnica gminy Luckow w Niemczech, w kraju związkowym Meklemburgia-Pomorze Przednie i powiecie Vorpommern-Greifswald, nad Jeziorem Nowowarpieńskim (zatoka Zalewu Szczecińskiego), na Pomorzu Zachodnim, bezpośrednio przy granicy polsko-niemieckiej.
Historia.
Miejscowość po raz pierwszy wzmiankowana w 1252 roku. Do wojny trzydziestoletniej w granicach księstwa pomorskiego dynastii Gryfitów. Po wojnie przejęta przez rodzinę von Bröcker, która odrestaurowała gotycki kościół. Od 1648 w granicach Szwecji, od 1720 część państwa pruskiego, a od 1871 – Niemiec. Od końca XVIII wieku wieś rozwijała się gospodarczo, powstały tutaj liczne gospodarstwa, przystań dla statków, domy rybackie, młyn, browar, rozwijało się rybołówstwo. Pod koniec XIX wieku Rieth połączono linią kolejową ze Szczecinem, Stolcem i Nowym Warpnem. 
Po II wojnie światowej miejscowość "Ryle" znajdowała się w Polsce, administracyjnie przynależała do Okręgu III Pomorze Zachodnie. Na podstawie umowy dwustronnej z 21 września 1945 r. odstąpiona Niemcom, trafiła do radzieckiej strefy okupacyjnej, od 7 października 1949 część NRD; od 3 października 1990 wchodzi w skład zjednoczonych Niemiec. Do 31 grudnia 1997 Rieth było samodzielną gminą, obecnie stanowi część gminy Luckow.
Geografia.
Wieś rolniczo-rybacko-turystyczna. Znajduje się tutaj kościół i urząd pocztowy. Do niewątpliwych zalet należy położenie nad wodą. Okolice to lasy Puszczy Wkrzańskiej i wybrzeża jeziora, nieopodal wpada do niego rzeczka Myśliborką. Na jeziorze niedaleko Rieth leży wyspa Riether Werder. 
W chwili wejścia Polski do układu z Schengen ze wsi można się dostać do pobliskiego Nowego Warpna przez dawny kolejowy mostek nad graniczną rzeką Myśliborką. Przed akcesją do Układu z Schengen było to niemożliwe ze względu na przebiegającą granicę i brak zgody na utworzenie turystycznego przejścia małego ruchu granicznego Nowe Warpno (Karszno).

</doc>
<doc id="210135" url="https://pl.wikipedia.org/wiki?curid=210135" title="Riether Werder">
Riether Werder

Riether Werder (pol. hist. "Ostrów") – jedyna niemiecka wyspa na Jeziorze Nowowarpieńskim (zatoka Zalewu Szczecińskiego), w powiecie Vorpommern-Greifswald landu Meklemburgia-Pomorze Przednie.
Charakterystyka.
Powierzchnia 0,83 km², oddalona ok. 1 km od miejscowości Rieth na południowym brzegu jeziora, dokładnie przy granicy z Polską. Na wyspie znajdują się ruiny gospodarstwa oraz wiatrak. 
Wyspa stanowi rezerwat ptaków wodno-błotnych (niem. "Naturschutzgebiet Altwarper Binnendünen, Neuwarper See und Riether Werder"). Dostęp do wyspy jest zabroniony. Gnieździ się tutaj wiele rzadkich gatunków ptaków, m.in. bielik zwyczajny.
Pierwsze wzmianki o wyspie, której nazwę zapisano wówczas w formie "Wozstro", pochodzą z roku 1252, kiedy to książę Barnim I nadał ją w posiadanie klasztoru Eldena.
Linki zewnętrzne.
Police360.pl - Panoramy wyspy

</doc>
<doc id="210136" url="https://pl.wikipedia.org/wiki?curid=210136" title="Ciulim">
Ciulim

Ciulim – potrawa kuchni polskiej inspirowana kuchnią żydowską, będąca odpowiednikiem czulentu.
Przyrządzana z okazji świąt na bazie ziemniaków, mięsa i przypraw. Danie spożywano w okresie Bożego Narodzenia i Wielkanocy, co miało świadczyć o dużej pobożności.
Od 2003 roku w sierpniu w Lelowie (powiat częstochowski) odbywa się coroczne święto ciulimu i czulentu (od 2013 jako impreza trzydniowa, w której uczestniczy nawet do 10 tys. osób). Oprócz degustacji obu potraw (nie są one identyczne) towarzyszą mu występy artystyczne wraz z innymi atrakcjami.

</doc>
<doc id="210137" url="https://pl.wikipedia.org/wiki?curid=210137" title="Franz Leopold Neumann">
Franz Leopold Neumann

Franz Leopold Neumann (ur. 23 maja 1900 w Katowicach, zm. 1954 w Visp, Szwajcaria) – niemiecki politolog, lewicowo-liberalny aktywista i obrońca sądowy ruchu pracowniczego, profesor Columbia University w Nowym Jorku.
Życiorys.
Od 1919 r. był członkiem SPD. Ukończył studia prawnicze, pracował na uczelni. Po dojściu Adolfa Hitlera do władzy emigrował; przez pewien czas był wykładowcą London School of Economics. Od 1942 r. był ekspertem ds. niemieckich w instytucjach rządowych w USA, a od 1950 r. profesorem Columbia University. Najbardziej znany z analiz teoretycznych narodowego socjalizmu. Zginął w wypadku drogowym.

</doc>
<doc id="210138" url="https://pl.wikipedia.org/wiki?curid=210138" title="Saif Saaeed Shaheen">
Saif Saaeed Shaheen

Saif Saaeed Shaheen (arab. سيف سعيد شاهين "Saif Said Szahin") pierwotnie Stephen Cherono (ur. 15 października 1982 w Kenii) – lekkoatleta kenijski, od 2002 reprezentant Kataru. Specjalizuje się w biegu na 3000 m z przeszkodami.
Należy do niego rekord świata na 3000 m z przeszkodami; wynik 7:53,63 ustanowił 3 września 2004 w Brukseli. W 2004 nie wystąpił na igrzyskach olimpijskich w Atenach, gdyż kenijska federacja nie zgodziła się na jego start w nowych barwach przed upływem 3 lat od zmiany obywatelstwa.
W 2003 i 2005 na mistrzostwach świata zdobywał w swojej specjalności złote medale; start w tej imprezie nie wymaga równie długiej karencji. W 2006 zdobył srebrny medal w biegu na 3000 m (bez przeszkód) na halowych mistrzostwach świata w Moskwie.

</doc>
<doc id="210141" url="https://pl.wikipedia.org/wiki?curid=210141" title="Wybory prezydenckie we Francji w 1988 roku">
Wybory prezydenckie we Francji w 1988 roku

Wybory prezydenckie odbyły się na terytorium Francji, Gujany Francuskiej i innych zamorskich terytoriów francuskich w dwóch turach. Do drugiej tury przeszli urzędujący prezydent François Mitterrand z Partii Socjalistycznej oraz Jacques Chirac z Rassemblement pour la République. Ostatecznie, w drugiej turze wygrał François Mitterrand, uzyskując 54,02% wszystkich głosów.
I tura wyborów.
W wyborach wystartowało 9 kandydatów. I tura odbyła się 24 kwietnia 1988.
II tura wyborów.
Odbyła się 8 maja 1988 roku, przeszli do niej François Mitterrand oraz Jacques Chirac.

</doc>
<doc id="210142" url="https://pl.wikipedia.org/wiki?curid=210142" title="Stephen Cherono">
Stephen Cherono



</doc>
<doc id="210145" url="https://pl.wikipedia.org/wiki?curid=210145" title="Piotr Roizjusz">
Piotr Roizjusz

Piotr Roizjusz, właśc. Pedro Ruiz de Moros, inne formy nazwiska: "Celtiber, Hispanus, Maurus, Petrus Roysius Maureus Alcagnicensis, Ruicius, Ruitius", (ur. ok. 1505 w Alcañiz w Aragonii, zm. między 23 a 29 IV 1571 w Wilnie) – prawnik hiszpański, poeta, działający w Polsce, profesor Akademii Krakowskiej, dworzanin i doradca królewski w 1549 roku, asesor sądu królewskiego, bibliofil.
Znany jest m.in. dzięki satyrycznemu portretowi we fraszce "O doktorze Hiszpanie" Jana Kochanowskiego.
Życiorys.
Pochodził z rodziny szlacheckiej, był synem Martina Ruiza de Moros. Kształcił się w rodzinnym Alcañiz (łac. Alcagnitium), następnie na akademii w Léridzie, gdzie studiował prawo rzymskie. Również w Leridzie przyjął święcenia diakonatu. Wyjechał następnie na dalsze studia do Włoch - Bolonii, Padwy, Rzymu, przypuszczalnie także Wenecji i Florencji. Do grona jego pedagogów należały największe ówczesne autorytety w dziedzinie prawa rzymskiego.
Studia włoskie uwieńczył doktoratem obojga praw, uzyskanym w 1538 (lub rok później). Początkowo zamierzał we Włoszech pozostać i ubiegał się o posadę sędziego w Mediolanie. Po niepowodzeniu tych starań, a także wobec kolejnej wojny w Hiszpanii zdecydował się na przyjęcie zaproszenia biskupa krakowskiego Piotra Gamrata i udał się do Polski; prawdopodobnie inicjatorem tego zaproszenia był Marcin Kromer, przypuszczalny kolega Roizjusza ze studiów w Bolonii. Roizjusz przyjechał do Polski w 1540 lub 1541 i został profesorem prawa rzymskiego Akademii Krakowskiej. Wykładał do 1550 lub 1551. Ze względu na małą popularność wykładanego przedmiotu, spory i polemikę ze Stanisławem Orzechowskim, wreszcie śmierć protektora Gamrata w 1545 Roizjusz nosił się z zamiarem opuszczenia Polski; kolejny biskup krakowski Stanisław Maciejowski skłonił go jednak do pozostania, a także doprowadził do przyznania Hiszpanowi statusu dworzanina i doradcy króla Zygmunta Augusta (1549). Do nominacji tej mogły przyczynić się również okolicznościowe utwory poetyckie, które Roizjusz poświęcił małżeństwu Zygmunta Augusta z Elżbietą Habsburżanką oraz śmierci Zygmunta Starego. 
Stanowisko audytora w hospodarskim sądzie asesorskim Wielkiego Księstwa Litewskiego zmusiło go do przeniesienia się na Litwę około 1552. Gromadził tam kolejne beneficja kościelne, był proboszczem w Krożach, kanonikiem miednickim (Żmudź), archiprezbiterem kościoła Św. Jana Chrzciciela w Wilnie, kanonikiem i kustoszem kapituły wileńskiej; nie przyjmował jednak kolejnych święceń i pozostał do końca życia diakonem. W kolejnych latach nie zaprzestał starań o korzystne przeniesienie się z Polski, ubiegając się m.in. o stanowisko audytora Roty Rzymskiej; nie otrzymał tej godności, został natomiast protonotariuszem apostolskim i dworzaninem papieskim. Od 1568 był członkiem komisji królewskiej ds. Gdańska. Dokonał reformy systemu nauczania w szkole przy kościele Św. Jana Chrzciciela w Wilnie oraz opracował zbiór praw i przywilejów kościoła katedralnego w Miednikach.
Do grona jego uczniów należeli m.in. biskupi Jan Przerębski i Stanisław Karnkowski. Utrzymywał kontakty z wieloma czołowymi osobistościami zarówno w Polsce (Mikołajem Rejem, Andrzejem Fryczem Modrzewskim), jak i Europie (m.in. księciem Albrechtem Hohenzollernem i cesarzem Ferdynandem I). Był zdecydowanym przeciwnikiem reformacji. Jako prawnik był autorem dzieła "Decisiones...de rebus in sacro auditario...Lithuanico" (1563), w którym przedstawił rozwiązanie pięciu problemów prawnych na zasadach prawa rzymskiego. Pozostawił wiele utworów poetyckich, zaliczanych do tzw. poezji dworskiej. Zawierał tam również obserwacje obyczajowe, często krytyczne dla Polski i Polaków; oskarżał mieszkańców przybranego kraju m.in. o pijaństwo, ale sam również prowadził hulaszczy tryb życia, co potwierdza znana fraszka Kochanowskiego. Nieobcy był mu polsko-niemiecki antagonizm. 

</doc>
<doc id="210147" url="https://pl.wikipedia.org/wiki?curid=210147" title="Leicester (ujednoznacznienie)">
Leicester (ujednoznacznienie)

Miejscowości w USA:
Gminy w USA:

</doc>
<doc id="210151" url="https://pl.wikipedia.org/wiki?curid=210151" title="Palec">
Palec



</doc>
<doc id="210154" url="https://pl.wikipedia.org/wiki?curid=210154" title="Grand Prix Wielkiej Brytanii 1950">
Grand Prix Wielkiej Brytanii 1950

Grand Prix Wielkiej Brytanii 1950 lub Grand Prix Europy 1950 (oryg. III RAC British Grand Prix lub XI Grand Prix d'Europe) – pierwsza runda Mistrzostw Świata Formuły 1 w sezonie 1950. Grand Prix odbyła się 13 maja na torze Silverstone w Wielkiej Brytanii.
Wyścig zakończył się zwycięstwem Alfa Romeo, kiedy Giuseppe Farina startujący z pole position, Luigi Fagioli i Reg Parnell dojechali do mety na trzech pierwszych miejscach. Najszybsze okrążenie wyścigu wykonał Farina.
Przed Formułą 1.
Po zakończeniu II wojny światowej zaczęto mówić o konieczności zorganizowania jednolitej i połączonej ze sobą serii zawodów, która na koniec sezonu miała wyłaniać mistrza świata kierowców Formuły 1. W 1947 grupa przyjaciół zorganizowała wyścig, po czym torem zainteresował się brytyjski Royal Automobile Club, który w 1948 roku otrzymał pozwolenie na dzierżawę tego miejsca od Ministerstwa Lotnictwa. Na miejscu toru znajdowało się gospodarstwo rolne i chlewnia. RAC zatrudniło rolnika Jamesa Wilsona Browna, by ten w czasie dwóch miesięcy utworzył tor wyścigowy. Pierwszy układ toru miał około 6 km długości, wygląd trasy toru przypominał klepsydrę. Trasę wyznaczały bele siana, prowizoryczne boksy zostały ulokowane w okolicy obecnego zakrętu Farm. 2 października tego samego roku odbyło się Grand Prix Wielkiej Brytanii 1948, w którym zwyciężył Luigi Villoresi w Maserati, na tor przybyły tysiące kibiców. W 1949 roku pasy startowe zostały usunięte, zmieniono układ zakrętów a tor został skrócony do ponad 4,5 km i w maju odbył się wyścig Formula One Daily Express International Trophy, w sierpniu tego samego roku odbył się drugi wyścig BRDC International Trophy 1949 w, którym zwyciężył Alberto Ascari z Ferrari.
W 1949 roku Fédération Internationale de l’Automobile powołała nową serię wyścigową, która miała mieć taką samą formę jak seria motocyklowa utworzona w tym samym roku, dlatego zastosowano regulamin techniczny mówiący o ograniczeniu pojemności silników.
Tło.
W 1950 roku, przed Grand Prix Wielkiej Brytanii zorganizowano cztery niezaliczane do mistrzostw świata Formuły 1 Grand Prix – 10 kwietnia Grand Prix Pau i Richmond Trophy, 16 kwietnia Grand Prix San Remo oraz 30 kwietnia Grand Prix Paris.
Grand Prix Wielkiej Brytanii zorganizowane w 1950 roku jest pierwszym oficjalnym wyścigiem w historii Mistrzostw Świata Formuły 1. Grand Prix zostało zorganizowane na torze Silverstone w Wielkiej Brytanii, który został utworzony jako lotnisko RAF Silverstone w 1943 i służył podczas II wojny światowej jako baza lotnicza bombowców brytyjskich Royal Air Force.
Po zakończeniu II wojny światowej obiekt stał się miejscem zainteresowania fanów sportów motorowych, którzy jako pierwsi zorganizowali wyścig, który odbył się w 1948 roku.
Organizatorzy Grand Prix Wielkiej Brytanii mieli do dyspozycji mały budżet, dlatego trasę wyznaczono poprzez ułożenie siana w odpowiednich miejscach, a aleja serwisowa była wykonana prowizorycznie.
Do wyścigu zostało zgłoszonych 25 kierowców z czternastu prywatnych i czterech fabrycznych zespołów.
Organizatorzy chcieli by w Grand Prix udział wzięło Ferrari, zagwarantowali 250 funtów szterlingów za każdy startujący samochód. Enzo Ferrari stwierdził, że zespół Ferrari nie wystartuje w wyścigu ze względu na zbyt małe wynagrodzenie, które nie pokryje kosztów transportu.
Treningi i kwalifikacje.
Siedmiu kierowców rozpoczęło Grand Prix z oponami Pirelli, jeden z oponami Englebert, a pozostali kierowcy z oponami Dunlop.
W treningach przed kwalifikacjami kierowcy Alfa Romeo okazali się najszybsi.
W kwalifikacjach nie wystartował: Brian Shawe-Taylor zgłoszony z Joe Fry'em i Tony Rolt zgłoszony z Peterem Walkerem, ale zostali dopuszczeni do wyścigu. Natomiast Felice Bonetto, który nie był obecny podczas kwalifikacji, nie został dopuszczony do zawodów.
Cztery pierwsze miejsca zostały zdobyte przez kierowców Alfa Romeo – Giuseppę Farinę, Luigiego Fagioliego, Juana Manuela Fangio i Rega Parnella, a na piątym miejscu zakwalifikował się Prince Bira z Maserati.
Wyścig.
Na wyścig przybyło 200 000 widzów, w tym para królewska – Jerzy VI Windsor i Elżbieta Bowes-Lyon.
W czasie wyścigu panowała łagodna, słoneczna i sucha pogoda. Kierowcy ustawili się na pozycjach w formie sześciu rzędów po cztery i trzy bolidy na przemian. Giuseppe Farina wystartował z pierwszego pola i utrzymał prowadzenie przez 9 okrążeń. Przez następnych 5 okrążeń na pierwszym miejscu był Luigi Fagioli, po czym Farina powrócił na pozycję lidera. Po pierwszych dziesięciu okrążeniach Farina i Fagioli prowadzili w wyścigu. Leslie Johnson wycofał się z wyścigu na 2. okrążeniu z powodu awarii sprężarki. Z powodu awarii skrzyni biegów w bolidzie ERA E-Type Tony'iego Rolta, zakończył on jazdę po 2. okrążeniach, a jeżdżący tym samym autem Peter Walker – po 3. Na 8. okrążeniu problemy z ciśnieniem oleju miał Eugène Martin, w wyniku czego musiał zakończyć rywalizację. Natomiast inny Brytyjczyk, Reg Parnell we wczesnej fazie wyścigu miał kontakt z zającem. Na 15. okrążeniu Juan Manuel Fangio, Fagioli i Farina byli poza pierwszą pozycją, na 16. okrążeniu powrócili na czołowe miejsca, na 17. okrążeniu Fagioli objął drugie miejsce. Na 20. okrążeniu Farina ciągle był pierwszy, na kolejnych pozycjach byli Fagioli, Fangio, Reg Parnell, Prince Bira i Yves Giraud-Cabantous, Emmanuel de Graffenried i Louis Rosier, a Cuth Harrison i Philippe Étancelin zamienili się pozycją na dziesiątym miejscu. Na 24. okrążeniu Louis Chiron zakończył rywalizację z powodu awarii sprzęgła. Emmanuel de Graffenried miał awarię silnika na 32. okrążeniu, zakończył jazdę w wyścigu. Na 37. okrążeniu Fangio zjechał do boksów by dotankować bolid, Farina zjechał na dotankowanie bolidu na następnym okrążeniu, a Fagioli objął prowadzenie i okrążenie później zjechał do boksów by uzupełnić paliwo. Na 39. okrążeniu prowadzenie objął Fangio, ale został wyprzedzony przez Farinę. Farina prowadził podczas 40. okrążenia, a na następnych pozycjach byli Fagioli, Parnell, Giraud-Cabantous, Rosier, Bira, Harrison, Gerard, a Étancelin był na dziesiątym miejscu. Na 43., 44. i 49. okrążeniu problemy mieli Geoffrey Crossley (awaria układu przeniesienia napędu), David Murray (awaria silnika) i Prince Bira (problemy z wtryskiem). Joe Kelly ukończył wyścig z 57. wykonanymi okrążeniami, ale nie został sklasyfikowany. Na 62. okrążeniu Juan Manuel Fangio wypadł z toru i przez wyciek oleju także został zmuszony do opuszczenia bolidu, gdy walczył o zwycięstwo. Nino Farina utrzymał pozycję lidera w wyścigu i zwyciężył.
Trzej kierowcy Alfa Romeo zdobyli trzy pierwsze miejsca – odpowiednio: Giuseppe Farina, Luigi Fagioli i Reg Parnell.
Najszybsze okrążenie wyścigu ustanowił Giuseppe Farina na drugim okrążeniu.
Wyniki.
Kwalifikacje.
Źródło: Statsf1.com
Wyścig.
Źródło: Wyprzedź Mnie! i statsf1.com
Najszybsze okrążenie.
Źródło: Wyprzedź Mnie!
Prowadzenie w wyścigu.
Źródło: Racing-Reference.info
!Nr
!Kierowca
!Okrążenia
!Suma
Klasyfikacja kierowców po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku.
"Uwzględniono tylko kierowców, którzy zdobyli jakiekolwiek punkty."

</doc>
<doc id="210156" url="https://pl.wikipedia.org/wiki?curid=210156" title="Red Leicester">
Red Leicester

Leicester – twardy ser z pełnego krowiego mleka, przypominający cheddar i cheshire. Pierwotnie wyrabiany w hrabstwie Leicestershire w Anglii (stąd nazwa) i barwiony za pomocą soku z marchwi lub buraków ćwikłowych. Posiada delikatny smak i intensywny pomarańczowy kolor, współcześnie uzyskiwany dzięki dodaniu barwnika annato ("Red Leicester"). Komponuje się z owocami i piwem.

</doc>
<doc id="210158" url="https://pl.wikipedia.org/wiki?curid=210158" title="Hans Krankl">
Hans Krankl

Johann „Hans” Krankl (ur. 14 lutego 1953 w Wiedniu) – austriacki piłkarz, napastnik (do 1989), obecnie trener piłkarski, w latach 2002–2005 selekcjoner piłkarskiej austriackiej kadry narodowej.
Kariera piłkarska.
Krankl wychował się w klubie Austria Salzburg. Następnie był zawodnikiem Wiener AC, a w 1972 roku jako 19-latek trafił do Rapidu Wiedeń. W drużynie znad Dunaju grał w latach 1971–1978. W tym czasie zdobył jeden Puchar Austrii w 1976. W 1978 przeniósł się do drużyny FC Barcelona. Tam grał przez trzy lata. Wywalczył Puchar Zdobywców Pucharów w 1979 i Superpuchar Hiszpanii w 1981. Największym indywidualnym osiągnięciem był tytuł króla strzelców ligi hiszpańskiej w 1979 (29 bramek). Po przygodzie w Hiszpanii wrócił do Austrii, do drużyny First Vienna, gdzie grał przez kilka miesięcy. Następnie został ponownie zawodnikiem Rapidu, w którym grał do 1985. Zdobył wtedy dwa razy mistrzostwo kraju (1982, 1983) i trzykrotnie Puchar Austrii (1983, 1984, 1985). W barwach Rapidu był cztery razy królem strzelców austriackiej Bundesligi (1974, 1977, 1978, 1983). Karierę kończył w drużynach: Wiener AC (1986–1988) i Kremser SC (1988). W 1978 został uznany przez "France Football" drugim najlepszym piłkarzem Europy.
W reprezentacji Austrii Krankl zagrał 69 razy i zdobył 34 bramki (1973–1985). Wystąpił w finałach Mistrzostw Świata w 1978 i 1982.
Kariera trenerska.
Karierę trenerską Hans Krankl rozpoczął od posady grającego trenera drużyny Wiener AC (1987–1988), a następnie po zakończeniu kariery piłkarskiej został pierwszym trenerem Rapidu Wiedeń (1989–1992). Następnie trenował drużyny z austriackiej Bundesligi i 2. Bundesligi – VfB Mödling (1992–1994), FC Tirol Innsbruck (1994–1995), SV Gerasdorf (1997, Austria Salzburg (1998–1999). Potem był trenerem drugoligowej niemieckiej Fortunie Köln, jednak po kilku miesiącach pracy w 2000 przeniósł się do austriackiej Admiry Wacker Mödling, gdzie pracował do 2001. W styczniu 2002 został selekcjonerem reprezentacji Austrii. W eliminacjach Mundialu 2006 jego zespół trafił do grupy razem z Polską. Pierwsze starcie w Wiedniu 9 października 2004 przegrał 1:3, rewanż 3 września 2005 na Stadionie Śląskim w Chorzowie – 2:3. Po przegranych eliminacjach MŚ został zwolniony. W 2009 roku pracował w LASK Linz

</doc>
<doc id="210160" url="https://pl.wikipedia.org/wiki?curid=210160" title="Elgin Baylor">
Elgin Baylor

Elgin Gay Baylor (ur. 16 września 1934 w Waszyngtonie, zm. 22 marca 2021 w Los Angeles) – amerykański koszykarz i trener koszykarski.
Kariera.
Wybrany z 1. numerem w drafcie w 1958, przez trzynaście sezonów grał w lidze NBA (1958–1971), w barwach Minneapolis Lakers (od 1960 jako Los Angeles Lakers). W 1959 przyznano mu tytuł najlepszego debiutanta roku NBA. 
W sezonie 1962/1963 zajął drugie miejsce w głosowaniu na MVP fazy zasadniczej.
Przez trzy sezony z rzędu (1960/1961–1962/1963) utrzymywał średnią skuteczność ponad 34 zdobyte punkty w meczu. Doprowadził zespół z Los Angeles do ośmiu finałów ligi, ale tytułu mistrza NBA nie zdobył.
Po zakończeniu kariery próbował sił jako trener, prowadził m.in. zespół New Orleans Jazz. W latach 1986–2008 był wiceprezydentem klubu do spraw operacji koszykarskich w Los Angeles Clippers. W 1977 został uhonorowany miejscem w Basketball Hall of Fame. W 1996 znalazł się wśród 50. najlepszych graczy w historii NBA.
Zmarł z przyczyn naturalnych 22 marca 2021 w swoim domu w Los Angeles.

</doc>
<doc id="210162" url="https://pl.wikipedia.org/wiki?curid=210162" title="Front National">
Front National



</doc>
<doc id="210164" url="https://pl.wikipedia.org/wiki?curid=210164" title="NWoBHM">
NWoBHM



</doc>
<doc id="210165" url="https://pl.wikipedia.org/wiki?curid=210165" title="Jan Roiński">
Jan Roiński

Jan Jakub Ludwik Roiński (ur. 25 lipca 1878 we Lwowie, zm. 1942 w Kapsztadzie) – polski oficer marynarki, komandor porucznik, profesor Szkoły Morskiej w Tczewie.
Uczęszczał do gimnazjum w Melk (Austria), w 1897 zdał maturę (z wyróżnieniem) i podjął naukę w Szkole Konsularnej w Wiedniu; po dwóch semestrach przeniósł się do Szkoły Intendentów Morskich w Poli (Puli). W maju 1902 otrzymał stopień oficerski komisarza-adiunkta, a służbę zakończył w grudniu 1906 w stopniu porucznika intendentury. Jednocześnie studiował na Uniwersytecie Wiedeńskim prawo i języki obce; po wystąpieniu z wojska wyjechał na dalszą naukę do Anglii i Francji (m.in. w Oxfordzie, Cambridge i Caen) i pracował w Anglii jako nauczyciel języków francuskiego, włoskiego i niemieckiego.
W 1914 został (za pośrednictwem konsulatu austro-węgierskiego w Anglii) zmobilizowany i służył w szpitalu w Poli, dochodząc do stopnia kapitana intendentury. Uzyskał w tym okresie absolutorium z filozofii na Uniwersytecie Wiedeńskim. Jeszcze w czasie I wojny światowej przeniósł się do Lwowa, brał udział w walkach z Ukraińcami. W styczniu 1919 zgłosił się do polskiej Marynarki Wojennej i został przyjęty w stopniu kapitana. Pracował m.in. w Przedstawicielstwie do Spraw Wojskowych i Morskich przy Komisariacie Generalnym RP w Gdańsku, gdzie korzystano z jego umiejętności językowych. W październiku 1920 został wykładowcą języka angielskiego utworzonej właśnie Szkoły Morskiej w Tczewie, kierował także Komisją Gospodarczą tej szkoły. Został zweryfikowany jako podpułkownik marynarki (później komandor porucznik). W maju 1922 Szkoła Morska przeszła pod zwierzchność Ministerstwa Przemysłu i Handlu, a Roiński został w związku z tym zdemobilizowany i otrzymał status urzędnika państwowego; kontynuował zajęcia w szkole do 1927.
W 1927 przeniósł się na stałe do RPA, do Kapsztadu (ze względu na zdrowie). Pracował tam jako tłumacz i nauczyciel języków, w 1930 został pierwszym tłumaczem przysięgłym języka polskiego w miejscowym Sądzie Najwyższym. Był korespondentem „Ilustrowanego Kurjera Codziennego”, w którym relacjonował m.in. pobyt w Durbanie „Daru Pomorza” (1934/1935). Krótko przed wybuchem II wojny światowej został attaché prasowym konsulatu polskiego. Jego kapsztadzka willa była ośrodkiem pomocy dla polskich uchodźców i żołnierzy. Zmarł w 1942 na udar serca.
Rodzina.
Był najmłodszym synem prezesa lwowskiej Izby Adwokackiej Emanuela i Ksawery z Kralów. Jego starszy brat Albert (ur. 1875, zm. po 1939) był kapitanem marynarki w armii austro-węgierskiej, uczestnikiem I wojny światowej, w Polsce zweryfikowanym jako komandor porucznik, Kolejny brat Emil Karol był prawnikiem i prowadził kancelarię adwokacką we Lwowie odziedziczoną po ojcu. Był żonaty z Angielką Hildą Nicholson-Bradley (od 1907), miał dwoje dzieci (syna Jana Tadeusza i córkę Elżbietę).

</doc>
<doc id="210167" url="https://pl.wikipedia.org/wiki?curid=210167" title="IPv5">
IPv5

IPv5 (ang. "Internet Protocol version 5") – wbrew nazwie nie jest kolejną wersją protokołu IP, ale nazwą dla zestawu protokołów ST ("The Internet Stream Protocol"). Został stworzony by działać razem z IPv4, a nie zastępować go. Używa tego samego schematu adresowania oraz ramkowania warstwy danych.
ST to strumieniowy protokół czasu rzeczywistego, używany do transmisji dźwięku, obrazu oraz do rozproszonej symulacji. Gwarantuje QoS. Protokół ten nie był nigdy używany na szeroką skalę, ale jego rozwiązania zostały zaimplementowane w 6 wersji protokołu IP.

</doc>
<doc id="210168" url="https://pl.wikipedia.org/wiki?curid=210168" title="Vincenz Priessnitz">
Vincenz Priessnitz

Vincenz Priessnitz ("Vincenz Prisnitz, Vincenz Prißnitz", ), (ur. 4 października 1799 w Lázně Jeseník 3,5 km na północ od Jesionika, zm. 28 listopada 1851 tamże) – samouk w zakresie medycyny niekonwencjonalnej i naturalnej pochodzący z ówczesnego Śląska Austriackiego.
Na obszarze ówczesnych Niemiec i Austrii był uznawany za kontynuatora i wskrzesiciela metod hydroterapii zapoczątkowanych przez i .
Życiorys.
Vincenz Prießnitz był najmłodszym z sześciorga rodzeństwa. Jego rodzicami byli gospodarz Franz Prießnitz i jego żona Theresia Kappel. Po śmierci najstarszego brata i utracie wzroku przez ojca, w wieku 12 lat Vincenz przerwał naukę i skoncentrował się na pracy w rodzinnym gospodarstwie. Z krótkiego pobytu w szkole nie wyniósł zdolności czytania i pisania, był analfabetą. W wieku 16 lub 17 lat spadł z płochliwego konia a wóz przejechał mu pierś i złamał dwa żebra. Bez pomocy lekarskiej naraził się na powikłania – choroby organów wewnętrznych. Wezwany znachor uznał obrażenia za nie do wyleczenia, w najlepszym razie Vincenz miał zostać kaleką na zawsze. Z braku środków finansowych musiał sobie pomóc sam. Do rany przyłożył nasączony zimną wodą opatrunek, bandażując ją ciasno wieloma warstwami chust. Żebra zrosły się bardzo szybko – dając w ten sposób początek metodzie „opatrunków Prießnitza”. Wkrótce też Vincenz otrzymał przydomek „wodnego lekarza”.
W 1828 zawarł związek małżeński z Zofią, córką wójta gminy Česká Ves (), położonej 4 km na północny wschód od Jesionika. Z małżeństwa tego miał syna i sześć córek.
W 1848 doznał poważnego udaru mózgu, oprócz tego stwierdzono u niego niepokojące zmniejszenie wątroby oraz symptomy przewodnienia. Zmarł 28 listopada 1851 w wieku 52 lat.
Pozostawiony przez niego majątek został oszacowany na 10 milionów ówczesnych guldenów. Syn Vincenza był wówczas jeszcze małoletni i będący w posiadaniu Prießnitza zakład uzdrowiskowy przeszedł w ręce jednego z jego zięciów.
Zakład kuracyjny.
W 1826 przybyli pierwsi chorzy kuracjusze spoza najbliższej okolicy zamieszkania Prießnitza. Dla nich też urządził specjalny dom kuracyjny z łaźnią, w której stosował terapie wodne. W 1829 roku został przez wielu lekarzy oskarżony o znachorstwo.
Rozprawa sądowa zakończyła się uniewinnieniem Prießnitza, gdyż jego metody leczenia opierały się na wyłącznym stosowaniu wody bez współdziałania z jakimikolwiek medykamentami i ziołami. W 1830 roku otrzymał od władz austriackich oficjalne zezwolenie na otworzenie i prowadzenie zakładu kuracyjnego opierającego się na metodach wodoleczniczych.
Wkrótce w łaźni zakładu kuracyjnego zainstalowano olbrzymią na ówczesne czasy wannę o średnicy 10 metrów, w której kuracjusze mogli nawet pływać. Wewnątrz wanny znajdowała się mała fontanna. W 1832 został zmuszony do rozbudowy dobrze prosperującego zakładu, dobudował wówczas nowy budynek z 18 pokojami i wielką salą. Równocześnie w zakładzie kuracyjnym mogło przebywać ok. 100 pacjentów. W 1838 uzyskał pozwolenie na prowadzenie uzdrowiska. Do śmierci Vincenza w 1851 roku z terapii wodnych zakładu skorzystało 36 000 pacjentów. Zakład wodoleczniczy istnieje do dnia dzisiejszego w Lázně Jeseník k. Jesionika w Czechach.
Metody Prießnitza nie były nowatorskie (były raczej kontynuacją i rozwinięciem istniejących metod), przyczyniły się jednak znacznie do spopularyzowania metod wodolecznictwa.
Za rozwój chorób wewnętrznych Prießnitz obwiniał przede wszystkim „złe soki” w organach, które należy z ciała usunąć. Wykorzystywał zimną wodę i zimne okłady jako terapię przy różnych diagnozach, zalecał również specjalne diety oparte na wodzie, mleku i zimnych niedoprawionych potrawach oraz gimnastykę i spacery. Był również zwolennikiem hartowania organizmu poprzez lodowate prysznice (spadek wody z kilku metrów na pacjentów; pierwszy prysznic jego konstrukcji był po prostu zlokalizowaną na wolnym powietrzu rynną, z której woda ze źródeł spadała na głowy kuracjuszy). Korzystał również z wód leczniczych, lewatyw, kąpieli i saun. Leczył wyłamane stawy kończyn, złamania, wylewy podskórne, reumatyzm, artretyzm, zaparcia oraz choroby układu pokarmowego.
Samodzielnie nie napisał i nie wydał niczego, swoje doświadczenie i metody przekazał córce Hedwig, która skwapliwie notowała dyktowane jej przez ojca treści. Notatki te, znane jako "Vincenza Prießnitza Rodzinna Księga Wodna" ("Vinzenz Prießnitz’sche Familien Wasserbuch"), znajdują się w Instytucie Historii Medycyny Uniwersytetu Wiedeńskiego.
W 1846, w imieniu cesarza Austrii, za swoją działalność leczniczą został odznaczony złotym medalem zasługi. W parku miejskim w Jesioniku (pomnik Vincenza Priessnitza w Jesioniku) i w Wiedniu w „Parku przy Tureckim Szańcu” ("Türkenschanzpark") znajdują się pomniki poświęcone Vincenzowi Prießnitzowi. Na Placu Wolności w Poznaniu znajduje się pomnik greckiej bogini zdrowia Hygiei z inskrypcją poświęconą Priessnitzowi, ufundowany w 1841 przez hr. Edwarda Raczyńskiego.
Dziedzictwo.
W Niemczech od 1960 organizacja grupująca specjalistów z zakresu medycyny niekonwencjonalnej ("Heilpraktikerschaft") nadaje „Medal Prießnitza”.
Nazwisko Prießnitza weszło na stałe do zasobów języka polskiego. To właśnie od jego spolonizowanej formy wywodzi się słowo prysznic.

</doc>
<doc id="210171" url="https://pl.wikipedia.org/wiki?curid=210171" title="Kombimus">
Kombimus

Kombimus - projekt muzyczny elbląskiego muzyka - Piotra Krupskiego.
Od 1994 do 2011 roku komponował on i wykonywał muzykę elektroniczną na analogowych i cyfrowych instrumentach klawiszowych. W swoim dorobku artystycznym miał kilkanaście utworów, które ukazały się na trzech płytach wydanych własnym nakładem oraz na kasecie wydanej przez OLD-SKOOL.
Do swoich nagrań Piotr Krupski zaprosił znakomitych muzyków: 
Tomasza Łosowskiego - najlepszego perkusistę roku 2004 według miesięcznika "Gitara i Bas + Bębny", Dariusza Knittera - gitara, oraz Bartosza Turkowskiego - bas, perkusja elektroniczna Simmons.
Linki zewnętrzne.
Oficjalna strona Piotra Krupskiego

</doc>
<doc id="210172" url="https://pl.wikipedia.org/wiki?curid=210172" title="Michał Zalewski">
Michał Zalewski

Michał Zalewski (ur. 19 stycznia 1981) – polski informatyk i haker white hat, znany pod pseudonimem lcamtuf.
Życiorys.
Od połowy lat 90. aktywnie uczestniczy w projekcie Bugtraq, pisze programy dla systemów z rodziny UNIX (fenris, p0f), był też jednym z autorów systemu Argante. Spośród jego prac dużym zainteresowaniem cieszyły się badania protokołu TCP/IP oraz badanie bezpieczeństwa popularnych przeglądarek internetowych.
Podczas pobytu w USA pracował na stanowisku badawczym w BindView Corporation – firmie zajmującej się bezpieczeństwem komputerowym. Po powrocie do Polski opublikował książkę "Silence on the Wire", która wkrótce potem została przetłumaczona na język polski i wydana przez wydawnictwo Helion pod tytułem "Cisza w sieci". Od 2010 do 2018 pracował na stanowisku Information Security Engineer w firmie Google. Pod koniec roku 2011 wydał książkę "The Tangled Web" ("Splątana Sieć").
Jest absolwentem XIV Liceum Ogólnokształcącego im. Stanisława Staszica w Warszawie.
Aktualnie obejmuje stanowisko VP of Security Engineering w Snapchat.
Autor fuzzera o nazwie American Fuzzy Lop.
Znalezione błędy.
Znaczące błędy odkryte przez Michała Zalewskiego:

</doc>
<doc id="210175" url="https://pl.wikipedia.org/wiki?curid=210175" title="Rząd Stanisława Mikołajczyka">
Rząd Stanisława Mikołajczyka

Rząd Stanisława Mikołajczyka – gabinet pod kierownictwem premiera Stanisława Mikołajczyka, sformowany w Londynie 14 lipca 1943 roku po śmierci gen. Władysława Sikorskiego. Misję tworzenia rządu powierzył premierowi prezydent Władysław Raczkiewicz.
Skład rządu.
Krajowa Rada Ministrów – od 27 lipca 1944 (część Rady Ministrów)
Premier złożył dymisję 24 listopada 1944 roku.

</doc>
<doc id="210176" url="https://pl.wikipedia.org/wiki?curid=210176" title="Bitwa pod Askalonem">
Bitwa pod Askalonem

Bitwa pod Askalonem – bitwa lądowa, która rozegrała się 12 sierpnia 1099 roku pomiędzy krzyżowcami a wojskami Fatymidów, idącymi z odsieczą oblężonej Jerozolimie. Jest często uważana za ostatnią bitwę I wyprawy krzyżowej.
Przed bitwą.
Wielki wezyr Fatymidów Al-Afdal w czerwcu 1099, na wieść o rozpoczętym oblężeniu Jerozolimy przez wojska I wyprawy krzyżowej rozpoczął organizację armii pod Askalonem w celu uderzenia z odsieczą dla Jerozolimy. Obóz armii znajdował się najprawdopodobniej po północno-wschodniej stronie Askalonu. Główne siły zostały przetransportowane droga morską z półwyspu Synaj, gdzie dotarły dopiero około 4 sierpnia. Przez ten czas Jerozolima została już zdobyta przez chrześcijan.
Po osiągnięciu głównego celu krucjaty i zajęciu miasta, przywódcy wyprawy ogłosili Gotfryda z Bouillon nowym władcą Jerozolimy. Nie chciał on jednak przyjąć tytułu króla i na jego prośbę przyznano mu miano Obrońcy Grobu Świętego (łac. "Advocatus Sancti Sepulchri"). Wkrótce po objęciu władzy, do Gotfryda przybyło poselstwo egipskie z żądaniem natychmiastowego opuszczenia Palestyny. Po stanowczej odmowie, do Jerozolimy dotarły wieści o zbliżaniu się armii egipskiej pod osobistym dowództwem wezyra Al-Afdala. Gotfryd pospiesznie zebrał wojska oraz wysłał gońców do Tankreda i swego brata Eustachego z Boulogne prosząc ich, by zdobyli informacje o ruchach nieprzyjaciela. Obaj baronowie udali się w kierunku Ar-Ramli, po drodze biorąc do niewoli kilku zwiadowców egipskich, od których zdobyli informacje o liczebności i położeniu armii muzułmańskiej. Dowiedzieli się też, że Al-Afdal czeka aktualnie na flotę z dodatkowym zaopatrzeniem i nie spodziewa się ataku krzyżowców. Wysłali do Gotfryda wiadomość naglącą go do wymarszu. Władca Jerozolimy zebrał własne siły, po czym zwrócił się do pozostałych przywódców krucjaty o dołączenie do wyprawy. Do jego armii od razu dołączył Robert z Flandrii, a nieco później także Robert z Normandii i Rajmund z Tuluzy – obaj dopiero po potwierdzeniu sytuacji przez własnych zwiadowców.
Gotfryd i Robert z Flandrii opuścili Jerozolimę z całym swoim wojskiem 9 sierpnia i wyruszyli do Ar-Ramli, gdzie połączyli się z siłami Tankreda i Eustachego. 10 sierpnia wymaszerowali także Rajmund i Robert z Flandrii. Dzień później cała armia zebrała się w Ibelinie. Dołączyły do niej także oddziały z Jerozolimy pochodzące z powszechnego poboru, powołane pod broń na polecenie Gotfryda. Do pierwszego kontaktu pomiędzy Fatymidami a krzyżowcami doszło wieczorem 11 sierpnia na południe od miejscowości Aszdod, kiedy patrol krzyżowców ujął arabskich pasterzy bydła, którzy zostali zmuszeni do wyjawienia informacji o lokalizacji armii egipskiej.
Przebieg bitwy i jej skutki.
Krzyżowcy wykorzystali element zaskoczenia i wczesnym rankiem 12 sierpnia zaatakowali obóz armii Fatymidów formując szyk bojowy o następującym ustawieniu - Gotfryd na lewym skrzydle, Rajmund na prawym, a w centrum Robert z Normandii, Tankred i Robert z Flandrii. Al-Afdal został całkowicie zaskoczony. Wiedział o zmierzającej w jego kierunku armii krzyżowej, jednak, wprowadzony w błąd przez własnych zwiadowców, nie zdawał sobie sprawy, że chrześcijanie są tak blisko. Kiedy krzyżowcy uderzyli, muzułmanie byli niemal bezbronni. Przez jakiś czas jazda fatymidzka próbowała uratować sytuację spowalniając atak, aby dać trochę czasu na organizację szyku piechoty, ale manewr się nie udał i linia obrony została przerwana. Po kilkugodzinnej walce wojsko egipskie rozpierzchło się. Lewe skrzydło armii Al-Afdala wycofało się ku wybrzeżu, szukając schronienia na statkach, ścigane przez wojska Rajmunda z Tuluzy. Prawe skrzydło, za którym puścił się w pogoń Gotfryd z Bouillon uciekło na południe. Spory oddział egipski schronił się w gaju figowców, gdzie krzyżowcy wszystkich spalili żywcem. Siły Roberta z Normandii i Tankreda wdarły się do obozu Fatymidów, gdzie straż przyboczna Roberta zdobyła chorągiew wezyra i wiele jego osobistych rzeczy. Sam Al-Afdal zbiegł do Askalonu, skąd wrócił statkiem do Egiptu.
Krzyżowcy zdobyli w bitwie ogromne łupy. Większość w nich przypadła w udziale oddziałom Roberta z Normandii, którego żołnierze zdobyli cały dobytek wezyra z jego obozu. Głównym następstwem zwycięstwa było jednak umocnienie pozycji chrześcijan w Ziemi Świętej i przejęcie kontroli nad większością Palestyny. Dla Fatymidów porażka w bitwie okazała się bardzo dotkliwa nie tylko z powodu strat, ale przede wszystkim dlatego, że przekreśliła szanse na łatwe odzyskanie Jerozolimy i innych ziem utraconych na rzecz krzyżowców. Gotfrydowi wymknęła się jednak z rąk szansa na zdobycie samego Askalonu, którego załoga była świadoma, że nie zdoła stawić oporu zjednoczonym wojskom krzyżowym. Ale mając w pamięci rzeź w Jerozolimie oraz fakt, że przeżyli wówczas tylko ci spośród obrońców, którzy poddali się Rajmundowi, muzułmanie oświadczyli, że oddadzą miasto tylko hrabiemu Tuluzy. Jednak Gotfryd nie przystał na takie warunki obrażony postawą Rajmunda, który od początku całej wyprawy uważał się za najznamienitszego spośród krzyżowców. Z kolei zawistne zachowanie władcy Jerozolimy oburzyło pozostałych przywódców krucjaty, którzy opuścili jego obóz. W tej sytuacji, Gotfryd był zmuszony zrezygnować z oblężenia Askalonu, gdyż bez ich pomocy miał za mało wojsk, aby zdobyć miasto.
Bitwa pod Askalonem była ostatnim starciem zbrojnym podczas I wyprawy krzyżowej. Po tym zwycięstwie wielu krzyżowców powróciło do Europy. Poza Gotfrydem władającym teraz Jerozolimą, na Bliskim Wschodzie pozostał jeszcze jego młodszy brat Baldwin z Boulogne, będący hrabią Edessy, Tankred, który został księciem Galilei oraz rządzący w Antiochii Boemund.

</doc>
<doc id="210177" url="https://pl.wikipedia.org/wiki?curid=210177" title="Code Red (wirus komputerowy)">
Code Red (wirus komputerowy)

Code Red – specyficzny rodzaj robaka komputerowego, odkryty w Internecie 15 lipca 2001 roku. Atakował on komputery z uruchomionym oprogramowaniem serwera Microsoft Internet Information Server (IIS). Był to pierwszy atak, który z powodzeniem dotknął sieci biurowe.
Robaka po raz pierwszy zlokalizowali i zbadali pracownicy eEye Digital Security, Marc Maiffret i Ryan Permeh, gdy wykorzystywał on lukę bezpieczeństwa odkrytą przez Rileya Hassella. Wspólnie nazwali go "Code Red" z powodu spożywanego w tym czasie napoju Code Red Mountain Dew.
Pomimo uwolnienia do sieci robaka w dniu 13 lipca, dopiero 19 lipca 2001 roku zanotowano największą liczbę zainfekowanych maszyn – osiągnęła ona 359 tysięcy.
Koncept.
Luka bezpieczeństwa.
Robak pokazał istnienie dziury bezpieczeństwa w oprogramowaniu dołączanym do IIS, opisanej w dokumencie Microsoft Security Bulletin MS01-033, dla której miesiąc wcześniej wydano łatkę.
Rozprzestrzeniał się wykorzystując przepełnienie bufora. Doprowadzał do niego używając długiego łańcucha powtarzanej litery N, co pozwalało na wykonanie kodu infekującego maszynę. Kenneth D. Eichman jako pierwszy odkrył sposób na zablokowanie robaka i otrzymał za to zaproszenie do Białego Domu.
Działanie.
Działanie robaka obejmowało:
W trakcie skanowania w poszukiwaniu zagrożonych komputerów robak nie sprawdzał, czy serwer zdalny używał niezałatanej wersji IIS i czy w ogóle posiadał to oprogramowanie. Dzienniki dostępu serwerów opartych o Apache często zawierały następujący wpis:
Danymi robaka jest ciąg znaków występujący po ostatniej literze 'N'. Z powodu przepełnienia bufora zagrożony host interpretował ten ciąg znaków jako polecenie, rozprzestrzeniając dalej robaka.
Pokrewne.
4 sierpnia 2001 roku pojawił się Code Red II. Pomimo identycznego wektora, działał w inny sposób. Pseudo-losowo wybierał cele na tych samych lub innych podsieciach, do których były podłączone zainfekowane komputery, na podstawie określonego stopnia prawdopodobieństwa, faworyzując maszyny działające na własnej podsieci. Dodatkowo używał on ciągu liter 'X' zamiast 'N' do przepełnienia bufora.
Zdaniem eEye robak mógł zostać napisany w Makati na Filipinach, skąd również pochodzi VBS/Loveletter (znany też jako „ILOVEYOU”).

</doc>
<doc id="210188" url="https://pl.wikipedia.org/wiki?curid=210188" title="Grand Prix Monako 1950">
Grand Prix Monako 1950

Grand Prix Monako 1950 (oryg. XI Grand Prix Automobile de Monaco) – druga runda Mistrzostw Świata Formuły 1 w sezonie 1950. Grand Prix odbyła się 21 maja na torze Circuit de Monaco w Monako.
Juan Manuel Fangio z Alfa Romeo zdobył pole position, zwyciężył w wyścigu oraz wywalczył najszybsze okrążenie w wyścigu. Na drugim stopniu podium znalazł się Alberto Ascari z Ferrari, a na trzecim Louis Chiron z Maserati.
Tło.
Pierwsze Grand Prix w Monako odbywały się przed II wojną światową w latach 1929–1937. W 1948 roku ponownie zorganizowano Grand Prix, którego zwycięzcą został Giuseppe Farina z Maserati. Tor został utworzony na ulicach miasta za propozycją Anthoniego Noghèsa w 1929 roku.
Do wyścigu zostało zgłoszonych 24 kierowców z dziewięciu prywatnych i czterech fabrycznych zespołów.
Kwalifikacje.
Dwunastu kierowców rozpoczęło Grand Prix z oponami Pirelli, siedmiu z oponami Dunlop, a pozostała dwójka użyła opon Englebert.
Peter Whitehead był nieobecny podczas kwalifikacji z powodu wielu problemów z silnikiem. Alfredo Pián również nie wystartował w kwalifikacjach, a Harry Schell nie ustanowił czasu.
Pierwsze i trzecie miejsce zostało wywalczone przez kierowców Alfa Romeo – Juana Manuela Fangio i Louisa Chirona, drugą pozycję wywalczył Alberto Ascari z Ferrari.
Wyścig.
W czasie wyścigu panowała łagodna i słoneczna pogoda. Kierowcy ustawili się na pozycjach w formie siedmiu rzędów po trzy i dwa bolidy na przemian, w ósmym rzędzie ustawił się jeden bolid.
W niedzielę pogoda była wietrzna, zakręt Tabac z powodu zalania wodą z portu był raczej śliski. Po starcie, za prostą startową doszło do karambolu, Giuseppe Farina stracił kontrolę nad bolidem i został uderzony przez José Froilána Gonzáleza, Luigi Fagioli wykonał nagły skręt, aby się zatrzymać. Louis Rosier uniknął zderzenia z bolidem Fagiolego, jednak po uderzeniu przez Roberta Manzona miał z nim kontakt. W wyniku wypadku wraz z Emmanuelem de Graffenriedem, Maurice Trintignantem, Cuthem Harrisonem, Franco Rolem, Harrym Schellem, Alfredo Piánem i Peterem Whiteheadem musieli oni wycofać się z wyścigu, José Froilán González wycofał się na następnym okrążeniu. Podczas gdy Fangio wyprzedził wraki bolidów Villoresi zwalniając utknął między nimi, przez co został wyprzedzony przez wszystkich kierowców, Ascari awansował na drugie miejsce. Villoresi powrócił do czołówki i przez kilkanaście okrążeń walczył z Ascarim, kiedy to na 63. okrążeniu w bolidzie Villoresiego doszło awarii skrzyni biegów i musiał on zakończyć jazdę. Juan Manuel Fangio utrzymywał prowadzenie przez cały wyścig, przez pewien czas miał przewagę jednego okrążenia nad drugim Ascarim. Na drugim miejscu podium znalazł się Alberto Ascari, a na trzecim Louis Chiron.
Najszybsze okrążenie wyścigu ustanowił Juan Manuel Fangio.
Grand Prix Monako 1950 jest najwolniejszym wyścigiem Formuły 1, średnia prędkość zwycięzcy wyścigu wyniosła 98,701 km/h.
Wyniki.
Kwalifikacje.
Pozycje 1–5 zarezerwowano dla pięciu najszybszych kierowców z czwartkowej sesji kwalifikacyjnej. Resztę pól obsadzono w sobotę. 
Klasyfikacja kierowców po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku.
Źródło: 
"Uwzględniono tylko kierowców, którzy zdobyli jakiekolwiek punkty."

</doc>
<doc id="210190" url="https://pl.wikipedia.org/wiki?curid=210190" title="Kleszczowe zapalenie mózgu">
Kleszczowe zapalenie mózgu

Kleszczowe zapalenie mózgu (łac. "encephalitis ixodica") – wirusowa choroba ośrodkowego układu nerwowego przenoszona przez kleszcze. Czynnikiem etiologicznym jest należący do rodzaju flawiwirusów wirus kleszczowego zapalenia mózgu.
Etiologia.
Do zakażenia dochodzi w wyniku ukłucia przez zakażonego kleszcza, rzadko drogą pokarmową poprzez spożycie surowego mleka zakażonego zwierzęcia. Rezerwuarem są małe gryzonie i kleszcze. Typowymi miejscami ukłucia u człowieka są głowa, uszy, miejsca zgięcia dużych stawów, ręce i nogi. Ponieważ ślina kleszczy posiada właściwości znieczulające, ukłucie na ogół nie zostaje zauważone i dlatego bardzo często osoby z zachorowaniem na kleszczowe zapalenie mózgu nie przypominają sobie momentu ukłucia.
Epidemiologia.
Zachorowania są związane na ogół z ogniskami przyrodniczymi, w których wirus krąży między zwierzętami (gryzonie, zwierzyna leśna, ptaki wędrowne) i przenosicielami wirusa, którymi są kleszcze. Zachorowania na kleszczowe zapalenie mózgu i opon mózgowo-rdzeniowych wykazują dwa nasilenia z mniej więcej 4 tygodniowym opóźnieniem w stosunku do aktywności kleszczy, tzn. jedno maksimum zachorowań w miesiącach czerwcu/lipcu i drugie w październiku.
W Polsce od wielu lat zachorowania na kleszczowe zapalenie mózgu występowały głównie na terenach endemicznych w dawnym województwie białostockim, suwalskim i olsztyńskim. Wystąpiły trzy ogniska kleszczowego zapalenia mózgu szerzące się drogą pokarmową przez picie mleka zakażonych krów (woj. olsztyńskie – 1974 r.) i mleka koziego (woj. kieleckie – 1995 r., woj. wrocławskie – 1996 r.). W 2017 roku w Polsce roczna liczba zachorowań wynosiła 282, zapadalność 0,73 na 100 000 (największa zapadalność wystąpiła w województwie podlaskim 13,50 na 100 000).
Obraz kliniczny.
Choroba przebiega dwufazowo. W fazie zwiastunowej (wiremicznej) występują objawy grypopodobne, nudności, wymioty, biegunka. Objawy utrzymują się do 7 dni, u 70–80% chorych dochodzi do samoistnego wyleczenia na tym etapie. U części chorych po kilkudniowym okresie ustąpienia objawów rozwija się faza neuroinfekcji. Neuroinfekcja może występować pod postacią zapalenia opon mózgowo-rdzeniowych, zapalenia mózgu, zapalenia móżdżku lub zapalenia rdzenia kręgowego. U większości objawy ustępują całkowicie po 2-3 tygodniach. U chorych na zapalenie mózgu, rdzenia kręgowego możliwe utrzymywanie się przez kilka miesięcy zaburzeń czucia, niedowładów, upośledzenia pamięci. Śmiertelność około 1%.
Leczenie.
Nie ma leczenia przyczynowego kleszczowego zapalenia mózgu. Leczenie wyłącznie objawowe.
Zapobieganie.
Stosowanie wymienionych zasad zmniejsza prawdopodobieństwo ukąszenia i zakażenia. Jednak najpewniejszym sposobem zabezpieczenia się jest szczepienie ochronne.
Szczepienia.
Szczepienie przeciw KZM jest zalecane przez Ministerstwo Zdrowia dzieciom &gt;12 m-ca życia, osobom przebywającym na terenach endemicznych: zatrudnionym przy eksploatacji lasów, stacjonującemu w lasach wojsku, rolnikom, młodzieży, odbywającej praktyki oraz turystom, uczestnikom obozów i kolonii.
Dla zapewnienia odpowiedniego zabezpieczenia niezbędne jest uodpornienie podstawowe przez podanie szczepionki. Żeby szczepionka działała pewnie i długoczasowo, pobudza się układ obronny organizmu do tworzenia przeciwciał obronnych przez trzy etapowe szczepienie. Później podawane jest szczepienie przypominające.
1. Szczepienie podstawowe.
Szczepienia ochronne przeciw kleszczowemu zapaleniu mózgu.
2. Szczepienie przypominające.
Co trzy lata jedno szczepienie przypominające. W ten sposób zostaje zapewnione właściwe zabezpieczenie.
Na terenach zagrożonych powinno się szczepić dzieci już od pierwszego roku życia, ponieważ spędzają one dużo czasu na dworze. Również kobiety ciężarne powinny się szczepić, ponieważ szczepienie chroni przyszłą matkę i dziecko.
Usuwanie kleszczy.
Kleszcze należy usuwać możliwe szybko, dzięki temu zmniejsza się niebezpieczeństwo zarażenia zapaleniem mózgu i opon mózgowych.
Aby wyciągnąć kleszcza, należy ująć go pincetą jak najbardziej z przodu, wystarczająco mocno, żeby pinceta się nie ześliznęła, i delikatnie wyciągnąć pociągając ku sobie (bez wykręcania). Należy uważać, by nie zgnieść kleszcza, gdyż przez to można spowodować wyciśnięcie jego zawartości do ciała. Nie wolno smarować kleszcza masłem lub innymi środkami, które mogłyby go podrażnić i sprowokować do zwrócenia do ciała gospodarza wszystkiego, włącznie z drobnoustrojami chorobotwórczymi i wirusami.

</doc>
<doc id="210192" url="https://pl.wikipedia.org/wiki?curid=210192" title="Wzmacniacz różnicowy">
Wzmacniacz różnicowy

Wzmacniacz różnicowy – wzmacniacz dwuwejściowy zbudowany z dwóch tranzystorów pracujących w układzie wspólnego emitera, mających wspólny obwód emiterowy, w najprostszym przypadku rezystor. Rezystor ten stabilizuje punkty pracy obu tranzystorów i wymusza prąd płynący we wspólnym obwodzie, który jest równy sumie prądów obu tranzystorów. Przy dużej rezystancji prąd nie zależy od natężeń prądów na wejściach.
Napięcie wyjściowe wzmacniacza różnicowego jest zależne od różnicy napięć pomiędzy jego wejściami.
Wzmacniacz różnicowy może być sterowany z dwóch źródeł, które dołącza się do baz obu tranzystorów, tzw. sterowanie symetryczne, albo z jednego źródła – asymetryczne. Wyjście układu może być symetryczne, z kolektorów obu tranzystorów, albo asymetryczne – między kolektorem jednego z tranzystorów a masą. Układ umożliwia więc asymetryczne bądź symetryczne wejście i wyjście w różnych kombinacjach.
Wzmacniacze różnicowe są elementami konstrukcyjnymi wielu układów elektronicznych, np. wzmacniaczy operacyjnych. Idealny wzmacniacz różnicowy jest układem o dwu wejściach, który wzmacnia tylko różnicę napięć wejściowych niezależnie od sumy tych napięć.
Najprostszy układ wzmacniacza składa się z dwóch tranzystorów bipolarnych typu n-p-n (lub tranzystorów polowych z kanałem typu n), zasilania i trzech oporników. Przy budowie wzmacniaczy różnicowych dąży się do uzyskania dużego wzmocnienia różnicowego, dużego współczynnika tłumienia symetrycznego sygnału sterującego, dużej rezystancji wejściowej oraz małych sygnałów niezrównoważenia i ich dryftów. Poprawa parametrów wzmacniacza wymaga zwiększenia współczynnika wzmocnienia prądowego tranzystorów, rezystancji emitera i rezystancji obciążenia.
Wzmacniacz różnicowy jest często wykorzystywany w układach scalonych np. do budowy wzmacniaczy operacyjnych dla rozmaitych zastosowań. Technologia układów scalonych umożliwia wykonanie wzmacniacza operacyjnego jako miniaturowego elementu w obrębie struktury scalonej, co zapewnia identyczność parametrów oraz dobre sprzężenie termiczne obu tranzystorów.

</doc>
<doc id="210193" url="https://pl.wikipedia.org/wiki?curid=210193" title="Jung">
Jung

Osoby o nazwisku Jung:

</doc>
<doc id="210194" url="https://pl.wikipedia.org/wiki?curid=210194" title="Choroba wieńcowa">
Choroba wieńcowa



</doc>
<doc id="210195" url="https://pl.wikipedia.org/wiki?curid=210195" title="Lama (buddyzm)">
Lama (buddyzm)



</doc>
<doc id="210197" url="https://pl.wikipedia.org/wiki?curid=210197" title="Wzmacniacz szerokopasmowy">
Wzmacniacz szerokopasmowy

Wzmacniacz szerokopasmowy – wzmacniacz o dużej względnej szerokości pasma wzmacniania wynoszącej co najmniej od kilku do kilkudziesięciu MHz. We wzmacniaczach tych dąży się do uzyskania jak najmniejszej dolnej częstotliwości granicznej oraz jak największej górnej częstotliwości granicznej, a stosunek tych częstotliwości wynosi co najmniej kilka rzędów.
Zastosowanie wzmacniaczy szerokopasmowych to głównie:
Wzmacniacze RC zbudowane z elementów dyskretnych są wzmacniaczami o sprzężeniu pojemnościowym. Podstawowymi stopniami wzmacniającymi są wzmacniacze pracujące w konfiguracji OS lub OE. W razie trudności z zapewnieniem odpowiednio szerokiego pasma przenoszenia stosuje się wzmacniacze w układzie OB, stopnie kaskodowe lub wzmacniacze różnicowe. Podczas konstruowania wzmacniaczy największy problem stanowią wielkie częstotliwości. Ograniczają je pojemności własne tranzystorów oraz pojemności montażowe i rozproszone.
Drugą ważną cechą takich wzmacniaczy jest wierne przenoszenie sygnałów impulsowych – w takim przypadku wzmacniacz szerokopasmowy jest nazywany wzmacniaczem impulsów (niepoprawnie: wzmacniaczem impulsowym).
Najczęściej jako wzmacniacze szerokopasmowe stosuje się wielostopniowe wzmacniacze oporowe z korekcją wejściową i wyjściową oraz sprzężeniem zwrotnym.

</doc>
<doc id="210198" url="https://pl.wikipedia.org/wiki?curid=210198" title="Indianapolis 500 1950">
Indianapolis 500 1950

Indianapolis 500 1950 (oryg. XXXIV Indianapolis International Motor Sweepstakes) – trzecia runda Mistrzostw Świata Formuły 1 w sezonie 1950.
Lista startowa.
Źródło: statsf1.com
Wyniki.
Kwalifikacje.
Źródło: Wyprzedź Mnie!
Wyścig.
Źródło: statsf1.com
Najszybsze okrążenie.
Źródło: Wyprzedź Mnie!
Klasyfikacja kierowców po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku.
Źródło: 
"Uwzględniono tylko kierowców, którzy zdobyli jakiekolwiek punkty"

</doc>
<doc id="210199" url="https://pl.wikipedia.org/wiki?curid=210199" title="Stanisław Rey (zm. 1464)">
Stanisław Rey (zm. 1464)

Stanisław Rey, także Roy z Kobylnik herbu Oksza (zm. 1464) – polski urzędnik dworski, podskarbi i kanclerz królowej Zofii, starosta nowokorczyński, kanonik gnieźnieńskiej kapituły katedralnej od 1450 roku, kanonik krakowskiej kapituły katedralnej, kanonik sandomierski.
Od około 1423 był wikariuszem katedralnym krakowskim oraz notariuszem w kancelarii królewskiej. Przez wiele lat (od około 1438) związany z dworem królowej Zofii (wdowy po Władysławie Jagielle), w latach 1439-1447 występuje w dokumentach jako jej skarbnik, w latach 50. XV wieku jako kanclerz. Od 1442 do 1460 był starostą Nowego Miasta Korczyna, 1455–1459 starostą Żarnowca. Zebrał kilka godności kanonika – sandomierskiego (1447), gnieźnieńskiego (1450), krakowskiego (1451). Król Kazimierz Jagiellończyk nadał mu własność części młyna w Żarnowcu (1447) w uznaniu zasług dla królowej.
Był jednym ze świadków testamentu biskupa krakowskiego Zbigniewa Oleśnickiego. Brał udział w obradach kapituły krakowskiej dotyczących obsady biskupstwa po śmierci Oleśnickiego, w sierpniu 1462 współprzewodniczył obradom synodu krakowskiego. W kościele Św. Szczepana w Krakowie fundował spiżową chrzcielnicę (1425), później również kaplicę świętych Mateusza i Macieja Apostołów.
Stanisław Roj bywa mylony z Janem Reyem (zm. 1468), również kanonikiem krakowskim oraz Stanisławem Reyem, plebanem kościoła Św. Katarzyny w Przemykowie, doktorem dekretów.

</doc>
<doc id="210204" url="https://pl.wikipedia.org/wiki?curid=210204" title="Millenium chrztu Polski">
Millenium chrztu Polski



</doc>
<doc id="210208" url="https://pl.wikipedia.org/wiki?curid=210208" title="Gdański Uniwersytet Medyczny">
Gdański Uniwersytet Medyczny

Gdański Uniwersytet Medyczny (skrótowiec GUMed) – najstarsza oraz największa w północnej Polsce uczelnia medyczna.
Według webometrycznego rankingu uniwersytetów świata ze stycznia 2015, pokazującego zaangażowanie instytucji akademickich w Internecie, uczelnia zajmuje 3. miejsce w Polsce wśród uniwersytetów medycznych, a na świecie 2206. pośród wszystkich typów uczelni.
W 2019 roku Uczelnia otrzymała tytuł Uczelni Badawczej w konkursie Inicjatywa Doskonałości – Uczelnia Badawcza zorganizowanym przez Ministerstwo Nauki i Szkolnictwa Wyższego.
Historia.
Korzenie uczelni sięgają kilkaset lat wstecz, poczynając od zrzeszonego od 1454 w Gdańsku Cechu Chirurgów oraz nauczania medycznego w Gdańskim Gimnazjum Akademickim ("Atheneum Gedanense").
W latach 1908–1911 powstał gdański szpital miejski. Na jego bazie w 1935 senat Wolnego Miasta Gdańska postanowił zorganizować Akademię Medycyny Praktycznej ("Die Staatliche Akademie für Praktische Medizin zu Danzig"). Po 1945 uczelnia została przemianowana na Akademię Lekarską. Nauczanie medycyny w nowo otwartej uczelni obejmowało przedmioty kliniczne. Od 1950 do 19 maja 2009 funkcjonowała ona jako Akademia Medyczna w Gdańsku.
W 1976 uczelnia została odznaczona Orderem Sztandaru Pracy II klasy.
Na tej uczelni zapoczątkowano w Polsce rozwój wielu specjalności medycznych, np. psychiatrii i neurologii dziecięcej. Również powojenna historia polskiej szkoły anatomii dzięki obecności prof. Michała Reichera jest związana głównie z tą uczelnią.
W 2003 w strukturę Akademii Medycznej w Gdańsku włączono Międzywydziałowy Instytut Medycyny Morskiej i Tropikalnej w Gdyni (MIMMiT), utworzony w 1935 przez Józefa Jakóbkiewicza jako filia Państwowego Zakładu Higieny i przekształconego w 1938 w Instytut Medycyny Morskiej.
W struktury uczelni wchodzą dwa podmioty lecznicze: Uniwersyteckie Centrum Kliniczne (wraz z sanitarnym lądowiskiem na dachu), który jest obecnie największym szpitalem w Polsce, oraz Uniwersyteckie Centrum Stomatologiczne.
Pod względem liczby kształconych studentów plasuje się w pierwszej trójce w Polsce.
Przy uczelni działa Muzeum Gdańskiego Uniwersytetu Medycznego.
Rada Gdańskiego Uniwersytetu Medycznego.
Kadencja 2021–2024
Kadencja 2019–2020
Wydziały i kierunki kształcenia.
Uniwersytet kształci studentów na kierunkach I i II stopnia oraz jednolitych magisterskich prowadzonych w ramach czterech wydziałów.
Studenci.
Studenci i absolwenci Gdańskiego Uniwersytetu Medycznego są laureatami prestiżowych wyróżnień przyznawanych za osiągnięcia okresu studiów. Gabrielle Karpinsky wygrała konkurs (pierwsza nagroda) na najlepszego studenta zagranicznego w Polsce (2015), Bartosz Karaszewski wygrał konkurs (pierwsza nagroda) na najlepszego studenta Polski „Primus Inter Pares” (2004), finalistami tego ostatniego (zwycięzcy edycji regionalnych – na Pomorzu pod nazwą konkursu Czerwonej Róży) byli także Katarzyna Kasprowicz (2001), Beata Stefania Lipska (2003), Alicja Sadowska (2010). Konkurs na najlepszego studenta Polski pod nazwą Primus Inter Pares był przez szereg lat jedynym tego typu konkursem w Polsce, rokrocznie przystępowały do niego tysiące wyróżniających się studentów lub absolwentów, a patronatem obejmowały najwyższe władze państwowe: Prezydent Rzeczypospolitej Polskiej (np. w 2001, 2004 i 2005), Prezes Rady Ministrów RP (np. w 2002 i 2003), poszczególni Ministrowie Rządu RP. Od 2006/2007 roku konkurs zaczął jednak stopniowo tracić swoją rangę, zaczęły pojawiać się przedsięwzięcia konkurencyjne, np. Studencki Nobel (od 2009). Szereg sukcesów odnoszą studenci drugiego roku kierunku lekarskiego uczelni w organizowanym od 2003 ogólnopolskim konkursie wiedzy biochemicznej Superhelisa (np. pierwsze miejsce zespołu uczelni w klasyfikacji drużynowej w 2012) i ogólnopolskim konkursie wiedzy anatomicznej Scapula Aurea. Absolwenci kierunku lekarskiego rokrocznie plasują się w czołówce państwowego egzaminu zawodowego.

</doc>
<doc id="210212" url="https://pl.wikipedia.org/wiki?curid=210212" title="Ještěd (góra)">
Ještěd (góra)

Ještěd (pol. "Jeszted" dawniej "Jeszczed", niem. "Jeschken", 1012 m n.p.m.) – najwyższy szczyt Grzbietu Jesztedzkiego (cz. "Ještědský hřbet") i zarazem Grzbietu Jesztiedzko-Kozakowskiego (cz. "Ještědsko-kozákovský hřbet").
Leży na południowy zachód od Liberca w północnych Czechach. Ośrodek sportów narciarskich, kompleks skoczni narciarskich, trasy zjazdowe.
Na szczycie góry Ještěd znajduje się trzygwiazdkowy hotel, do którego prowadzi trzykilometrowa asfaltowa droga z przełęczy Tetřeví sedlo (770 m n.p.m.) położonej na drodze z Liberca do miasta Český Dub. 
Hotel oraz towarzyszący mu nadajnik telewizyjny zostały zbudowane w latach 1963−1973 według projektu Karela Hubáčka, za który architekt otrzymał w 1969 nagrodę Auguste’a Perreta,
przyznawaną przez Międzynarodową Unię Architektów. W obiekcie znajduje się rzeźba z betonu i szkła autorstwa Stanislava Libenskiego i Jaroslavy Brychtovej.

</doc>
<doc id="210214" url="https://pl.wikipedia.org/wiki?curid=210214" title="Wzmacniacz selektywny">
Wzmacniacz selektywny

Wzmacniacz selektywny – wzmacniacz pracujący w ściśle określonym paśmie częstotliwości przy jednoczesnym dużym tłumieniu sygnałów poza pasmem.
Głównym zastosowaniem wzmacniaczy selektywnych są urządzenia odbiorcze: radiowe, telewizyjne, radarowe, analogowe systemy telekomunikacyjne, modemy, filtracja sygnałów pomiarowych. Najprostszym natomiast wzmacniaczem selektywnym jest obwód rezonansowy LC.
Głównymi elementami stosowanymi w różnego rodzaju wzmacniaczach selektywnych (sposób konstrukcji zależy od wzmocnienia i zakresu częstotliwości) są tranzystory bipolarne, MOSFET, wzmacniacze operacyjne, obwody RLC, linie długie, filtry piezoelektryczne i cyfrowe układy filtracji.
Parametry.
Głównymi parametrami wzmacniaczy selektywnych są:
Podział wzmacniaczy.
Wzmacniacze selektywne dzielą się na:
Granica między tymi dwoma rodzajami wzmacniaczy nie jest dokładnie określona. Przyjmuje się, że współczesne filtry aktywne są stosowane do częstotliwości 1 MHz, a wzmacniacze wielkiej częstotliwości od 150 kHz.

</doc>
<doc id="210215" url="https://pl.wikipedia.org/wiki?curid=210215" title="Grand Prix Szwajcarii 1950">
Grand Prix Szwajcarii 1950

Grand Prix Szwajcarii 1950 (oryg. X Großer Preis der Schweiz) – czwarta runda Mistrzostw Świata Formuły 1 w sezonie 1950.
Klasyfikacja kierowców po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku.
Źródło: 
"Uwzględniono tylko kierowców, którzy zdobyli jakiekolwiek punkty"

</doc>
<doc id="210216" url="https://pl.wikipedia.org/wiki?curid=210216" title="TeaM-TL">
TeaM-TL

TeaM-TL – dystrybucja Linuksa typu Live CD, powstała przez znaczne rozszerzenie dystrybucji Slax pochodzącej wprost od Slackware.
Powstała pod koniec 2004 w Polsce. Pierwotnie nazywała się SlaX-TL, dla zaznaczenia pochodzenia (małe litery symbolizowały dostosowanie bazowego SLAX-a) i zawartości: TeXLive. Ze względu na możliwe zastrzeżenia co do nazwy, w maju 2005 nazwa została zmieniona na TeaM-TL.
TeaM-TL, w odróżnieniu od praktycznie wszystkich dystrybucji Live CD, zawiera system TeX i przeznaczony jest dla osób chcących posiadać kompletne i skonfigurowane środowisko do TeX-owania, z edytorami i pomocniczymi narzędziami. Jako jedyna zawiera zamiast TeTeX-a potężną dystrybucję TeX-a o nazwie TeXLive.
Bazowy Slax został przede wszystkim spolonizowany i uzupełniony tak, by polski użytkownik TeX-a miał gotowe do pracy przenośne, wygodne i estetyczne środowisko.
Oprócz TeXLive, który zajmuje większość miejsca na płycie CD, użytkownicy znajdą prekonfigurowane edytory: Emacs, Vim, Kile, LyX. Ponadto są narzędzia do obróbki grafiki (GIMP), profesjonalnych wykresów (gnuplot), serwer (Samba) dla łatwego udostępniania plików komputerom z Windows oraz mały i szybki serwer WWW (thttpd).
Wszystkie edycje zawierają CVS i Subversion. Po uruchomieniu systemu możemy pobrać pliki z repozytorium, edytować je i wysłać z powrotem do repozytorium. Znika wówczas problem braku możliwości zapisu wyników pracy na dysku. Dane są bezpieczne w repozytorium. Korzystanie z lokalnego dysku okazuje się być niepraktyczne.
Od czerwca 2005 wydawane są równolegle edycje CD (700MB) i DVD (&gt;1,3GB). Edycja DVD jest znacznie rozszerzona i uzupełniona o wiele dodatkowych narzędzi i programów. Dodano aplikacje naukowe (Octave, Maxima, Scilab), OpenOffice.org, uzupełniono KDE i wiele innych
Praca nad dystrybucją jest wspierana przez Polską Grupę Użytkowników Systemu TeX.

</doc>
<doc id="210218" url="https://pl.wikipedia.org/wiki?curid=210218" title="Bazylika Niepokalanego Poczęcia w Waszyngtonie">
Bazylika Niepokalanego Poczęcia w Waszyngtonie

Bazylika Niepokalanego Poczęcia (ang. "Basilica of the National Shrine of the Immaculate Conception") to znacząca rzymskokatolicka bazylika mniejsza w USA. Ważne sanktuarium maryjne, budowane przez ponad wiek, cel pielgrzymek z kraju i zagranicy. Znajduje się na Michigan Avenue 400 w północno-wschodniej części Waszyngtonu. Po dziś dzień trwają przy niej prace konstrukcyjne. Bazylika jest pomnikiem historii wpisanym na listę miejsc historycznych Stanów Zjednoczonych ("National Register of Historic Places")
Wbrew powszechnym przekonaniom, bazylika nie jest ani kościołem katedralnym archidiecezji Waszyngtonu, ani (wbrew swojej nazwie) narodową świątynią USA (w sensie w jakim dla Polaków jest historycznie związana z tytułem prymasa katedra w Gnieźnie). Najważniejszym kościołem archidiecezji jest katedra św. Mateusza; zaś w związku z tym, że w USA żaden arcybiskup nie ma tytułu prymasa i nie ma też ściśle określonej świątyni narodowej to najbliższa temu tytułowi jest bazylika Wniebowzięcia Najświętszej Maryi Panny w Baltimore (ze względu na historyczną i reprezentacyjną nadrzędność Baltimore w Kościele amerykańskim).
Patronka Stanów Zjednoczonych.
W 1792 John Carroll, biskup Baltimore i pierwszy rzymskokatolicki biskup Stanów Zjednoczonych polecił nowo utworzony naród amerykański opiece Najświętszej Marii Panny i Jej Niepokalanego Poczęcia. W 1847 papież Pius IX dokonał formalnego potwierdzenia tego czynu i oficjalnie zatwierdził Najświętszą Marię Pannę i Jej Niepokalane Poczęcie jako opiekunkę Stanów Zjednoczonych. W następnych latach pojawiła się idea zbudowania świątyni poświęconej nowej patronce.
Projekty.
Thomas J. Shahan, biskup i czwarty rektor Katolickiego Uniwersytetu USA zaproponował zbudowanie narodowej świątyni pod wezwaniem Niepokalanego Poczęcia. Biskup Shahan przedstawił swój projekt Piusowi X 15 sierpnia 1913. Papież udzielił projektowi błogosławieństwa i wsparł go kwotą 400 dolarów amerykańskich. Po powrocie do USA Shahan przekonał radę nadzorczą Katolickiego Uniwersytetu USA do przeznaczenia ziemi w południowo-zachodniej części kampusu na budowę świątyni.
W styczniu 1914 Shahan opublikował pierwszy egzemplarz biuletynu "Salve Regina", który miał wzniecić powszechny entuzjazm dla jego projektu. Napisał w nim, że świątynia będzie „pomnikiem miłości i wdzięczności, wielkim hymnem z kamienia tak pięknym jak to tylko możliwe i tak świętym, jak chcieliby jego budowniczowie”. Biuletyn ten został rozprowadzony w diecezjach na terenie całego kraju, aż w końcu do Waszyngtonu zaczęły spływać datki. W 1915 biskup Shahan mianował ojca Bernarda McKenna pierwszym dyrektorem świątyni, czym jeszcze bardziej zbliżył swe marzenie do rzeczywistości. Biskup Shahan nadzorował prace konstrukcyjne aż do swojej śmierci 9 marca 1932. Jego ciało jest jedynym złożonym w bazylice.
Budowa.
Do roku 1919 wszystkie plany architektoniczne przygotowane przez przedsiębiorstwo z Bostonu były już zaakceptowane przez biskupa Shahana i ojca McKenna. Początkowo rozważano zbudowanie świątyni w stylu gotyckim. Shahan chciał, by była ona śmiała architektonicznie i optował za konstrukcją bizantyjsko-romańską. Kardynał James Gibbons, arcybiskup Baltimore poświęcił kamień węgielny 23 września 1920. W odprawionej z tej okazji mszy uczestniczyło ponad 10 000 wiernych, w tym ambasadorowie, przedstawiciele władzy federalnej, wojskowi i inni dygnitarze. W 1929 Wielki kryzys zastał budowę ponad poziomem krypty i wstrzymał dalsze prace. Wybuch II wojny światowej sprawił, iż porzucono nawet myśli o kontynuacji prac.
Ostatecznie w 1953 biskupi amerykańscy, pod przewodnictwem Johna Noll, arcybiskupa Fort Wayne i Patricka O’Boyle’a, arcybiskupa Waszyngtonu zobowiązali się zebrać kwotę potrzebną do ukończenia budowy górnego kościoła. 20 listopada 1959 tysiące katolików zgromadziło się wraz z biskupami na uroczystości poświęcenia tej części. Prace budowlane w bazylice trwają jednak do dziś.

</doc>
<doc id="210222" url="https://pl.wikipedia.org/wiki?curid=210222" title="Polskie Radio Lwów">
Polskie Radio Lwów

Polskie Radio Lwów – regionalna rozgłośnia Polskiego Radia we Lwowie, działająca w latach 1930–1939.
Historia.
Stacja nadawcza lwowskiej rozgłośni Polskiego Radia została uruchomiona 15 stycznia 1930. Początkowo miała moc 2 kW, w 1931 zwiększono ją do 16 kW, zaś w 1936 do 50 kW. Studia i biura rozgłośni mieściły się w gmachu przy ul. Batorego 6, zaś stacja nadawcza na terenie Targów Wschodnich. Lwów był w 1939 roku najlepiej zradiofonizowanym miastem w Polsce, z 45 tysiącami abonentów radiowych. Rozgłośnia była niezwykle popularna ze względu na audycje rozrywkowe dla dzieci i dorosłych, nadawane w zasięgu ogólnopolskim, w tym "Wesołą Lwowską Falę". Sygnał rozgłośni lwowskiej skomponował Tadeusz Seredyński.
Rozgłośnia była nadawana fali średniej 385,1 m.
Po wybuchu II wojny światowej w czasie kampanii wrześniowej 11 września 1939 na antenie PR Lwów ogłoszono zamknięcie rozgłośni (ogłosiła to spikerka Celina Nahlik). Tego samego dnia kierownictwo radia zostało ewakuowane, po czym 12 września decyzją Dowództwa Obrony Lwowa zostało zawrócone ze Stanisławowa do Lwowa celem ukończenia radiostacji krótkofalowej dla wojska (konkretnie Witold Korecki), a 13 września otwarto ponownie nadawanie (Celina Nahlik). Następnie rozgłośnia działała pod ostrzałem Niemców, ostatecznie w wyniku trafienia został unieruchomiony nadajnik i przerwano nadawanie. Z uwagi na to dyrekcja rozgłośni wypożyczyła z Politechniki Lwowskiej radiostację krótkofalową i nadawali za jej pośrednictwem aż do czasu trafienia przez Niemców elektrowni miejskiej i pozbawienia miasta elektryczności. Następnego dnia, 22 września 1939 do Lwowa wkroczyli sowieci, co w związku z kapitulacją miasta zakończyło działalność rozgłośni.
Radio Lwów.
29 października 1992 roku rozpoczęło nadawanie Radio Lwów jako rozgłośnia społeczna, nawiązująca do tradycji rozgłośni lwowskiej Polskiego Radia. Radio Lwów nadaje trzygodzinne cotygodniowe pasma na antenie prywatnej stacji „Nezałenist” (106,7 MHz).

</doc>
<doc id="210223" url="https://pl.wikipedia.org/wiki?curid=210223" title="Grand Prix Belgii 1950">
Grand Prix Belgii 1950

Grand Prix Belgii 1950, oficjalnie XII Grote Prijs Van Belgie – piąta runda Mistrzostw Świata Formuły 1 w sezonie 1950.
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku.
Źródło: 
"Uwzględniono tylko kierowców, którzy zdobyli jakiekolwiek punkty"

</doc>
<doc id="210224" url="https://pl.wikipedia.org/wiki?curid=210224" title="Joan Baez">
Joan Baez

Joan Chandos Baez (ur. 9 stycznia 1941 w Nowym Jorku) – amerykańska piosenkarka, kompozytorka, autorka tekstów oraz producentka nagrań.
Znana przede wszystkim z nagrań utworów utrzymanych w stylistyce bluesa i folku oraz muzyki religijnej i pieśni protestu.
Wystąpiła m.in. przed przemówieniem Martina Luthera Kinga w czasie Marszu na Waszyngton oraz na Festiwalu w Woodstock. W latach 1961–1965 związana z Bobem Dylanem.
W sierpniu 1970 wystąpiła na festiwalu w Sopocie, kierując do polskiej publiczności śmiałe przesłanie antywojenne. Jej występ został przyjęty entuzjastycznie. Zapisem tego koncertu jest film "Joan Baez" zrealizowany przez Antoniego Halora.
19 listopada 1985 roku na zaproszenie studenckich działaczy zagrała koncert na Katolickim Uniwersytecie Lubelskim. Podziemne Wydawnictwo Społeczne – KOS wydało dwukasetowy zapis tego koncertu pod nazwą "Joan Baez".
7 czerwca 1989 roku wystąpiła w Domu Kultury Zakładów Mechanicznych „Ursus” w Warszawie na koncercie zorganizowanym przez NZS UW, NSZZ „Solidarność”, ZM „Ursus” i Wspólnotę WiP.

</doc>
<doc id="210230" url="https://pl.wikipedia.org/wiki?curid=210230" title="Wzmacniacz mocy">
Wzmacniacz mocy

Wzmacniacz mocy – wzmacniacz, który dostarcza do obciążenia wymaganą moc wyjściową.
W przypadku zastosowania w elektroakustyce, wejściowy sygnał analogowy jest zazwyczaj wzmacniany najpierw w przedwzmacniaczu, natomiast wzmacniacz mocy jest końcowym stopniem toru wzmacniającego i podłączony jest do zestawu głośnikowego.
Do podstawowych parametrów wzmacniacza mocy zalicza się:
Ze względu na zakres częstotliwości wzmacnianych sygnałów wzmacniacze mocy można podzielić na:
We wzmacniaczu wyróżnia się dwa podstawowe obwody elektroniczne:
Dla wzmacnianego sygnału obwód wzmacniacza stanowi czwórnik, w którym do wejścia dołączono źródło sygnału formula_1 o impedancji formula_2 a do wyjścia dołączono obciążenie formula_3
Pomiędzy wielkościami wejścia i wyjścia istnieją zależności:
gdzie:
Biorąc pod uwagę punkt pracy elektronicznego elementu czynnego oraz poziom sygnału sterującego wyróżnia się tzw. klasy pracy wzmacniacza mocy:

</doc>
<doc id="210231" url="https://pl.wikipedia.org/wiki?curid=210231" title="Wąwolnica (gmina)">
Wąwolnica (gmina)

Wąwolnica (do 1929 "gmina Drzewce") – gmina wiejska w powiecie puławskim (województwo lubelskie) na Płaskowyżu Nałęczowskim. Siedzibą gminy jest Wąwolnica.
Według danych z 30 czerwca 2004 gminę zamieszkiwało 4998 osób. Natomiast według danych z 31 grudnia 2017 roku gminę zamieszkiwały 4724 osoby. 
Sąsiaduje z następującymi gminami: Kazimierz Dolny, Końskowola, Kurów, Nałęczów, Wojciechów, Poniatowa, Karczmiska. Przez gminę Wąwolnica płynie rzeka Bystra oraz przebiega szlak kolejowy. 
W latach 1975–1998 gmina położona była w starym woj. lubelskim.
Struktura powierzchni.
Według danych z roku 2002 gmina Wąwolnica ma obszar 62,15 km², w tym:
Gmina stanowi 6,66% powierzchni powiatu.
Demografia.
Dane z 30 czerwca 2004:

</doc>
<doc id="210236" url="https://pl.wikipedia.org/wiki?curid=210236" title="Rąblów">
Rąblów

Rąblów – wieś w Polsce, w województwie lubelskim, w powiecie puławskim, w gminie Wąwolnica. Wieś położona jest na skraju doliny rzeki Bystrej, która wcina się w obszar lessowego Płaskowyżu Nałęczowskiego. Leży na przecięciu kilku szlaków pieszych i rowerowych, w tym trasy rowerowej z Lublina do Kazimierza Dolnego. Na północnych stokach wzgórz położonych opodal wsi zainstalowano cztery wyciągi narciarskie ze sztucznym naśnieżaniem, a także baseny. W Rąblowie zwiedzić można Park Labiryntów i Miniatur. 
Wieś szlachecka położona była w drugiej połowie XVI wieku w powiecie lubelskim województwa lubelskiego. Wieś należącą do dóbr celejowskich w województwie lubelskim w 1704 roku odziedziczyła Teresa Dunin-Borkowska, żona wojewody lubelskiego Stanisława Tarły. 
14 maja 1944 w pobliżu miejscowości miała miejsce bitwa oddziałów polskiej i radzieckiej partyzantki z oddziałami niemieckimi.
Na cześć bitwy imieniem "Rąblów" nazwano polski okręt desantowy projektu 771.
W latach 1975–1998 miejscowość należała administracyjnie do ówczesnego województwa lubelskiego.

</doc>
<doc id="210238" url="https://pl.wikipedia.org/wiki?curid=210238" title="Grand Prix Francji 1950">
Grand Prix Francji 1950

Grand Prix Francji 1950, oficjalnie XXXVII Grand Prix de L'A.C.F. – szósta runda Mistrzostw Świata Formuły 1 w sezonie 1950.
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku.
Źródło: 
"Uwzględniono tylko kierowców, którzy zdobyli jakiekolwiek punkty"

</doc>
<doc id="210240" url="https://pl.wikipedia.org/wiki?curid=210240" title="Avast Software">
Avast Software

Avast Software, oficjalnie Avast Software s.r.o. – czeskie przedsiębiorstwo z siedzibą w Pradze; producent programów antywirusowych z rodziny avast!, z których najbardziej znany jest avast! Free Antivirus (darmowy do niekomercyjnego użytku osobistego).
Oprócz programów antywirusowych, AVAST Software jest producentem oprogramowania narzędziowego avast! BART CD oraz oprogramowania Net.Purum do kontrolowania dostępu do internetu w sieciach firmowych.
Przedsiębiorstwo istnieje od kwietnia 1991 roku; od początku 2007 roku jest spółką akcyjną. Do 2010 roku przedsiębiorstwo nosiło nazwę ALWIL Software.
7 lipca 2016 roku przedsiębiorstwo poinformowało, że wykupi 100 proc. akcji spółki AVG Technologies, producenta oprogramowania antywirusowego, za 1,3 mld dolarów.
19 lipca 2017 roku przedsiębiorstwo zostało posiadaczem 100 procent udziałów spółki Piriform.
W sierpniu 2021 roku NortonLifeLock przejęło 100 procent udziałów spółki Avast Software s.r.o. za kwotę 8mld dolarów.

</doc>
<doc id="210244" url="https://pl.wikipedia.org/wiki?curid=210244" title="Wojciech Roj (starszy)">
Wojciech Roj (starszy)

Wojciech Roj, właśc. Wojciech Raj-Gąsienica (ur. 3 stycznia 1839 w Zakopanem, zm. 21 stycznia 1924 tamże) – polski gazda, kowal i cieśla, przewodnik tatrzański.
Życiorys.
Był najstarszym dzieckiem gospodarza góralskiego Andrzeja Gąsienicy i Katarzyny z domu Budz. Rola Gąsieniców była nazywana „Rajem” i od niej, zgodnie z tradycją, przybrał przydomek Wojciech (w formie gwarowej „Roj”). Przydomku tego używał jako nazwiska. Pracował w różnorodnych dziedzinach. Od dzieciństwa pomagał w gospodarstwie rodziców, wyuczył się kowalstwa i ciesielstwa, sezonowo wyjeżdżał do pracy w kopalni węgla na Węgry. Miał kuźnię w Zakopanem.
Od 1873 uczestniczył (początkowo jako tragarz) w wyprawach w góry zakopiańskiego proboszcza Józefa Stolarczyka oraz Tytusa Chałubińskiego; w wyprawach tych – często pionierskich – brali udział także inni górale – znany gawędziarz Sabała i skrzypek Bartłomiej Obrochta. Po kilku latach jego rola w wyprawach Chałubińskiego znacznie wzrosła, stał się ich głównym organizatorem; Wojciech Kossak nazywał go „ministrem wszelkich spraw”. W trakcie górskich wypraw wykazywał się talentami organizatorskimi i kulinarnymi oraz życzliwością i troską o towarzyszy.
W środowisko przewodnickie został wprowadzony przez starszych Macieja Sieczkę i Szymona Tatara starszego, a jego umiejętności w tej dziedzinie rozwinęły się na wyprawach z Tytusem Chałubińskim. W 1874 wspólnie z Tatarem wspiął się nową drogą na Gerlach i wprowadził na szczyt ks. Stolarczyka. Trzy lata później (28 czerwca 1877 r.) razem z Sieczką i Chałubińskim jako pierwsi zdobyli Mięguszowiecki Szczyt, co było jednym z większych osiągnięć taternickich drugiej połowy XIX wieku. W okresie tym Roj z Obrochtą próbowali pierwszego wejścia na Ganek, próba jednak zakończyła się na Galerii Gankowej. W roku 1884 dokonał drugiego wejścia na Baranie Rogi wraz z Karolem Potkańskim i Ludwikiem Chałubińskim, synem Tytusa.
Na zaproszenie Chałubińskiego kilkakrotnie przebywał w Warszawie, gdzie dodatkowo wyuczył się ślusarstwa. Jako pierwszy, także za poradą Chałubińskiego, uprawiał w Tatrach rośliny pastewne. W latach 1881–1882 wybudował zakopiański dom Chałubińskiego. Znalazł się w gronie obdarowanych legatem testamentowym Chałubińskiego (1889).
Był czołowym wykonawcą domów w stylu zakopiańskim, realizatorem projektów zaprzyjaźnionego Stanisława Witkiewicza. Oprócz domu Chałubińskiego zbudował m.in. willę „Pod Jedlami” na Kozińcu dla Jana Gwalberta i Wandy Pawlikowskich. Był częstym gościem rodziny Pawlikowskich w Krakowie, Lwowie i Medyce, wysoko ceniono go za ciekawą osobowość, umiejętności gawędziarskie i inteligencję; podejmował u siebie i był przewodnikiem wielu wybitnych osobistości, m.in. Władysława Ludwika Anczyca, Henryka Sienkiewicza, Bronisława Dembińskiego, Jana Kasprowicza. Wspomnienia Roja o Chałubińskim spisał Adam Wrzosek, pozostała również korespondencja Roja z Chałubińskim z lat 1879–1884.
Działał społecznie w organizacjach góralskich w Zakopanem, m.in. w Towarzystwie Zaliczkowym. Przemawiał podczas położenia kamienia węgielnego pod pomnik Chałubińskiego w Zakopanem (1901).
Był żonaty z Katarzyną z Ustupskich (ur. 1843, zm. 1919), z którą miał syna Józefa (ur. 1863, zm. 1892), nazywanego „adiutantem Chałubińskiego” – młody Roj pomagał Chałubińskiemu w badaniach minerałów i mchów tatrzańskich. Bratanek Wojciecha, również Wojciech, był posłem na Sejm, działaczem PSL Piast.
Po śmierci Tytusa Chałubińskiego chorował na reumatyzm i zaprzestał przewodnictwa górskiego. Problemy rodzinne – śmierć syna, córki i zięcia oraz strata żony – pogłębiły jego dolegliwości zdrowotne, a przy tym wzmocniły religijność. Roj zmarł w wieku 85 lat i został pochowany na Nowym Cmentarzu w Zakopanem (kw. K4-B-8).

</doc>
<doc id="210246" url="https://pl.wikipedia.org/wiki?curid=210246" title="Grand Prix Włoch 1950">
Grand Prix Włoch 1950

Grand Prix Włoch 1950 (oryg. XXI Gran Premio D'Italia) – siódma runda Mistrzostw Świata Formuły 1 w sezonie 1950.
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
Źródło: Racing-Reference.info
!Nr
!Kierowca
!Okrążenia
!Suma
Klasyfikacja kierowców po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku.
Źródło: 
"Uwzględniono tylko kierowców, którzy zdobyli jakiekolwiek punkty"

</doc>
<doc id="210247" url="https://pl.wikipedia.org/wiki?curid=210247" title="Warnołęka">
Warnołęka

Warnołęka (do 1945 niem. "Wahrlang") – wieś sołecka w Polsce położona w województwie zachodniopomorskim, w powiecie polickim, w gminie Nowe Warpno. Miejscowość jest usytuowana na Równinie Polickiej nad Zalewem Szczecińskim (Zatoka Warnołęcka) w Puszczy Wkrzańskiej. Przez wieś przebiega droga wojewódzka nr 114.
Historia.
Wieś o średniowiecznym rodowodzie, jako własność cysterek ze Szczecina. Opiekowały się one miejscowym kościołem, który w 1535 r. stał się filią kościoła w Nowym Warpnie. Od połowy XIX w. obszar wokół Warnołęki był gminą, którą dzielono na: wieś "Wahrlang" (Warnołęka), osadę "Friedrichshof", leśniczówkę "Moorbrügge" (Mszczuje) oraz majątek "Steinbrinkshof". Od 1872 r. wieś była siedzibą obwodu policyjnego oraz od 1874 obwodu Urzędu stanu cywilnego. Ówcześni mieszkańcy zajmowali się głównie rolnictwem, hodowano bydło, trzode, owce oraz kozy. Ostatecznie obszary wokół wsi rozparcelowano w latach 20. i 30. XX wieku 
W czasie II wojny światowej niezniszczona, wieś została zajęta pod koniec kwietnia 1945 r. przez wojska radzieckie (2 Front Białoruski – 2 Armia Uderzeniowa) i później oddana po administrację polską, przybyli pierwsi polscy osadnicy. W drugiej połowie XX w. mieszkały tu przeważnie rodziny rolników i leśników.
Komunikacja i turystyka.
Przez wieś przebiega droga wojewódzka nr 114 łącząca Tanowo-Police-Trzebież-Brzózki-Warnołękę-Nowe Warpno. Na obszarze zabudowanym Warnołęki droga ma kilka niebezpiecznych zakrętów. Z tego powodu zarówno kierowcy jak i rowerzyści oraz piesi powinni zachować szczególną ostrożność wymaganą od uczestników ruchu drogowego.
Obecnie miejscowość ma charakter rolniczo - wypoczynkowy (gospodarstwa agroturystyczne). 
Przez wieś prowadzi Szlak „Puszcza Wkrzańska”.

</doc>
<doc id="210248" url="https://pl.wikipedia.org/wiki?curid=210248" title="Kościół Matki Bożej Częstochowskiej w Warnołęce">
Kościół Matki Bożej Częstochowskiej w Warnołęce

Kościół pw. Matki Boskiej Częstochowskiej w Warnołęce – zabytkowa świątynia ryglowa w miejscowości Warnołęka w gminie Nowe Warpno.
Historia.
Kościół filialny parafii pw. Wniebowzięcia Najświętszej Marii Panny w Nowym Warpnie, wybudowana w XVIII wieku, do 1945 świątynia ewangelicka, 26 sierpnia 1946 poświęcona i od tego czasu użytkowana jako kościół rzymskokatolicki. Świątynia wraz z otoczeniem znajduje się w rejestrze zabytków (nr. rej. A-518 z 30.10.1997).
Architektura.
Kościół wzniesiono na planie prostokąta, od wschodu zamknięto go trójbocznie, zabytek jest orientowany. Ściany postawiono na fundamentach z kamienia i podwalinie, w niej osadzono drewniane słupy. Konstrukcję podtrzymuje oczep i legary stropowe. Belki łączone są ryglami i zastrzałami. W części zachodniej znajduje się wieża, również o konstrukcji szkieletowej. Wieża jest zwieńczona hełmem w kształcie ostrosłupa z kulą i krzyżem. Fanych są wypełnione cegłami i otynkowane na biało. Świątynia jako budynek szachulcowy prezentuje się imponująco. Wnętrze przykryto stropem drewnianym i dachem dwuspadowym, wejście od strony zachodniej, okna szczelinowe. Od strony północnej znajduje się dobudowana zakrystia na planie kwadratu.
Otoczenie.
Kościół stoi na niewysokim wzgórzu, w zachodniej części wsi, z dala od głównej drogi (nr 114), łączącej Police z Nowym Warpnem. Teren okalający pełnił dawniej funkcje cmentarza, obecnie zachował się cenny starodrzew, kontrastujący z barwami kościoła (czerń i biel).

</doc>
<doc id="210249" url="https://pl.wikipedia.org/wiki?curid=210249" title="Myślibórz Mały">
Myślibórz Mały

Myślibórz Mały (do 1945 niem. "Klein Mützelburg") – wieś w Polsce położona w województwie zachodniopomorskim, w powiecie polickim, w gminie Nowe Warpno, w sołectwie Brzózki, położona w Puszczy Wkrzańskiej na północ od Jeziora Myśliborskiego Wielkiego nad rzeką Myśliborką, blisko granicy polsko-niemieckiej, obecnie 4 mieszkańców (dwa domy mieszkalne).
Historia.
Początki osady sięgają roku 1769 powstała tu kolonia osadnicza. Dużą role w życiu mieszkańców odgrywało leśnictwo i rolnictwo. Wieś do 1939 roku zamieszkiwało 88 os.
W czasie II wojny światowej wieś nie zniszczona, 27 kwietnia 1945 r. do opustoszałej wsi wkroczyły wojska radzieckie (2 Front Białoruski - 2 Armia Uderzeniowa) a administracja polska przejęła ją 4 października 1945 r. z czasem przybyli też pierwsi polscy osadnicy.

</doc>
<doc id="210250" url="https://pl.wikipedia.org/wiki?curid=210250" title="Tadeusz A. Olszański">
Tadeusz A. Olszański

Tadeusz Andrzej Olszański (ur. 1950 w Otwocku) – polski politolog, publicysta, poeta oraz działacz polskiego fandomu fantastycznego, z wykształcenia prawnik. Specjalizuje się w problematyce ukraińskiej oraz twórczości J.R.R. Tolkiena. Członek Śląskiego Klubu Fantastyki (od 1994), Towarzystwa Karpackiego (1990–2012), związany ze środowiskiem Klubu Otryckiego (od 1973).
Życiorys.
Ukończył studia na Wydziale Prawa i Administracji Uniwersytetu Warszawskiego. Przed 1989 publikował w tzw. "drugim obiegu" jako „Jan Łukaszów”. Był członkiem Towarzystwa Pomost. Był uczestnikiem grupy literackiej Konfederacja Nowego Romantyzmu od jej powstania (1973).
W latach 1973–1993 pracował w administracji samorządowej i w przemyśle. Pracownik Ośrodka Studiów Wschodnich od grudnia 1993, od 2017 współpracownik-emeryt. Początkowo kierował działem ukraińskim, od 1999 analityk w Zespole Białorusi, Ukrainy i Mołdawii.
Członek redakcji „Almanachu Karpackiego PŁAJ” (1993–2006). Współpracował m.in. prasą Konfederacji Polski Niepodległej (1990–1993), pismami "Wiara i Odpowiedzialność" (1987–1988), "Międzymorze" (1988–1989) "Nigdy Więcej" (1995–1999), "Nowe Państwo" (1996–1998), "Czas Fantastyki" (2005–2015), "Almanach Karpacki PŁAJ" (1993–2004) oraz fanzinami fantastycznymi (m.in. "Miesięcznik", "Gwaihir", Almanach Tolkienowski "Aiglos"). Obecnie współpracuje z "Tygodnikiem Powszechnym". Tłumacz esejów i wierszy J.R.R. Tolkiena ("Władca Pierścieni. Wiersze", 1998, "Potwory i krytycy i inne eseje", 2000). Wiersze w jego tłumaczeniu wprowadzono do poprawionego wydania "Władcy Pierścieni" w tłumaczeniu Marii Skibniewskiej oraz w tłumaczeniu Marii i Cezarego Frąców.
Publikacje.
tomiki poetyckie:
inne:

</doc>
<doc id="210251" url="https://pl.wikipedia.org/wiki?curid=210251" title="Myślibórz Wielki">
Myślibórz Wielki

Myślibórz Wielki () – wieś w Polsce, położona w województwie zachodniopomorskim, w powiecie polickim, w gminie Nowe Warpno.
W latach 1975–1998 wieś administracyjnie należała do województwa szczecińskiego.
Historia.
Początki osady sięgają roku 1597, gdy powstała tu karczma i smolarnia. W połowie XVIII wieku właścicielem terenu był nadleśniczy von Bornstedt. Dużą rolę w życiu mieszkańców odgrywało leśnictwo i rybołówstwo. Wieś do 1939 roku zamieszkiwało 170 osób.
W czasie II wojny światowej wieś nie zniszczona, 27 kwietnia 1945 r. do opustoszałej wsi wkroczyły wojska radzieckie (2 Front Białoruski – 2 Armia Uderzeniowa), a administracja polska przejęła ją 4 października 1945 r., z czasem przybyli też pierwsi polscy osadnicy. Od 1945 mieściła się tu strażnica Wojsk Ochrony Pogranicza. Od II połowy XX w. powstawały tu letniska i kempingi. Pod koniec lat 90. XX wieku zaczęło rozwijać się nowe budownictwo willowe. Znajduje się też tu Stacja Linii Radiowych Myślibórz Wielki.
Geografia.
Osada w gminie Nowe Warpno, sołectwie Brzózki, położona blisko granicy polsko-niemieckiej, w Puszczy Wkrzańskiej, na wschód od Jeziora Myśliborskiego Wielkiego i południe od Jeziora Myśliborskiego Małego. Osada o charakterze wypoczynkowym (domki letniskowe).

</doc>
<doc id="210253" url="https://pl.wikipedia.org/wiki?curid=210253" title="Mszczuje">
Mszczuje

Mszczuje (do 1945 niem. "Moorbrück") – osada leśna w województwie zachodniopomorskim, w powiecie polickim w gminie Nowe Warpno, w sołectwie Brzózki, położona w lasach Puszczy Wkrzańskiej.
Historia.
Początki osady sięgają roku 1784 jako dzierżawy wieczystej z obowiązkiem sprowadzenia kolonistów. W XIX w. obszar wsi podzielono. Ówcześni osadnicy zajmowali się leśnictwem, wydobywaniem torfu i rolnictwem.
W czasie II wojny światowej miejscowość nie zniszczona. 27 kwietnia 1945 r. do osady wkroczyły wojska radzieckie (2 Front Białoruski – 2 Armia Uderzeniowa) a administracja polska przejęła ją w październiku 1945 r., później przybyli też pierwsi polscy osadnicy. Obecnie osada Mszczuje składa się z kilku domów mieszkalnych i budynków gospodarczych. Zabudowania pochodzą z okresu przed II wojną światową. Zbudowane zostały z cegły. W obrębie zagród znajdują się również budynki gospodarcze z elementami drewnianymi. Mieszkańcy osady trudnią się rolnictwem i gospodarką leśną. Przynależność polityczno-administracyjna Mszczuj patrz Nowe Warpno.
Demografia:
Turystyka.
Nieopodal wsi znajduje się pomnikowy buk zwyczajny o obwodzie 4,05 m i wysokości 25 m. Okoliczne lasy Puszczy Wkrzańskiej to tereny atrakcyjne dla grzybiarzy, zbieraczy jagód, myśliwych oraz turystów pieszych i rowerowych. Wieś łączy się drogami leśnymi utwardzonymi w Brzózkach z drogą wojewódzką nr 114 oraz drogą powiatową Nowe Warpno – Dobieszczyn.
W pobliżu miejscowości przebiegają rowerowe szlaki turystyczne:

</doc>
<doc id="210259" url="https://pl.wikipedia.org/wiki?curid=210259" title="Borowikowiec tęgoskórowy">
Borowikowiec tęgoskórowy

Borowikowiec tęgoskórowy, podgrzybek tęgoskórowy ("Pseudoboletus parasiticus" (Bull.) Šutara) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Pseudoboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1790 Jean Baptiste François Pierre Bulliard nadając mu nazwę "Boletus parasiticus". Obecną, uznaną przez Index Fungorum nazwę nadał mu w roku 1991 Josef Šutara, przenosząc go do rodzaju "Pseudoboletus".
Niektóre synonimy:
Alina Skirgiełło w 1960 r. podała polską nazwę podgrzybek pasożytniczy, będącą tłumaczeniem nazwy łacińskiej. Władysław Wojewoda w 2003 r. zaproponował nazwę podgrzybek tęgoskórowy, dokładniej charakteryzującą ten gatunek. Obydwoje opierali się na klasyfikacji zaliczającej ten gatunek do rodzaju "Xerocomus" (podgrzybek). Jednak według aktualnych ustaleń taksonomicznych Index Fungorum należy on do rodzaju "Pseudoboletus", tak więc obydwie polskie nazwy są niespójne z nazwą naukową. W 2015 Piotr T. Zaniewski, Ewa Truszkowska i Andrzej Szczepkowski zaproponowali nazwę „borowikowiec tęgoskórowy”, którą następnie (w 2021) zarekomendowała Komisja ds. Polskiego Nazewnictwa Grzybów Polskiego Towarzystwa Mykologicznego.
Morfologia.
Średnicy od 2 do 6 cm. Początkowo półkolisty, później poduchowaty, na koniec spłaszczony. Powierzchnia w kolorze od brudnożółtego przez zielonawoochrowy do oliwkowobrązowego, sucha, zamszowata, popękana niekiedy na drobne poletka (szczególnie podczas suchej pogody).
Przyrośnięte lub lekko zbiegające, kanciaste, za młodu żółte, później brązowooliwkowe lub brązowożółte.
Wysokość 3–7 cm długi, grubość 0,4–2 cm. Pełny, żółty do żółtobrązowego lub oliwkowy, w dole zwężony i zwykle mocno wygięty. Ma włókienkowatą strukturę.
Żółtawy, nad rurkami cytrynowożółty, w dolnej części trzonu brunatnawy, na przekroju nieznacznie błękitnieje. Smak łagodny, zapach grzybowy.
Ciemnooliwkowy. Zarodniki owalno-wrzecionowate, bladożółte do miodowożółtych, o średnicy 12–18 × 4,5–6 µm.
Grzybem podobnie wyglądającym jest tzw. podgrzybek zajączek ("Boletus subtomentosus"), jednak osobliwe miejsce występowania podgrzybka pasożytniczego właściwie wyklucza pomyłkę.
Występowanie i siedlisko.
Opisano występowanie tego gatunku tylko we wschodniej części Ameryki Północnej i w Europie. W Polsce do 2020 r. w literaturze mykologicznej podano jego występowanie na około 150 stanowiskach. W opracowaniu Czerwona lista roślin i grzybów Polski jest umieszczony w grupie gatunków rzadkich (kategoria zagrożenia R). Znajduje się na czerwonych listach gatunków zagrożonych także w Belgii, Danii, Słowacji, Litwie, Niemczech.
Rośnie jako pasożyt na owocnikach tęgoskóra cytrynowego ("Scleroderma citrinum"). Z jednego owocnika tęgoskóra wyrasta 1-5 owocników tego podgrzybka. Występuje w różnego typu lasach liściastych, czasami także poza lasami, tylko na kwaśnych glebach torfowych i piaszczystych.
W Polsce w latach 1983–2014 podlegał ochronie ścisłej, od 2014 r. jest objęty ochroną częściową grzybów.
Filatelistyka.
Poczta Polska wyemitowała 30 czerwca 1980 r. znaczek pocztowy przedstawiający podgrzybka tęgoskórowego o nominale 2 złote. Autorem projektu znaczka był prof. Alojzy Balcerzak. Znaczek był w obiegu do 31 grudnia 1994 r.

</doc>
<doc id="210260" url="https://pl.wikipedia.org/wiki?curid=210260" title="Hyksosi">
Hyksosi

Hyksosi (egip. "Hekau-chasut", „władcy obcych krajów”; arab. , „królowie pasterze”; ) – termin określający niejednorodną etnicznie grupę ludów zachodnioazjatyckich (semickich i huryckich) przybyłych do delty Nilu ok. 1650–1540 p.n.e. w tak zwanym Drugim Okresie Przejściowym.
Stolicą Wielkich Hyksosów (XV dynastia według numeracji Manetona) było Awaris (egip. "Hut-uret"), obecnie San al-Hadżar al-Kiblija. Poza nimi wyróżnia się jeszcze dynastię Małych Hyksosów (XVI dynastia), którzy prawdopodobnie byli wasalami dynastii Wielkich Hyksosów. Osiedlili się w Farasz, Tell el-Sahaba, Bubastis, Inszas i Tell el-Jahudija.
Stosowali odmienną niż inni najeźdźcy politykę na opanowanych terenach. Nie zakładali własnej administracji, nie stosowali represji w stosunku do ludności, lecz adaptowali istniejący porządek rzeczy, wtapiając się w wielowiekową tradycję i doświadczenie. Przyjęli pismo hieroglificzne (dokonali transkrypcji swych imion), tytuły królewskie i urzędnicze.
W dziedzinie kultury i religii postępowali podobnie jak w polityce, przyjmując Seta jako głównego boga z centrum jego kultu w Awaris. Wnieśli także wielki wkład w dziedzinie techniki, głównie w wojskowości, wprowadzając zaprzęgi konne – rydwany, co zrewolucjonizowało sposób prowadzenia działań wojennych, naśladowany później przez władców Nowego Państwa. Po raz pierwszy rydwany bojowe wprowadził do swej armii Kamose. Wprowadzili do uzbrojenia również zaawansowany sposób obróbki brązu, co później pozwoliło uzyskać Egiptowi znaczną przewagę militarną względem wrogów
W wyniku działań zbrojnych podjętych przez Kamose (XVII dynastia tebańska) oraz jego brata i następcy, Ahmose I – Hyksosi zostali wyparci z Egiptu. Wyzwolenie i zjednoczenie Egiptu za czasów Ahmose dało początek powstaniu Nowego Państwa – najświetniejszej epoki w dziejach Egiptu Faraonów.

</doc>
<doc id="210262" url="https://pl.wikipedia.org/wiki?curid=210262" title="Tęgoskór cytrynowy">
Tęgoskór cytrynowy

Tęgoskór cytrynowy ("Scleroderma citrinum" Pers.) – gatunek grzybów z rodziny tęgoskórowatych ("Sclerodermaceae").
Systematyka i nazewnictwo.
Pozycja w klasyfikacji według Index Fungorum: "Scleroderma, Sclerodermataceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Ma ponad 10 synonimów.
Nazwę polską nadał Władysław Wojewoda w 2000 r. W polskim piśmiennictwie mykologicznym gatunek ten opisywany był też pod nazwami tęgoskór pospolity, tęgoskór żółtawy i trufla fałszywa. Ma wiele regionalnych nazw: tęgoskór cuchnący, purchawka kartoflana, fałszywa trufla, kurzawka, bycze jaja. 
W dawnych systemach klasyfikacyjnych grzybów zaliczano go do klasy lub rzędu wnętrzniaków. 
Morfologia.
Nieregularnie kulisty, lub bulwiasty, bez trzonu, o średnicy do 10 cm i silnym korzennym zapachu. Jest twardy, ciężki i ma grube perydium. Powierzchnia perydium w barwie słomkowożółtej, ochrowożółtej lub żółtobrązowoochrowej, pokryta płaskimi brodawkami o wysokości 1,5–4 mm i zryta bruzdami schodzącymi się u podstawy owocnika. Tylko podstawa owocnika jest gładka. Wyrasta z niej sznur grzybni. 
Warstwa hymenialna (gleba) znajduje się wewnątrz perydium. Tylko u młodych owocników jest biała, wkrótce staje się żółtawozielonkawa, na koniec czarna z fioletowym odcieniem, poprzedzielana cienkimi, białymi włóknami włośni. Po dojrzeniu owocnik pęka uwalniając zarodniki.
Kuliste, brązowe, z siateczkowatym urzeźbieniem, o średnicy 8–13 μm.
Występowanie.
W Ameryce Północnej, Europie i Azji jest szeroko rozprzestrzeniony, znacznie rzadszy w Ameryce Południowej, Afryce Północnej i Australii. W Polsce jest pospolity.
Rośnie na ziemi w piaskach i kwaśnych glebach, na obrzeżach lasów, w parkach, także poza lasami; na pastwiskach, kamienistych terenach, torfowiskach, w zaroślach. Owocniki wytwarza od czerwca do listopada.
Znaczenie.
W małych ilościach jest nieszkodliwy i w niektórych regionach Europy bywa używany jako grzyb przyprawowy. Jednak zjedzony w większych ilościach może powodować zatrucia. Smakiem przypomina nieco trufle i z tego powodu nadaje się jako przyprawa do mięsa i do wędlin. Jednak używać można tylko młode, jeszcze wewnątrz białe grzyby a twardą okrywę należy zdjąć.

</doc>
<doc id="210266" url="https://pl.wikipedia.org/wiki?curid=210266" title="Czasznica olbrzymia">
Czasznica olbrzymia

Czasznica olbrzymia, purchawica olbrzymia ("Calvatia gigantea" (Batsch) Lloyd) – gatunek grzybów należący do rodziny purchawkowatych ("Lycoperdaceae")
Systematyka i nazewnictwo.
Pozycja w klasyfikacji: "Agaricaceae, Lycoperdaceae, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w roku 1786 August Johann Georg Karl Batsch nadając mu nazwę "Lycoperdon giganteum". Później gatunek ten zaliczany był do rodzajów "Bovista" (kurzawka), "Langermania" (purchawica), "Lycoperdon" (purchawka) i in. Obecną, uznaną przez Index Fungorum nazwę nadał mu w roku 1904 Curtis Gates Lloyd, przenosząc go do rodzaju "Calvatia".
Synonimy:
Nazwę polską podał Andrzej Chlebicki w 1997 r. W polskim piśmiennictwie mykologicznym gatunek ten opisywany był też jako purchawka olbrzymia, kulica kurzawkowata, ale w literaturze fachowej od dawna znany jako purchawica olbrzymia. Nazwa podana przez A. Chlebickiego jest zgodna z aktualną nazwą łacińską.
Morfologia.
Należy do grzybów tworzących największe owocniki. Wytwarza okazałe owocniki osiągające 10–60 cm średnicy, obwód do 135 cm, czasami nawet więcej. Są one kuliste lub nieco spłaszczone, u podstawy posiadają sznur białej grzybni. Perydium jest cienkie. Egzoperydium młodych owocników jest białe i pokryte mączystym nalotem, z czasem ciemnieje i zmienia barwę na jasnoochrową, w końcu na skórzasto-brązową. Endoperydium jest białe, papierowate i podczas dojrzewania również staje się coraz ciemniejsze: szarożółtawe, orzechowe i brudnobrązowe. Po dojrzeniu perydium pęka w różnych miejscach na całej powierzchni i odsłania się gleba. Przy podstawie owocnika gleba jest słabo rozwinięta i występuje tutaj głównie podglebie, tutaj też owocnik pęka najpóźniej.
Gleba jest watowata, zwarta, dołem bardziej gęsta. U młodych owocników jest biała, w miarę ich dojrzewania staje się złotożółta, szarożółta, w końcu oliwkowobrązowa. Po pęknięciu i odpadnięciu perydium przez krótki czas gleba utrzymuje swoją konsystencję, wkrótce staje się proszkowata. Podglebie jest zwarte, trudne do odróżnienia od gleby.
Włośnia średnio obfita, złożona z długich i dichotomicznie rozgałęzionych strzępek o grubości do 8 μm. Mają barwę od jasnożółtej do żółtobrązowej, są łamliwe i posiadają nieliczne septy z okrągłymi jamkami. Sterygmy krótkie; ich długość nie przekracza 2 μm. Zarodniki o kształcie od kulistego do szerokojajowatego i rozmiarach 8–5,6 μm. Barwa czerwonawobrązowa, powierzchnia gładka lub nieco brodawkowana. Każdy zarodnik posiada jedną załamującą światło kroplę.
Występowanie.
Czasznica olbrzymia występuje głównie w Ameryce Północnej i Europie – na tych kontynentach jest szeroko rozprzestrzeniona i potwierdzono jej występowanie na wielu stanowiskach. Poza tym występuje na Tajwanie, Nowej Zelandii i w Singapurze. W Polsce jest gatunkiem bardziej rozpowszechnionym w północnej części kraju, na południu rzadko spotykanym.
Owocniki pojawiają się na łąkach, pastwiskach, w parkach i ogrodach, na żyznych glebach bogatych w azot, jak i kwaśnych. W Polsce była gatunkiem ściśle chronionym, od 9 października 2014 r. została wykreślona z listy gatunków grzybów chronionych.
Zastosowanie.
Młode owocniki są jadalne. W Polsce jednak nie są zbyt chętnie wykorzystywane w celach spożywczych. Ze względu na swoje duże rozmiary często bywają natomiast niszczone. W Czechach są chętnie zbierane. Po pocięciu na plastry panieruje się je i smaży. Jiri Baier twierdzi, że można dość łatwo hodować je w przydomowym ogródku; wystarczy część dojrzałego owocnika zakopać w ziemi i podlewać.
Wytwarza kalwacynę. Jest to nierozpuszczalny antybiotyk. Laboratoryjne badania wykazały, że u gryzoni wykazuje bakteriobójcze działanie, zwalcza też niektóre rodzaje raka.
Gatunki podobne.
Jest wiele podobnych purchawek i tęgoskórów, jednak czasznica olbrzymia dzięki swoim olbrzymim rozmiarom jest łatwa do odróżnienia. Jeden z największych znanych owocników, znaleziony w 1955 r. w północnych Czechach, miał wysokość 46 cm, obwód 212 cm i masę 20,80 kg.
Filatelistyka.
Poczta Polska wyemitowała 30 czerwca 1980 r. znaczek pocztowy przedstawiający czasznicę olbrzymią o nominale 10,5 złotych. Autorem projektu znaczka był prof. Alojzy Balcerzak. Na znaczku grzyb został opisany jako purchawica olbrzymia. Znaczek pozostawał w obiegu do 31 grudnia 1994 r.

</doc>
<doc id="210269" url="https://pl.wikipedia.org/wiki?curid=210269" title="Złotoborowik drobny">
Złotoborowik drobny

Złotoborowik drobny ("Aureoboletus gentilis" (Quél.) Pouzar) – gatunek grzybów należący do rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Aureoboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1884 r. Lucien Quélet jako odmianę borowika, nadając mu nazwę "Boletus sanguineus var. gentilis". Obecną, uznaną przez Index Fungorum nazwę nadał mu w 1957 r. Zdeněk Pouzar, przenosząc go do rodzaju "Aureoboletus". Synonimy naukowe:
W polskim piśmiennictwie mykologicznym gatunek ten opisywany był przez Alinę Skirgiełło jako podgrzybek złotopory, Władysław Wojewoda w 2003 zaproponował nazwę złotak drobny dla synonimu "Pulveroboletus gentilis". Obecna nazwa spójna z nazwą naukową została uregulowana w 2021r. przez Komisję ds. Polskiego Nazewnictwa Grzybów.
Morfologia.
Średnica do 7 cm, kształt początkowo półkolisty, później wypukły. Powierzchnia gładka o barwie jasnoróżowej, beżowej lub brązowej i wyraźnie lepka, szczególnie podczas wilgotnej pogody.
Jasnożółty, niezmieniające barwy pod wpływem powietrza. Pory jasnożółte, niezmieniające barwy po uciśnięciu.
Cylindryczny, wybrzuszony, zwykle zwężający się ku podstawie. Powierzchnia gładka, żółta, blednąca ku podstawie, czasem niemal w całości w kolorze kremowym, często w niektórych miejscach z różowym lub brązowym przebarwieniem.
Miąższ białawy lub kremowy, zawsze mniej lub bardziej różowy pod naskórkiem, często wyraźnie winnoczerwony u podstawy trzonu. Nie zmienia barwy po uszkodzeniu. Bez wyraźnego zapachu i smaku.
O rozmiarach 10.5-16 × 4.5–6 μm.
Występowanie i siedlisko.
Występuje tylko w niektórych krajach Europy. W Polsce gatunek bardzo rzadki. Znajduje się na "Czerwonej liście roślin i grzybów Polski". Ma status E – gatunek wymierający. Znajduje się na listach gatunków zagrożonych także w Austrii, Belgii, Niemczech, Danii, Norwegii, Holandii, Szwecji.
Naziemny grzyb mykoryzowy. Występuje w lasach liściastych, na ziemi, głównie pod dębami i bukami. Owocniki wytwarza od czerwca do października.

</doc>
<doc id="210270" url="https://pl.wikipedia.org/wiki?curid=210270" title="Omphalotus olearius">
Omphalotus olearius

Omphalotus olearius (DC.) Singer– gatunek grzybów z rodziny "Omphalotaceae". 
Systematyka i nazewnictwo.
Pozycja w klasyfikacji według Index Fungorum: "Omphalotaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1815 r. Augustin Pyramus de Candolle nadając mu nazwę "Agaricus olearius". Obecną, uznaną przez Index Fungorum nazwę nadał mu w 1946 r. Rolf Singer.
Niektóre synonimy:
W niektórych atlasach grzybów opisywany jest jako kielichowiec pomarańczowy.
Charakterystyka.
Grzyb trujący o lejkowatym kształcie, intensywnie świecący w ciemności. Światło wydzielane przez ten grzyb ma kolor zielony. Jest to grzyb ciepłolubny. Występuje na południu Europy, poczynając od południowych Czech i południowej Słowacji. 
W Polsce nie występuje. 
Rośnie na pniakach dębów, kasztanowców i oliwek.

</doc>
<doc id="210274" url="https://pl.wikipedia.org/wiki?curid=210274" title="Masłoborowik żółtobrązowy">
Masłoborowik żółtobrązowy

Masłoborowik żółtobrązowy, borowik żółtobrązowy ("Butyriboletus appendiculatus" (Schaeff.) D. Arora &amp; J.L. Frank) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Butyriboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten opisany został w 1763 r. przez J. C. Schaeffera jako "Boletus appendiculatus". W 2014 r. w wyniku badań filogenetycznych prowadzonych w obrębie rodzaju "Boletus" został przeniesiony do nowo utworzonego rodzaju "Butyriboletus".
Synonimyj:
Nazwę borowik żółtobrązowy nadał Władysław Wojewoda w 2003 r., wcześniej gatunek ten znany był pod polską nazwą borowik przyczepkowy podaną przez Zaleskiego z współautorami w 1948 r. Wojewoda ujął jako borowika żółtobrązowego podgatunek typowy ("Boletus appendiculatus" Schaeff. subsp. "appendiculatus"), ale także podgatunek blednący, wyróżniany przez innych jako masłoborowik blednący i podgatunek królewski, wyróżniany przez innych jako masłoborowik królewski. Po przeniesieniu gatunku do rodzaju "Butyriboletus", nazwy te są niespójne z nową nazwą naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy masłoborowik żółtobrązowy.
Morfologia.
Średnica 6-15 cm, kształt początkowo półkulisty, potem płaskołukowaty. Powierzchnia u młodych owocników delikatnie pilśniowata, u starszych naga. Podczas suchej pogody skórka pęka na poletka. Barwa różowa, szaroróżowa, czerwonoróżowa. W uszkodzonych miejscach prześwituje żółty miąższ.
Rurkowaty. Czasami pory rurek delikatnie sinieją po uszkodzeniu.
Wysokość 5-15 cm, grubość 2-6 cm, kształt początkowo beczułkowaty, potem pałkowaty lub walcowaty, zazwyczaj korzeniasto zakończony (lekko wygięty u nasady w części podziemnej). Powierzchnia chromowożółta, w dolnej części z winnoczerwonymi plamkami. Siateczka jest koloru trzonu i pokrywa górną 1/2 do 2/3 wysokości trzonu, zazwyczaj jest wyraźna, ale zdarzają się owocniki ze słabo widoczną siateczką.
Początkowo zwarty i mięsisty, potem bardziej miękki. Ma żółtą barwę, tylko przy podstawie trzonu jest brązowoczerwony. Po przecięciu nieznacznie błękitnieje tuż nad rurkami oraz czasami w górnej części trzonu. Ma przyjemny zapach i smak.
Wysyp zarodników
Oliwkowobrązowy. Zarodniki elipsoidalno - wrzecionowate, gładkie, miodowożółte, cienkościenne, o wymiarach 11-15 x 4.5-5 µm.
Występowanie.
Najwięcej stanowisk podano w Europie, poza tym występuje w Ameryce Północnej, Środkowej i Australii. W Polsce gatunek rzadki. Znajduje się na "Czerwonej liście roślin i grzybów Polski". Ma status V – gatunek narażony na wymarcie. Znajduje się na czerwonych listach gatunków zagrożonych także w Austrii, Belgii, Czechach, Niemczech, Estonii, Norwegii, Holandii, Szwecji, Słowacji, Finlandii. 
Występuje w ciepłych lasach liściastych pod dębami i bukami, ale spotykany również w lasach iglastych pod jodłami, na glebach wapiennych.

</doc>
<doc id="210275" url="https://pl.wikipedia.org/wiki?curid=210275" title="Anna Dobrzańska">
Anna Dobrzańska

Anna Dobrzańska (ur. 1890 w Bracławiu na Podolu, zm. 1979 w Nowym Targu) – polska rzeźbiarka i malarka.
Studia artystyczne rozpoczęła w czasie I wojny światowej w Artystycznej Szkole Stroganowych w Moskwie i kontynuowała je w Akademii Sztuk Pięknych w Petersburgu. Rzeźby wystawiała wtedy na wystawach w Moskwie, Petersburgu (nagroda za „Rusałkę”) i Kijowie. Po repatriacji zamieszkała najpierw w Krakowie, potem – już na stałe – przeniosła się do Nowego Targu. Tutaj, w 1937, założyła pracownię ceramiczną, a jej prace wystawiały Pałac Sztuki TPSP w Krakowie i CBWA w Zakopanem.
Niezrównany talent artystki widoczny jest we wszystkich zachowanych dziełach, które odznaczają się wysokimi walorami artystycznymi, doskonałymi proporcjami i kompozycją. Pomimo niedużych rozmiarów, rzeźby są pełne wyrazu i noszą cechy monumentalności. Dostrzegł to i docenił profesor Marian Morelowski, który – będąc pod wrażeniem prac obejrzanych na wystawie na Krupówkach w Zakopanem – w swym liście do artystki napisał:
"... Widzi się po wystawach tyle rzeczy nieudolnych, a nawet aroganckich pseudoprogramowym nieuctwem i brakiem talentu pokrywanym frazesami oświadczeń prasowych, zbakierowanych i po prostu słabych, – że wśród smętku jakim to napawa, widok dzieł mocnych, pełnych zarówno wyższego artyzmu jak wiedzy, dodaje otuchy, raduje tym więcej i budzi uczucie wdzięczności, że są artyści, co borykając się z ciężkim losem, trwają mężnie przy wysokich celach i nie ustają w twórczej pracy..."
Rzeźby Anny Dobrzańskiej zakupiły między innymi Muzeum w Majdanku oraz Ministerstwo Kultury i Sztuki, a Muzeum Podhalańskie w Nowym Targu posiada w swoich zbiorach następujące pozycje:
Rzeźby zakupione przez Urząd Miasta Nowy Targ w 2004:

</doc>
<doc id="210276" url="https://pl.wikipedia.org/wiki?curid=210276" title="Wybory prezydenckie we Francji w 1981 roku">
Wybory prezydenckie we Francji w 1981 roku

Wybory prezydenckie odbyły się na terytorium Francji i jej zamorskich terytoriów francuskich w dwóch turach. Do drugiej tury przeszli urzędujący prezydent Valéry Giscard d’Estaing z Union pour la démocratie française oraz François Mitterrand z Parti Socialiste. Ostatecznie, w drugiej turze wygrał François Mitterrand, uzyskując 51,76% wszystkich głosów.
I tura wyborów.
Do wyborów wystartowało 10 kandydatów. I tura odbyła się 26 kwietnia 1981 roku.
II tura wyborów.
Odbyła się 10 maja 1981 roku, przeszli do niej Valéry Giscard d’Estaing oraz François Mitterrand.

</doc>
<doc id="210277" url="https://pl.wikipedia.org/wiki?curid=210277" title="Denial of service">
Denial of service



</doc>
<doc id="210278" url="https://pl.wikipedia.org/wiki?curid=210278" title="Internet Information Server">
Internet Information Server



</doc>
<doc id="210281" url="https://pl.wikipedia.org/wiki?curid=210281" title="Lejek pomarańczowy">
Lejek pomarańczowy



</doc>
<doc id="210283" url="https://pl.wikipedia.org/wiki?curid=210283" title="Śmierć (ujednoznacznienie)">
Śmierć (ujednoznacznienie)

Sztuka i literatura:
Inne:

</doc>
<doc id="210284" url="https://pl.wikipedia.org/wiki?curid=210284" title="Antoni Roman">
Antoni Roman

Antoni Roman (ur. 10 września 1892 w Warszawie, zm. 28 kwietnia 1951 tamże) – polski działacz państwowy, dyplomata, minister przemysłu i handlu w rządzie Felicjana Sławoja Składkowskiego, senator V kadencji w II RP, wolnomularz.
Życiorys.
Był synem Juliana (inżyniera) i Felicji ze Stolzenwaldów. Uczęszczał do gimnazjum gen. Pawła Chrzanowskiego w Warszawie, maturę zdał w gimnazjum rosyjskim na Pradze (1910). Rozpoczął studia na politechnice w Berlinie, ale naukę przerwał wybuch I wojny światowej. W 1915 osiadł w Petersburgu i pracował jako urzędnik oraz działał w Stowarzyszeniu Przemysłowców i Kupców Polskich w Rosji; w 1918 powrócił do Warszawy. Został referentem w Ministerstwie Przemysłu i Handlu, w 1919 przeszedł do pracy w Ministerstwie Spraw Zagranicznych; był sekretarzem konsularnym i wicekonsulem w Nowym Jorku, w 1922 brał udział w konferencji międzynarodowej w Genui. W latach 1922–1926 studiował na Wydziale Prawno-Ekonomicznym Uniwersytetu Poznańskiego. Przez trzy miesiące 1923 pracował w Ministerstwie Pracy i Opieki Społecznej, następnie powrócił do resortu spraw zagranicznych; pełnił funkcję attaché emigracyjnego w Komisariacie Generalnym RP w Wolnym Mieście Gdańsku. W 1927 opublikował broszurę "Ustrój polityczny Wolnego Miasta Gdańska".
W 1927 ponownie został urzędnikiem MSZ w Warszawie, pracował w Gabinecie Ministra, był naczelnikiem Wydziału oraz radcą ekonomicznym. Uczestniczył w wielu rokowaniach dyplomatycznych. Dodatkowo prowadził zajęcia z ekonomii politycznej w Szkole Nauk Politycznych w Warszawie (kolejno asystent i profesor), w Instytucie Studiów Handlowych i Orientalistycznych, a także na lwowskim Uniwersytecie Jana Kazimierza (1932–1934), wykładał przedmiot „międzynarodowe układy gospodarcze”). W 1933 został członkiem Tymczasowego Komitetu Doradczo-Naukowego. W latach 1934–1936 był posłem nadzwyczajnym i ministrem pełnomocnym RP w Sztokholmie. Na początku maja 1936 został powołany na wniosek Józefa Becka na stanowisko podsekretarza stanu w Ministerstwie Spraw Zagranicznych, ale nie zdążył objąć nowych obowiązków, gdyż 15 maja otrzymał tekę przemysłu i handlu w gabinecie Felicjana Sławoja Składkowskiego. Pełnił funkcję do 30 września 1939, zasiadając dodatkowo od 1938 w Senacie RP z nominacji prezydenta Ignacego Mościckiego. W wystąpieniach, m.in. na posiedzeniach Komisji Budżetowej Sejmu i Senatu, dawał wyraz swojej sympatii dla drobnej wytwórczości. W maju 1939 otwierał polski pawilon na Wystawie Światowej w Nowym Jorku.
Okres wojny spędził w Rumunii, towarzysząc ministrowi Józefowi Beckowi. Po wojnie powrócił do Polski i zgłosił się do pracy w Ministerstwie Przemysłu i Handlu, był doradcą w tym resorcie, później w Ministerstwie Handlu Zagranicznego. W ostatnich latach życia chorował na cukrzycę.
Zmarł w Warszawie i został pochowany na cmentarzu Powązkowskim w Warszawie (kwatera 30-4-13,14).
W 2022 roku z inicjatywy Premiera RP Mateusza Morawieckiego grobowiec Antoniego Romana został odnowiony. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.
Życie prywatne.
Był żonaty z Marią z Załęskich (1900–1977), siostrą dyplomaty Macieja Załęskiego; nie miał dzieci.

</doc>
<doc id="210285" url="https://pl.wikipedia.org/wiki?curid=210285" title="Add-on">
Add-on



</doc>
<doc id="210286" url="https://pl.wikipedia.org/wiki?curid=210286" title="Audyt wewnętrzny">
Audyt wewnętrzny

Audyt wewnętrzny – według definicji podanej przez The Institute of Internal Auditors (IIA) – jest niezależną działalnością doradczą i weryfikującą (), której celem jest usprawnienie operacyjne organizacji i wniesienie do niej wartości dodanej. Audyt wewnętrzny pomaga organizacji w osiąganiu jej celów poprzez systematyczne i metodyczne podejście do oceny i doskonalenia skuteczności procesów zarządzania ryzykiem, kontroli i zarządzania organizacją ().
Historia.
Audytorzy wewnętrzni początkowo byli odpowiedzialni głównie za sprawdzanie poprawności danych finansowych organizacji. Autorzy "Sawyer’s Internal Auditing", L. B. Sawyer i M. A. Dittenhofer, uważają, że audyty praktykowane były już 3500 lat przed naszą erą w Mezopotamii. Odkryto bowiem dokumenty finansowe z tego okresu, noszące oznaki sprawdzania i weryfikacji danych zawartych w tych dokumentach. Podobne oznaki wykryto w dokumentach egipskich, chińskich, perskich i żydowskich.
Nowoczesny audyt wewnętrzny powstał w XX wieku. Największą obecnie międzynarodową organizację zrzeszającą audytorów wewnętrznych, Instytut Audytorów Wewnętrznych (), założono w 1941 roku.
W ciągu XX wieku orientacja audytu wyewoluowała z rachunkowo-księgowej w kierunku biznesowo-zarządczej. Wiąże się to z rosnącym poziomem złożoności działalności gospodarczej organizacji oraz coraz bardziej ograniczoną możliwością bezpośredniego kierowania ich działalnością.
Postępuje również specjalizacja audytu np. w zakresie audytu systemów informatycznych. Międzynarodową organizacją zajmującą się promowaniem zasad audytu informatycznego jest ISACA, której początki sięgają 1967 roku.
Audyt wewnętrzny a procesy zarządzania ryzykiem.
Działalność audytu jest skoncentrowana na obszarach w których występują najbardziej istotne ryzyka dla organizacji. Ma za zadanie ocenę efektywności procesów zarządzania ryzykiem. Jest to szczególnie istotne dla działalności gospodarczej organizacji.
Audyt wewnętrzny a ład korporacyjny.
Dobre praktyki ładu korporacyjnego opracowane na przełomie XX i XXI wieku duże znaczenie przywiązują do audytu wewnętrznego. Zalecają podporządkowanie prac audytu wewnętrznego Komitetowi ds. Audytu, w którego skład wchodzą członkowie Rady Nadzorczej organizacji.
Regulacje amerykańskiej Ustawy Sarbanesa-Oxley (tzw. SOX) są bardziej radykalne co do podziału obowiązków i odpowiedzialności w organizacji.
Jednostki sektora finansów publicznych.
Zgodnie z art. 272 ustawy o finansach publicznych z 2009: „Audyt wewnętrzny jest działalnością niezależną i obiektywną, której celem jest wspieranie ministra kierującego działem lub kierownika jednostki w realizacji celów i zadań przez systematyczną ocenę kontroli zarządczej oraz czynności doradcze”.
Ustawodawca sformułował definicję audytu wewnętrznego w sposób bardziej zbliżony do jego faktycznej istoty. W porównaniu do poprzedniej ustawy profiluje działania audytora wewnętrznego na ocenę kontroli zarządczej oraz czynności doradcze wykonywane na rzecz kierującego jednostką sektora finansów publicznych. Jest to zdecydowanie bliższe ogólnej definicji audytu wewnętrznego, propagowanej przez organizacje skupiające audytorów wewnętrznych.
Podstawowe zasady funkcjonowania audytu wewnętrznego w polskiej administracji publicznej określa ustawa o finansach publicznych oraz rozporządzenie Ministra Finansów w sprawie szczegółowego sposobu i trybu przeprowadzania audytu wewnętrznego.
Rodzaje audytu wewnętrznego.
Podstawowe rodzaje audytu wewnętrznego:

</doc>
<doc id="210288" url="https://pl.wikipedia.org/wiki?curid=210288" title="Akane">
Akane

 – żeńskie imię japońskie.
Możliwa pisownia.
Akane można zapisać używając różnych znaków kanji i może znaczyć m.in.:

</doc>
<doc id="210293" url="https://pl.wikipedia.org/wiki?curid=210293" title="Chromatografia gazowa">
Chromatografia gazowa

Chromatografia gazowa (, GC) – technika analityczna chromatograficzna, w której fazą ruchomą jest gaz (najczęściej hel, argon, azot wysokiej czystości, coraz rzadziej wodór), a fazą stacjonarną adsorbent lub absorbent, pokrywający nośnik (wypełnienie kolumny lub jej ścianki). Technika GC umożliwia ustalenie procentowego składu mieszanin związków chemicznych, w których występuje ich nawet kilkaset. Stosując klasyczną detekcję (np. z użyciem katarometrów) można dokonać orientacyjnej identyfikacji składników mieszaniny na podstawie ich czasów retencji. Niemal jednoznaczną identyfikację umożliwia użycie spektrometru mas jako detektora ("", GC-MS).
Chromatografia gazowa jest najczęściej stosowaną metodą do szybkiej analizy złożonych mieszanin związków chemicznych oraz oceny czystości tych związków, zarówno w przemyśle, jak i w rozmaitych laboratoriach. Chromatografię gazową stosuje się m.in. w:
Zaletą chromatografii gazowej jest możliwość użycia bardzo niewielkiej objętości analizowanej substancji – od 0,01 µl do maksymalnie 100 µl.
Oprócz zastosowań typowo analitycznych (takich jak analiza mieszanin związków dających się odparować), chromatografię gazową można stosować także do badań fizykochemicznych powierzchni ciał stałych. W takich zastosowaniach technikę tą można spotkać pod nazwą odwróconej (inwersyjnej) chromatografii gazowej
Zasada działania.
Chromatografia gazowa, jak każda metoda chromatograficzna, opiera się na zjawisku występowania oddziaływań międzycząsteczkowych między związkami chemicznymi będącymi składnikami analizowanej mieszaniny i wypełnieniem kolumn. W przypadku chromatografii gazowej, analizowana mieszanina jest najpierw przeprowadzana w fazę gazową w "odparowywaczu" stanowiącym kluczowy element "układu nastrzykowego". Gdy analizowana próbka jest gazem – można ją podać na kolumnę z pominięciem odparowywacza. Następnie próbka jest porywana przez "gaz nośny" (zwykle hel lub wodór) i przechodzi przez długą kolumnę, gdzie następuje rozdział mieszaniny na poszczególne związki chemiczne. Na wyjściu znajduje się detektor, za pomocą którego wykrywa się i mierzy stężenie kolejnych składników mieszaniny w gazie nośnym. Czas przejścia danego związku chemicznego przez całą kolumnę jest nazywany "czasem retencji". Na czas retencji bardzo silny wpływ mają warunki przeprowadzania analizy, takie jak temperatura oraz szybkość przepływu gazu nośnego, wymuszanego przez ciśnienie podawane na szczyt kolumny.
Czas retencji w danych warunkach jest wartością specyficzną dla każdego składnika analizowanej mieszaniny. Pozwala to na bardzo przybliżoną identyfikację składnika, poprzez porównanie ze znaną, czystą substancją. Identyfikację otrzymaną w ten sposób należy traktować bardzo ostrożnie, gdyż może się zdarzyć, że istnieje także inna substancja o takim samym czasie retencji. Pewniejszy wynik można uzyskać poddając próbkę analizie z użyciem kilku różnych kolumn (o różnych właściwościach fazy stacjonarnej). Najpewniejszy wynik uzyskuje się łącząc chromatografię gazową z innymi technikami analitycznymi, najczęściej ze spektrometrią mas (GC-MS).
Składniki próbki analizowane metodą chromatografii gazowej muszą być lotne i trwałe w temperaturze analizy. Najczęściej są to rozmaite mieszaniny gazów i roztwory zawierające lotne związki chemiczne. W szczególnym przypadku analizowane związki mogą być zawarte w trudno lotnej matrycy, stosuje się wówczas technikę dozowania "headspace".
Konstrukcja chromatografu gazowego.
Chromatograf gazowy składa się z następujących podstawowych elementów:
Układ nastrzykowy.
Tradycyjny układ nastrzykowy składa się zwykle z membrany, którą nakłuwa się igłą specjalnej strzykawki chromatograficznej oraz odparowywacza, w którym następuje odparowanie wszystkich składników analizowanej próbki. Odparowywacz to krótka (5-10 cm) rurka metalowa lub szklana otoczona spiralą grzejną, która umożliwia rozgrzanie rurki do ponad 200 °C. W niektórych aparatach odparowywacz pracuje stale w tej samej temperaturze, zaś w innych istnieje możliwość regulowania jego temperatury w szerokim zakresie.
Nastrzyki wykonuje się ręcznie lub automatycznie. Ręczny nastrzyk można wykonać za pomocą specjalnej strzykawki. Automatyczne nastrzyki wykonuje się z użyciem autodozownika lub też autodozownika typu "headspace".
Pierwszy typ autodozownika to urządzenie, w którym wstawia się fiolki z analizowanymi mieszaninami w odpowiednich miejscach na tzw. karuzeli lub taśmociągu a specjalny manipulator pobiera do strzykawki odpowiednią objętość analizowanej próbki i nastrzykuje ją do aparatu.
W przypadku autodozownika typu "headspace" do analizy pobierana jest próbka par znad powierzchni analizowanej substancji. Aby zachować powtarzalność wyników, próbkę termostatuje się w zamkniętej fiolce w ustalonej, określonej temperaturze przez ustalony, określony czas. W przypadku tego rodzaju dozownika aparaty są często pozbawione odparowywacza, gdyż nastrzykiwana próbka jest już od razu w formie gazowej.
Systemy do analizy fazy nadpowierzchniowej dzielą się na dwie grupy: statyczne (głównie wykorzystywane w analizach ilościowych) i dynamiczne (przede wszystkim stosowane w badaniach kinetycznych). Z systemu dozownika typu "headspace" określona objętość gazu podawana jest za pomocą gazu nośnego bezpośrednio do chromatografu gazowego poprzez linię transferową, bez konieczności stosowania strzykawek.
Dozowniki typu "headspace" wykorzystuje się np. w laboratoryjnych analizach etanolu we krwi, analizie zawartości benzenu i toluenu w woskach węglowodorowych.
Najważniejszą częścią układu nastrzykowego jest miejsce, do którego trafia próbka po pobraniu jej przez autodozownik lub strzykawkę. Wyróżnia się następujące układy nastrzykowe:
Piec.
Piec w chromatografie gazowym to odizolowany od otoczenia i wysokowydajny grzejnik z bardzo dokładną kontrolą temperatury. Wewnątrz pieca umieszczona jest zwinięta w pętlę kolumna. Piece, aby zapewnić możliwość szybkiej zmiany temperatury w czasie, posiadają zwykle wymuszony obieg powietrza. W większości współczesnych chromatografów istnieje możliwość liniowej zmiany temperatury w czasie pomiaru, co pozwala na wykonywanie analiz w tzw. gradiencie, co zwykle ją przyspiesza. Czasami jednak analizy wykonuje się w tzw. izotermie, czyli stałej, ściśle określonej temperaturze.
Kolumna.
Stosuje się trzy podstawowe rodzaje kolumn:
Detektor.
Detektor w chromatografie gazowym mierzy stężenie wypływających związków w gazie nośnym. Idealny detektor powinien być wrażliwy tylko na samo stężenie niezależnie od struktury chemicznej analizowanego związku. W praktyce jednak detektory mają różną czułość na różne związki chemiczne, co wymaga ich kalibrowania i ustalania tzw. współczynników odpowiedzi dla każdego związku chemicznego osobno, o ile chce się dokładnie określać procentowe udziały związków chemicznych w analizowanej próbce.
Rodzaje detektorów.
Detektory uniwersalne
Detektory specyficzne
Rejestrator.
Niegdyś jako rejestratory stosowano analogowe urządzenia pisakowe, czasami zaopatrzone w integrator, które po prostu „rysowały” zmiany napięcia elektrycznego generowanego przez detektor. Wykresy te nazywa się tradycyjnie chromatogramami. Chromatogramy przyjmują zwykle kształt serii ostrych pików, których wysokość odpowiada chwilowemu stężeniu wychodzącego z kolumny związku chemicznego, a powierzchnię pola pod pikiem można przeliczyć na całkowite stężenie danego związku chemicznego w całej analizowanej próbce.
Współcześnie jako rejestratory stosuje się komputery PC (niekiedy zaopatrzone w odpowiednią kartę) oraz oprogramowanie umożliwiające zarówno sterowanie parametrami pracy całego aparatu, jak i automatyczne gromadzenie oraz analizowanie chromatogramów. Oprogramowanie takie metodami numerycznymi, poprzez wyznaczenie pochodnej określa maksimum piku (czas retencji) oraz początek i koniec piku, następnie przez całkowanie w granicach początku i końca piku, oblicza powierzchnię pola. Najczęściej komputer, karta i oprogramowanie są dostarczane przez producenta aparatu, choć możliwy jest też zakup oprogramowania i kart od niezależnych producentów.

</doc>
<doc id="210294" url="https://pl.wikipedia.org/wiki?curid=210294" title="Świątynia Słońca w Konarku">
Świątynia Słońca w Konarku

Świątynia Słońca (hindi: सूर्य मंदिर, orija: ସୂର୍ଯ୍ୟ ମନ୍ଦିର, ang. "Sun Temple") – świątynia boga słońca Surji w miejscowości Konark w indyjskim stanie Orisa na wybrzeżu Zatoki Bengalskiej, zbudowana w 1278 przez króla Narasimha-Dewę I z dynastii Gangów.
Świątynia została ufundowana na pamiątkę zwycięstw króla nad muzułmanami władającymi Bengalem. Wedle tradycji mitologicznej wzniósł ją Samba, syn Kryszny w podzięce Surji za uleczenie z trądu. Jest znana, choć z architektonicznego punktu widzenia, niesłusznie, jako „Czarna Pagoda”.
Obecnie wieża świątyni znajduje się w ruinie, ale przed zniszczeniem sięgała 72 m. i była jedną z najwyższych w całych Indiach. Do czasów obecnych zachowała się przednia część świątyni, dostępna dla wiernych – "dźagamohan". Świątynia ta jest największą z typu "ratha", tj. rydwanu. Na jej bocznych ścianach znajdują się koła z piaskowca o trzymetrowej średnicy. Cała świątynia jest otoczona dekoracją rzeźbiarską i płaskorzeźbiarską. Jest ona wykonana w przeważającej części z piaskowca, a niektóre elementy z chlorytu, które nadają świątyni barwę rudą z zielonymi elementami. W masie rzeźb liczne są przedstawienia tancerek, par miłosnych, apsar i nagów. Elementy erotyczne są związane z funkcjonowaniem w owym czasie na tym terenie kultów tantrycznych. Wzdłuż dolnej części ścian biegnie fryz złożony z płaskorzeźbionych słoniątek, przedstawionych w bardzo licznych ujęciach. Świątynia w Konarak została wpisana w 1984 roku na listę światowego dziedzictwa UNESCO.

</doc>
<doc id="210297" url="https://pl.wikipedia.org/wiki?curid=210297" title="Witamina B11">
Witamina B11



</doc>
<doc id="210299" url="https://pl.wikipedia.org/wiki?curid=210299" title="Bodele">
Bodele

Bodele – bezodpływowa, półpustynna kotlina na południu Sahary, w Czadzie, na wysokości 150–200 m. Występują tu nieliczne oazy. Kotlina Bodele charakteryzuje się koczowniczą hodowlą.
Jest to najniższa część Kotliny Czadu.

</doc>
<doc id="210300" url="https://pl.wikipedia.org/wiki?curid=210300" title="Futa Dżalon">
Futa Dżalon

Futa Dżalon () – wyżyna w Gwinei i południowo-wschodnim Senegalu, opadająca stopniowo ku zachodowi. Wysokość – 1538 m n.p.m. (Góry Tamgué), roślinność głównie sawannowa, z Futa Dżalon wypływają rzeki Senegal, Gambia i dopływy górnego Nigru. Niekiedy do wyżyny Futa Dżalon zalicza się także góry Loma w południowej Gwinei i północno-wschodnim Sierra Leone.

</doc>
<doc id="210301" url="https://pl.wikipedia.org/wiki?curid=210301" title="Siauliai">
Siauliai



</doc>
<doc id="210302" url="https://pl.wikipedia.org/wiki?curid=210302" title="Antropofagia">
Antropofagia



</doc>
<doc id="210304" url="https://pl.wikipedia.org/wiki?curid=210304" title="Beduini">
Beduini

Beduini ( "badū") – koczownicze lub półkoczownicze plemiona krajów arabskich, Afryki Północnej i Bliskiego Wschodu. Nazwa wywodzi się od arabskiego określenia pustyni i zamieszkujących ją koczowników.
Do XX wieku głównym zajęciem Beduinów była hodowla (wielbłądów, owiec i kóz). Niektóre klany Beduinów mieszkają w namiotach i odbywają dalekie wędrówki ze swoimi stadami w poszukiwaniu pastwisk. Chów zwierząt jednak nie zapewnia im wystarczających środków do życia.
Beduini byli odrębnym społeczeństwem podległym własnym przywódcom. Często rabowali karawany w tym również te, które podróżowały do Mekki. Każdy władca danego państwa musiał liczyć się z siłą Beduinów. Służyli również do tłumienia buntów chłopów. W Egipcie sprawowali kontrolę nad żeglugą w delcie Nilu.
Napoleon Bonaparte w ten sposób pisał o Beduinach:
Współczesność.
Obecnie szacuje się, że jedynie 1–2% Beduinów prowadzi koczowniczy tryb życia. Przemiany gospodarcze wymusiły poszukiwanie nowych, lepszych sposobów utrzymania się.
Jedną z bardziej znanych, choć marginalnych, nowych profesji Beduinów jest obsługa ruchu turystycznego typu pilotowanie wycieczek na pustyni czy przejażdżki na wielbłądach. Wykorzystywana jest tu ich wiedza i znajomość warunków na pustyni.
Ponadto znaleźli zatrudnienie jako przewoźnicy na trasach dawnych karawan, choć już nie na wielbłądach, lecz nowoczesnymi środkami transportu masowego. Są też pracownikami na plantacjach daktylowców i trzciny cukrowej.
Jednak najwięcej Beduinów osiadło w rozwijających się miastach, gdzie znaleźli zatrudnienie w przemyśle lub usługach, choć częściowo również pozostają bez pracy, jako słabiej wykształceni.

</doc>
<doc id="210305" url="https://pl.wikipedia.org/wiki?curid=210305" title="Ludożerstwo">
Ludożerstwo



</doc>
<doc id="210307" url="https://pl.wikipedia.org/wiki?curid=210307" title="Elura">
Elura

Elura (Ellora) – stanowisko archeologiczne w Indiach w stanie Maharasztra znane dzięki unikatowemu zespołowi trzydziestu czterech wykutych w bazaltowej skale świątyń.
Siedemnaście z nich to świątynie hinduskie (600–900 n.e.), dwanaście buddyjskie (400–800 n.e.) a pięć to świątynie dźinijskie (800–1000 n.e.). Cały zespół skalnych świątyń z Elury został wpisany na listę światowego dziedzictwa UNESCO w 1983. Sąsiedztwo świątyń trzech wielkich religii Indii niektórzy traktują jako znak tolerancji religijnej.
Jako przedsięwzięcie budowlane obiekt „budowano” od góry, stopniowo zdejmując i odrzucając zbędny materiał ze skalnego masywu, w którym następnie wydrążono wnętrze świątyni. 34 groty w skalnej ścianie długości dwóch kilometrów zbudowano w okresie upadającego buddyzmu i odradzającego się hinduizmu, VII-IX za panowania dynastii Ćalikjow i Rasztrakutów. 500 lat prac budowlanych w Elurze (rozwijających się w miarę, jak opuszczano groty w Adżancie) finansowano dzięki położeniu na szlaku handlowym z Udźdźajnu (Madhja Pradeś) na zachodnie wybrzeże Indii. Rzeźby w grotach są przykładem rosnącego wpływu tantryzmu w trzech reprezentowanych tu religiach Indii.
Położenie.
Elura, wyrzeźbione w skałach i grotach Ghatów Zachodnich świątynie, znajduje się 25 km na północny zachód od Aurangabadu, 400 km na północny zachód od Mumbaju. Wszystkie 34 świątynie położone są u stóp dwukilometrowej skarpy Ćamandiri, u której podnóża rozciąga się równina. Ze względu na skierowane na zachód wejścia do świątyń, lepiej je można obejrzeć po południu.
Historia.
Wykute zostały w bazaltowym klifie i rozciągają się na długości ponad dwóch kilometrów. Świątynie buddyjskie powstały między VI a VII w., hinduistyczne powstały między VI a IX w. a dźinijskie pochodzą z VIII-X wieku. Wszystkie wykonane są w podobnym stylu charakteryzującym się portykiem, przedsionkiem, salą dla wiernych i sanktuarium nakrytym spadzistym dachem. Całość ma symbolizować świętą górę Meru. Najbardziej znaną i najwspanialszą z nich jest świątynia Śiwy jako Pana góry Kajlasa – "Kajlasanatha". Powstała w VIII w., ufundował ją król Kriszna I z dynastii Rasztrakutów. Niezwykłość tej świątyni polega na tym, że nie została zbudowana, ale wyrzeźbiona w litej skale, poprzez usuwanie kolejnych warstw materiału kamiennego, aż do uzyskania pożądanego kształtu. Świątynia ma 30 m. wysokości i posiada bogatą dekorację rzeźbiarską, powstałą z tej samej masy skalnej co sama bryła.
Opis zabytku.
Ponumerowane świątynie można podzielić na grupy związane z wyznaniem:
Świątynie buddyjskie.
Groty nr 1-12 na południowym krańcu. Dziesięć pierwszych to przykład typowej formy klasztornej – przedsionek z kolumnami, cele po bokach sali centralnej i kaplica Buddy w głębi. Pochodzą z okresu panowania Ćalukjów (VII – VIII w.)
Wyjąwszy świątynię nr 10 to wihary lub sale klasztorne, używane kiedyś przez mnichów jako miejsce wspólnej modlitwy, indywidualnej medytacji i nauki. Spożywano tu też z posiłki i nocowano. Kolejne świątynie coraz bardziej rozbudowywano, co obecnie łączy się z próbą sprostania rosnącej konkurencji hinduizmu. Ozdobiono je scenami z buddyjskiej mitologii, wieloma posągami Buddy i bodhisattwów.
Jaskinia nr 1 to małą wihara, w przeszłości być może służąca jako spichlerz, pozbawiona rzeźb. Składa się z 8 małych cel klasztornych. W jaskini nr 2 centralną salę wspiera 12 filarów o kwadratowych podstawach. Na bocznych ścianach widać wizerunki siedzącego Buddy. Wejścia do kaplicy pilnują posągi strażników (dwarpale) – po lewej widać silnie zbudowanego Padmapaniego z lotosem i bodhisattwy, znakiem współczucia, po prawej obwieszonego klejnotami Majtreję, przyszłego Buddę. Towarzyszą im współmałżonki. W środku sanktuarium – majestatyczny Budda na lwim tronie. Patrzy ku wschodzącemu słońcu. Ogromne stopy zdają się wyrastać z iemi. Jaskinie nr 3 i 4, starsze wiekiem pozostają nieskończone i równie zaniedbane jak jaskinia nr 1. Jaskinia nr 5, ze względu na używanie jej przez plemię Maharów jako schronienie od monsunów zwana "Maharwada", uchodzi za najpiękniejszą wiharę w Elurze. Uważa się, że jej wielkiej (18x 36 m) zbudowanej na prostokącie sali mnisi buddyjscy używali jako refektarza. Znajdują się w niej dwa rzędy rzeźbionych w kamieniu ław. Budda w głównej kaplicy przedstawiony w postaci siedzącej na stołku prawą ręką dotyka ziemi w geście mudry. Symbolizuje to dokonany przez niego na oczach heretyków cud.
Wykuta została w VII wieku, w dużej części według wzoru poprzednich jaskiń. Na ścianach przedsionka – najlepiej zachowane posągi Elury. Po lewej – Tara, małżonka bodhisattwy Awalokiteśwary, po prawej – odpowiadająca hinduskiej bogini Saraswati, buddyjska bogini nauki Mahamajuri. Obok niej symbolizująca ją rzeźba pawia. Jej postać dowodzi zapożyczeń VII-wiecznego buddyzmu z hinduizmu. Miały one na celu ożywić zmniejszające się znaczenie buddyzmu w Dekanie. Jaskinia nr 7 oto nieozdobiona sala – przejście do jaskini nr 8 (z wolno stojącym przed ścianą sanktuarium). Jaskinię nr 9 wyróżnia ozdobiona fasada.
Świątynie te zbudowane zostały przez wczesnych Ćalukjów w VII i VIII wieku.
Jaskinia 10 (z VIII wieku) stanowi z ostatnich i najpiękniejszych sal modlitewnych ćatja Dekanu. Dominuje w niej rzeźba nauczającego Buddy, w sklepionej sali przed stupą, wyrzeźbiony tak misternie, że trudno uwierzyć, że materiałem jest kamień, a nie drewno. Na cześć legendarnego architekta bogów grotę nazwano Wiśwakarma, inaczej Warsztatem Cieśli (Sutar Jhopadi). Schodami po lewej można dojść do balkonu, na którym potrójnych drzwi pilnują postacie nimf i karłów. Za tymi drzwiami wewnętrzny balkon. Na suficie (najlepiej widocznym z górnej galerii) widać wyrzeźbione w kamieniu (na wzór podobnych z drewnianych wolno stojących świątyń) promienie i fryz, na którym przedstawiono kochająca się parę. Figurę nauczającego Buddy oświetla małe okienko. Dwukondygnacyjna, oparta na podziemnej kondygnacji z rzeźbami zwierząt, znajduje się na końcu dziedzińca.
Mimo że w 1876 roku odkryto kolejne piętro świątyni nr 11 nadal nazywa się ją Do Tal ("Dwie podłogi"). Na górnym piętrze dysponuje ona długą, wspartą na kolumnach salą z kapliczką Buddy. Po opuszczeniu jej przez buddystów dostosowali ją do swego kultu hindusi. Świadczą o tym postacie Durgi i syna Śziwy, Ganeśa.
Jaskinia nr 12 – trzypiętrowa wihara zwana Tin Tal ("Trzy podłogi"). Na jej najwyższym poziomie – sanktuarium wyposażone w pięć postaci bodhisattwy i siedem przedstawień buddy (we wszystkich jego kolejnych wcieleniach). Po obu stronach sanktuarium szereg dotykających ziemi, medytujących buddów. W samym sanktuarium postacie siedzących na lotosie bogiń. W sali wielkie figury siedzących wzdłuż ścian na tronach buddów.
Świątynie hinduskie.
Groty nr 13- 29 znajdują się pośrodku.
Z XIV wieku, zwana Rawana Ki Khai. Kiedyś była buddyjską wiharą, potem dostosowana do kultu hinduskiego. Jej wejścia pilnują posągi dwóch bogini rzek Gangi i Jamuny, głębiej za nimi wizerunki siedmiu bogiń płodności, kołyszących dzieci (Sapta Matrikas). Obok znajduje się Ganeśa z głową słonia, między dwoma bóstwami śmierci, postaciami Kali i Kalego. Wyobrażono tu Durgę zabijająca demona pod postacią bawołu i Wisznu – Warahę z głową dzika.
Dwupiętrowa, wyposażona w schody, również przerobiona z wihary, dostosowana do kultu Śiwy. Częściowo ufundowany przez króla Rasztrakutów, Dantigurgę (pan. ok. 730-755). Na piętrze płaskorzeźby wyobrażające pięć (z dziesięciu) wcieleń Wisznu. Te awatary są źródłem nazwy jaskini – Daśawatara. We wnęce grupa rzeźb – Śiwa z lingą i stojący przed nim w kornym uniżeniu Brahma i Wisznu. Symbolizuje to prymat śiwaizmu. Ponadto jaskinia słynie z rzeźby tańczącego Śiwy (Nataradźi), Śiwy zabijającego smoka i Wisznu jako człowieka -lwa Narasinhy.
Wśród nich najbardziej polecane uwagi są trzy jaskinie – nr 21, 25 i 29. Jaskinia 21 (Rameśwara) pochodzi z VI wieku. Uważana jest za najstarszą hinduską świątynię w Elurze. Słynie z rzeźb dwóch rzecznych bogiń, strażników pilnujących drzwi i erotycznych rzeźb par ("mithuna"). W jaskini nr 25 znajduje się posąg boga słońca Suryi na rydwanie zmierzającemu w kierunku świtu. Przy zależnym od opadów wodospadzie znajduje się wejście do jaskini nr 29 (Dhumar Lena). Zbudowana jest na krzyżowym planie (jak jaskinia na wyspie Elefanta). Pochodzi z późnego VI wieku. Klatek schodowych pilnują posągi lwów, ściany zdobią fryzy. Można tu zobaczyć posąg Śiwy walczącego z demonem Andhaka i Śiwy zmagającego się z demonem Rawaną usiłującym zrzucić boga i jego małżonkę Parwati z góry Kajlas. Towarzyszy im postać karła, który obnażając się próbuje odciągnąć uwagę demona. Na innej ścianie – Śiwa droczy się z Parwati przytrzymując jej szykującą się do rzutu rękę.
To arcydzieło Elury. Podobnie jak inne tę świątynię o wymiarach 81x47 metrów wydrążono ze skały, ale wyglądem przypomina wcześniejsze w czasie wolno stające świątynie Południowych Indii. Uważa się, że pomysłodawcą jest Kryszna I (756-773 z dynastii Rasztrakutów). Budowano ją 100 lat na przestrzeni kilku pokoleń. Zanim pracy podjęli się rzeźbiarze wykopano kilofami rowy, w których wetknięte w szczeliny kawałki drewna. Po zmoczeniu rozszerzały się one rozbijając bazalt. Uważa się, że ze zbocza odłupano ćwierć miliona ton skały tworząc tu ogromną świątynię, która odtwarza siedzibę Śiwy i Parwati, himalajską górę Kajlas – uznawaną za "boską oś" jednoczącą niebo i ziemię. Świątynia pierwotnie pokryta była gipsem nadającym jej obraz ośnieżonej góry.
Do świątyni można wejść przez kamienny parawan, oddzielający sacrum od profabum. Znowu przejścia pilnują dwie rzeczne bogini: Ganga i Jamuna. Na centralnym dziedzińcu świątyni, naprzeciw wejścia w pawilonie Nandinowa znajduje się płaskorzeźba Gadżalakszmi, wyobrażająca Lakszmi, bogini bogactwa. Siedzi na lotosie polewana przez słonie trzymające naczynia z wodą w trąbach. Przy pawilonie Nandinowa znajdują się dwa 17-metrowej wysokości obeliski ozdobione fryzami z motywem lotosu i festonami. Zgodnie ze zwyczajem pielgrzymów górę Kajlas – świątynię obchodzi się według ruchu wskazówek zegara. Świątynia składa się z trzech części: kaplicy z wizerunkiem symbolizującego Śiwę byka Nandi, centralnej sali spotkań (mandapy) i sanktuarium zakończonego wieżą w formie piramidy (sikhara, 32,6 m). Te trzy części świątyni znajdują się na ogromnej platformie dźwiganej przez posągi słoni zbierających lotos. Świątynia symbolizując górę Siwy (Kajlas) jest jednocześnie wyobrażeniem wielkiego rydwanu. Nawy głównej sali są jego kołami, kapliczka przedstawia zaprzęg, a ciągną rydwan dwa naturalnej wielkości posągi słoni (pozbawione trąb przez niszczących hinduski kult najeźdźców muzułmańskich).
Świątynia wypełniona jest rzeźbami. Dach mandapy (centralnej sali zgromadzeń) ozdabia rzeźba kwiatu lotosu z kolistych pierścieni z figurami czterech kamiennych lwów. Wzdłuż schodów do mandapy przedstawiono sceny z "Mahabharaty" i opowieści o Krysznie (na ścianie południowej) i "Ramajany" (na północnej). Poniżej wyobrażono życie Kryszny. Bohaterem paneli w niższych sekcjach jest Śiwa. Na ścianie mandapy znajduje się najsławniejsze dzieło świątyni – Śiwa i Parwati wstrząsani poruszeniami wyrywającego się ze środka góry Kajlas demona Rawany. Śiwa przymierza się do ucieszenia demona poruszeniem małego palca. Parwati wsparta na łokciu sprawia wrażenie spokojnej, beztroskiej, mimo że jej służka ucieka w popłochu. Na niższej kondygnacji – wyobrażenie świątynnych słoni trąbami zbierających kwiaty lotosu, wydają się podtrzymywać budowlę. W Sali Ofiar – naturalnej wielkości wyobrażenia Durgi, Ćamundu, Kali, jak również Ganeśa, Parwati i siedmiu bogiń matek.
W Sali Poświeceń znajduje się fryz siedmiu bogini matek (Sapra Matrikas) i siedzących na trupach bogów śmierci Kali i Kalego. Podparta szesnastoma kolumnami sala zawiera malowidła na suficie wyobrażające Śiwę jako Nataradźę, tańczącego taniec śmierci. Świątynia poraża też wielkością: zajmuje podwójną powierzchnię Partenonu w Atenach, jest też 1,5 raza wyższa.
Groty 21, 28, 29 (są wcześniejsze niż buddyjskie i pozostałe hinduskie) – pochodzą z VI wieku z epoki Kalaćurich. W grocie nr 21 wyróżniają się zmysłowe posągi kobiece we wspornikach przedsionka, splecione w miłosnym uścisku pary na ścianie balkonu i wyobrażenie bogini Ganges i Jamuny. Grota nr 29 ma układ przestrzeni i ścienne wizerunki Śiwy przypominające świątynię na wyspie Elefanta w Mumbaju.
Świątynie dżinijskie.
Położone są 2 km od świątyni nr 29 lub świątyni Kajlaś. Stworzone na przełomie IX/X wieku, za panowania Rasztrakutów. (po hinduskiej fazie powstawania świątyń w Elurze), są ostatnimi z wydrążonych tu świątynnych jaskiń. Mimo że daleko im do wizji świątyni Kajlaś, charakteryzują się ciekawymi rzeźbami. Za najbardziej godną uwagi uchodzi Jaskinia nr 32 (Indra Saba, tzn. Sala Zgromadzeń Indry). Jej górne piętro ozdabiają wizerunki "Tirthankara". Strzegą oni wejścia do centralnej kaplicy. W świątyni tej ozdobionej rzeźbami lotosu na suficie, znajduje się też obnażona postać Gomateśwara dokonującego w lesie ślubu milczenia. Przedstawiono go tak dalece zagłębionego w medytacji, że nogi jego obrasta powój, a u stóp krążą nie zauważające go węże i skorpiony. Na dziedzińcu subtelne rzeźby postaci Dźiny.
Świątynia zawdzięcza nazwę temu, że w jakszy Matandze wyobrażonym na lwie rozpoznano pierwotnie boga Indrę. Znana rzeźbą jest też wyobrażenie postaci jakszy Ambiki. Przedstawiono ją siedzącą na lwie pod obwieszonym owocami drzewem mango.
Griszneśwar Mandir (Grishneshwar Mandir).
Na zachód od jaskiń po przebudowach XVIII-wieczna śikhara – Griszneśwar Mandir – w środku dużej groty datowana na II w p.n.e. jedna z dwunastu w Indiach świątyń "dźjotirling" ("linga światła"), w których Śiwa jest czczony pod postacią lingam. Zbudowana przez Rani Ahiljabai z Indauru. Nie-hindusi mogą wejść do środka świątyni, ale mężczyźni muszą zdjąć koszule.

</doc>
<doc id="210311" url="https://pl.wikipedia.org/wiki?curid=210311" title="Krwistoborowik wilczy">
Krwistoborowik wilczy

Krwistoborowik wilczy ("Rubroboletus lupinus" (Fr.) Costanzo, Gelardi, Simonini &amp; Vizzini) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Rubroboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1838 Elias Fries nadając mu nazwę "Boletus lupinus". Obecną, uznaną przez Index Fungorum nazwę nadali mu w roku 2015 Costanzo, Gelardi, Simonini i Vizzini, przenosząc go do rodzaju "Rubroboletus". To skutek prowadzonych w ostatnich latach badań filogenetycznych w obrębie rodzaju "Boletus". Badania te istotnie zmieniły systematykę gatunków dawniej zaliczanych do rodzaju "Boletus". W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy krwistoborowik wilczy.
Synonimy nazwy naukowej:
Występowanie.
Gatunek bardzo rzadki. Jego rozprzestrzenienie nie jest do końca poznane, spotykany we Francji, Włoszech, Czechach i na Słowacji. W Polsce nienotowany. Jest ciepłolubny, występuje w ciepłych, świetlistych lasach liściastych pod dębami i bukami. Jego trujące właściwości nie są do końca poznane.

</doc>
<doc id="210313" url="https://pl.wikipedia.org/wiki?curid=210313" title="Masłoborowik blednący">
Masłoborowik blednący

Masłoborowik blednący, borowik blednący ("Butyriboletus fechtneri" (Velen.) D. Arora &amp; J.L. Frank) – gatunek grzybów należący do rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Butyriboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten opisany został w 1922 przez J. Velenovskýego jako "Boletus fechtneri". W wyniku ostatnich badań filogenetycznych został w 2014 z rodzaju "Boletus" przeniesiony do nowo utworzonego rodzaju "Butyriboletus".
Synonimy:
W polskim piśmiennictwie mykologicznym był opisywany jako podgatunek borowika żółtobrązowego ("Boletus appendiculatus" subsp. "pallescens") i Alina Skirgiełło nadała mu polską nazwę borowik blednący, a Władysław Wojewoda nazwę borowik żółtobrązowy, podgat. blednący. Po przeniesieniu go do rodzaju "Butyriboletus" nazwy polskie stały się niespójne z nową nazwą naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy masłoborowik blednący.
Morfologia.
Średnica 5–15 cm, kształt początkowo półkulisty, potem płaskołukowaty. Powierzchnia błyszcząca, naga, gładka, o barwie początkowo białosiwawej, potem bladobrązowej, po uciśnięciu zmieniająca się na czerwonobrązową.
Rurkowaty. Rurki wykrojone, o barwie początkowo cytrynowożółtej, potem żółtozielonawej. Po przecięciu lub uciśnięciu stają się sinozielone. Pory o tej samej barwie co rurki i również tak samo zmieniające barwę.
Wysokość 5–15 cm, grubość 2–6 cm, kształt początkowo jajowaty, potem walcowaty. Powierzchnia żółtawa z delikatną siateczką, a w dolnej połowie pierścieniowatym i rozmazanym pasem.
W kapeluszu i górnej części trzonu bladożółtawy, w dolnej części trzonu karminowoczerwony, przy rurkach siniejący. Bez wyraźnego smaku i zapachu, po przecięciu błękitnieje.
Występowanie i siedlisko.
Występuje na ciepłych stanowiskach w lasach liściastych, zwłaszcza pod dębami i bukami, na wapiennych glebach.
Zanotowano występowanie w wielu krajach Europy, oraz w Maroku w Afryce Północnej. W Polsce jest rzadki. Jako podgatunek borowika żółtobrązowego znajduje się na "Czerwonej liście roślin i grzybów Polski". Ma status E – gatunek zagrożony wymarciem, którego przeżycie jest mało prawdopodobne, jeśli nadal będą działać czynniki zagrożenia. Znajduje się na listach gatunków zagrożonych także w Austrii, Niemczech, Czechach, Estonii, Łotwie, Holandii, Szwecji, Finlandii, Słowacji.
Naziemny grzyb mykoryzowy. Grzyb jadalny.

</doc>
<doc id="210314" url="https://pl.wikipedia.org/wiki?curid=210314" title="G-Man (Half-Life)">
G-Man (Half-Life)



</doc>
<doc id="210315" url="https://pl.wikipedia.org/wiki?curid=210315" title="Koźlarek bruzdkowany">
Koźlarek bruzdkowany

Koźlarek bruzdkowany, koźlarz bruzdkowany ("Leccinellum crocipodium" (Letell.) Della Maggiora &amp; Trassin.) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Leccinellum, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1838 r. Jean Baptiste Letellier, nadając mu nazwę "Boletus crocipodius". W 1961 r. Roy Watling przeniósł go do rodzaju "Leccinum" (koźlarz). Obecną, uznaną przez Index Fungorum nazwę nadali mu w 2014 r. Della Maggiora &amp; Trassin., przenosząc go do rodzaju "Leccinellum". Synonimy naukowe:
Nazwę polską koźlarz bruzdkowany podali Barbara Gumińska i Władysław Wojewoda w 1983. W polskim piśmiennictwie mykologicznym gatunek ten opisywany był też jako kozak czerniejący ("Leccinum nigrescens") i borowik bruzdkowany ("Boletus tesselatus"). Od 2014 r. wszystkie nazwy polskie są już niespójne z nazwą naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy koźlarek bruzdkowany.
W taksonomii tego gatunku istnieje duże zamieszanie. W. Wojewoda w swoim zbiorczym zestawieniu grzybów wielkoowocnikowych Polski w 2003 nazwę koźlarz bruzdkowany przypisuje gatunkowi "Leccinum tesselatum" (O. Kuntze) Rauschert. Gatunek taki nie istnieje jednak w rejestrze Index Fungorum, jest natomiast "Leccinum tessellatum" (Rostk.) Rauschert – ale to według Index Fungorum inny gatunek. Synonimy wymienione przez W. Wojewodę według Index Fungorum odpowiadają gatunkowi "Leccinum crocipodium".
Morfologia.
Średnica 5–18 cm, młody półkulisty, potem poduchowaty, w końcu rozpostarty. Powierzchnia filcowata, często spękana, początkowo w kolorze bladożółtawym, oliwkowożółtym, cytrynowożółtym, z wiekiem ciemniejąca do jasnobrązowej.
Pory barwy żółtej, początkowo cytrynowożółte, później oliwkowe. Czasami po uciśnięciu czerwienieją.
Wysokość 5–15 cm, grubość 1,5–2 cm. U młodych owocników pękaty, następnie w kształcie wrzecionowatym. Pod kapeluszem i w podstawie zwężony. Jasnocytrynowy, z wiekiem brudnobiaławy. Pokryty kosmkami lub brodawkami, tworzącymi pionowe użebrowanie.
W kapeluszu dość twardy, w trzonie włóknisty. U młodych okazów jest bladożółty, u starszych lekko brązowawy. Na przekroju przebarwia się na różowo lub czerwonawo, po jakimś czasie fioletowieje, a w końcu czernieje.
Występowanie i siedlisko.
W Polsce gatunek rzadki. Do 2003 r. w piśmiennictwie naukowym podano tylko 4 jego stanowiska.
Występuje w lasach liściastych, głównie pod dębami, bukami i grabami, w ciepłych okolicach.
Znaczenie.
Grzyb mykoryzowy. Grzyb jadalny.

</doc>
<doc id="210319" url="https://pl.wikipedia.org/wiki?curid=210319" title="Leon Romanowski">
Leon Romanowski

Leon Romanowski, także Bożawola-Romanowski (ur. ok. 1800, zm. 25 grudnia 1882 w Sławucie na Wołyniu) – polski prawnik, heraldyk, literat.
Uczęszczał do gimnazjum w Winnicy, później ukończył (prawdopodobnie) studia prawnicze. Odbył praktykę przy trybunale podolskim, pracował jako obrońca sądowy, a od 1840 był doradcą prawnym książąt Sanguszków w Sławucie na Wołyniu. Od około 1860 porządkował rodzinne archiwum Sanguszków i rozpoczął pracę nad rodowodem książąt. Tej pracy nie ukończył, ale ogłosił szereg artykułów heraldycznych, korzystając z zasobów archiwum, m.in. "Do historii domu x. Ostrogskich i Lubartowiczów" (1871/1872), "Eustachy książę Sanguszko" (1879), "Rodowód Potockich hrabiów herbu Pilawa" (1882). Ponadto był autorem utworów poetyckich, okolicznościowych i religijnych, m.in. pieśni "Zdrowaś Marya"; ogłosił humoreskę "Pan Jakub Szpala" (1882).

</doc>
<doc id="210321" url="https://pl.wikipedia.org/wiki?curid=210321" title="Baza sokołowska">
Baza sokołowska



</doc>
<doc id="210322" url="https://pl.wikipedia.org/wiki?curid=210322" title="Kamil Durczok">
Kamil Durczok

Kamil Sebastian Durczok (ur. 6 marca 1968 w Katowicach, zm. 16 listopada 2021 tamże) – polski dziennikarz, prezenter telewizyjny i radiowy oraz publicysta.
W latach 1993–2006 dziennikarz Telewizji Polskiej (za zasługi w jej rozwoju w 2002 odznaczony Złotym Krzyżem Zasługi), w latach 2006–2015 dziennikarz telewizji TVN; redaktor naczelny i prowadzący "Faktów", w latach 2016–2017 gospodarz programu "Brutalna prawda. Durczok ujawnia" (później pod nazwą "Durczokracja") w Polsat News. Laureat wielu nagród branżowych, m.in. nagrody Grand Press dla dziennikarza roku (2000), Złotej Telekamery w kategorii "Informacje" (2008) oraz Wiktora dla najwyżej cenionego dziennikarza, komentatora i publicysty (2004).
Życiorys.
Wykształcenie i początki kariery.
Ukończył studia z zakresu komunikacji społecznej na Uniwersytecie Śląskim w Katowicach. Studiował także prawo i filologię polską. Podczas studiów odbywał praktyki robotnicze w Fabryce Samochodów Małolitrażowych w Tychach.
Pracę dziennikarską rozpoczął w 1991 w Radiu Katowice. Wcześniej przez kilka lat współtworzył program Studenckiego Radia Egida działającego w domach studenta Uniwersytetu Śląskiego w Katowicach w dzielnicy Ligota. W wieku 24 lat został dyrektorem i redaktorem naczelnym katowickiego radia TOP FM, należącego do NSZZ „Solidarność”.
Praca w TVP.
W latach 1993–2006 pracował w Telewizji Polskiej. Swoją pracę w telewizji zaczął od współpracy z TVP Katowice, gdzie przeprowadzał wywiady z politykami w programie "Obserwatorium". Później aż do 2002 był prowadzącym lokalny program informacyjny TVP Katowice – "Aktualności". W 1996 zadebiutował na antenie ogólnopolskiej, gdzie został prowadzącym programy publicystyczne w TV Polonia takich jak: "Studio parlamentarne" oraz "Przegląd publicystyczny". We wrześniu 1998 został prowadzącym wtorkowego wydania programu publicystycznego "W centrum uwagi", przekształconego w październiku 1999 w "Monitor Wiadomości". Program ten prowadził do listopada 2000. Od 15 marca 2001 do 7 lutego 2006 był prezenterem głównego wydania "Wiadomości" w TVP1. W tym czasie prowadził także programy publicystyczne w TVP1 takie jak: "Forum" (z przerwami do listopada 2004), "Gość Jedynki" (do sierpnia 2004) oraz autorską "Debatę" (od września 2004 do 8 lutego 2006). Równolegle przez wiele lat był gospodarzem wszystkich wieczorów wyborczych i referendalnych w TVP1.
Od 29 lipca 2003 do 2 września 2005 współpracował z Radiową Trójką, gdzie na przemian z Jolantą Pieńkowską prowadził "Salon polityczny Trójki". Od 5 września 2005 do 15 czerwca 2007 współpracował z RMF FM, gdzie na przemian z Konradem Piaseckim prowadził "Kontrwywiad RMF FM". 
Praca w TVN.
Od 1 maja 2006 do 10 marca 2015 był redaktorem naczelnym i prowadzącym "Faktów" w TVN, ostatni raz występując w programie 5 lutego 2015. Od 5 maja 2008 do 12 lutego 2015 prowadził także rozmowy z politykami nadawane bezpośrednio po serwisie informacyjnym w programie "Fakty po Faktach" w TVN24. Prowadził programy informacyjne, wydania specjalne, autorskie wywiady, a także prezydenckie oraz parlamentarne debaty. Relacjonował wydarzenia z wielu krajów świata, m.in. z ogarniętego wojną Afganistanu.
Od marca do listopada 2012 był felietonistą tygodnika „Wprost”.
Artykuł „Wprost” i zakończenie współpracy.
Opublikowany w lutym 2015 artykuł w tygodniku „Wprost” pt. "Ciemna strona Kamila Durczoka" opowiada o apartamencie na warszawskim Mokotowie. W styczniu 2015 właściciel mieszkania, podczas próby uzyskania niezrealizowanych opłat za wynajem, zastał w nim Kamila Durczoka. Dziennikarz "Faktów" był zamknięty w apartamencie i nie chciał wpuścić właściciela. Kilka tygodni po opisanym wydarzeniu dziennikarze „Wprost” w mieszkaniu znaleźli biały proszek.
We wcześniejszym artykule „Wprost” pt. "Ukryta prawda" poruszony został temat mobbingu i molestowania seksualnego „w jednej z dużych stacji telewizyjnych”, który szybko powiązano z osobą Durczoka. W związku z tym 13 lutego 2015 powołano w TVN komisję w celu zbadania zarzutów dotyczących mobbingu i molestowania. Poza tym 17 lutego kontrolę w TVN rozpoczęła Państwowa Inspekcja Pracy. Oskarżenia dotyczące mobbingu i wykorzystania seksualnego ostatecznie potwierdził raport wewnętrznej komisji. Durczok zaprzeczył oskarżeniom dotyczącym molestowania mówiąc: „Nigdy nie molestowałem żadnej kobiety. Czym innym jest styl zarządzania. Ja jestem cholerykiem, czasem wybuchałem w pracy”.
10 marca 2015 stacja TVN rozwiązała kontrakt z Kamilem Durczokiem za porozumieniem stron.
W reakcji na artykuły Durczok pozwał wydawcę tygodnika i autorów za naruszenie dóbr osobistych i prywatności, ostatecznie wygrywając prawomocnie trzy procesy przeciwko gazecie. Domagał się publikacji przeprosin na okładce tygodnika i trzech kolejnych stronach „Wprost” oraz 7 mln zł zadośćuczynienia. W maju 2016 Sąd Okręgowy w Warszawie orzekł, że mają zostać zamieszczone przeprosiny we wskazanej formie oraz wypłacone 500 tys. zł. Wydawca tygodnika złożył apelację, a sąd drugiej instancji w kwietniu 2018 utrzymał wyrok w zakresie przeprosin, a kwotę zadośćuczynienia obniżył do 150 tys. zł. Jak podano w oświadczeniu gazety, wydawca i dziennikarze tygodnika uszanowali wyrok sądu publikując określone wyrokiem przeprosiny, natomiast podkreślili, iż Kamil Durczok w swoim pozwie nie powoływał się „na zarzut nieprawdziwości przedstawionych w artykule informacji”, natomiast uznał, że dziennikarze „nie mieli prawa wchodzić do prywatnej sfery jego życia”.
Lata 2016–2021.
Po odejściu z TVN do września 2016 Durczoka obowiązywał zakaz konkurencji. Na początku kwietnia 2016 zarejestrował spółkę Coal Minders, która w sierpniu tego samego roku zaczęła poszukiwać dziennikarzy. 3 października 2016 spółka uruchomiła górnośląski portal informacyjny Silesion.pl. Serwis zniknął z sieci pod koniec kwietnia 2019 po informacjach o problemach z regulowaniem zobowiązań. Po zamknięciu serwisu zajmował się prowadzeniem szkoleń z zakresu działań w sytuacji kryzysu wizerunkowego.
20 października 2016 rozpoczął współpracę z Polsat News, gdzie prowadził program "Brutalna prawda, Durczok ujawnia", który jesienią 2017 zmienił nazwę na "Durczokracja". Ostatni program wyemitowano 14 grudnia 2017, nie wrócił na antenę wiosną 2018.
W kolejnych latach Kamil Durczok był aktywny w mediach społecznościowych, na bieżąco komentując życie polityczne w Polsce oraz angażował się w działalność społeczną. Był wolontariuszem fundacji „Wolne Miejsce”, rokrocznie pomagając w organizacji wigilii dla potrzebujących. W 2020 brał udział w protestach przeciwko zaostrzeniu przepisów dotyczących aborcji.
W 2021 uruchomił aplikację mobilną "Durczokracja," w której publikował treści swojego autorstwa. 
Ze względu na przebieg jego kariery dziennikarskiej, po śmierci, wielu dziennikarzy określiło go mianem "Ikara polskich mediów". 
Popularność.
Był jedną ze „100 najcenniejszych gwiazd polskiego show-biznesu” według danych magazynu „Forbes Polska”; jego wizerunek został wyceniony przez reklamodawców na: 421,5 tys. zł w 2006 (10. miejsce), 642 tys. zł w 2007 (3. miejsce), 541 tys. zł w 2008 (7. miejsce), 537,5 tys. zł w 2010 (17. miejsce), 543 tys. zł w 2012 (17. miejsce) i 271 429 zł w 2014 (50. miejsce).
Konflikty z prawem.
Wypadek drogowy.
26 lipca 2019, kierując pod wpływem alkoholu pojazdem BMW X6, spowodował kolizję na autostradzie A1 w okolicach Piotrkowa Trybunalskiego. Usłyszał w związku z tym zarzuty: prowadzenia samochodu w stanie nietrzeźwości oraz spowodowania niebezpieczeństwa katastrofy w ruchu lądowym, zagrożone łączną karą pozbawienia wolności do lat 12. Durczok przyznał się tylko do pierwszego zarzutu. Sąd nie przychylił się do wniosku prokuratury o jego tymczasowe aresztowanie, stosując w zamian dozór policyjny i zakaz opuszczania kraju. 30 marca 2021 roku Sąd Rejonowy w Piotrkowie Trybunalskim skazał Durczoka na rok pozbawienia wolności w zawieszeniu na dwa lata, wpłatę 3000 złotych grzywny i 30 000 złotych na Fundusz Pomocy Pokrzywdzonym, a także zakaz prowadzenia pojazdów przez pięć lat, uznając go winnym prowadzenia pojazdu w stanie nietrzeźwości.
Zarzuty fałszerstwa.
W 2021 przedstawiono mu zarzuty podrobienia podpisu byłej żony, Marianny Dufek, na wekslu i oświadczeniach w ramach procedury kredytowej oraz przedłożenie tych dokumentów w banku oraz wyłudzenia kredytu na ponad 3,2 mln zł i pożyczki hipotecznej, zagrożone karą od 5 do 25 lat więzienia. Kamil Durczok przyznał się do podrobienia podpisów żony na dokumentacji bankowej, natomiast nie przyznał się do wyłudzenia kredytu i pożyczki. Na początku grudnia 2019 został zatrzymany i doprowadzony przez Centralne Biuro Śledcze Policji do siedziby katowickiej prokuratury, w celu złożenia wyjaśnień. Sąd nie zgodził się na aresztowanie dziennikarza, natomiast zastosowano wobec niego poświadczenie majątkowe, dozór policyjny oraz zakaz kontaktowania się z byłą żoną i byłymi pracownikami banku.
Życie prywatne.
Był synem Krystiana (1946–2016) i Haliny Durczoków. Rodzina dziennikarza od strony ojca pochodzi z Radlina w powiecie wodzisławskim. Miał brata Dominika (ur. 1972). Jego ojciec był mechanikiem samochodowym, a po zmianach ustrojowych w Polsce, otworzył własną sieć salonów samochodowych. Wielokrotnie deklarował przywiązanie do Śląska. Był kibicem Ruchu Chorzów. W 2004 w wywiadzie dla „Tygodnika Prudnickiego” wyznał, że w młodości najpierw chciał zostać księdzem, a następnie ginekologiem. Ostatecznie postanowił studiować prawo. Był wielbicielem motoryzacji. W 2010 wystartował w 48. Rajdzie Barbórka. Jeździł motocyklem, był posiadaczem patentu żeglarskiego oraz licencji pilota, rekreacyjnie uprawiał sporty zimowe. W 2014 wystąpił jako kapitan drużyny TVN w charytatywnym meczu gwiazd TVN i TVP, rozegranym na Stadionie Wojska Polskiego w Warszawie.
W latach 1995–2017 jego żoną była Marianna Dufek, dziennikarka w TVP3 Katowice, z którą miał syna, Kamila (ur. 1997, przyjął nazwisko rodowe matki). W latach 2017–2019 jego partnerką życiową była blogerka Julia Oleś, która była także zastępczynią Durczoka w redakcji jego serwisu internetowego Silesion.pl (2016–2018).
W 2003 przeszedł białaczkę. W 2020 przyznał, że cierpiał na chorobę alkoholową i depresję.
Śmierć i pogrzeb.
Zmarł 16 listopada 2021 w Uniwersyteckim Centrum Klinicznym im. prof. Kornela Gibińskiego w Katowicach w wyniku zaostrzenia przewlekłej choroby i zatrzymania krążenia. 19 listopada 2021 po nabożeństwie w kościele Trójcy Przenajświętszej w Katowicach, został pochowany w grobie rodzinnym na miejscowym cmentarzu.

</doc>
<doc id="210323" url="https://pl.wikipedia.org/wiki?curid=210323" title="G-Man">
G-Man



</doc>
<doc id="210324" url="https://pl.wikipedia.org/wiki?curid=210324" title="MacGyver (serial telewizyjny 1985)">
MacGyver (serial telewizyjny 1985)

MacGyver – amerykański serial telewizyjny, przedstawiający przygody bardzo uzdolnionego eks-agenta służb specjalnych. Serial został wymyślony przez Lee Davida Zlotoffa, a wyprodukowany przez Henry’ego Winklera. MacGyver był wyświetlany w telewizji ABC od 29 września 1985 do 21 maja 1992.
 Od 1 listopada 2016 serial był nadawany w ATM Rozrywka. Od 3 września 2018 emisję serialu prowadzi kanał TV6.Stacja ta początkowo wyemitowała tylko pięć pierwszych serii, prawdopodobnie z obawy o brak zainteresowania serialem (3 września 2018-styczeń 2019). Później wyemitowano już wszystkie siedem serii(luty 2019-lipiec 2019). Emitowano wtedy jeden premierowy odcinek (prawdziwe premierowy względem pierwszej emisji, potem premierowy względem kolejnej) o godzinie 14:15 i powtórkę odcinka z dnia poprzedniego o godzinie 13:15. Trzecia emisja (sierpień 2019-grudzień 2019) w listopadzie zmieniła godzinę transmisji serialu. Początkowo trzymała się poprzedniego schematu, od tego miesiąca odcinki emitowano po dwa nowe względem emisji w godzinach 7:00-9:00. W takich godzinach serial nadawano w ostatnich transmisjach (koniec grudnia 2019-połowa marca 2020, połowa marca 2020-lipiec 2020 i sierpień 2020-połowa października 2020). Kanał TV6 w połowie października 2020 zakończył nadawanie serialu.
Serial kręcony był głównie w Vancouver w Kanadzie. Uzupełnieniem serialu są dwa filmy pełnometrażowe z 1994. Jedną z cech serialu jest to, że niektóre odcinki są oparte na różnego rodzaju filmach przygodowych i sensacyjnych – MacGyver mierzy się z takimi samymi problemami, ale jego rozwiązania są odmienne od tego, co zrobili bohaterowie danego filmu.
Cechy charakterystyczne MacGyvera to jego rozległa interdyscyplinarna wiedza oraz umiejętność niestandardowego wykorzystania przedmiotów codziennego użytku (np. szwajcarski nóż oficerski i srebrną taśmę klejącą) i związków chemicznych znajdujących się w artykułach domowych, warsztatach i magazynach. Wiedza i szczęśliwe zbiegi okoliczności pozwalają mu uciec czy pokonać wszelkich wrogów. Umiejętność budowania różnych urządzeń „z niczego” zwana jest "MacGyveryzmem". W języku angielskim powstał nawet czasownik "to MacGyver", oznaczający „naprawić”, „rozwiązać” czy „wymyślić”.
Parodią postaci jest gra wideo "McPixel" z 2012 roku.
Główny bohater.
Angus MacGyver.
MacGyver to zwolennik pokojowego rozwiązywania wszelkich konfliktów. Jest bardzo inteligentny. Nie używa broni z racji tego, że w dzieciństwie zdarzył się wypadek, w którym jego kolega został zastrzelony. Jedynie w odcinku "Flame’s End" użył rewolweru, zamiast uchwytu, do odkręcenia zaworu oraz w odcinku pilotażowym, gdzie strzelał do żołnierzy.
Urodził się i wychował w Minnesocie (tak jak i Richard Dean Anderson, który go grał) i dlatego mówi z charakterystycznym dla tego regionu akcentem. MacGyver ukończył fizykę w fikcyjnej szkole Western Tech.
Imię MacGyvera pozostaje tajemnicą aż do ostatniego sezonu. Kiedykolwiek jest o nie pytany, mówi że go nie lubi, po czym zmienia temat. Widz dowiaduje się o prawdziwym imieniu w odcinku "Good Knight, MacGyver", gdzie główny bohater odkrywa swojego VI-wiecznego przodka ze Szkocji, "Angusa M’Ivera", który mówi, że nazywają się tak samo. Po raz kolejny imię pada w przedostatnim odcinku (Fotoreporter / The Stringer) – syn głównego bohatera ma na drugie imię Angus.
Inne postacie.
W epizodach wystąpili m.in.: Cuba Gooding Jr., Tia Carrere, Joan Chen, Vincent Schiavelli, Jason Priestley, Adam Arkin, Linda Blair, James Doohan, Traci Lords, Nana Visitor, John de Lancie, Floyd Red Crow Westerman, Colm Meaney, George Takei, Richard Gant, Cary-Hiroyuki Tagawa oraz znany baseballista Reggie Jackson.

</doc>
<doc id="210329" url="https://pl.wikipedia.org/wiki?curid=210329" title="Elche CF">
Elche CF

Elche Club de Fútbol () – hiszpański klub piłkarski założony w 1923 w mieście Elche. Obecnie zespół gra w rozgrywkach Primera División.
Historia.
Klub Elche CF został założony w roku 1923. Na początku nazywał się z angielskiego Elche Football Club, do roku 1939, kiedy nazwę zmieniono na hiszpańskie Elche Club de Fútbol. W sezonie 1959/1960 zadebiutował w Primera División. W sezonie 1967/1968 klub filialny Deportivo Ilicitano awansował do Segunda División, zaś rok później miał miejsce największy sukces w historii klubu. Pierwszy zespół dotarł do finału Pucharu Króla, gdzie uległ Athleticowi Bilbao 0:1. Obecnie klub występuje na drugim froncie ligi hiszpańskiej.
18 maja 2013 klub awansował do Primera División. W 2015 roku, mimo zajęcia 13 pozycji w Primera División, klub został zdegradowany do Segunda División za zaległości finansowe.

</doc>
<doc id="210331" url="https://pl.wikipedia.org/wiki?curid=210331" title="Elche Club de Futbol">
Elche Club de Futbol



</doc>
<doc id="210332" url="https://pl.wikipedia.org/wiki?curid=210332" title="Paradoks Veblena">
Paradoks Veblena



</doc>
<doc id="210333" url="https://pl.wikipedia.org/wiki?curid=210333" title="Elche Club de Fútbol">
Elche Club de Fútbol



</doc>
<doc id="210339" url="https://pl.wikipedia.org/wiki?curid=210339" title="10 Minut">
10 Minut

10 minut – polski telewizyjny program publicystyczny, emitowany w 2005 roku przez stację Tele 5 codziennie o godzinie 21:50. Program ten zajmował się omawianiem najważniejszych wydarzenia dnia. Program prowadzili: Tomasz Wołek, Maciej Łętowski oraz Krzysztof Czabański. Zapraszali do swojego studia grono wytrawnych publicystów, między innymi: Daniela Passenta, Jacka Żakowskiego, Piotra Gabriela czy Rafała Ziemkiewicza. Obecnie program nie jest już nadawany.

</doc>
<doc id="210345" url="https://pl.wikipedia.org/wiki?curid=210345" title="Helena Roj-Kozłowska">
Helena Roj-Kozłowska

Helena Roj-Kozłowska, z domu Gąsienica-Roj (ur. 16 kwietnia 1899 w Kościelisku, zm. 19 lipca 1955 w Zakopanem) – podhalańska artystka ludowa, pisarka.
Była córką Jana Gąsienicy-Roja (gospodarza ze starego zakopiańskiego rodu, leśnika) i Agnieszki z Obrochtów, siostrzenicą skrzypka Bartłomieja Obrochty. Ukończyła czteroklasową szkołę ludową w Zakopanem, prawdopodobnie także miejscową szkołę rękodzieła ludowego. Od młodości interesowała się teatrem, m.in. pod wpływem twórczości Kazimierza Tetmajera, który kiedyś regularnie spędzał wakacje w gospodarstwie ojca Heleny. W 1918 w Zakopanem amatorski zespół wystawił jej utwór "Jak carownice pasowały Janosika na zbójnika"; autorka reżyserowała i występowała w przedstawieniu. Później przedstawienie to, promujące folklor góralski, było wystawiane (pod skróconym tytułem "Janosik") m.in. w Warszawie i na Górnym Śląsku w czasie akcji plebiscytowej (1921). Rojówna przygotowała także kolejne przedstawienie "Legenda Tatr" (około 1918), oparte prawdopodobnie na utworach Tetmajera, a od około 1921 współpracowała z Jarosławem Iwaszkiewiczem i Jerzym Mieczysławem Rytardem nad tworzeniem libretta do baletu "Harnasie" Karola Szymanowskiego. Rola tych współautorów, pomijana zazwyczaj przez Szymanowskiego, była niebagatelna.
Po wyjściu za mąż za Jerzego Rytarda (w kwietniu 1923) więcej czasu spędzała w Warszawie. Człon nazwiska „Kozłowska” pochodził od właściwego nazwiska męża (Mieczysław Kozłowski). Małżonkowie prowadzili wspólnie amatorski teatr regionalny w Zakopanem, a od 1933 Orkanowy Teatr Ludowy (Teatr Ludowy im. Władysława Orkana); napisali razem sztukę wodewilową "Podhale tańczy", wystawioną na deskach warszawskiego Teatru Ateneum przez artystów zawodowych w grudniu 1929, dramat "Karczma" (1933) oraz powieści młodzieżowe z motywami folkloru góralskiego ("Koleba na Hliniku", 1932; "Wilczur z Prohyby", 1935; "Na białej grani", 1936). Roj-Kozłowska występowała także jako aktorka teatralna i filmowa. Małżeństwo rozpadło się w połowie lat 30.; Helena Roj powróciła do Zakopanego, a obrazek sceniczny "Podhale" (1938) wydała pod nazwiskiem panieńskim.
W czasie okupacji niemieckiej przeniosła się ponownie do Warszawy i brała udział w konspiracji. Powróciła do Zakopanego w 1945, była korespondentem terenowym Ministerstwa Kultury i Sztuki, a od 1947 pracowała w Muzeum Tatrzańskim w Zakopanem. Uprawiała jednocześnie wiele dziedzin sztuki ludowej; największą sławę przyniosło jej malarstwo na szkle. Przygotowała również wiele prac etnograficznych i konsultowała motywy regionalne filmów poświęconych Podhalu. W 1953 została odznaczona Złotym Krzyżem Zasługi. Pochowano ją na Starym Cmentarzu w Zakopanem (kw. P-I-31). Miała syna Jana Gąsienicę-Roja (ur. 1940), przewodnika i ratownika TOPR. Jego ojcem był Feliks Daszyński (1898-1940), syn Ignacego Daszyńskiego, oficer Wojska Polskiego, zamordowany w Charkowie. Monograficzną opowieść o życiu Heleny Roj Kozłowskiej opublikowała pianistka Yaśmina Strzelecka.

</doc>
<doc id="210346" url="https://pl.wikipedia.org/wiki?curid=210346" title="Symbirsk">
Symbirsk



</doc>
<doc id="210350" url="https://pl.wikipedia.org/wiki?curid=210350" title="Ulianowsk">
Ulianowsk



</doc>
<doc id="210355" url="https://pl.wikipedia.org/wiki?curid=210355" title="Analiza C14">
Analiza C14



</doc>
<doc id="210357" url="https://pl.wikipedia.org/wiki?curid=210357" title="Leon Suzin">
Leon Suzin

Leon Marek Suzin (ur. 18 czerwca 1901 w Warszawie, zm. 21 grudnia 1976 tamże) – polski architekt, nauczyciel akademicki, malarz akwarelista, filister Welecji, członek warszawskiego oddziału Stowarzyszenia Architektów Polskich.
Był wnukiem filarety Adama Suzina i ojcem Jana Suzina, prezentera Telewizji Polskiej i architekta.
Życiorys.
Absolwent Szkoły Rysunku im. W. Gersona, II Państwowego Gimnazjum Męskiego im. T. Czackiego (egzamin maturalny w 1919) i Wydziału Architektury Politechniki Warszawskiej z 1928. Uczestnik wojny polsko-bolszewickiej (jako podchorąży broni pancernej) i kampanii wrześniowej 1939 (walczył m.in. w bitwie nad Bzurą), więzień: Oflagu X A Itzehoe, Stalagu X B Sandbostel, Lübeck i Oflagu II C Woldenberg. Starszy asystent Politechniki Warszawskiej, wykładowca w Miejskiej Szkole Sztuk Zdobniczych i Malarstwa, wykładowca rysunku i geometrii wykreślnej na Wydziale Architektury Politechniki Warszawskiej (1931–1953, w okresie okupacji – tajnie) i w Państwowej Żeńskiej Szkole Architektury im. S. Noakowskiego (od 1956).
Od 1945 pracował w Biurze Odbudowy Stolicy i projektach Warszawy. Był autorem projektu architektonicznego pierwszego Pomnika Bohaterów Getta w Warszawie, który odsłonięto 16 kwietnia 1946. Współpracował z rzeźbiarzem Natanem Rapaportem przy projekcie drugiego pomnika, odsłoniętego 19 kwietnia 1948. Zaprojektował i zrealizował gmach warszawskiego Instytutu Geograficznego, kierował odbudową i rekonstrukcją kościoła garnizonowego przy ul. Długiej 13/15 i wielu innych budowli.
W 1956 wykonał, na podstawie znalezionej miniatury i ocalałych szkiców technicznych, analizę fotogrametryczną posągu Fryderyka Chopina, stojącego dziś w parku Łazienkowskim. Na jej podstawie przystąpiono do rzeźbienia modelu pomnika w skali 1:1.
Był autorem dzieła pt. "Perspektywa wykresowa dla architektów" – podręcznika zawierającego podstawowe wiadomości dotyczące procesu widzenia, metod rzutowania niezbędnych w celu opanowania zagadnień związanych z perspektywą; omawia również podstawowe elementy i konstrukcje perspektywiczne.
Został pochowany na cmentarzu Powązkowskim, w grobie rodziny Mucharskich (kwatera 32).

</doc>
<doc id="210358" url="https://pl.wikipedia.org/wiki?curid=210358" title="Chirurgia dziecięca">
Chirurgia dziecięca

Chirurgia dziecięca – dziedzina medycyny zajmująca się leczeniem operacyjnym człowieka od pierwszych dni życia (także chirurgia prenatalna): noworodków, niemowląt, dzieci do 18 roku życia.
Chirurgia dziecięca jest podspecjalnością chirurgii związaną z odkryciem, że pokutujące całe wieki przeświadczenie, iż dziecko to „mały dorosły” jest fałszywe. Dziecko, szczególnie małe, różni się znacznie od dorosłego, zwłaszcza chwiejnością równowagi wodno-elektrolitowej oraz regulacją temperatury ciała czy innych procesów metabolicznych. Inne też są choroby (znaczną ich część stanowią wady wrodzone), z którymi styka się chirurg dziecięcy. 
W Polsce chirurgia dziecięca istnieje jako specjalizacja lekarska, której konsultantem krajowym od 10 kwietnia 2020 jest prof. dr hab. Janusz Bohosiewicz z Kliniki Chirurgii Dziecięcej z Górnośląskiego Centrum Zdrowia Dziecka im. Jana Pawła II w Katowicach.
Stowarzyszeniem naukowym zrzeszającym polskich chirurgów dziecięcych jest Polskie Towarzystwo Chirurgów Dziecięcych założone w 1965 roku.

</doc>
<doc id="210360" url="https://pl.wikipedia.org/wiki?curid=210360" title="Seweryn Pieniężny młodszy">
Seweryn Pieniężny młodszy



</doc>
<doc id="210364" url="https://pl.wikipedia.org/wiki?curid=210364" title="Franciszek Ksawery Lampi">
Franciszek Ksawery Lampi

Franciszek Ksawery Lampi (ur. 22 stycznia 1782 w Klagenfurcie, Austria, zm. 22 lipca 1852 w Warszawie) – malarz pochodzenia włoskiego działający w Polsce.
Życiorys.
Był synem malarza Jana Chrzciciela Lampiego (starszego), Włocha osiadłego w Austrii oraz bratem Jana Chrzciciela zwanego młodszym. Malarstwa uczył się od swojego ojca, następnie pod kierunkiem Heinricha Fügera i Huberta Maurera w wiedeńskiej Akademii Sztuk Pięknych. Jego uczniami byli m.in. Piotr Michałowski i Wojciech Stattler.
Poza podróżami po Polsce (Kraków 1819, Lublin, Wilno 1823) i za granicą (Wiedeń 1823, Wrocław 1836 i Drezno 1840), przebywał od roku 1815 do śmierci w Warszawie, malując krajobrazy, sceny pasterskie, mitologiczne, religijne, batalistyczne, a także liczne portrety. Najbardziej charakterystyczne dla tego artysty są pejzaże morskie z ruinami, skałami i strumieniami. Jego obrazy są sentymentalno-romantyczne, o chłodnej tonacji. Wczesne dzieła Lampiego często są uważane za dzieła jego ojca lub starszego brata. 
Najważniejsze dzieła: 
Był członkiem warszawskiej loży wolnomularskiej "Zur Halle der Beständigkeit".

</doc>
<doc id="210366" url="https://pl.wikipedia.org/wiki?curid=210366" title="Antoni Szczęsny Godlewski">
Antoni Szczęsny Godlewski

Antoni Szczęsny Godlewski, ps. "Antek Rozpylacz" (ur. 11 stycznia 1923 w Warszawie, zm. 8 sierpnia 1944 w Warszawie) – żołnierz powstania warszawskiego w batalionie „Sokół”. Poległ w ósmym dniu powstania. Po śmierci stał się symbolem bohaterstwa młodzieży powstańczej. Odznaczony Krzyżem Srebrnym Orderu Virtuti Militari.
Życiorys.
Był synem Franciszka Godlewskiego, pochodzącego z polsko-gruzińskiej rodziny adwokata (pełniącego w okresie 1927-1933 stanowisko wicewojewody nowogródzkiego, od 1934 do 1937 wicewojewody warszawskiego, zaś od 1937 do 1939 starosty powiatu warszawskiego) oraz Anieli "primo voto" Wężyk z domu Szuman.
Dzieciństwo i młodość.
Początkowo uczył się w Szkole Powszechnej Sióstr Nazaretanek w Nowogródku. Po powrocie z rodziną do Warszawy, kontynuował naukę w Gimnazjum Mazowieckim, następnie w Gimnazjum Wojciecha Górskiego w Warszawie. Ostatecznie od 1937 kontynuował naukę w Zakładzie Naukowo-Wychowawczym Ojców Jezuitów w Chyrowie. W momencie wybuchu wojny w 1939 do matury brakowało mu dwóch klas licealnych. W trakcie okupacji uczestniczył w tajnych kompletach Politechniki Warszawskiej, na których ukończył dwa lata, choć na tablicy pamiątkowej w Al. Jerozolimskich błędnie podano, że był studentem medycyny.
Prawdopodobnie należał do organizacji Korpus Bezpieczeństwa, jednak jego najbliższy przyjaciel Stefan Dorociński nie wspomina o zaangażowaniu konspiracyjnym Antoniego. W swoich wspomnieniach Dorociński opisał go jako towarzysza wypraw na żaglówce po Wiśle oraz prac nad budową łódki „Bryza”, którą po wojnie mieli płynąć do Bałtyku.
Powstanie warszawskie.
Jako jeden z pierwszych ochotników od 1 sierpnia wraz ze Stefanem Dorocińskim „Maćkiem” Godlewski wziął udział w walkach oddziału rtm. Władysława Olszowskiego „Sokół”, przyszłego batalionu „Sokół”. Prawdopodobnie walczył w stopniu strzelca (ten stopień podany w jest w rozkazie o nadaniu orderu z 2 października) lub kaprala (ten stopień pojawił się w zaświadczeniu z marca 1945). Na tablicach pamiątkowych pojawia się stopień kaprala podchorążego.
Z uwagi na posiadanie pistoletu maszynowego „Sten”, będącego przed powstaniem na przechowaniu u Dorocińskiego, otrzymał pseudonim „Antek Rozpylacz”. Został żołnierzem 1 kompanii szturmowej tworzącego się batalionu. Odgrywał ważną funkcję w oddziale z uwagi na fakt, że oddział „Sokół”, posiadał w pierwszych dniach sierpnia zaledwie: 1 pistolet maszynowy „Sten”, 2 kb, 1 „lochela” z 2 nabojami, kilka pistoletów, granaty i butelki z benzyną.
W relacjach brak jest udokumentowanych informacji o jego bojowych sukcesach. Brał udział w walkach oddziału szturmowego, polował na „gołębiarzy” (ukrytych na poddaszach niemieckich strzelców wyborowych). Podobno miał na „rozkładzie” 18 Niemców. Jego przybocznym łącznikiem w oddziale był mający wówczas 13 lat Zalman Hochman „Miki Bandyta”. Patrol „Antka Rozpylacza”, „Mikiego Bandyty” i „Niny”, został uwieczniony na obrazie Heleny Dobrowolskiej-Nadolnej, znajdującym się w Muzeum Warszawy.
W materiale, dotyczącym represji niemieckich, zebranych przez kontrwywiad okręgu AK, wspomniano o wybiciu oddziału niemieckiego i odbiciu 3 sierpnia przez 6-osobowy oddział z „Antkiem Rozpylaczem” grupy cywilów, służących jako „żywa tarcza” oddziałów niemieckich. Według Alicji Janiszewskiej „Hanki”, st. strzelca z oddziału:
 Potwierdza to Stefan Laube „Adam” łącznik batalionu:
Zginął trafiony serią strzałów z ckm 8 sierpnia 1944 w trakcie przygotowania ataku wspierającego żołnierzy batalionu „Bełt” na "Cafe Cristal" niedaleko rogu ul. Brackiej i Al. Jerozolimskich, w pobliżu bramy przy Al. Jerozolimskich 23 (obecnie nr 29) ok. 16:00. Ciało poległego spod ognia wyniosła jego narzeczona Janina Grzybowska „Nina”.
Pogrzeb odbył się 9 sierpnia, został pochowany w posesji przy ul. Brackiej 5. Jego pogrzeb został uwieczniony w „Biuletynie Informacyjnym” z 13 sierpnia, znalazł się również na anonimowym zdjęciu, które zamieszczono w publikacji powojennej.
Po śmierci uznany w prasie powstańczej za bohatera, który był: „chlubą odcinka i pogromcą Niemców” („Wiadomości z Miasta i Wiadomości Radiowe” z 10 sierpnia 1944 wydanie popołudniowe nr 15), poświęcono mu także artykuły w czasopismach, np., „Antek Rozpylacz” w „Biuletynie Informacyjnym” z 13 sierpnia 1944 nr 50.
Upamiętnienie.
Pośmiertnie odznaczony 2 października przez dowódcę Połączonych Sił Zbrojnych AL, PAL i KB Krzyżem Srebrnym Orderu Virtuti Militari V klasy (odznaczenie zostało potwierdzone zaświadczeniem MON z 19 lipca 1965), oraz Brązowym Krzyżem Wyzwolenia Połączonych Sił Zbrojnych. Według innych wersji odznaczony również Krzyżem Walecznych.
Na wniosek ojca z 6 marca 1945 o przeprowadzenie ekshumacji, popartej zaświadczeniem mjr. Olszewskiego „Sokoła”, Antoni Godlewski 1 sierpnia 1945 został ekshumowany i pochowany na Cmentarzu Wojskowym na Powązkach (kwatera A17-1-17). Według niektórych relacji uroczystość została sfilmowana przez Polską Kronikę Filmową i wyemitowana w kinach, jednak zapis Kroniki nie został do dzisiaj odnaleziony z powodu prawdopodobnego usunięcia przez cenzurę.
Na podwórku posesji przy ul. Brackiej 5, miejscu dotychczasowego pochówku, znajduje się ocalały napis wykonany w 1945 ręką matki: "Antek Rozpylacz został pochowany na Cmentarzu Powązki-Wojskowe". Napis ten zabezpieczyli mieszkańcy kamienicy Wanda i Piotr Bieleszowie. 8 sierpnia w 48. rocznicę śmierci „Antka Rozpylacza” odsłonięto napis zabezpieczony szybą oraz odsłonięto i poświęcono symboliczny szaniec z kostki granitowej.
28 maja 1966 płk. Leon Korzewnikjanc „Doliwa” wystąpił z wnioskiem o wmurowanie tablicy pamiątkowej u zbiegu ulic Brackiej i Al. Jerozolimskich. Odsłonięcie tablicy przy al. Jerozolimskich 11/19 nastąpiło 8 sierpnia 1985. Od 24 listopada 1961 r. Antek Rozpylacz jest patronem ulicy na warszawskiej Woli. Jest także patronem 27 Warszawskiej Drużyny Harcerskiej „Baon”.
Jak stwierdzili autorzy publikacji o powstaniu warszawskim w Śródmieściu Południowym Izabella i Stanisław Maliszewscy:

</doc>
<doc id="210368" url="https://pl.wikipedia.org/wiki?curid=210368" title="Projekt Venona">
Projekt Venona

Projekt Venona () – kryptonim amerykańsko-brytyjskiej operacji kryptoanalizy, która doprowadziła do odszyfrowania części depesz wymienianych w latach czterdziestych między Moskwą a placówkami sowieckiego wywiadu zagranicznego (INO i GRU) w innych państwach. Większość depesz dotyczyła szpiegostwa na terytorium Stanów Zjednoczonych, w tym szpiegostwa atomowego. W depeszach znajdowały się kryptonimy m.in. takich szpiegów jak Alger Hiss, Harry Dexter White, Whittaker Chambers, Klaus Fuchs, Donald Maclean, Julius Rosenberg. 
Geneza.
Pod koniec 1943 roku amerykańskim kryptoanalitykom udało się odczytać niewielkie fragmenty depesz wymienianych między radzieckimi przedstawicielstwami handlowymi i dyplomatycznymi a Moskwą. Po analizie odczytanych depesz Amerykanie zorientowali się, że część z nich była szyfrowana przy użyciu tych samych jednorazowych bloczków szyfrowych. Z nieznanych przyczyn w 1942 roku około 70000 stron zawierających kody będące podstawą do szyfrowania depesz zostało powielonych i rozesłanych do radzieckich placówek zagranicznych. Jak się okazało – również do rezydentur NKWD i GRU. Był to błąd, który zupełnie zniweczył podstawową zaletę szyfru jednorazowego – jego prawie zupełną odporność na złamanie.
Odkrycie to pozwoliło na odczytywanie na podstawie powtarzających się słów lub zwrotów fragmentów innych przechwyconych radzieckich radiogramów, dotychczas niezrozumiałych. Opracowywanie radzieckich depesz w ramach projektu Venona trwało do 1980 roku. Łącznie udało się odczytać (w całości lub częściowo) prawie 3000 depesz wysłanych z i do Moskwy w latach 1940-48.

</doc>
<doc id="210369" url="https://pl.wikipedia.org/wiki?curid=210369" title="Antek Rozpylacz">
Antek Rozpylacz



</doc>
<doc id="210370" url="https://pl.wikipedia.org/wiki?curid=210370" title="Piotr Dębowski">
Piotr Dębowski

Piotr Dębowski (ur. 19 września 1965 w Koszalinie) – polski dziennikarz i komentator sportowy.
Życiorys.
Jest absolwentem Technikum Elektronicznego w Koszalinie, następnie studiował na wydziale elektroniki Politechniki Szczecińskiej. W czasie studiów rozpoczął pracę w mediach w komercyjnym radiu As i Radio ABC oraz w Ośrodku Regionalnym TVP w Szczecinie. Od stycznia 1998 pracuje w Redakcji Sportowej TVP1.
Obecnie jest komentatorem TVP Sport. Specjalizuje się w siatkówce, piłce ręcznej, tenisie stołowym oraz łyżwiarstwie szybkim. Był nominowany do nagrody głównej w kategorii "Dziennikarz roku 2006" na Międzynarodowym Festiwalu Filmów i Programów Sportowych w Warszawie.
Jako sprawozdawca TVP relacjonował przebieg igrzysk olimpijskich w: Sydney 2000, Atenach 2004, Turynie 2006, Pekinie 2008, Vancouver 2010, Londynie 2012, Soczi 2014, Rio de Janeiro 2016, Pjongczang 2018, Tokio 2020 i Pekin 2022. Ponadto komentował mecze Ligi Światowej polskich siatkarzy, a także siatkarskich mistrzostw świata (Japonia 1998, Argentyna 2002 oraz Bułgaria/Włochy 2018) i mistrzostw Europy (Rzym 2005). W 2006 przekazywał informacje dla TVP z historycznych mistrzostw świata siatkarzy w 2006, w których Polacy wywalczyli tytuł wicemistrzowski.
Podczas Igrzysk Olimpijskich w Soczi 2014 komentował sukces i zwycięstwo Zbigniewa Bródki w łyżwiarstwie szybkim na 1500 metrów. W styczniu 2023 dołączył do grona komentatorów Viaplay Polska na czas Mistrzostw Świata w Piłce Ręcznej Mężczyzn odbywających się w Polsce i w Szwecji. Komentował tam wybrane spotkania turnieju.

</doc>
<doc id="210374" url="https://pl.wikipedia.org/wiki?curid=210374" title="Jacek Kurowski">
Jacek Kurowski

Jacek Kurowski (ur. 14 kwietnia 1976 we Włocławku) – polski dziennikarz i prezenter telewizyjny, dziennikarz sportowy Telewizji Polskiej (TVP1, TVP2, TVP Sport), konferansjer, wykładowca.
Życiorys.
Ukończył studia dziennikarskie na Uniwersytecie Warszawskim.
W 1997 roku zgłosił się do tworzącej zespół redakcyjny Naszej Telewizji. Pracował w Radiu Plus, TV4 i Polsacie Sport.
W 2003 roku dołączył do zespołu redakcji sportowej w Telewizji Polskiej. Od 2006 roku rozpoczął prowadzenie magazynów sportowych w TVP Sport. Relacjonował najważniejsze turnieje piłkarskie - Ligę Mistrzów, Mistrzostwa Świata i Europy. Był gospodarzem studia w czasie meczów piłkarskich Euro 2004, 2012 i 2020, Mundiali 2006, 2010, 2014, 2018. Podczas MŚ 2022 w Katarze był gospodarzem studia przy meczach reprezentacji Polski. Podczas Igrzysk Olimpijskich w Atenach (2004), Igrzysk Olimpijskich w Turynie (2006), Igrzysk Olimpijskich w Pekinie (2008), Igrzysk Olimpijskich w Vancouver (2010) oraz Igrzysk Olimpijskich w Londynie (2012) był gospodarzem studia olimpijskiego. W 2004 roku relacjonował Rajd Dakar.
Realizuje autorski program „Oko w oko”, którego gośćmi byli najważniejsi polscy sportowcy oraz znane postaci polskiej estrady, m.in. Maryla Rodowicz, Olaf Lubaszenko, Andrzej Szarmach. Przeprowadził setki wywiadów z gwiazdami sportu, m.in. Cristiano Ronaldo, Venus Williams, Pele.
W 2017 została wydana książka pt. "Andrzej Szarmach. Diabeł nie anioł" autorstwa Andrzeja Szarmacha i Jacka Kurowskiego. W lipcu 2021 ukazała się książka "Medal będzie mój. Droga na szczyt polskich lekkoatletów" autorstwa Kurowskiego, która została nominowana w plebiscycie Sportowa Książka Roku za rok 2021.

</doc>
<doc id="210381" url="https://pl.wikipedia.org/wiki?curid=210381" title="Wodospad Kamieńczyka">
Wodospad Kamieńczyka

Wodospad Kamieńczyka (846 m n.p.m.) – najwyższy wodospad w polskich Sudetach, położony na trasie ze Szklarskiej Poręby na grzbiet główny Karkonoszy. Wodospad miał status pomnika przyrody, obecnie jest to obszar ochrony ścisłej, wchodzący w skład Karkonoskiego Parku Narodowego.
Wodospad.
Woda potoku Kamieńczyk spada trzema kaskadami z wysokości 27 m i wpada do Wąwozu Kamieńczyka. Kaskada środkowa początkowo tworzy jeden strumień, który półtora metra niżej rozdziela się na półkach skalnych. Szerokość strumienia przy wodospadzie wynosi około 15 m, a niżej zmniejsza się nawet do 3 metrów. Ściany mają wysokość do 30–35 metrów. U stóp wodospadu znajduje się pięciometrowy kocioł eworsyjny, wypełniony blokami skalnymi. Poniżej wodospadu znajduje się kanion długości 100 m.
Historia.
Za środkową kaskadą znajduje się grota, nazywana Złotą Jamą, sztucznie wykuta przez walończyków, którzy przed wiekami znajdowali tu ametysty i pegmatyt. W XIX w. na fali zainteresowania turystyką górską wodospad stał się atrakcję turystyczną. W roku 1890 Towarzystwo Karkonoskie udostępniło go do zwiedzania. Z powodu nieszczęśliwych wypadków ściany gardzieli przykryto siatką, która miała zapobiec spadaniu obrywających się odłamków skalnych. Wodospad był jedną ze scenerii filmu .
Legenda.
Z wodospadem związana jest legenda, jakoby w skład wody wchodzą łzy siedmiu rusałek opłakujących jedną z nich, Łabudkę, która poszukując swego ukochanego Kamieńczyka Bronisza zginęła w przepaści. Rusałka była wielokrotnie ostrzegana przez siostry, by trzymała się z daleka od śmiertelnika; ta jednak powierzyła mu swoje klejnoty, które ukochany miał sprzedać, a zdobyte w ten sposób pieniądze miały być przeznaczone na leczenie chorej matki ukochanego. Gdy oblubieniec nie wracał, rusałka wyruszyła spod Łabskiego Szczytu, po drodze widząc Kamieńczyka. Pośliznęła się jednak i spadła w przepaść.
Turystyka.
Zwiedzanie wodospadu jest płatne i odbywa się w określonych godzinach. Dojście do stóp wodospadu odbywa się stalowymi podestami, umocowanymi do lewej (orograficznie) ściany Wąwozu Kamieńczyka. W ramach zakupionego biletu każdy zwiedzający otrzymuje wypożyczony kask, który zapewnia ochronę przed ewentualnymi okruchami skalnymi, jakie na skutek naturalnej erozji mogą odpadać od skał powyżej. Niedaleko wodospadu znajdują się schronisko „Kamieńczyk” i „Szałas Sielanka". Z tarasu obok nich również można podziwiać wodospad.
Szlaki turystyczne:
Zobacz też.
Strażnica WOP Kamieńczyk

</doc>
<doc id="210384" url="https://pl.wikipedia.org/wiki?curid=210384" title="Grand Prix Szwajcarii 1951">
Grand Prix Szwajcarii 1951

Grand Prix Szwajcarii 1951 (oryg. Großer Preis der Schweiz) – pierwsza runda Mistrzostw Świata Formuły 1 w sezonie 1951, która odbyła się 27 maja 1951 po raz drugi na torze Circuit Bremgarten.
11. Grand Prix Szwajcarii, 2. zaliczane do Mistrzostw Świata Formuły 1.
Wyniki.
Kwalifikacje.
Źródło: racing-reference.info
Wyścig.
Źródła: 
Najszybsze okrążenie.
Źródło: chicanef1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 4 najlepsze wyścigi danego kierowcy.
"Uwzględniono tylko kierowców, którzy zdobyli jakiekolwiek punkty"

</doc>
<doc id="210385" url="https://pl.wikipedia.org/wiki?curid=210385" title="Przemysław Babiarz">
Przemysław Babiarz

Przemysław Andrzej Babiarz (ur. 4 listopada 1963 w Przemyślu) – polski dziennikarz i komentator sportowy TVP, a także mówca motywacyjny, prowadzący autorskie szkolenia i wykłady z zakresu power speech oraz konferansjer, były aktor.
Życiorys.
Jest absolwentem I LO im. Juliusza Słowackiego w Przemyślu. Studiował w Krakowie, najpierw teatrologię na Uniwersytecie Jagiellońskim, następnie od 1985 na Wydziale Aktorskim Państwowej Wyższej Szkoły Teatralnej. W latach 1989–1992 był aktorem Teatru Wybrzeże w Gdańsku.
W 1992 zadebiutował jako dziennikarz podczas XXV Letnich Igrzysk Olimpijskich w Barcelonie. Był też prezenterem kanału Wizja Sport, a w latach 1995–1996 był prezenterem studia oprawy TVP1. Jako sprawozdawca sportowy specjalizuje się w komentowaniu biegów narciarskich, pływania, lekkoatletyki, łyżwiarstwa figurowego oraz skoków narciarskich. Współprowadził programy "Pytanie na śniadanie" (2002–2006) TVP2, "Kawa czy herbata?" (2002–2013) TVP1 i "Sport telegram" w TVP2. Od 2009 współprowadzi Wielki Test z Historii oraz inne programy z cyklu "Wielki Test" organizowane przez TVP1. Jest jednym z prezenterów "Wiadomości sportowych" w TVP1 oraz prowadzącym cyklu "Retro TVP Sport" emitowanego na antenie TVP Sport. W 2012 podczas XXX Letnich Igrzysk Olimpijskich w Londynie i w 2016 podczas XXI Letnich Igrzysk Olimpijskich w Rio de Janeiro komentował pływanie i lekkoatletykę. W 2014 podczas XXII Zimowych Igrzysk Olimpijskich w Soczi komentował biegi narciarskie oraz łyżwiarstwo figurowe. W 2018 podczas XXIII Zimowych Igrzysk Olimpijskich w Pjongczang komentował skoki narciarskie i łyżwiarstwo figurowe. Był współgospodarzem studia TVP podczas mistrzostw świata w piłce nożnej 1998, 2002, 2006, 2010, 2014, 2018, 2022 czy mistrzostw Europy 2012. Za pracę telewizyjną był trzykrotnym laureatem Telekamery „Tele Tygodnia” w kategorii „komentator sportowy” (2013, 2014, 2015), dzięki czemu w 2016 odebrał Złotą Telekamerę. W 2021 był jednym z komentatorów odbywających się w Toruniu Halowych Mistrzostw Europy w Lekkoatletyce, transmitowanych przez TVP Sport.
Równocześnie z działalnością w branży sportowej w latach 90. współprowadził w TVP1 program "Stawka większa niż szycie". W 2000 wystąpił w reklamie Wizji TV. W 2007 uczestniczył w pierwszej edycji programu rozrywkowego TVP2 "Gwiazdy tańczą na lodzie" oraz współprowadził wybory Miss Polonia 2007. W 2018 wystąpił na 55. Festiwalu Piosenki Polskiej w Opolu, gdzie zaśpiewał piosenkę Wojciecha Młynarskiego "W Polskę idziemy". W 2020 uczestniczył w pierwszej edycji programu rozrywkowego TVP2 "Star Voice. Gwiazdy mają głos", ponadto został gospodarzem teleturnieju "Va banque" w TVP2 i współprowadzącym teleturniej "Giganci historii" w TVP Historia.
Jest głównym redaktorem sportowym strony internetowej tygodnik.tvp.pl założonej w listopadzie 2017.
W 2017 roku został honorowym obywatelem Przemyśla.
Życie prywatne.
Dwukrotnie żonaty. Po rozstaniu z pierwszą żoną uzyskał stwierdzenie nieważności małżeństwa. Obecnie jest żonaty z Marzeną. Ma dwoje dzieci, z pierwszego małżeństwa: Szymona (ur. 1987) i z drugiego: Luisę (ur. 1992). Ma siostrę Martę.
Był ambasadorem zorganizowanych w Krakowie Światowych Dni Młodzieży 2016.
Współpracuje z Caritas Polska, Szlachetną Paczką, Salezjańską Organizacją Sportową „Salos” oraz akcją Cała Polska Czyta Dzieciom.

</doc>
<doc id="210386" url="https://pl.wikipedia.org/wiki?curid=210386" title="Amon Goeth">
Amon Goeth



</doc>
<doc id="210387" url="https://pl.wikipedia.org/wiki?curid=210387" title="Piotr Sobczyński">
Piotr Sobczyński

Piotr Sobczyński (ur. 1970) – polski dziennikarz i komentator sportowy. Przygodę z telewizją rozpoczął w 1995 roku. Wcześniej pracował jako nauczyciel języka angielskiego. Od 1998 prezenter sportu w TVP. Specjalizuje się w koszykówce, łyżwiarstwie figurowym, biathlonie oraz w hokeju na trawie. Na Igrzyskach Olimpijskich w Pekinie komentował turniej koszykarski oraz hokeja na trawie. Komentuje także kolarstwo. Jako reporter razem z Rafałem Patyrą wyjechał do Niemiec na Mistrzostwa Świata w Piłce Nożnej 2006, a także był współgospodarzem studia TVP podczas Mistrzostw Świata w Piłce Nożnej 2010, 2014, 2018, Mistrzostw Europy w Piłce Nożnej 2000, 2012, 2020.
7 lutego 2010 poprowadził wraz z Ukrainką Mariją Jefrosyniną ceremonię losowania grup eliminacyjnych Euro 2012 w warszawskiej Sali Kongresowej. 2 grudnia 2011 poprowadził wraz z inną ukraińską dziennikarką Olhą Frejmut ceremonię losowania grup turnieju finałowego Euro 2012 w kijowskiej Ukraińskiej Akademii Sztuk Pięknych.
Na Igrzyskach Olimpijskich w Londynie komentował koszykówkę, triathlon oraz hokej na trawie, a także kolarstwo.
Na Zimowych Igrzyskach Olimpijskich w Soczi komentował głównie biathlon, ale poprowadził również relacje łyżwiarstwa figurowego z Przemysławem Babiarzem.

</doc>
<doc id="210388" url="https://pl.wikipedia.org/wiki?curid=210388" title="Indianapolis 500 1951">
Indianapolis 500 1951

Indianapolis 500 1951 (oryg. Indianapolis International Motor Sweepstakes) – druga runda Mistrzostw Świata Formuły 1 w sezonie 1951, która odbyła się 30 maja 1951 po raz drugi na torze Indianapolis Motor Speedway.
35. Indianapolis 500, 2. zaliczane do Mistrzostw Świata Formuły 1.
Wyniki.
Kwalifikacje.
Źródła: 
Wyścig.
Źródło: racing-reference.info
Najszybsze okrążenie.
Źródło: chicanef1.com
Prowadzenie w wyścigu.
Źródło: racing-reference.info
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 4 najlepsze wyścigi danego kierowcy.
"Uwzględniono tylko kierowców, którzy zdobyli jakiekolwiek punkty"

</doc>
<doc id="210390" url="https://pl.wikipedia.org/wiki?curid=210390" title="Grand Prix Belgii 1951">
Grand Prix Belgii 1951

Grand Prix Belgii 1951 (oryg. Grand Prix de Belgique) – trzecia runda Mistrzostw Świata Formuły 1 w sezonie 1951, która odbyła się 17 czerwca 1951 po raz drugi na torze Circuit de Spa-Francorchamps.
13. Grand Prix Belgii, drugie zaliczane do Mistrzostw Świata Formuły 1.
Wyniki.
Kwalifikacje.
Źródło: racing-reference.info
Wyścig.
Źródła: 
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 4 najlepsze wyścigi danego kierowcy.
"Uwzględniono tylko kierowców, którzy zdobyli jakiekolwiek punkty"

</doc>
<doc id="210395" url="https://pl.wikipedia.org/wiki?curid=210395" title="Debbie Harry">
Debbie Harry

Debbie Harry, właściwie Deborah Ann Harry (ur. jako Angela Tremble 1 lipca 1945 w Miami) – amerykańska piosenkarka i aktorka, wokalistka punkrockowego i nowofalowego zespołu Blondie, odnoszącego największe sukcesy na przełomie lat 70. i 80. XX wieku.
Życiorys.
Dzieciństwo i młodość.
Została adoptowana w wieku trzech miesięcy przez Richarda i Catherine Harry z New Jersey. Po liceum Harry przeniosła się do Nowego Jorku, gdzie rozpoczynała karierę jako „króliczek” "Playboya".
Kariera zawodowa.
Początki w NY nie były łatwe, tułała się po nocnych klubach, mieszkała u dilerów i pracowała jako barmanka w Max’s Kansas City, ale szybko dała się poznać jako wokalistka obdarzona charakterystycznym głosem i nieprzeciętną energią sceniczną czy wręcz charyzmą. Wielką karierę przepowiedział jej Andy Warhol, którego była muzą. Przez lata na wpływ Debbie Harry powoływali się projektanci mody, fotografowie, reżyserzy i oczywiście muzycy – począwszy od Beth Ditto i Karen O, skończywszy na Lady Gadze. Harry jest uważana za jedną z pierwszych modelowych postaci „silnych kobiet” w muzyce rockowej, której wizerunek był wcześniej zdominowany przez solistów-mężczyzn. Była inspiracją m.in. dla Madonny, Christiny Aguilery, Britney Spears czy Pink.
Przed założeniem zespołu Blondie była członkinią grup The Wind in the Willows i The Stilettos. Największe sukcesy odniosła z zespołem Blondie, który założyła wraz z Chrisem Steinem, z którym przez wiele lat byli parą. Ona pisała teksty, a on muzykę. Zespół zaczynał od grania w kultowym nowojorskim klubie CBGB. Blondie wypracował nowatorską kombinację rocka, punkrocka, disco, a nawet rapu i reggae i jest uważany za jeden z zespołów-prekursorów nowej fali. Niezbywalnym elementem wizerunku zespołu był atrakcyjny wygląd i sex appeal Debbie Harry.
Oprócz działalności w Blondie, Debbie Harry nagrała kilka płyt solowych, a także wystąpiła w kilkudziesięciu filmach. Natomiast po jego rozwiązaniu współpracowała m.in. z "The Jazz Passengers" przy produkcji albumu "In Love". Wraz z Mobym nagrała również utwór "New York, New York".
Amerykański zespół The B-52’s w 1998 roku nagrał o niej piosenkę „Debbie”, a polski zespół Pidżama Porno piosenkę „Tom Petty spotyka Debbie Harry”, która znalazła się na ich płycie Marchef w butonierce.
1 października 2019 roku wyszła autobiografia „Face it”, którą stworzyła wspólnie z dziennikarką muzyczną Sylvie Simmons.
Życie prywatne.
Od lat 70. do 1989 roku była związana z Chrisem Steinem, swoim partnerem z zespołu. 10 lat po ich rozstaniu Chris się ożenił (w 1999 roku) z Barbarą Sicuranzą, mają 2 córki: Akirę i Valentinę – Deborah Harry jest matką chrzestną obu dziewczynek. Do tej pory przyjaźni się z Chrisem i nadal razem grają w zespole Blondie.

</doc>
<doc id="210400" url="https://pl.wikipedia.org/wiki?curid=210400" title="Grand Prix Francji 1951">
Grand Prix Francji 1951

Grand Prix Francji 1951 (oryg. Grand Prix de l'ACF), Grand Prix Europy 1951 – czwarta runda Mistrzostw Świata Formuły 1 w sezonie 1951, która odbyła się 1 lipca 1951 po raz drugi na torze Reims-Gueux.
12. Grand Prix Francji, drugie zaliczane do Mistrzostw Świata Formuły 1.
Wyniki.
Kwalifikacje.
Źródło: racing-reference.info
Wyścig.
Źródła: 
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 4 najlepsze wyścigi danego kierowcy.
"Uwzględniono tylko kierowców, którzy zdobyli jakiekolwiek punkty"

</doc>
<doc id="210407" url="https://pl.wikipedia.org/wiki?curid=210407" title="Samotność w sieci">
Samotność w sieci

Samotność w sieci (zapis stylizowany S@motność w sieci) – powieść miłosna autorstwa Janusza Leona Wiśniewskiego wydana 5 września 2001 roku przez wydawnictwo Prószyński i S-ka oraz Wydawnictwo Czarne.
Dwa lata później pojawiła się "S@motność w sieci. Tryptyk" – specjalna wersja książki z komentarzami autora i fanów oraz z postepilogiem.
W lutym 2005 roku książka doczekała się swojej adaptacji multimedialnej jako powieść czytana w interpretacji Danuty Stenki i Krzysztofa Globisza, ze specjalnym udziałem autora.
Utwór został zekranizowany w 2005 roku przez Telewizję Polską do postaci pełnometrażowego filmu kinowego oraz czteroodcinkowego serialu telewizyjnego. Autorami scenariusza są Janusz Leon Wiśniewski i Witold Adamek.
Wśród krytyki i czytelników powieść ma zróżnicowaną opinię. Obok recenzji bardzo pochlebnych pojawiały się również zarzucające powieści niski poziom i pornograficzność.
Janusz Leon Wiśniewski za utwór "S@motność w sieci" otrzymał w 2003 roku nagrodę Studencka Cooltura. Książka została przetłumaczona na języki: rosyjski, chorwacki, wietnamski i czeski. W 2006 ukazała się na Ukrainie i Litwie.
Fabuła.
"S@motność w sieci" opisuje miłość dwojga Polaków, którzy prawie całą swoją znajomość ograniczają do kontaktów w internecie. Jakub, ceniony na świecie informatyk, na stałe pracuje i mieszka w Niemczech. Któregoś dnia otrzymuje na ICQ wiadomość od kobiety, chcącej zwierzyć mu się ze swoich problemów. Ta niewinna wiadomość zapoczątkowuje ich znajomość i fascynację sobą nawzajem. Uczucie, którym się darzą, w pewnym momencie przeradza się w miłość na odległość.
Akcja powieści widziana jest oczami dwóch osób: Jakuba i Jej (nie wiadomo, jak ma na imię bohaterka, mimo iż jest jedną z głównych postaci, choć w filmie nadano jej imię Ewa). Autor często zmienia bohatera, który rozwija akcję – raz obserwujemy działania Jakuba, raz Jej. Taki sposób prowadzenia akcji pozwala czytelnikowi lepiej poznać obydwoje bohaterów.
Bieżące wydarzenia często przerywane są retrospekcjami z przeszłości postaci, co pozwala czytelnikom lepiej zrozumieć uczucia bohaterów w danym momencie oraz w kontekście całej książki.

</doc>
<doc id="210408" url="https://pl.wikipedia.org/wiki?curid=210408" title="Grand Prix Wielkiej Brytanii 1951">
Grand Prix Wielkiej Brytanii 1951

Grand Prix Wielkiej Brytanii 1951 (oryg. RAC British Grand Prix) – piąta runda Mistrzostw Świata Formuły 1 w sezonie 1951, która odbyła się 14 lipca 1951 po raz drugi na torze Silverstone.
Czwarte Grand Prix Wielkiej Brytanii, drugie zaliczane do Mistrzostw Świata Formuły 1.
Wyniki.
Kwalifikacje.
Źródło: racing-reference.info
Wyścig.
Źródła: 
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 4 najlepsze wyścigi danego kierowcy.
"Uwzględniono tylko kierowców, którzy zdobyli jakiekolwiek punkty"

</doc>
<doc id="210409" url="https://pl.wikipedia.org/wiki?curid=210409" title="S@motność w Sieci. Tryptyk">
S@motność w Sieci. Tryptyk



</doc>
<doc id="210410" url="https://pl.wikipedia.org/wiki?curid=210410" title="Loty księżycowe 1971-1990">
Loty księżycowe 1971-1990



</doc>
<doc id="210412" url="https://pl.wikipedia.org/wiki?curid=210412" title="Ja idealne">
Ja idealne

Ja idealne – wyobrażony obraz własnej osoby, podmiotowa wizja tego, jakim chciałoby się być. 
„Ja idealne” charakteryzuje pośrednio cele pozapsychiczne oraz marzenia, wspomaga również rozwój psychiczny człowieka i jest oznaką pojawienia się zdolności do samowychowania.
W przypadku poważnych rozbieżności między ja realnym i idealnym dochodzi do uczuć natury depresyjnej, takich jak smutek, depresja, przygnębienie itp. Osobie w takiej sytuacji towarzyszy poczucie rozczarowania sobą, utraty szacunku, niższego poczucia własnej wartości.
Niektórzy psychologowie zaliczają „ja idealne” do jednego z dwóch podsystemów superego, na które składa się wtedy także sumienie.

</doc>
<doc id="210413" url="https://pl.wikipedia.org/wiki?curid=210413" title="Ferrocen">
Ferrocen

Ferrocen – metaloorganiczny związek chemiczny, aromatyczny kompleks sandwiczowy należący do grupy metalocenów, w którym atom żelaza (formalnie na II stopniu utlenienia, w rzeczywistości na zerowym) tworząc atom centralny znajduje się między dwoma płaskimi, równolegle ułożonymi pierścieniami cyklopentadienylowymi. Ferrocen należy do grupy π kompleksów.
Budowa cząsteczki.
W strukturze budowy ferrocenu występuje specyficzny rodzaj wiązań chemicznych. Jest wiązanie polegające na uwspólnieniu po jednym elektronie π z każdego atomu węgla w pierścieniu cyklopentadienylowym z centralnym atomem żelaza. W rezultacie powstaje układ 10 wiązań chemicznych, z których każde jest bardzo słabe, ale łącznie generuje to bardzo silne oddziaływanie, na skutek czego ferrocen jest bardzo trwałym i stabilnym kompleksem.
Mimo iż formalnie atom żelaza w ferrocenie jest na II stopniu utlenienia, w rzeczywistości własności ferrocenu w stanie podstawowym, a także badania rentgenograficzne wskazują na to, że ma on raczej cechy kompleksu na zerowym stopniu utlenienia.
Właściwości.
Jest to substancja stała o barwie czerwonopomarańczowej, tworzy kryształy o barwie brązowopomarańczowej. Nierozpuszczalny w wodzie, trudno rozpuszczalny w rozpuszczalnikach organicznych np. benzenie i eterze. Temperatura topnienia ok. 173-174 °C, temperatura wrzenia 249 °C. Jest bardzo trwały termicznie. Wykazuje niektóre właściwości związków aromatycznych. Ferrocen ulega reakcjom acylowania i alkilowania metodą Friedla-Craftsa, jest o wiele bardziej reaktywny w tych reakcjach niż benzen.
Ferrocen jest łatwo utlenić elektrochemicznie, na skutek czego powstaje jego utleniona forma – jon ferroceniowy. Jest to proces odwracalny. Jon ten jest również bardzo stabilny, niemal tak samo jak sam ferrocen. Wynika to z faktu, że oderwanie jednego elektronu z ferrocenu nie powoduje prawie żadnej zmiany w geometrii jego struktury. Dzięki temu ferrocen jest bardzo wdzięcznym obiektem do badania mechanizmów reakcji redoks.
Zastosowanie.
Ferrocen posiada szereg zastosowań. Jest stosowany jako dodatek do paliw. W olejach napędowych pełni on rolę środka zapobiegającego osadzaniu się sadzy w układzie wydechowym. Mieszaniny pochodnych ferrocenu stosuje się też w USA jako zamiennik tetraetyloołowiu w benzynach do samochodów na benzynę „ołowiową”.
Historia.
Ferrocen był pierwszym, otrzymanym kompleksem cyklopentadienylowym. Został otrzymany przez przypadek w 1951 r., równolegle w kilku laboratoriach, w bezpośredniej reakcji pyłu żelaza z cyklopentadienem, w ramach której chciano doprowadzić do otwarcia pierścienia cyklopentadienowego. Zamiast tego otrzymywano niezmiennie pomarańczowe kryształy, o strukturze których trwały liczne dyskusje, aż do roku 1954, kiedy to badania rentgenograficzne, NMR i IR przekonały chemików o kanapkowej budowie tego związku. Ze względu na to, że taka struktura stała w sprzeczności z obowiązującą wówczas teorią wiązań chemicznych, aż do połowy lat 70. trwały badania i dyskusje nad naturą elektronową tego związku, które przy okazji doprowadziły do rozwoju chemii metaloorganicznej.
Za badania w tej dziedzinie Ernst Fischer i Geoffrey Wilkinson otrzymali Nagrodę Nobla w dziedzinie chemii w 1973 r.

</doc>
<doc id="210415" url="https://pl.wikipedia.org/wiki?curid=210415" title="Grand Prix Niemiec 1951">
Grand Prix Niemiec 1951

Grand Prix Niemiec 1951 (oryg. Großer Preis von Deutschland) – szósta runda Mistrzostw Świata Formuły 1 w sezonie 1951, która odbyła się 29 lipca 1951 po raz pierwszy na torze Nürburgring.
14. Grand Prix Niemiec, pierwsze zaliczane do Mistrzostw Świata Formuły 1.
Wyniki.
Kwalifikacje.
Źródło: racing-reference.info
Wyścig.
Źródła: 
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 4 najlepsze wyścigi danego kierowcy.
"Uwzględniono tylko kierowców, którzy zdobyli jakiekolwiek punkty"

</doc>
<doc id="210417" url="https://pl.wikipedia.org/wiki?curid=210417" title="RTOS">
RTOS



</doc>
<doc id="210419" url="https://pl.wikipedia.org/wiki?curid=210419" title="Grand Prix Włoch 1951">
Grand Prix Włoch 1951

Grand Prix Włoch 1951 (oryg. Gran Premio d'Italia) – 7. runda Mistrzostw Świata Formuły 1 w sezonie 1951, która odbyła się 16 września 1951 po raz drugi na torze Autodromo Nazionale Monza.
22. Grand Prix Włoch, drugie zaliczane do Mistrzostw Świata Formuły 1.
Wyniki.
Kwalifikacje.
Źródło: racing-reference.info
Wyścig.
Źródła: 
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 4 najlepsze wyścigi danego kierowcy.
"Uwzględniono tylko kierowców, którzy zdobyli jakiekolwiek punkty"

</doc>
<doc id="210425" url="https://pl.wikipedia.org/wiki?curid=210425" title="Grand Prix Hiszpanii 1951">
Grand Prix Hiszpanii 1951

Grand Prix Hiszpanii 1951 (oryg. Gran Premio de España) – ósma (ostatnia) runda Mistrzostw Świata Formuły 1 w sezonie 1951, która odbyła się 28 października 1951 po raz pierwszy na torze Pedralbes.
11. Grand Prix Hiszpanii, pierwsze zaliczane do Mistrzostw Świata Formuły 1.
Wyniki.
Kwalifikacje.
Źródło: racing-reference.info
Wyścig.
Źródła: 
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 4 najlepsze wyścigi danego kierowcy.
"Uwzględniono tylko kierowców, którzy zdobyli jakiekolwiek punkty"

</doc>
<doc id="210428" url="https://pl.wikipedia.org/wiki?curid=210428" title="Funkcja sprawiedliwościowa prawa karnego">
Funkcja sprawiedliwościowa prawa karnego

Funkcja sprawiedliwościowa prawa karnego - historycznie pierwsza funkcja prawa karnego. Jej istotą jest zaspokajanie poczucia sprawiedliwości osoby pokrzywdzonej przestępstwem, jej rodziny, a także grupy społecznej i całego społeczeństwa, poprzez ukaranie sprawcy przestępstwa. Funkcja sprawiedliwościowa kompensuje instynktowną potrzebę zemsty i realizuje filozofię "za dobre wynagradzać, za złe karać". 
Do funkcji sprawiedliwościowej odwołuje się szczególnie szkoła klasyczna oraz neoklasyczna szkoła prawa karnego, według których kara kryminalna powinna być przede wszystkim sprawiedliwą odpłatą za popełnione przestępstwo. Naczelne znaczenie funkcji sprawiedliwościowej uzasadniali również wielcy filozofowie niemieccy - Immanuel Kant oraz Georg Wilhelm Friedrich Hegel. Kant twierdził, iż kara za przestępstwo wynika z imperatywu kategorycznego (nakazu moralnego), natomiast według Hegla kara jest logiczną konsekwencją przestępstwa stanowiącego zaprzeczenie absolutnej idei prawa - kara, przez negację przestępstwa, przywraca ponownie ideę prawa.

</doc>
<doc id="210433" url="https://pl.wikipedia.org/wiki?curid=210433" title="Daewoo Matiz">
Daewoo Matiz

Daewoo Matiz – samochód osobowy klasy najmniejszej produkowany pod południowokoreańską marką Daewoo w latach 1998−2008, 1998−2011 w Korei Południowej oraz pod polską marką FSO jako FSO Matiz w latach 2004−2007.
Pierwsza generacja.
Daewoo Matiz M100.
Daewoo Matiz M100 został zaprezentowany po raz pierwszy w 1998 roku.
Początki Matiza należy połączyć z Italdesign Cinquecento (ID Cinquecento) zaprezentowanego na Turin Motor Show 1992. Był to trzydrzwiowy, jednobryłowy pojazd o obłych kształtach nawiązujący stylistycznie do Fiata 500. Z zewnątrz prototyp zwracał uwagę jednolitą, nachyloną pod dużym kątem ścianę czołową z kwadratowymi reflektorami i wyższym niż poprzednik nadwoziem.
Na stoisku Italdesign Giugiaro podczas autosalonu w Bolonii 1993 zaprezentowano przeprojektowany model ID Cinquecento pod nazwą Italdesign Lucciola. Zmieniono reflektory na owalne, przemodelowano przedni zderzak oraz dodano składany dach. Lucciola, w założeniach ekologiczny, napędzany był układem hybrydowym – silnikiem Diesla o mocy 5,5 kW (7,5 KM) wspierany przez dwa silniki elektryczne o mocy 7 kW (9,5 KM) każdy, zamontowane na tylnej osi. Zestaw pozwalał na ośmiogodzinną podróż z prędkością maksymalną 100 km/h, a zasięg samego napędu elektrycznego wynosił 50 kilometrów. Karoseria wykonana była z aluminium, a wiele elementów można było poddać recyklingowi. We wnętrzu umieszczono cztery fotele na stelażach, które można było dowolnie składać i aranżować, a zwijany dach dawał namiastkę kabrioletu i zmieniał miejskie auto w pojazd rekreacyjny.
Prototyp Lucciola nie został jednak zaadaptowany przez Fiata głównie z przyczyn ekonomicznych – całkowicie nowa konstrukcja generowała koszty nowego wyposażenia linii produkcyjnych, a i dość odważny wygląd mógł się nie spodobać klientom. Podjęto decyzję o głębokiej modernizacji Fiata Cinquecento, wskutek czego w 1998 roku powstał Fiat Seicento. Następcę modelu 500 zaprezentowano dopiero w 2007 roku. W 1995 roku odrzuconym projektem Luccioli zainteresowało się Daewoo i po trwających 29 miesięcy pracach projektowo-konstrukcyjnych, w marcu 1998 roku auto zadebiutowało w Korei jako Daewoo Matiz. Nazwa „Matiz” w dosłownym tłumaczeniu oznacza „przyjaciel”.
Samochód charakteryzuje się jednobryłowym, pięciodrzwiowym nadwoziem o niewielkich wymiarach zewnętrznych (długość 3,5 m), lecz równocześnie dużą ilością miejsca wewnątrz. Teoretycznie pięcioosobowy, w praktyce zapewni komfort jedynie pasażerom przednich siedzeń. Podróżowanie w 5 osób jest możliwe, aczkolwiek bardzo uciążliwe, oprócz skromnej przestrzeni na tylnej kanapie, także z powodu znacznego pogorszenia osiągów przy pełnym obciążeniu.
Produkcja.
Produkcję Matiza (model M100) rozpoczęto w 1998 r. w zakładach w Korei. W grudniu 1998 roku w polskich zakładach Daewoo-FSO rozpoczęto jego montaż, a w październiku 1999 produkcję. Od 1998 r. Matiz był produkowany również w Indiach i w rumuńskiej fabryce Daewoo w Krajowej, która dostarczała Fabryce Samochodów Osobowych m.in. silniki i skrzynie biegów. W roku 2001 rozpoczęto jego montaż w zakładach UzDaewooAuto w Uzbekistanie.
Matiz w Polsce.
Daewoo Matiz był montowany w standardzie SKD przez przedsiębiorstwo Daewoo-FSO w warszawskiej fabryce od grudnia 1998 roku, zaś produkowany od 18 października 1999 roku do października 2004 roku. Udział polskich części w produkcji Matiza rósł z czasem i z 40% w 1999 roku wzrósł do 65% pod koniec 2000 roku. Po zrzeczeniu się przez Daewoo Motor pakietu kontrolnego w spółce Daewoo-FSO, fabryka powróciła do nazwy FSO i produkowała samochody już pod własną marką od końca września 2004 roku. Szybko rosnący poziom produkcji zaczął spadać po wpadnięciu koncernu Daewoo w kłopoty finansowe zakończone bankructwem. Potencjalni klienci, obawiając się plajty polskiego producenta, coraz częściej rezygnowali z zakupu. FSO Matiz, w odróżnieniu od Lanosa, był właściwie sprzedawany jedynie na rynku krajowym.
22 kwietnia 2004 roku GM DAT podpisał z FSO umowę dającą prawa do produkcji Lanosa i Matiza do końca 2006 roku, a prawa do sprzedaży do połowy 2007 roku. Umowa gwarantowała również FSO prawo do eksportu samochodów oraz dostawę części zamiennych w ciągu 7 lat. Jednak na przełomie 2006 i 2007 roku znów przedłużono prawa do produkcji do końca 2008 roku, a sprzedaży samochodów do połowy 2009 roku. FSO Matiz, było to mniejsze auto w ofercie FSO (obok Lanosa), i jest zaliczane do klasy samochodów małych (segment A). Produkcję zakończono w lutym 2007 roku ze względu na niski popyt. W styczniu i lutym 2007 roku FSO wyprodukowała ostatnie 301 egzemplarzy Matiza. Warszawska fabryka zmontowała i wyprodukowała 152 363 Matizy, natomiast na polskim rynku w latach 1998–2008 sprzedano 149 953 sztuki tego modelu. W Matizach produkowanych w Polsce stosowano tylko silnik 0,8 l o mocy 51 KM.
Produkcja w FSO.
Dane w tabeli obejmują modele zmontowane (w standardzie SKD) i wyprodukowane przez FSO w okresie grudzień 1998 – luty 2007.
Testy bezpieczeństwa.
W 2000 roku Matiza M100 poddano testom zderzeniowym – czołowym, bocznym i z udziałem pieszych. W zderzeniu czołowym auto otrzymało 6 punktów, a w bocznym – 13. 19 punktów pozwoliło na uzyskanie 3 z 5 gwiazdek. Bezpieczeństwo pieszych oceniono na 15 punktów, co dało dwie gwiazdki w czterostopniowej skali. Do testów przyjęto wersję SE+ z kierownicą po prawej stronie wyposażoną m.in. w dwie poduszki powietrzne.
Matiz M150.
Daewoo Matiz M150 został zaprezentowany po raz pierwszy w 2000 roku.
Matiz pierwszej generacji już dwa lata po premierze przeszedł gruntowną restylizację, która przyniosła obszerne zmiany w wyglądzie zewnętrznym pojazdu, a także przyniosła nowe oznaczenie fabryczne M150.
Pas przedni zyskał nowy wygląd, zastępując dotychczasowe owalne reflektory wyżej umiejscowionymi, okrągłymi. Zmienił się też kształt i lokalizacja kierunkowskazów, które zamiast elipsoidalnej formy przyjęły kształt małych okręgów umieszczonych na skos od reflektorów obrębie zderzaków. Maska zyskała bardziej nieregularny kształt, a pojawiło się na niej do tego odświeżone logo producenta.
Modernizacji poddano też wygląd tylnej części nadwozia. Zmodyfikowano wkłady lamp, które zyskały inaczej rozmieszczone żarówki świateł drogowych, cofania i przeciwmgielnych, a także zmieniono wygląd klapy bagażnika. Dotychczasowo umiejscowiona na zderzaku tablica rejestracyjna została teraz ulokowana na klapie pod listwą, między lampami.
W 2002 roku zaprezentowano drugi silnik do napędu Matiza. Był to czterocylindrowy silnik benzynowy o pojemności 995 cm³ i mocy 64 KM.
Sprzedaż.
Modernizacja Matiza objęła, wbrew pierwotnym planom, jedynie rynki Europy Zachodniej jak Włochy, Niemcy czy Wielka Brytania, a także kraje WNP jak Rosja czy Ukraina. Problemy finansowe Daewoo nie pozwoliły na wprowadzenie do produkcji tej wersji w Polsce czy Rumunii, gdzie w produkcji i sprzedaży pozostała wersja sprzed modernizacji aż do odpowiednio 2007 i 2008 roku.
W 2004 roku w związku z wycofaniem marki Daewoo z rynku europejskiego, zmodernizowany Matiz został przemianowany tam, gdzie dotychczas go oferowano, na markę Chevrolet, nosząc przez kolejny rok nazwę Chevrolet Matiz.
Podobnie jak wersja sprzed restylizacji, także i zmodernizowany Matiz był konstrukcją o globalnym zasięgu rynkowym. Pod nazwą Chevrolet Spark sprzedawano go w Chinach i krajach Ameryki Południowej, z kolei pod nazwami Chevrolet Joy i Chevrolet Exclusive na rynku Pakistanu.
Pomiędzy 2000 i 2004 rokiem zmodernizowany Matiz był produkowany i sprzedawany na rynku Tajwanu pod lokalną marką Formosa jako Formosa Matiz, z kolei w Meksyku pojazd uplasował się na dole oferty jako najtańszy model marki Pontiac pod nazwą Pontiac Matiz.
Na przełomie 2015 i 2016 roku sprzedano 12 egzemplarzy modelu pod uzbecką marką Ravon jako Ravon Matiz w Rosji, rezygnując z produkcji pojazdu na rzecz nowocześniejszego Ravona R2.
Wersje wyposażenia (M100 i M150).
Polska.
Standardowe wyposażenie podstawowej wersji Friend pojazdu obejmuje m.in. wycieraczkę tylnej szyby, immobilizer i składane tylne siedzenia. Opcjonalnie mogliśmy dokupić m.in. radioodtwarzacz, lakier metalizowany i dzielone tylne siedzenia.
Bogatsza wersja Life dodatkowo wyposażona jest m.in. w zegar cyfrowy. zderzaki lakierowane pod kolor nadwozia, przyciemniane szyby i tylny spoiler. Opcjonalnie mogliśmy dokupić m.in. radioodtwarzacz, lakier metalizowany i dzielone tylne siedzenia.
Kolejna w hierarchii wersja Joy dodatkowo wyposażona została także m.in. we wspomaganie układu kierowniczego, elektrycznie regulowane szyby przednie i centralny zamek. Opcjonalnie mogliśmy dokupić m.in. poduszkę powietrzną kierowcy i klimatyzację manualną.
Najbogatsza wersja Top została dodatkowo wyposażona m.in. w ABS, poduszkę powietrzną kierowcy i pasażera, oraz klimatyzację manualną.
Dane techniczne (M100 i M150).
Jednostką napędową Matiza jest pochodzący z modelu Tico, lecz zmodernizowany, trzycylindrowy silnik benzynowy o pojemności 796 cm³ z wielopunktowym wtryskiem paliwa i katalizatorem o mocy 51 KM, sprzężony z 5-biegową, manualną skrzynią biegów, napędzający koła przednie. Wiosną 2002 roku do standardowej jednostki napędowej dołączył silnik o pojemności 995 cm³ i mocy 64 KM, jednak ze względu na nieoferowanie na rynku polskim wersji po liftingu (M150) nie był on dostępny w Polsce.
Wadą Matiza jest brak możliwości holowania przyczepy z uwagi na konstrukcję podwozia.
Druga generacja.
Daewoo Matiz M200/M250 został zaprezentowany po raz pierwszy w 2005 roku.
Po wycofaniu się z globalnych rynków, południowokoreańska marka Daewoo okroiła swoją obecność tylko do rodzimego rynku. W efekcie, przedstawiony w 2005 roku Chevrolet Spark/Matiz zachował tam dotychczasową nazwę, pełniąc funkcję kontynuacji linii modelowej Daewoo Matiz.
Samochód powstał na bazie poprzednika, dzieląc z nim płytę podłogową i gamę jednostek napędowych. Nadwozie zyskało z kolei bardziej awangardowy kształt, z zadartą linią szyb i charakterystycznymi, okrągłymi lampami tylnymi.
Lifting.
Podobnie jak znany w Europie Chevrolet Spark/Matiz, także i południowokoreańskie Daewoo Matiz w 2007 roku przeszło obszerną modernizację nadwozia. W jej ramach pojawił się inny wygląd przedniego i tylnego zderzaka, a także imitacja wlotu powietrza pod linią maski z umieszczonym na niej logo producenta.
Trzecia generacja.
Daewoo Matiz M300 został zaprezentowany po raz pierwszy w 2009 roku.
Podobnie jak poprzednik, także i kolejne wcielenie Chevroleta Sparka zachowało na wewnętrznym rynku Korei Południowej znaczek Daewoo, tym razem przyjmując dłuższą nawę Daewoo Matiz Creative.
Podobnie jak większe Lacetti Premiere, samochód przyjął charakterystyczny, duży przedni wlot powietrza z chromowaną obwódką i umieszczonymi w niej obrysie chromowanymi poprzeczkami oraz w centralnym punkcie ulokowanym logo producenta.
Zmiana nazwy.
W związku z całkowitą likwidacją marki Daewoo także na wewnętrznym rynku Korei Południowej w 2011 roku, w tym samym roku samochód przyjął taką samą postać, jak na rynkach globalnych, przyjmując nazwę Chevrolet Spark.

</doc>
<doc id="210437" url="https://pl.wikipedia.org/wiki?curid=210437" title="Ogród botaniczny w Brynku">
Ogród botaniczny w Brynku

Ogród botaniczny w Brynku – ogród przyszkolny założony w 1946 r. w miejscowości Brynek przy Gimnazjum Leśnym (od 1952 r. Technikum Leśnym).
Ogród położony jest w centralnej części zespołu pałacowo-parkowego założonego przez hrabiów Henckel von Donnersmarck, na którego terenie znajduje się również technikum leśne (obecnie wchodzące w skład Zespołu Szkół Ogólnokształcących i Ekologicznych im. Stanisława Morawskiego).
Ogród powstał jako placówka dydaktyczna technikum, głównie dla potrzeb botaniki leśnej. Założycielem i pierwszym opiekunem ogrodu był ówczesny nauczyciel botaniki leśnej inż. Henryk Eder (późniejszy kierownik arboretum w Rogowie). Wszystkie prace pod nadzorem inż. H. Edera wykonywali uczniowie.
W ogrodzie znajdują się: kolekcja drzew i krzewów, dział pnączy, stawy i strumyki w połączeniu z roślinami wodnymi i bagiennymi. Od roku 1958 do 1990 opiekunem ogrodu był nauczyciel botaniki mgr inż. Norbert Gerlich. W latach 1958-1994 szczególne znaczenie spełniał w ogrodzie dział systematyki roślin zielnych runa leśnego. W chwili obecnej rolę taką spełnia kolekcja drzew i krzewów, nadając ogrodowi charakter arboretum. Drzewa i krzewy rosnące w ogrodzie, w liczbie ok. 400 taksonów, pochodzą przede wszystkim z Azji i Ameryki Północnej.
Szczególnie wartościowe są grupy różaneczników i azalii w otoczeniu stawów, okazy magnolii, grujeczników, oczarów, korkowców, berberysów i głogów, a także grupy cisów, żywotników i cyprysików, jodły, choiny, daglezje oraz liczne gatunki dębów, klonów i brzóz. Wszelkie prace związane z prowadzeniem i pielęgnacją ogrodu wykonywane są przez uczniów pod kierunkiem nauczyciela botaniki.
Od 2000 roku właścicielem ogrodu jest starostwo Powiatowe w Tarnowskich Górach, a szkoła korzysta z niego na zasadzie użyczenia. 
W 2021 roku stwierdzono, że ogród wymaga rewitalizacji, której koszt określono na 120 tysięcy złotych. Należy naprawić ogrodzenie, przepust i groblę stawu głównego, wykonać renowację ścieżek i alejek, pielęgnacje starodrzewu i usunięcie posuszu.

</doc>
<doc id="210438" url="https://pl.wikipedia.org/wiki?curid=210438" title="Ciemny Kraj">
Ciemny Kraj



</doc>
<doc id="210439" url="https://pl.wikipedia.org/wiki?curid=210439" title="Krakowian">
Krakowian

Krakowian – tablica zastępująca macierz w obliczeniach ręcznych zaproponowana przez Tadeusza Banachiewicza. Ma inaczej zdefiniowane mnożenie, w krakowianach mnoży się przez siebie kolumny, dzięki temu do wykrywania błędów obliczeń można stosować sumy kontrolne.
Zastosowanie krakowianów upraszcza wiele wzorów i obliczeń numerycznych.
Wygodny przy obliczeniach ręcznych i korzystaniu z pamięci sekwencyjnej komputerów. Właściwość tę wykorzystywał wczesny komputer PARK z 1957 r.
Iloczyn krakowianów.
Główna różnica w stosunku do macierzy. Iloczynem następujących krakowianów
mających tę samą liczbę wierszy jest krakowian
gdzie:
Przykładowo:
Mnożenie krakowianów:

</doc>
<doc id="210440" url="https://pl.wikipedia.org/wiki?curid=210440" title="Aerator">
Aerator



</doc>
<doc id="210443" url="https://pl.wikipedia.org/wiki?curid=210443" title="Agrocenoza">
Agrocenoza

Agrocenoza, agrobiocenoza, biocenoza uprawna – specyficzny typ biocenozy wytworzony na terenach użytkowanych rolniczo (pola, łąki, sady), charakteryzujący się z reguły znacznym uproszczeniem pod względem składu gatunkowego w porównaniu z biocenozą naturalną oraz osłabionymi możliwościami samoregulacji, z czego wynika podatność na choroby i inwazje szkodników.
W obrębie pól uprawnych wyróżnia się agrocenozy ubogie i mniej lub bardziej bogate. Uprawy jednoroczne, np. ziemniaki, buraki, kukurydza, warzywa, są agrocenozami ubogimi. Na terenach zrejonizowanych, tam gdzie ta sama roślina częściej wchodzi na to samo pole, gdzie płodozmian jest ograniczony, fauna fitofagów i entomofagów jest bogatsza, zarówno ilościowo jak i jakościowo, niż na polach, gdzie istnieje duży asortyment gatunków uprawianych roślin. W porównaniu do jednorocznych roślin uprawnych bogatszą fauną, a więc i biocenozą, charakteryzują się uprawy wieloletnie, jak łąki, wieloletnie rośliny motylkowate, chmielniki, sady i lasy. Pomimo wprowadzenia na pola jednogatunkowych zasiewów roślin uprawnych i stałego dążenia do wyeliminowania z nich chwastów, skład fitocenozy jest bardziej urozmaicony niżby sobie tego życzył rolnik. Również skład zoocenozy uchodzi jego kontroli, bowiem sąsiadujące z polami powierzchnie niezagospodarowane rolniczo, jak miedze, przydroża, rowy, kępy zadrzewień, czy pobliskie lasy, wpływają na wzbogacenie i urozmaicenie składu agrocenozy. Człowiek dąży do maksymalnego jej eksploatowania, ale główna trudność tkwi w tym, aby zachować optymalną produkcję i reprodukcję ich zasobów, aby plony były wyrównane i wierne z roku na rok. Należy więc tak modyfikować agrocenozę, tak w nie ingerować przez odpowiednią organizację, mechanizację, chemizację, tak je przebudowywać, stosując odpowiednią strukturę zasiewów, płodozmian, zabiegi agrotechniczne, aby uzyskać wysokie wierne plonowanie roślin z zachowaniem równowagi agrocenozy.

</doc>
<doc id="210444" url="https://pl.wikipedia.org/wiki?curid=210444" title="Agrochemia">
Agrochemia

Agrochemia, chemia rolna (gr. "agros" = pole, rola) – nauka zajmująca się oddziaływaniem związków chemicznych na przebieg procesów chemicznych i biologicznych, zachodzących w glebie i roślinach oraz w hodowli zwierząt.
Agrochemia ma na celu zwiększenia urodzajności gleby, zwiększenie plonów i poprawy jakości produktów rolnych.
Przedmiotem badań agrochemii są:

</doc>
<doc id="210448" url="https://pl.wikipedia.org/wiki?curid=210448" title="Borobudur">
Borobudur

Borobudur ("Świątynia-wzgórze") – buddyjska świątynia w pobliżu miasta Magelang na Jawie, na obszarze porośniętej dżunglą równiny Kedu, powstała pomiędzy 750 a 850 r. n.e., kiedy na Jawie panowała zhinduizowana dynastia Śailendrów.
Świątynia buddyjska została wzniesiona na bazie mniejszego zamierzenia architektonicznego poświęconego Śiwie. Borobudur jest jednym z największych obiektów kultu buddyzmu na świecie.
W 1991 roku kompleks świątynny Borobudur został wpisany na listę światowego dziedzictwa UNESCO.
Nazwa.
Pochodzenie nazwy "Borobudur" nie jest do końca znane. Możliwe, że jej nazwa została przejęta od nazwy pobliskiej wsi, wzgórza lub też nazwy sanktuarium jednej z buddyjskich sekt.
Historia.
Żadne źródła pisane nie podają daty ani celu powstania budowli, nie mówią też nic o jej zleceniodawcy. Analiza kształtów liter inskrypcji umieszczonych nad płaskorzeźbami jej pierwszego, zakrytego poziomu wskazuje na ich pochodzenie z ok. roku 800. W tym okresie Środkową Jawą władała dynastia Śailendrów, która pozostawiła po sobie liczne świątynie śiwaistyczne i buddyjskie.
Borobudur stracił na znaczeniu w XI wieku. Dla świata budowlę odkrył w 1814 roku jeden z oficerów brytyjskich w okresie brytyjskiego panowania na Jawie (1811–1814). Wicegubernator tej wyspy i późniejszy założyciel Singapuru Thomas Stamford Raffles zorganizował wówczas pierwsze prace konserwatorskie i wykopaliskowe. Kompleksową odbudowę prowadzili Holendrzy z Theodoorem van Erpem na czele w latach 1907–1911. Nie naprawiono wtedy krzywych murów, co doprowadziło do osuwania się ich pod wpływem tropikalnych deszczy.
W 1991 roku kompleks świątynny Borobudur został wpisany na listę światowego dziedzictwa UNESCO.
Konstrukcja.
Piramidalna konstrukcja świątyni odzwierciedla buddyjską wizję świata. Ma budowę tarasową, na pięciu czworobocznych tarasach dolnych znajdują się reliefy przedstawiające sceny z życia Buddy i "dżataki". Na trzech górnych tarasach kolistych mieszczą się 72 dagoby, zaś w każdej z nich (poza jedną) znajduje się figura Buddy. Całość wieńczy większa od innych dagoba. Bok najniższego tarasu ma 111 metrów długości, całość zaś wysokość 35 m.
Budowla nie posiada pomieszczeń wewnętrznych, przeznaczona jest do rytualnej pielgrzymki, na trasie której rozmieszczone są płaskorzeźby przedstawiające sceny z życia Buddy o łącznej długości około 6 km. Jest to ponad 2000 reliefów, wykonanych z szarego trachitu.
Jeden z pomników Buddy w pozie medytacyjnej jest uważany za przynoszący szczęście. Lokalni przewodnicy mówią, że jeśli kobieta dotknie pięty Buddy a mężczyzna jego palca, będzie im towarzyszyć szczęście.

</doc>
<doc id="210450" url="https://pl.wikipedia.org/wiki?curid=210450" title="Cyklon (separator)">
Cyklon (separator)

Cyklon (odpylacz cyklonowy) – rodzaj odpylacza; urządzenie wykorzystywane do oczyszczania gazów z cząstek stałych (pyłu). W cyklonie zanieczyszczony gaz wpada do cylindrycznej komory i wiruje w niej, w wyniku czego unoszące się w gazie cięższe od niego składniki są odrzucane na zewnątrz pod działaniem siły odśrodkowej. W wyniku ocierania się o ścianki cyklonu tracą prędkość (energię kinetyczną) i opadają pod wpływem grawitacji, a czyste powietrze wypływa w górę, przez centralnie umieszczony kanał.
Cyklony są stosowane np. do:
Cyklony umożliwiają usuwanie pyłu o wymiarach przekraczających 60 μm.
Skuteczność odpylania w cyklonach jest tym większa, im większa jest prędkość wlotowa, a także im mniejszy promień komory. Odpylanie dużych strumieni gazów, zawierających bardzo małe cząstki pyłu, jest prowadzone w multicyklonach – bateriach cyklonów o małych średnicach, połączonych równolegle (analogia − połączenie równoległe elementów elektrycznych).

</doc>
<doc id="210451" url="https://pl.wikipedia.org/wiki?curid=210451" title="Fotelik samochodowy">
Fotelik samochodowy

Fotelik samochodowy chroni dziecko będące pasażerem samochodu przed skutkami zderzenia lub gwałtownego hamowania. 
Poprzez ścisłe związanie ciała dziecka z konstrukcją samochodu pozwala na zminimalizowanie działającego na nie przyspieszenia i, co za tym idzie, sił działających na ciało dziecka. Pozwala także na rozłożenie tych sił na jak największej powierzchni najsilniejszych części ciała. Jest podstawowym środkiem bezpieczeństwa biernego dzieci stosowanym w samochodach.
Fotelik samochodowy dla dzieci możemy zamocować na trzy sposoby:
Foteliki samochodowe możemy też zamocować za pomocą pasów bezpieczeństwa oraz systemu Isofix. Fotel może być przymocowany za pomocą dodatkowej bazy do fotelika lub wbudowanych elementów poprawiających prowadzenie pasów bezpieczeństwa lub wykorzystujących system Isofix.
Grupy wagowe.
Według obowiązujących w Europie standardów (Regulamin ECE R44) foteliki dzieli się na pięć grup wagowych: 
Sytuacja prawna w Polsce.
Obowiązek stosowania fotelików samochodowych wprowadzono w kraju w 1999 roku. Aktualnie (3.12.2018) dzieci muszą być przewożone w foteliku do momentu osiągnięcia 150 cm wzrostu, z wyjątkiem sytuacji, gdy dziecko nie mieści się w dostępnych na rynku fotelikach i jest przewożone na tylnym siedzeniu – wtedy można zaprzestać użytkowania fotelika w momencie osiągnięcia 135 cm wzrostu. Przewóz trzeciego dziecka na tylnym siedzeniu tylko w pasach bezpieczeństwa jest możliwy po ukończeniu trzeciego roku życia w sytuacji, gdy na tylnej kanapie podróżuje już dwójka dzieci w fotelikach i nie ma możliwości zamontowania trzeciego fotelika. Z jazdy w foteliku zwolnione są dzieci w taksówce, radiowozie i karetce pogotowia. Przewożenie dziecka z naruszeniem przepisów lub przewożenie w foteliku zamontowanym niezgodnie z instrukcją producenta jest traktowane jako wykroczenie.
Norma ECE R44-03 i ECE-04.
Foteliki sprzedawane w Polsce muszą być homologowane według europejskiego certyfikatu bezpieczeństwa ECE R44-03 lub ECE R44-04, jednak nie jest to gwarancją faktu, że wyrób zapewnia wysoki poziom ochrony w momencie wypadku.
Norma i-Size (ECE R129).
Następca norm ECE-03 i ECE-04 to również europejski certyfikat bezpieczeńśtwa ECE R129, potocznie zwany i-Size. Jego wprowadzenie nie oznacza jednak, że dwa poprzednie przestały obowiązywać. Obecnie wszystkie te normy funkcjonują jednocześnie. I-size to podejście bardziej restrykcyjne. Większą wagę przywiązuje się zarówno do bezpieczeństwa, ale także do wygody dziecka. 

</doc>
<doc id="210454" url="https://pl.wikipedia.org/wiki?curid=210454" title="Krystyna Szczepańska (śpiewaczka)">
Krystyna Szczepańska (śpiewaczka)

Krystyna Maria Szczepańska (ur. 25 stycznia 1917 w Nasielsku, zm. 30 sierpnia 1986 w Warszawie) – polska śpiewaczka (mezzosopran). 
Była drugą z trzech córek Stanisławy i Franciszka Bulak. Uczęszczała do Gimnazjum Żeńskiego im. Marii Konopnickiej w Łomży, a w 1939 uzyskała dyplom na Wydziale Nauczycielskim Państwowego Konserwatorium Muzycznego w Warszawie. Śpiewu i sztuki aktorskiej uczyła się w latach 1940-1944 u śpiewaka i pedagoga – Stefana Beliny-Skupiewskiego.
Debiutowała w 1947 w Operze Śląskiej w Bytomiu jako Amneris w "Aidzie" Giuseppe Verdiego. Przez dziesięć lat była jedną z czołowych artystek śląskiej sceny. Od 1957 wchodziła w skład zespołu solistów Opery Warszawskiej do przejścia na emeryturę 1981. Występowała gościnnie na scenach operowych oraz koncertowych prawie wszystkich krajów Europy. W 1966 rozpoczęła pracę pedagogiczną, obejmując klasę śpiewu w warszawskiej Państwowej Wyższej Szkole Muzycznej (w latach późniejszych Uniwersytet Muzyczny Fryderyka Chopina).
W 1960 występowała w spektaklu telewizyjnym "Przygoda Króla Artura". W 1973 była głównym bohaterem w filmie dokumentalnym "Lekcja śpiewu" reżyserowanego przez Stanisława Kokesza. W 1981 współpracowała w filmie dokumentalnym "Harniasowa nuta". W 1984 występowała w filmie dokumentalnym "Karol Szymanowski. Stabat Mater".
W repertuarze miała ponad 40 partii operowych, odnosiła także sukcesy w repertuarze oratoryjno-kantatowym; przez wiele lat była jedyną w Polsce mezzosopranową odtwórczynią dzieł oratoryjnych.
Jest pochowana na cmentarzu Powązkowskim (kw.173-6-31).

</doc>
<doc id="210456" url="https://pl.wikipedia.org/wiki?curid=210456" title="Dzień Wolnego Oprogramowania">
Dzień Wolnego Oprogramowania

Dzień Wolnego Oprogramowania () – koordynowana przez Software Freedom International ogólnoświatowa akcja, zapoczątkowane 28 sierpnia 2004 roku, której celem jest propagowanie Wolnego i Otwartego Oprogramowania oraz promowanie zalet jego stosowania. 

</doc>
<doc id="210457" url="https://pl.wikipedia.org/wiki?curid=210457" title="Kemi">
Kemi

Kemi – miasto, port morski i siedziba gminy w Finlandii, w regionie Laponia, podregionie Kemi–Tornio, nad Zatoką Botnicką. Gminę Kemi zamieszkuje 21 795 osób (31 lipca 2015), a jej powierzchnia wynosi 747,28 km², z czego ląd stanowi 95,38 km². Mieszkańcy gminy Kemi jako język rodzimy wskazują język fiński.
Miasto założono w 1869 dekretem królewskim; wybór miejsca wynikał z faktu, że znajduje się tu – u ujścia rzeki Kemijoki – zatoka o dostatecznie głębokich wodach (wody całej Zatoki Botnickiej są generalnie bardzo płytkie).
W 1996 roku powstał tu zespół power metalowy Sonata Arctica.
Gospodarka.
Przemysł Kemi opiera się o wielką wytwórnię pulpy (ścieru drzewnego), papiernię oraz jedyną w Unii Europejskiej kopalnię rud chromu (wydobycie rozpoczęto w 1968), która zaopatruje hutę stali chromowych w Tornio. W Kemi znajduje się też politechnika. Co roku buduje się też tu od nowa największy w świecie zamek ze śniegu i lodu.
W 2016 roku chińska firma Kaidi ogłosiła plany budowy w Kemi pierwszej na świecie fabryki biopaliw drugiej generacji. Budowa ma zostać zakończona do 2019 roku.
W mieście rozwinął się przemysł papierniczy, elektroniczny oraz spożywczy.
Transport.
Kemi leży na drodze krajowej nr 4 z Helsinek do Utsjoki. Za miastem odchodzi od niej droga krajowa nr 29 do Tornio.
W mieście znajduje się stacja kolejowa Kemi na skrzyżowaniu linii kolejowej Oulu–Rovaniemi oraz Kemi–Kolari.
Od założenia w roku 1869 Kemi jest również portem morskim. W 1939 roku rozpoczęto budowę jego obecnie najistotniejszej części – przystani na półwyspie Ajos. Jest to przystań głębokowodna, posiadająca tor wodny o głębokości 10 m. Od 1971 roku port w Kemi jest całoroczny.
Port lotniczy Kemi-Tornio znajduje się kilka kilometrów od centrum miasta. W 2017 roku obsłużył 104462 pasażerów.

</doc>
<doc id="210460" url="https://pl.wikipedia.org/wiki?curid=210460" title="Shoujo">
Shoujo



</doc>
<doc id="210461" url="https://pl.wikipedia.org/wiki?curid=210461" title="TheOpenCD">
TheOpenCD

TheOpenCD project – projekt, którego celem jest przedstawienie użytkownikom Microsoft Windows zalet wolnego oprogramowania (FOSS). Jest to obraz płyty CD, który można za darmo pobrać i dystrybuować na bazie licencji Open Source.
Podobnymi projektami są FreeCD, GNUWin II, WinLibre i Open Source Software CD.

</doc>
<doc id="210462" url="https://pl.wikipedia.org/wiki?curid=210462" title="Shojo">
Shojo



</doc>
<doc id="210463" url="https://pl.wikipedia.org/wiki?curid=210463" title="Wojciech Weiss">
Wojciech Weiss

Wojciech Weiss (ur. 4 maja 1875 w Leordzie, zm. 7 grudnia 1950 w Krakowie) – polski malarz.
Życiorys.
Urodził się w rodzinie Stanisława i Marii z Kopaczyńskich. Uczęszczał do Gimnazjum św. Józefa we Lwowie. Od 1890 naukę kontynuował w Gimnazjum św. Anny w Krakowie. W latach 1892–1898 studiował w Szkole Sztuk Pięknych w Krakowie, później w Paryżu, Rzymie i Florencji. Od 1907 był profesorem, później rektorem krakowskiej Akademii Sztuk Pięknych. Malował m.in. pejzaże okolic Strzyżowa, Płaszowa i Kalwarii Zebrzydowskiej (miejscowości, w których mieszkał), portrety, akty. Wpływ na jego malarstwo wywarła twórczość Muncha, Malczewskiego, pozostawał też, szczególnie w młodości, pod wpływem poglądów filozoficznych Stanisława Przybyszewskiego.
Był artystą docenionym za życia, uznawanym, wystawianym na ziemiach polskich i za granicą. Otrzymał państwową nagrodą plastyczną Ministra Wyznań Religijnych i Oświecenia Publicznego za rok 1937.
Jego pasją było fotografowanie. W zbiorach rodzinnych znajdują się setki fotografii z początków XX wieku.
Pochowany został w grobowcu rodzinnym na cmentarzu parafialnym w Zebrzydowicach.
Upamiętnienie.
Po śmierci artysty jego żona, Irena Weissowa, ps. „Aneri” i syn Stanisław podjęli starania o utworzenie w Krakowie muzeum Wojciecha Weissa bądź o wydzielenie w Muzeum Narodowym osobnej jego stałej ekspozycji. Nie zostało to jednak zrealizowane. W 2006 jego wnuczki założyły Fundację Muzeum Wojciecha Weissa.

</doc>
<doc id="210464" url="https://pl.wikipedia.org/wiki?curid=210464" title="Rower wyczynowy">
Rower wyczynowy

Rowerem wyczynowym może być nazwany każdy rower, który służy do uprawiania kolarstwa lub bicia rekordów. W szczególności może to być:

</doc>
<doc id="210467" url="https://pl.wikipedia.org/wiki?curid=210467" title="Komora spalania silnika wysokoprężnego">
Komora spalania silnika wysokoprężnego

Komora spalania silników wysokoprężnych
Komory spalania silników wysokoprężnych konstrukcyjnie można podzielić na:
Komory dzielone są stosowane w silnikach z wtryskiem pośrednim. Wyodrębniamy tu komorę wirową i komorę wstępną. Obecnie silniki z komorami dzielonymi wychodzą stopniowo z produkcji z uwagi na gorszą sprawność w stosunku do silników z komorami niedzielonymi.
Komory niedzielone są stosowane w silnikach z wtryskiem bezpośrednim.
Komory można uszeregować w kierunku wzrastającej sprawności wykorzystania energii paliwa:
Rozpowszenienie się system wtrysku common-rail spowodowało, że silniki z komorami dzielonymi w XXI wieku wychodzą z produkcji. 
Zobacz też.
Hydrauliczny system wtrysku paliwa

</doc>
<doc id="210470" url="https://pl.wikipedia.org/wiki?curid=210470" title="Lajos Portisch">
Lajos Portisch

Lajos Portisch (ur. 4 kwietnia 1937 w Zalaegerszegu) – węgierski szachista, arcymistrz od 1961 roku.
Kariera szachowa.
W 1956 roku, w wieku dziewiętnastu lat, zadebiutował w reprezentacji Węgier na olimpiadzie szachowej w Moskwie. Był to debiut bardzo udany, Portisch wygrał cztery i zremisował cztery partie, nie ponosząc porażki, a jego drużyna zdobyła brązowe medale. W ciągu kilku lat awansował w szachowej hierarchii, w 1958 roku zwyciężył w mistrzostwach Węgier oraz w pierwszym memoriale Lajosa Asztalosa, w 1961 roku Międzynarodowa Federacja Szachowa przyznała mu tytuł arcymistrza. Na początku lat sześćdziesiątych był już liderem węgierskich szachów i pozostał nim przez następne trzydzieści lat. W tym okresie należał do grona najwybitniejszych szachistów świata spoza koalicji radzieckich arcymistrzów. Wziął udział w rekordowej liczbie turniejów międzystrefowych, począwszy od 1962 roku uczestniczył we wszystkich turniejach międzystrefowych w kolejnych dwunastu cyklach rozgrywek o mistrzostwo świata. Do turniejów pretendentów awansował sześciokrotnie, lecz nigdy nie udało mu się dotrzeć do meczu finałowego. W 1965 roku w ćwierćfinałowym meczu pretendentów przegrał z Michaiłem Talem 2½ - 5½. W 1968 roku uległ 4½ - 5½ Bentowi Larsenowi, w 1974 roku przegrał 6-7 ćwierćfinałowy mecz z Tigranem Petrosjanem. W 1977 roku po zwycięstwie nad Bentem Larsenem 6½ - 3½ awansował do półfinału, w którym został pokonany przez Borysa Spasskiego 8½ - 6½. W następnym cyklu rozgrywek w pierwszej rundzie zremisował 7 - 7 ze Spasskim i awansował do półfinału ze względu na większą liczbę partii wygranych czarnymi. W półfinale uległ Robertowi Hübnerowi 4½ - 6½. W 1988 roku przegrał mecz ćwierćfinałowy Janem Timmanem 2½ - 3½.
W latach 1956–2000 uczestniczył w dwudziestu szachowych olimpiadach, zdobywając sześć medali w drużynie i pięć indywidualnie. Był współtwórcą największego powojennego sukcesu węgierskiej drużyny, która w 1978 w Buenos Aires wyprzedziła reprezentację ZSRR i zdobyła złote medale.
Brał udział w niezliczonej liczbie turniejów międzynarodowych. Do największych jego sukcesów należą turniejowe zwycięstwa w Reggio Emilii (dwukrotnie: 1984/85 i 1993/94), Skopje (1968, przed Jefimem Gellerem i Lwem Poługajewskim), Hastings (1971), Wijk aan Zee (1972, przed Wasilijem Smysłowem), Las Palmas (1972), San Antonio (1972, wspólnie z Anatolijem Karpowem i Tigranem Petrosjanem), Wijk aan Zee (1975) i Tilburgu (1978).
Jest znany z dojrzałego, pozycyjnego stylu gry, dzięki któremu nazywano go "węgierskim Botwinnikiem". Uczestniczy w turniejach do dzisiaj, w 2005 r. brał udział w VI mistrzostwach Europy, rozegranych w Zegrzu. W 2007 r. podzielił II m. w Gausdal (za Magnusem Carlsenem, wspólnie z Michałem Krasenkowem i Eduardasem Rozentalisem), natomiast w 2008 r. powtórzył to osiągnięcie w Baznie (za Nigelem Shortem, wspólnie z Ulfem Anderssonem).
Jego brat, Ferenc, jest również szachistą (posiada tytuł mistrza międzynarodowego), m.in. brązowym medalistą mistrzostw Węgier z roku 1977.
W latach 70. i 80. wielokrotnie klasyfikowany był w pierwszych dziesiątkach świata na listach rankingowych FIDE, najwyższe miejsce osiągając 1 lipca 1981 r. (dz. II m. za Anatolijem Karpowem, wspólnie z Wiktorem Korcznojem). Najwyższy ranking osiągnął 1 stycznia 1980 r., z wynikiem 2655 punktów zajmował wówczas IV m. na świecie (za Anatolijem Karpowem, Michaiłem Talem i Wiktorem Korcznojem).

</doc>
<doc id="210471" url="https://pl.wikipedia.org/wiki?curid=210471" title="Diego Velazquez de Cuellar">
Diego Velazquez de Cuellar



</doc>
<doc id="210472" url="https://pl.wikipedia.org/wiki?curid=210472" title="László Szabó">
László Szabó

László Szabó (ur. 19 marca 1917 w Budapeszcie, zm. 8 sierpnia 1998 w Budapeszcie) – węgierski szachista, arcymistrz od 1950 roku.
Kariera szachowa.
W wieku osiemnastu lat zdobył swój pierwszy z dziewięciu tytułów mistrza Węgier. W 1935 zadebiutował w reprezentacji Węgier na olimpiadzie szachowej w Warszawie. Na kolejnej olimpiadzie w 1937 w Sztokholmie zdobył dwa srebrne medale, drużynowy i indywidualny na drugiej szachownicy. W 1939 zwyciężył w tradycyjnym turnieju w Hastings, wyprzedzając Maxa Euwego i Vasję Pirca. Lata II wojny światowej przeżył w nieludzkich warunkach, uwięziony w obozie pracy.
Po wojnie został zawodowym szachistą, brał udział w prestiżowych turniejach międzynarodowych i rozgrywkach o mistrzostwo świata, do końca lat 50. znajdując się w ścisłej światowej czołówce. W 1948 zajął II miejsce w turnieju międzystrefowym w Saltsjöbaden i awansował do turnieju pretendentów, który ukończył na IX miejscu. W 1948 i 1950 ponownie wygrał turniej w Hastings. W 1950 podzielił I miejsce w memoriale Dawida Przepiórki w Szczawnie-Zdroju, za Paulem Keresem, wspólnie z Gedeonem Barczą, a przed Markiem Tajmanowem, Igorem Bondarewskim i Jefimem Gellerem. W tymże roku Międzynarodowa Federacja Szachowa przyznała mu tytuł arcymistrza. W latach 1952 i 1955 ponownie zajmował premiowane miejsca w turniejach międzystrefowych. Największy sukces odniósł w 1956 na turnieju pretendentów w Amsterdamie, plasując się na III miejscu, za przyszłym mistrzem świata, Wasilijem Smysłowem i Paulem Keresem. Wyprzedził wówczas m.in. Borysa Spasskiego, Tigrana Petrosjana i Dawida Bronsteina. 
Do 1979 uczestniczył w prawie 100 turniejach międzynarodowych, z których ponad 20 ukończył na I miejscu. Jedenastokrotnie reprezentował Węgry na olimpiadach szachowych (pięciokrotnie na pierwszej szachownicy), zdobywając trzy medale w drużynie i trzy indywidualnie.
W 1982 roku opublikował książkę "50 év – 100000 lépés" ("50 lat – 100000 posunięć"), która w tłumaczeniach na angielski i niemiecki nosi tytuł "Moje najlepsze partie szachów".

</doc>
<doc id="210474" url="https://pl.wikipedia.org/wiki?curid=210474" title="Zoltán Ribli">
Zoltán Ribli

Zoltán Ribli (ur. 6 września 1951 w Mohaczu) – węgierski szachista, sędzia klasy międzynarodowej (od 1995) i trener szachowy ("FIDE Senior Trainer" od 2009), arcymistrz od 1973.
Kariera szachowa.
W 1970 roku zdobył tytuł mistrza międzynarodowego, w 1973 roku Międzynarodowa Federacja Szachowa przyznała mu tytuł arcymistrza. Trzykrotnie zdobył tytuł mistrza Węgier (w 1973, 1974 i 1977 roku).
W roku 1971 zdobył w Groningen tytuł mistrza Europy do lat 20. Od połowy lat 70. był stałym uczestnikiem rozgrywek o mistrzostwo świata. W 1976 roku w turnieju międzystrefowym w Manili zajął V miejsce. W kolejnym cyklu rozgrywek był bliski awansu do turnieju pretendentów. Turniej międzystrefowy w Rydze w 1979 roku zakończył na III-IV miejscu, wspólnie ze swoim rodakiem, Andrásem Adorjánem. Dogrywka zakończyła się remisem i do dalszych gier awansował Adorján lepszą punktacją pomocniczą.
Największy sukces odniósł w 1982 roku, w którym wygrał turniej międzystrefowy w Las Palmas i awansował do meczów pretendentów. W meczu ćwierćfinałowym pokonał Eugenio Torre 6 - 4, jednak w półfinale został wyeliminowany przez byłego mistrza świata, Wasilija Smysłowa 4½ - 6½. W następnym cyklu rozgrywek został zakwalifikowany bez eliminacji do turnieju pretendentów, w którym jednak zajął odległe XIII-XIV miejsce.
W 1984 roku został wybrany do reprezentacji "reszty świata" w meczu przeciwko drużynie Związku Radzieckiego. Zwyciężył w tym meczu Rafaela Waganiana 2½ - 1½. W 1987 roku ponownie awansował do turnieju międzystrefowego, w którym zajął IV-V miejsce wspólnie z byłym mistrzem świata, Michaiłem Talem. Na znak protestu przeciw jego zdaniem niesprawiedliwemu rozstawieniu w tym turnieju nie przystąpił do meczu barażowego z Talem.
W swoim najlepszym okresie (lata 70. i 80.) zwyciężył w wielu międzynarodowych turniejach, m.in. w Kecskemet (1972, wraz z Aleksiejem Suetinem), Budapeszcie (1975, wraz z Lwem Poługajewskim), Meksyku (1980), Baden-Baden (1981, wraz z Anthony Milesem), Portorožu/Lublanie (1985, memoriał Milana Vidmara, wraz z Lajosem Portischem), Dortmundzie (1986), Reggio Emilia (1987) i Wijk aan Zee (1989, wraz z Viswanathanem Anandem, Gyulą Saxem i Predragiem Nikoliciem) oraz zajął II lokaty w Amsterdamie (1978, za Janem Timmanem), Bledzie/Portorožu (1979, wraz z Bentem Larsenem, za J.Timmanem), Wijk aan Zee (1983, za Ulfem Anderssonem), Bugojno (1984, za J.Timmanem) i Tilburgu (1984, wraz z Aleksandrem Bielawskim, Robertem Hübnerem i Władimirem Tukmakowem, za A.Milesem). W roku 2002 odniósł kolejne turniejowy sukces, zwyciężając (przed Robertem Fontaine i Zoltanem Vargą) w Opatii.
W latach 1970–1994 dwunastokrotnie reprezentował Węgry na olimpiadach szachowych, w 145 partiach uzyskując 49 zwycięstw, 88 remisów i tylko 8 porażek. Był współtwórcą największego powojennego sukcesu węgierskiej drużyny, która w 1978 w Buenos Aires wyprzedziła reprezentację ZSRR i zdobyła złote medale. W swoim dorobku ma również trzy srebrne medale olimpijskie, które zdobył wraz z drużyną w 1970, 1972 i 1980 roku. Poza tym jest dwukrotnym medalistą drużynowych mistrzostw świata (z roku 1985 - srebrny wraz z drużyna oraz złoty za indywidualny wynik na II szachownicy) oraz pięciokrotnym drużynowych mistrzostw Europy (dwukrotnie srebrnym 1977, 1980 i dwukrotnie brązowym 1973, 1983 wraz z drużyną oraz złotym 1977 za indywidualny wynik na II szachownicy).
Najwyższy ranking w karierze osiągnął 1 lipca 1988 r., z wynikiem 2630 punktów dzielił wówczas 8-9. miejsce (wspólnie z Michaiłem Gurewiczem) na światowej liście FIDE, jednocześnie zajmując 2. miejsce (za Lajosem Portischem) wśród węgierskich szachistów.
Od 1995 r. posiada również tytuł sędziego szachowego klasy międzynarodowej, a od 2009 r. – najwyższy szachowy tytuł trenerski, "FIDE Senior Trainer".
Życie prywatne.
Żoną Zoltána Ribliego jest węgierska mistrzyni międzynarodowa, Mária Grosch.

</doc>
<doc id="210475" url="https://pl.wikipedia.org/wiki?curid=210475" title="Henryka Krzywonos">
Henryka Krzywonos

Henryka Krystyna Krzywonos-Strycharska z domu Januszkiewicz (ur. 27 marca 1953 w Olsztynie) – polska działaczka opozycji w okresie PRL, sygnatariuszka porozumień sierpniowych, posłanka na Sejm RP VIII i IX kadencji.
Życiorys.
Okres PRL.
Od 1973 do 1978 pracowała jako motornicza w Wojewódzkim Przedsiębiorstwie Komunikacyjnym Oddział Komunikacji Miejskiej Tramwajowej w Gdańsku. Później była zatrudniona w Stoczni Gdańskiej, na stanowisku operatora urządzeń dźwigowych, jednak już w 1979 powróciła do poprzedniego miejsca pracy.
15 sierpnia 1980 w pobliżu Opery Bałtyckiej zatrzymała prowadzony przez siebie tramwaj. Zdarzenie to bywa określane jako początek strajku gdańskiej komunikacji publicznej w okresie wydarzeń sierpniowych. Według niektórych świadków zdarzeń już w godzinach rannych na swoje trasy nie wyjechała część kierowców autobusów, zatem Henryka Krzywonos przyłączyła się do trwającego już strajku. Została następnie przedstawicielem WPK w Międzyzakładowym Komitecie Strajkowym, weszła w skład jego prezydium.
16 sierpnia, po podpisaniu w Stoczni Gdańskiej porozumienia z dyrekcją i ogłoszeniu przez Lecha Wałęsę końca strajku, wraz z Aliną Pienkowską, Anną Walentynowicz i Ewą Ossowską zatrzymywała na bramach robotników opuszczających stocznię, co zapobiegło zakończeniu strajku.
31 sierpnia znalazła się wśród sygnatariuszy porozumień sierpniowych, wkrótce została odwołana z prezydium MKZ Gdańsk przez komitet założycielski NSZZ „Solidarność” w jej zakładzie pracy.
W stanie wojennym zajmowała się pomocą internowanym, była też kolporterką wydawnictw podziemnych. Była represjonowana, objęta nakazem opuszczenia Gdańska i pozbawiona możliwości zatrudnienia. Korzystała wówczas ze wsparcia różnych osób, w tym księdza Henryka Jankowskiego. Podczas jednej z rewizji została dotkliwie pobita, na skutek czego straciła ciążę.
III RP.
Od 1994 do czasu przejścia na emeryturę (w 2009) prowadziła rodzinny dom dziecka w Gdańsku, wychowując wraz z mężem łącznie dwanaścioro dzieci. Od 1995 należała do Unii Wolności. W wyborach w 2002 kandydowała do rady miasta w Gdańsku z Obywatelskiego Komitetu Bogdana Borusewicza.
W 2004 ukończyła Liceum Ogólnokształcące Centrum Kształcenia Ustawicznego w Kościerzynie.
Zaangażowała się w działalność ruchu społecznego Kongres Kobiet, była członkinią rady programowej powołanego na jego bazie stowarzyszenia. W wyborach do Parlamentu Europejskiego w 2014 startowała z listy Platformy Obywatelskiej w okręgu nr 1 (województwo pomorskie) i nie uzyskała mandatu posła, zdobywając 21 911 głosów.
W 2015 wystartowała w wyborach parlamentarnych z listy PO w okręgu gdyńskim. Została wybrana na posłankę VIII kadencji, otrzymując 24 333 głosy. Została członkinią sejmowej Komisji Łączności z Polakami za Granicą, pracowała też w Komisji Polityki Społecznej i Rodziny (2015–2018). W wyborach w 2019 z powodzeniem ubiegała się o poselską reelekcję z ramienia Koalicji Obywatelskiej, otrzymując 14 508 głosów. Zasiadła w Komisji Regulaminowa, Spraw Poselskich i Immunitetowych, a ponadto początkowo ponownie w Komisji Łączności z Polakami za Granicą, z której jednak po miesiącu przeszła do Komisji Mniejszości Narodowych i Etnicznych. W 2021 wstąpiła do PO.
Życie prywatne.
Mężem Henryki Krzywonos jest Krzysztof Strycharski. Mieszkają w Glinczu.
Odznaczenia i wyróżnienia.
W 2006, "za wybitne zasługi w działalności na rzecz przemian demokratycznych w Polsce", została przez prezydenta Lecha Kaczyńskiego odznaczona Krzyżem Komandorskim Orderu Odrodzenia Polski.
Została ponadto wyróżniona:
Odniesienia w kulturze.
Henryce Krzywonos został poświęcony film dokumentalny "Świat bez tajemnic – Oni zrywali Żelazną Kurtynę – Polska. Henryka Krzywonos i narodziny Solidarności" w reżyserii Małgorzaty Buckiej (produkcja Francja 2008) oraz książka Agnieszki Wiśniewskiej "Duża Solidarność, mała solidarność. Biografia Henryki Krzywonos" (Wydawnictwo Krytyki Politycznej 2010). Jej postać występuje również w filmie "Wałęsa. Człowiek z nadziei" z 2013, Henrykę Krzywonos zagrała w tej produkcji Dorota Wellman.

</doc>
<doc id="210478" url="https://pl.wikipedia.org/wiki?curid=210478" title="Andor Lilienthal">
Andor Lilienthal

Andor Lilienthal, ros. Андрэ Арнольдович Лилиенталь (ur. 5 maja 1911 w Moskwie, zm. 8 maja 2010 w Budapeszcie) – węgierski szachista, arcymistrz.
Życiorys.
Urodził się w Rosji, ale od drugiego roku życia mieszkał na Węgrzech. Jako młodzieniec spędzał cały wolny czas w szachowych kawiarniach Budapesztu. Zmuszony ubóstwem grał na stawki pieniężne, szybko zyskując renomę silnego szachisty. W 1929 roku pojechał do Wiednia, gdzie zremisował partię w symultanie z byłym mistrzem świata, Jose Raulem Capablancą. Utrzymując się z szachów odwiedził Berlin i Paryż. W 1930 roku w Paryżu otrzymał pierwsze zaproszenie na turniej międzynarodowy, w którym zajął czwarte miejsce. W 1934 roku w Hastings wspólnie z mistrzem świata Aleksandrem Alechinem zajął drugie miejsce za Salomonem Flohrem. W tymże roku zwyciężył w turniejach w Barcelonie (wspólnie z Georges’em Koltanowskim i Ksawerym Tartakowerem), Budapeszcie i Sitges. W następnym turnieju w Hastings (1934/35) razem z Michaiłem Botwinnikiem zajął piąte miejsce. W tym turnieju pokonał Jose Raula Capablancę w pięknej partii z ofiarą hetmana.
Lilienthal reprezentował Węgry na trzech kolejnych olimpiadach szachowych. W 1933 w Folkestone i w 1935 roku w Warszawie zdobył dwa złote medale indywidualnie, nie przegrywając partii. W 1937 roku w Sztokholmie poprowadził drużynę Węgier do srebrnego medalu, grając na pierwszej szachownicy.
Od 1935 roku Lilienthal mieszkał w Moskwie, w 1939 roku przyjął radzieckie obywatelstwo. Brał udział w ośmiu finałach mistrzostw Związku Radzieckiego, największy sukces odnosząc w 1940 roku – I miejsce wspólnie z Igorem Bondarewskim. W 1948 roku zajął V miejsce w pierwszym turnieju międzystrefowym w Saltsjöbaden i awansował do turnieju pretendentów, w którym zajął VIII miejsce. Był w gronie dwudziestu siedmiu szachistów, którym w 1950 roku Międzynarodowa Federacja Szachowa przyznała po raz pierwszy tytuł arcymistrza. W latach 1951–1960 był trenerem Tigrana Petrosjana. Przyjaźnił się z Wasilijem Smysłowem, któremu sekundował w meczu o mistrzostwo świata z Michaiłem Botwinnikiem.
W 1967 roku powrócił na stałe do Budapesztu. Mógł poszczycić się zwycięstwami z mistrzami świata Emanuelem Laskerem, Jose Raulem Capablancą i Aleksandrem Alechinem. W swojej karierze spotkał się przy szachownicy z dziesięcioma kolejnymi mistrzami świata.
Jeśli chodzi o retrospektywnie obliczony ranking historyczny Lilienthalowi przypisywane jest 6. miejsce na świecie w roku 1934 za Alechinem, Euwe, Flohrem, Bogolubowem i Kashdanem.

</doc>
<doc id="210479" url="https://pl.wikipedia.org/wiki?curid=210479" title="Zoltan Ribli">
Zoltan Ribli



</doc>
<doc id="210480" url="https://pl.wikipedia.org/wiki?curid=210480" title="Laszlo Szabo">
Laszlo Szabo



</doc>
<doc id="210487" url="https://pl.wikipedia.org/wiki?curid=210487" title="Łysa Wyspa">
Łysa Wyspa

Łysa Wyspa (do 1945 ) – wyspa oddzielająca na Zatokę Nowowarpieńską od Zalewu Szczecińskiego. Znajduje się w powiecie polickim, na terenie miasta Nowe Warpno, przy granicy polsko-niemieckiej.
Charakterystyka.
Łysa Wyspa rozdziela dwie cieśniny, łączące Zatokę Nowowarpieńską z Zalewem Szczecińskim. Oddalona jest o ok. 300 m od miejscowości Altwarp w Niemczech, nieco dalej od Nowego Warpna i dzielnicy Podgrodzie. Powierzchnia 8 ha, wyspa w całości wchodzi w skład użytku ekologicznego „Łysa Wyspa”, powołanego do ochrony przez Europejską Unię Ochrony Wybrzeża.
Nazwę Łysa Wyspa wprowadzono urzędowo rozporządzeniem w 1949 roku, zastępując poprzednią niemiecką nazwę wyspy – "Kahleberg". 

</doc>
<doc id="210488" url="https://pl.wikipedia.org/wiki?curid=210488" title="Order Świętego Jakuba od Miecza (Hiszpania)">
Order Świętego Jakuba od Miecza (Hiszpania)

Order Świętego Jakuba od Miecza, również Order Rycerski św. Jakuba, daw. Zakon Santiago, Zakon św. Jakuba z Composteli, Zakon św. Jakuba od Miecza – zakon rycerski utworzony w 1170 na bazie bractwa rycerskiego, skupiającego rycerzy broniących pątników zmierzających do Composteli, wówczas jednego z najsłynniejszych miejsc pielgrzymkowych w Europie.
Założycielem zakonu był król Leónu Ferdynand II, który zapragnął użyć tych rycerzy do aktywnej walki z Maurami. Pierwszą siedzibą zakonu był zamek Cáceres. Od 1174 główną siedzibą zakonu stał się zamek Uclés w Kastylii, a król kastylijski Alfons VIII Szlachetny – głównym protektorem zakonu. Jako zakon rycerski zatwierdził bractwo św. Jakuba papież Aleksander III w 1175, biorąc go 2 lata wcześniej pod swoją protekcję.
Jego reguła, bazująca na augustiańskiej, była niezwykła, gdyż od początku w jego szeregi przyjmowano także żonatych mężczyzn. Mieli oni w pewnych okresach mieszkać w domach zakonnych, a w czasie rozłąki zakon opiekował się ich żonami i dziećmi. Żony również należały do zakonu. Dzieci, kiedy podrosły, mogły złożyć śluby zakonne i pozostać w klasztorze, mogły też wybrać życie świeckie. We wspólnotach zakonnych żyły więc niekiedy całe rodziny. Podczas adwentu, wielkiego postu i wielkich świąt rycerze musieli żyć wstrzemięźliwie. Wdowcy i wdowy za zgodą wielkiego mistrza lub przełożonego klasztoru mogli ponownie wstępować w związek małżeński. Reguła ta, a także udział w wojnach z Maurami przynoszących duże zyski zakonowi spowodowała napływ licznych kandydatów, a bogactwo zakonu zostało jeszcze pomnożone licznymi nadaniami i przywilejami królewskimi i kościelnymi.
W szczytowym momencie swojego rozwoju posiadłości zakonu Santiago były większe niż dwóch pozostałych wielkich zakonów rycerskich w Hiszpanii – Kalatrawa i Alkantara – razem wziętych. W samej Hiszpanii dobra zakonu obejmowały: 83 komandorie, w tym 3 zarezerwowane dla wielkich mistrzów, 2 miasta, 178 wsi i miejscowości, 200 parafii, 5 szpitali, 5 konwentów i szkołę wyższą w Salamance. Liczba rycerzy wynosiła 400, a zakon mógł wystawić naraz 1000 konnych żołnierzy. Oprócz Hiszpanii zakon miał także posiadłości w Portugalii, Francji, Włoszech, na Węgrzech i w Ziemi Świętej. Odłam portugalski stał się autonomiczny w 1288 i całkowicie niezależny od wielkiego mistrza w Kastylii w 1316 (później został jednym z portugalskich orderów zasługi i do dziś jest nadawany jako Order św. Jakuba od Miecza).
W 1499 Zakon Santiago, podobnie jak zakony Kalatrawa i Alkantara został związany z koroną hiszpańską, co zostało potwierdzone przez papieża w 1523. Od tego czasu wszystkie 3 zakony mają wielkiego mistrza wywodzącego się z rodziny królewskiej. Z czasem godność rycerza zakonu stała się tylko tytułem honorowym, nadawanym przez króla dygnitarzom zasłużonym dla kraju i rodziny panującej – król nadawał odznaki zakonne jako ordery za zasługi dla państwa lub korony.
W 1835 zakonowi odebrano mu cały majątek, ale działał w Hiszpanii aż do 1931, kiedy został zakazany przez lewicowy republikański rząd hiszpański. Jednakże dalej istniał na emigracji.
Obecnie wielkim mistrzem jest król Hiszpanii Filip VI Burbon. Prezydentem Rady Czterech Zakonów i Wielkim Komandorem zaś Karol, Książę Obojga Sycylii, Parmy i Kalabrii.

</doc>
<doc id="210491" url="https://pl.wikipedia.org/wiki?curid=210491" title="Teorie winy">
Teorie winy



</doc>
<doc id="210492" url="https://pl.wikipedia.org/wiki?curid=210492" title="Krywbas Krzywy Róg">
Krywbas Krzywy Róg

Krywbas Krzywy Róg (, "Futbolnyj Kłub „Krywbas” Krywyj Rih") – ukraiński klub piłkarski z siedzibą w Krzywym Rogu, w obwodzie dniepropetrowskim. Założony w roku 1959 jako Zespół miasta Krzywy Róg.
Do 2013 roku występował w rozgrywkach ukraińskiej Premier Lihi.
Historia.
Chronologia nazw:
Klub w Krzywym Rogu został założony 18 kwietnia 1959 rokujako "Zespół miasta Krzywy Róg" i w tym że roku debiutował w Klasie B, strefie 2 Mistrzostw ZSRR oraz w rozgrywkach Pucharu ZSRR. W następnym roku otrzymał nazwę "Awanhard Krzywy Róg". Od 1962 roku klub nazywał się "Hirnyk Krzywy Róg". W 1963 w wyniku reorganizacji systemu lig spadł do Klasie B, 2 strefie ukraińskiej. Dopiero od 1966 roku klub ma dzisiejszą nazwę "Krywbas Krzywy Róg". W 1968 ponownie awansował do Drugiej Grupy A, 1 podgrupy. W 1970 w wyniku reorganizacji systemu lig spadł do Drugiej Grupy A, 1 strefy. W Drugiej Lidze występował do 1989, z wyjątkiem sezonów 1972 i 1977 kiedy to próbował utrzymać się w Pierwszej Lidze. W 1990 i 1991 uczestniczył w rozgrywkach Drugiej Niższej Ligi, 1 strefy.
Pierwszy sezon rozrywek w niezależnej Ukrainie klub zaczął w Pierwszej Lidze. Zajął 1. miejsce i awansował do Wyższej Lihi i od tej pory nie opuszcza jej. W 2000 roku przegrał w finale Pucharu Ukrainy z Dynamo Kijów 0:1.
Po zakończeniu sezonu 2012/13 klub ogłosił o swoim rozformowaniu i w czerwcu 2013 oficjalnie rozpoczął procedurę bankructwa.
W 2015 roku klub został reaktywowany i startował w Superlidze obwodu dniepropietrowskiego. W 2016 wziął udział w Mistrzostwach Ukrainy wśród amatorów.
Stadion.
Od 1970 roku klub rozgrywał swoje mecze domowe na stadionie Metałurh, który może pomieścić 29 734 widzów i ma wymiary 105 x 68 metrów.

</doc>
<doc id="210493" url="https://pl.wikipedia.org/wiki?curid=210493" title="Metalist Charków">
Metalist Charków

Futbolnyj kłub „Metalist” Charków () – ukraiński klub piłkarski z siedzibą w Charkowie. Założony 11 grudnia 1925 jako ChPZ Charków.
W latach 2006–2009 zawodnikiem tego klubu był reprezentant Polski Seweryn Gancarczyk, w latach 2009–2011 – Marcin Burkhardt.
Historia.
ZSRR.
Klub powstał w grudniu 1925 roku przy Charkowskim Zakładzie Budowy Lokomotyw, dlatego nazywał się ChPZ Charków. Już rok później zdobył mistrzostwo Charkowa.
W 1936 zespół startował w rozgrywkach Pucharu ZSRR.
Po II wojnie światowej w 1947 roku już jako Dzerżyneć Charków debiutował w Drugiej Grupie, ukraińskiej strefie Mistrzostw ZSRR, w której zajął 9 miejsce. Od 1949 roku klub nazywał się Awanhard Charków. W roku 1959 klub awansował do Klasy A. W 1963 po kolejnej reformie systemu lig ZSRR okazał się w niższej Drugiej Grupie A.
Dopiero w roku 1967 klub otrzymał nazwę Metalist Charków. W 1973 klub zajął przedostatnie 19 miejsce w Pierwszej Lidze i spadł do Drugiej Ligi. W 1975 na rok powrócił do Pierwszej Ligi, jednak nie potrafił utrzymać się w niej.
Dopiero od 1979 roku klub ponownie występuje w Pierwszej Lidze. W 1981 klub zajął pierwsze miejsce i awansował do Wyższej Ligi, w której występował do 1991.
W 1983 roku Metalist Charków dotarł do finału Pucharu ZSRR, gdzie uległ Szachtarowi Donieck. Pięć lat później sięgnął po swój największy sukces – Puchar ZSRR (po pokonaniu Torpedo Moskwa 2:0). W ostatnim sezonie w ZSRR (1991), Metalist grał w najwyższej lidze.
Ukraina.
Klub został przydzielony do Ukraińskiej Wyższej Ligi. Od 1992 roku, gdy wystartowała liga ukraińska Metalist opuścił w niej 5 sezonów, grając na zapleczu ekstraklasy w latach 1994–1998 i 2003/04. Na początku XXI wieku w klub zainwestował człowiek z pierwszej dziesiątki najbogatszych Ukraińców – Ołeksandr Jarosławski. W 2004 został wybrany jego honorowym prezesem. Dzięki temu od 2006 roku Metalist jest w czołówce ligi. W sezonie 2006/07 klub stanął po raz pierwszy na podium mistrzostw Ukrainy, zajmując 3 miejsce w lidze. Ten sukces został powtórzony i w następnym sezonie 2007/08. W kolejnych sezonach 2008/09, 2009/10, 2010/11 oraz 2011/12 klub również uzyskiwał trzecią lokatę. Podczas przerwy zimowej sezonu 2012/13 klub opuścił jego prezes i nowym sponsorem została grupa kompanii „GazUkraina”. 7 lutego 2013 roku na Walnym Zgromadzeniu Akcjonariuszy klubu Metalist obrano nowego Prezesa klubu – Pana Serhija Kurczenka. Sezon 2012/13 był najlepszy w historii. Klub zdobył wicemistrzostwo Ukrainy, rozdzielając tym samym w tabeli dwa największe kluby tego kraju Szachtar Donieck i Dynamo Kijów co dało im prawo udziału w eliminacjach do Ligi Mistrzów UEFA. Jednak okazało się, że klub został zamieszany w aferę korupcyjną. Chodziło o mecz przeciwko zespołowi Karpaty Lwów w kwietniu 2008 roku. W związku z tym UEFA 14 sierpnia 2013 podjęła decyzję o wykluczeniu Metalistu Charków z eliminacji Ligi Mistrzów. W związku z powyższym klub odwołał się od decyzji do Sportowego Sądu Arbitrażowego przy Międzynarodowym Komitecie Olimpijskim, jednak odwołanie zostało odrzucone 16 sierpnia 2013. Dodatkowo klub został pozbawiony 3. miejsca w mistrzostwach Ukrainy w sezonie 2007/2008.
Po zakończeniu sezonu 2015/16 klub ogłosił o bankructwie i został wyłączony z rozgrywek zawodowych. Został pozbawiony statusu zawodowego latem 2016 roku z powodu ogromnego długu wynikającego z niechęci właściciela Serhija Kurczenki do dalszego utrzymywania Metalista i jego odmowy sprzedaży klubu innym potencjalnym inwestorom. Jednak już wkrótce, w lipcu 2016 został utworzony przez przedstawicieli Serhija Kurczenki nowy klub z nazwą SK Metalist, który zgłosił się do amatorskich mistrzostw obwodu charkowskiego. Zajął ostatnie miejsce w tabeli końcowej. W 2017 roku SK Metalist nie brał udziału w żadnych oficjalnych rozgrywkach piłkarskich i de facto przestał istnieć.
Wcześniej, 17 lipca 2016 powstał nowy klub, który został nazwany jako Metalist 1925 Charków i zgłosił się do amatorskich mistrzostw Ukrainy. Po zdobyciu wicemistrzostwa Ukrainy wśród amatorów latem 2017 został włączony do Drugiej Ligi.
Stadion.
Od 1926 roku klub rozgrywa swoje mecze domowe na stadionie Metalist (do 1967 nazywał się Traktor, a potem Dzierżyniec), który po rekonstrukcji na Euro 2012 może pomieścić 38 633 widzów i ma wymiary 105 × 68 metrów.

</doc>
<doc id="210494" url="https://pl.wikipedia.org/wiki?curid=210494" title="Tadeusz Olszański (dziennikarz)">
Tadeusz Olszański (dziennikarz)

Tadeusz Olszański, ps. i kryptonimy "Simenfalvy", "T.O.", "tad." (ur. 28 sierpnia 1929 w Stanisławowie) – polski dziennikarz, publicysta, tłumacz.
Życiorys.
Jest synem Tadeusza Olszańskiego (ur. 1878 w Kopczyńcach pod Tarnopolem) i Katarzyny Simenfalvy (ur. 1898 w Wynohradiwie (wówczas na Zakarpaciu)), z pochodzenia Węgierki. W czasie II wojny światowej przebywał jako uchodźca na terenie Węgier.
W 1952 ukończył studia dziennikarskie na Uniwersytecie Warszawskim. Pracuje jako dziennikarz specjalizujący się głównie w tematyce Węgier oraz sporcie. W latach sześćdziesiątych kierował działem sportowym w redakcji „Sztandaru Młodych”. Później pracował w redakcji „Sportowca”, Telewizji Polskiej oraz w Krajowej Agencji Wydawniczej. Jako dziennikarz sportowy wielokrotnie relacjonował igrzyska olimpijskie. Jest autorem książek o tematyce sportowej. 
Jako tłumacz dokonał około 40 przekładów literatury węgierskiej, w tym "Chłopców z placu broni" Ferenca Molnára i "Byłem asystentem doktora Mengele" Miklosa Nyiszli. 
Przyznano mu krajowe i zagraniczne nagrody oraz wyróżnienia. Od 1986 był zastępcą dyrektora, a od 1988 do 1990 dyrektorem Ośrodka Kultury Polskiej w Budapeszcie. Swoją fascynację narodem, kulturą i kuchnią węgierską opisał w przewodniku kulinarnym "Nobel dla papryki". W latach 1990–1994 pracował jako korespondent Polskiego Radia i Telewizji na Węgrzech oraz w Jugosławii. Jest publicystą tygodnika „Polityka”.
Należy do Stowarzyszenia Dziennikarzy Polskich i Stowarzyszenia Pisarzy Polskich. Ma dwoje dzieci – córkę Agatę (ur. 1957), historyka sztuki, i syna Michała (ur. 1954), dziennikarza.
W 2008 opublikował wspomnieniową książkę "Kresy kresów. Stanisławów", obejmującą okres dzieciństwa spędzonego w Stanisławowie.

</doc>
<doc id="210495" url="https://pl.wikipedia.org/wiki?curid=210495" title="Metałurh Donieck">
Metałurh Donieck

Metałurh Donieck (ukr. Футбольний клуб «Металург» Донецьк, "Futbolnyj Kłub „Metałurh” Donećk") – były ukraiński klub piłkarski z siedzibą w Doniecku. Założony w roku 1996.
Do lata 2015 występował w rozgrywkach ukraińskiej Premier Lihi. 12 czerwca 2015 połączył się z klubem Stal Dnieprodzierżyńsk i przestał istnieć.
Historia.
Chronologia nazw:
Klub "Metałurh" w Doniecku został założony 17 czerwca 1996 roku na bazie klubu z Drugiej Lihi Szachtar, który reprezentował miasto Szachtarsk położonego około 55 km od Doniecka. Kierownictwo Szachtara nie miało środków dla dalszego istnienia, a kierownictwo Donieckiego Metalurgicznego Kombinatu dawno marzyli o profesjonalnym piłkarskim klubie. Tak pomiędzy jesienną a wiosenną rundami powstał klub "Metałurh Donieck", któremu przekazano prawo występu w Drugiej Lidze a klub Szachtar Szachtarsk ogłosił bankructwo. Pierwszym prezydentem klubu został wybrany Ołeksandr Kosewycz.
Właścicielem klubu jest Związek Przemysłowy „Donbas”. Dlatego mając taki mocny finansowy potencjał "Metałurh Donieck" zaczął piąć się do szczytów piłkarskiej hierarchii. W pierwszym sezonie 1996/97 wywalczono awans do Pierwszej Lihi, a w następnym 1997/98 awans do Wyższej Lihi. Mając potężne finansowanie klub często zapraszał znanych piłkarzy i trenerów. Występując w Wyższej Lidze klub zawsze jest w gronie faworytów. 3 razy zdobył 3 miejsce w sezonach 2001/02, 2002/03, 2004/05, mając przed sobą tylko takich grandów jak Dynamo Kijów i Szachtar Donieck.
W sezonie 2014/15 zajął 8 miejsce i po fuzji w czerwcu 2015 z pierwszoligowym klubem Stal Dnieprodzierżyńsk został rozformowany, jednak przez procedury rejestracyjne był zmuszony 10 lipca 2015 ogłosić o rezygnacji z uczestnictwa w Premier-lidze aby Stal mogła zając miejsce Metałurha w Premier-lidze.
Stadion.
Od czasu swego założenia klub rozgrywa swoje mecze domowe na stadionie Metałurh, wybudowanym w 1952 roku. Po ostatniej rekonstrukcji może pomieścić 5 094 widzów i ma wymiary 106 × 68 metrów.

</doc>
<doc id="210496" url="https://pl.wikipedia.org/wiki?curid=210496" title="Metałurh Zaporoże">
Metałurh Zaporoże

Metałurh Zaporoże (, "Futbolnyj Kłub "Metałurh" (Zaporiżżia)") – ukraiński klub piłkarski, mający siedzibę w mieście Zaporoże, w południowo-wschodniej części kraju, działający w latach 1935–2018.
W latach 1992-2015 występował w rozgrywkach ukraińskiej Premier Lihi.
Historia.
Chronologia nazw:
Lata wcześniejsze (1935–1946).
Zespół piłkarski Stal Zaporoże w Zaporożu został założony 2 maja 1935 roku i prezentował jedno z największych przemysłowych przedsiębiorstw Zaporiżstal. Pod koniec 1935 roku lokalna organizacja sportowa dała Stalowi status głównego klubu w regionie. W latach trzydziestych XX wieku zespół występował regularnie w rozgrywkach krajowych i często grał towarzysko przeciwko klubom z radzieckiej pierwszej ligi, z których najbardziej znanym był Spartak Moskwa. W 1939 i 1940 pod nazwą Lokomotiw zwyciężył w mistrzostwach Ukraińskiej SRR. Wkrótce nastąpił trudny okres II wojny światowej, przynosząc jednak spadek zarówno Zaporiżstalowi, jak i jego drużynie. Jednak w 1946 roku klub został odrodzony, a w 1949 roku Stal wygrał puchar obwodu zaporoskiego.
Era ZSRR (1946–1991).
Klub brał udział w rozrywkach piłkarskich byłego ZSRR. 
W końcu października 1949 roku otrzymał dzisiejszą nazwę Metałurh Zaporoże. W 1950 roku zespół debiutował w rozgrywkach Pucharu Związku Radzieckiego, gdzie w meczu 1/64 finału pokonał Łokomotiw Pietrozawodsk z wynikiem 5:0, ale w następnej rundzie przegrał 2:3 z Torpedo Stalingrad. Jednak już w następnym roku klub dotarł do 1/8 finału. W 1953 zadebiutował w Mistrzostwach ZSRR po zostaniu mistrzem Ukraińskiej SRR w 1952 roku. Od 1953 do 1962 klub występował w Klasie B Mistrzostw ZSRR.
W 1962 roku klub najpierw zdobył wicemistrzostwo drugiej grupy, a potem w finale zajął 6.miejsce i utrzymał się w II grupie Klasy A po reorganizacji systemu radzieckich lig w 1963. W 1970 roku, po kolejnej reorganizacji systemu lig klub został oddelegowany do trzeciej ligi, którą wygrał i w 1971 wrócił do pierwszej ligi ZSRR. W pierwszym sezonie zajął czwarte miejsce. W 1990 klub zajął trzecie miejsce, które stało się najwyższym osiągnięciem klubu w Mistrzostwach ZSRR i premiowało awansem do Wyższej ligi. W sezonie 1991 klub debiutował w najwyższej lidze radzieckiej zajmując 13.pozycję.
Liga ukraińska (1992–2015).
Od początku rozrywek w niezależnej Ukrainie klub występował w Wyższej Lidze. Sezon 2011/12 spędził w Pierwszej Lidze, ale szybko wrócił do Premier-lihi.
W czerwcu 2012 właścicielem klubu został Ołeksandr Bohusłajew, który kupił klub od Ihora Dworeckiego.
W sezonie 2015/2016 klub miał problemy finansowe. W grudniu 2015 zawodowi gracze i trener opuścili klub, a skład Metałurha zasilili piłkarze z drużyny młodzieżowej. W 2016 roku zespół nie zagrał żadnego meczu, 14 marca 2016 został zdyskwalifikowany z rozgrywek Premier-ligi, a następnie ogłosił bankructwo i został rozwiązany.
Metałurh założony z FK Rosso Nero (2016–2018).
26 marca 2016 w Zaporożu odbyło się spotkanie organizacji publicznej „Metałurh na wieki”, na którym podjęto decyzję o zmianę nazwy amatorskiego klubu „Rosso Nero”, założonego w 2009 przez przedsiębiorcę Andrija Bohatczenka, na Metałurh Zaporoże. Na tym samym posiedzeniu, grupa przejęła symbole klubu i kolory Metałurha.
Latem 2016 klub otrzymał licencję na grę w Druhiej Lidze.
7 czerwca 2018 klub został rozwiązany.
Nowy Metałurh (od 2017).
31 maja 2017 roku powstał nowy miejski klub piłkarski MFK Metałurh Zaporoże założony przez władze miasta Zaporoże w oparciu o spółkę komunalną "Stadion Centralny", który jest właścicielem Sławutycz Areny. 6 sierpnia 2017 roku zespół startował w sezonie 2017/18 w rozgrywkach ukraińskiej piłkarskiej lidze amatorskiej. 
12 czerwca 2018 roku Nowy Metałurh otrzymał licencję na grę w Druhiej Lidze.
Barwy klubowe, strój.
Klub ma barwy czerwono-czarno-żółte. Zawodnicy swoje domowe spotkania zazwyczaj grali w czerwonych koszulkach, czarnych spodenkach oraz żółtych getrach.
Struktura klubu.
Stadion.
Od 1938 roku klub rozgrywał swoje mecze domowe na stadionie Sławutycz Arena (do 2006 nazywał się Metałurh). Po ostatniej rekonstrukcji 2006 może pomieścić 11 883 widzów i ma wymiary 105 x 68 metrów.

</doc>
<doc id="210497" url="https://pl.wikipedia.org/wiki?curid=210497" title="Duch w pancerzu">
Duch w pancerzu



</doc>
<doc id="210498" url="https://pl.wikipedia.org/wiki?curid=210498" title="Odznaka „Za zasługi w ochronie porządku publicznego”">
Odznaka „Za zasługi w ochronie porządku publicznego”

Odznaka „Za zasługi w ochronie porządku publicznego” – polskie odznaczenie cywilne (resortowe) okresu PRL, nadawane przez Prezesa Rady Ministrów lub Ministra Spraw Wewnętrznych.
Odznaka została ustanowiona uchwałą Rady Ministrów nr 219 z dnia 15 października 1971. Odznaka posiadała trzy stopnie: złota, srebrna i brązowa.
Uchwała ta została uchylona 7 grudnia 1990 uchwałą Rady Ministrów nr 188 z 30 listopada 1990 i tym samym nadawanie odznaki zakończono.
Zasady nadawania.
Odznakę nadawano osobom, które swoją pracą lub działalnością przyczyniły się do umocnienia ładu i porządku publicznego, a w szczególności:
Można było ją m.in. nadawać funkcjonariuszom ORMO. Odznaka mogła być również nadana instytucji, zakładowi lub przedsiębiorstwu, organizacji społecznej i jednostce wojskowej szczególnie zasłużonej w ochronie porządku publicznego.
Odznakę nadawał początkowo Prezes Rady Ministrów na wniosek Ministra Spraw Wewnętrznych, a od sierpnia 1980 – Minister Spraw Wewnętrznych. Nadawana była z okazji Święta Odrodzenia Polski – 22 lipca lub rocznicy powołania Milicji Obywatelskiej – 7 października, a w szczególnie uzasadnionych wypadkach w innych terminach. Osoba wyróżniona otrzymywał odznakę i jej legitymację. Odznaka określonego stopnia mogła być nadana danej osobie tylko jeden raz. Przy nadawaniu odznaki zachowywano kolejność w stopniach (najpierw brązową, następnie srebrną i złotą), lecz w szczególnie uzasadnionych wypadkach można było odstąpić od zachowania kolejności.
Opis odznaki.
Odznaka ma kształt krążka o średnicy 32 mm wykonanego z metalu. Na awersie znajduje się wypukło rzeźbiona tarcza ze stylizowanym orłem piastowskim (bez korony), umieszczona na tle rozety z 12 płatków (według oryginalnego opisu odznaki: na tle 12 symetrycznie ułożonych elementów dekoracyjnych, przeciętych na osi rozszerzającymi się ku centrum strzałkami). Na rewersie poziomo, między stylizowanymi gałązkami laurowymi znajduje się napis: ZA ZASŁUGI / W OCHRONIE / PORZĄDKU / PUBLICZNEGO, a poniżej skrót: PRL.
Odznakę noszono na ciemnoniebieskiej wstążce o szerokości 37 mm, z pionowym paskiem środkowym o szerokości 12 mm koloru czerwonego oraz dwoma wąskimi białymi paskami. Obecnie na takiej wstążce zawieszany jest Medal za Zasługi dla Policji.
Odznakę noszono na lewej stronie piersi w kolejności za odznaczeniami państwowymi.

</doc>
<doc id="210499" url="https://pl.wikipedia.org/wiki?curid=210499" title="Wołyń Łuck">
Wołyń Łuck

Wołyń Łuck (ukr. Футбольний клуб «Волинь» Луцьк, "Futbolnyj Kłub „Wołyń” Łućk") – ukraiński klub piłkarski z siedzibą w Łucku. Założony w roku 1960.
Występuje w rozgrywkach ukraińskiej Perszej-lihi.
Historia.
Chronologia nazw:
Drużyna piłkarska w Łucku została założona w 1960 roku. "Wołyń Łuck" często zmieniał nazwę – nazywał się "Torpedo Łuck" i "SK Łuck". Klub brał udział w rozrywkach piłkarskich byłego ZSRR. Pierwszy mecz rozegrany przez zespół „Wołyń” odbył się 10 kwietnia 1960 roku w Kirowohradzie przeciwko miejscowej drużynie „Zirka”. W tym meczu „Wołyń” zdobył pierwsze zwycięstwo (3:1), a Wołodymyr Bojczenko zdobył pierwszą bramkę dla „Wołynia” (w tym meczu zdobył 3 bramki). Pierwszy mecz u siebie zespół rozegrał 2 maja 1960 przeciwko Sudnobudiwnyka Mikołajów, który zakończył się remisem (0:0), a pierwsze zwycięstwo jako gospodarz „Wołyń” zdobył 7 maja w meczu przeciwko czerniowieckiego „Awanhardu” z wynikiem 2:1, pierwszą bramkę u siebie zdobył Wiktor Pjasecki. Pierwszym trenerem zespołu „Wołyń” był Borys Niemec.
Debiutancki sezon nie wypadł najlepiej drużynie, zajęli 13 miejsce z 17 zespołów, jednak przez cały sezon znajdowali się w pierwszej dziesiątce.
Od początku rozrywek w niezależnej Ukrainie klub występował w Wyższej Lidze. Pierwszy mecz odbył się w Stanisławowie przeciwko Spartak Iwano-Frankiwsk oraz pierwszego gola w nowej historii klubu zdobył Ihor Plotko w następnej grze z FC Bukovina. Latem główny trener Myron Markewicz bez ostrzeżenia opuścił klub i udał się do Lwowa.
Po 5 sezonach w ekstraklasie klub spada do Pierwszej Ligi. Od sezonu 1996/97 do 2001/02 klub występuje w Pierwszej Lidze aby powrócić do Wyższej Ligi. W okresie od 25 maja 2001 do 7 lipca 2002 roku klub nazywał się "SK Wołyń-1 Łuck", później z powrotem przywrócono pierwotną nazwę "Wołyń Łuck".
W latach 2006-2010 znowu występował w Pierwszej Lidze.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Rywalizacja lokalna.
Derby Zachodniej Ukrainy należy do najważniejszych na Ukrainie. Do pierwszego meczu pomiędzy Wołynią i Karpatami doszło tuż po odzyskaniu niepodległości przez Ukrainę w 1990.
Stadion.
Od czasu swojego założenia klub rozgrywa swoje mecze domowe na stadionie Awanhard. Po ostatniej rekonstrukcji 2002 może pomieścić 10 792 widzów i ma wymiary 106 × 75 metrów. Stadion należy do miasta Luck.

</doc>
<doc id="210500" url="https://pl.wikipedia.org/wiki?curid=210500" title="Ghost in the shell">
Ghost in the shell



</doc>
<doc id="210501" url="https://pl.wikipedia.org/wiki?curid=210501" title="Worskła Połtawa">
Worskła Połtawa

Futbolnyj Kłub „Worskła” Połtawa (ukr. Футбольний клуб «Ворскла» Полтава) – ukraiński klub piłkarski z siedzibą w Połtawie. Założony w roku 1955 jako Kołhospnyk.
Występuje w rozgrywkach ukraińskiej Premier-lihi.
W sezonach 1996/1997 oraz 2017/2018 zajął trzecie miejsce w lidze, co było do tej pory, jego najlepszym wynikiem. W sezonie 2008/2009 klub sięgnął po Puchar Ukrainy, co stanowi największy sukces w historii klubu.
Historia.
Chronologia nazw:
5 stycznia 1955 roku w Połtawie z inicjatywy pierwszego sekretarza komitetu obwodowego Komunistycznej Partii Ukrainy Michaiła Stachurskiego założono klub piłkarski, który bronił barw DSO „Kołhospnyk” (ros. Kołchoznik). Pierwsze oficjalne mecze młody skład z Połtawy rozegrał w 1955 roku, w ramach mistrzostw Ukraińskiej SRR klubów amatorskich, a w następnym roku Kołchoznik zdobył swoje pierwsze trofeum, branżowy Puchar ZSRR. W 1957 roku zespół uzyskał prawo występowania w klasie B (druga liga krajowa), w strefie zachodniej, gdzie spędził 11 sezonów. W 1965 roku zespół zmienił nazwę na „Kolos”. W sezonie 1968 połtawczanie startowali w drugiej grupie klasy „B” pod nową nazwą „Silbud” (ros. Sielstroj), ale już w następnym roku to niecodzienne miano zmienili na pospolity w tamtych czasach „Budiwelnyk” (ros. Stroitiel). Po reorganizacji rozgrywek piłkarskich w ZSRR w 1971 roku zespół z Połtawy został relegowany do trzeciej ligi, gdzie bez większych sukcesów występował przez 12 sezonów. W 1982 roku „Kolos” zajął ostatnie miejsce w strefie ukraińskiej trzeciej ligi (zwanej wtedy „druga liga, вторая лига”) i po zakończeniu sezonu został rozwiązany. Na początku 1984 roku główny klub obwodu został przywrócony do życia pod nową nazwą „Worskła”. Nowa drużyna zaczynała od początku, od ukraińskich niskich klas rozgrywkowych i po trzech sezonach awansowała z powrotem do drugiej ligi mistrzostw ZSRR. W 1988 roku Worskła zajęła drugie miejsce w szóstej grupie, ustępując tylko Bukowinie Czerniowce, jednak nie zdołała awansować do pierwszej ligi (druga dywizja). Po rozpadzie ZSRR Ukraina założyła własną federację piłkarską i zaczęła prowadzić własne mistrzostwa piłkarskie. Po wydarzeniach z 1991 roku Worskła trafiła do Pierwszej Ligi (druga liga), gdzie grała przez pięć sezonów. W sezonie 1995/1996 zdobyła rekordową liczbę 103 punktów, zajęła pierwsze miejsce i awansowała do Wyższej Ligi, gdzie od razu zdobył brązowy medal (1997) i zakwalifikowała się do europejskich pucharów. Ostatnie 7 sezonów klub grał cały czas w najwyższej klasie rozgrywkowej. W latach 90. Worskła trzy raz występowała w pucharach, dwa razy w rozgrywkach Pucharu UEFA (w 1997 i 1999 roku), jednak tyleż samo razy odpadała w drugiej rundzie, najpierw z Anderlechtem, zaś dwa lata później z Boavistą Porto. Raz klub brał udział w rozgrywkach o Puchar Intertoto.
Stadion.
Od czasu swojego założenia klub rozgrywa swoje mecze domowe na stadionie Worskła im. Butowskiego (wcześniej do 1990 roku nazywał się Urożaj, Kołhospnyk i Kołos). Po ostatniej rekonstrukcji 2000 może pomieścić 24 795 widzów i ma wymiary 104 × 68 metrów.

</doc>
<doc id="210502" url="https://pl.wikipedia.org/wiki?curid=210502" title="Howerła Użhorod">
Howerła Użhorod

Howerła Użhorod (ukr. Футбольний клуб «Говерла» Ужгород, "Futbolnyj Kłub „Howerła” Użhorod") – ukraiński klub piłkarski z siedzibą w Użhorodzie. Założony w roku 1925 jako Ruś Użhorod.
Do lata 2016 występował w rozgrywkach ukraińskiej Premier-Lihi.
Historia.
Chronologia nazw:
15 sierpnia 1925 w klubie „Gniazdo” w Użhorodzie patrioci miłośnicy sportu wybrało Komisję z trzech mężczyzn – Augustyna Ławryszyna, Serhija Jefremowa i Teodora Ortutaja, którzy ogłosili o założeniu nowego klubu sportowego "Ruś Użhorod" na bazie Węgierskiego Klubu Atletycznego, który istniał od 1906. Na zebraniu był wybrany Zarząd klubu, a kierownikiem sekcji piłki nożnej został Augustyn Ławryszyn. Kolory klubu wybrano zielone i czerwone. Na herbie klubu było oficjalne godło kraju: po lewej niebieskie i żółte paski, a po prawej czerwony niedźwiedź.
Po zakończeniu I wojny światowej Zakarpacie zostało przydzielone do Czechosłowacji i zgodnie z instrukcjami Związku Piłki Nożnej Czechosłowacji w 1920 roku zostały utworzone dwie żupy – „słowiańska” (drużyny piłkarskie narodowości czeskiej i słowackiej) oraz „zakarpacka” ("Karpataijai Lobdoruho kerület") (węgierskie drużyny). Rozgrywki w każdej z zup odbywały się niezależnie.
Od 1929 uczestniczył w mistrzostwach Słowacji. W 1933 po raz pierwszy i jedyny raz w historii drużyny ze słowiańskiej i zakarpackiej żup walczyli o tytuł absolutnego mistrza Słowacji. O wszystkim zadecydował trzeci mecz (wynik pierwszych dwóch – 3:2 i 0:1), w którym Ruś Użhorod wygrał z lokalnym rywalem UMTE – 3:2.
W 1934 roku został reorganizowany system rozgrywek w całym kraju, połączone w jedyne mistrzostwa Czechosłowacji. Najlepsze kluby piłkarskie zostały podzielone na 5 dywizji: średnioczeska, prowincji czeskiej, morawsko-śląska, słowacko-podkarpacka oraz związku niemieckiego. Jak widać, system rozgrywek piłkarskich w Czechosłowacji prowadzony był z podziałem na narodowość. Dywizja słowacka została podzielona na dwie grupy – zachodnia (drużyny zachodniej i środkowej Słowacji) i Wschodniej (wschodnia Słowacja i Zakarpacie). Na podstawie dotychczasowych wyników sportowych do dywizji wschodniej słowacko-podkarpackiej zostały przydzielone dwa silniejsze słowiańskie kluby (Ruś Użhorod i ČsŠK Użhorod) i dwa węgierskie kluby, które zajęli dwa pierwsze miejsca w swoich mistrzostwach (MSE Mukaczewo i Beregszászi FTC). Później do nich dołączył i Ungvári AC.
W 1936 klub po raz drugi zdobył mistrzostwo Słowacji. W sezonie 1936/1937 zadebiutował w piłkarskiej lidze Czechosłowacji, w której zajął przedostatnie 11. miejsce.
Po upadku Czechosłowacji w marcu 1939 roku Zakarpacie okazało się pod panowaniem Węgier. Najlepsze zakarpackie kluby (Ruś Użhorod, Ungvári AC, MSE Mukaczewo i Beregszászi FTC) w sezonie 1939/40 startowały w drugiej lidze (Nemzeti Bajnokság B, Felvidéki csoport). Jedynie Ruś Użhorod utrzymała się w II lidze, a reszta zespołów spadła do III ligi. W 1940 był 4, w 1941 – 9, w 1942 – 7, w 1943 – 7, w 1944 – 4, sezon 1944/45 został przerwany z powodu z powodu działań wojennych.
Klub był wszelkimi sposobami uciskany przez władze węgierskie, ale nie przeszkodziło to być w grupie czołowej w drugiej lidze węgierskiej. Z przyjściem radzieckich wojsk w październiku 1944 klub przestał uczestniczyć w rozgrywkach piłkarskich.
Latem 1945 został organizowany turniej wśród najlepszych drużyn Zakarpacia aby wybrać reprezentację obwodu zakarpackiego (30 piłkarzy) na Spartakiadę Ukraińskiej SRR, która miała odbyć się od 23 sierpnia do 6 września 1945 w Kijowie. Awans do etapu finałowego zdobyły drużyny Ruś Użhorod, UMTE, Dynamo Mukaczewo i Werchowyna Berehowo. Czasu na wyłonienia mistrza Zakarpackiej Ukrainy brakowało i postanowiono zakończyć mistrzostwa po powrocie ze Spartakiady z Kijowa. Z piłkarzy tej czwórki powołano 2 reprezentacje, zwane Wschodnia-XI i Zachodnia-XI.
29 czerwca 1945 piłkarze Rusi Użhorod rozegrali swój ostatni mecz piłkarski, po czym klub został rozwiązany.
Właśnie piłkarze Rusi Użhorod stali się w styczniu 1946 roku zalążkiem nowo utworzonego klubu "Spartak Użhorod", który chwalebnie prezentował radzieckie Zakarpacie na terytorium Ukraińskiej SRR. W pierwszym sezonie 1946 Spartak zdobył mistrzostwo Ukraińskiej SRR. W 1950 i 1953 zespół powtórzył ten sukces. W 1951 roku klub debiutował w rozrywkach Klasie B Mistrzostw ZSRR, ale zajął 9.miejsce i w barażach przegrał i pożegnał się z rozgrywkami profesjonalnymi. Od 1954 klub ponownie występował w Klasie B. W 1961 roku zmienił nazwę na "Werchowyna Użhorod". Po reorganizacji systemu lig ZSRR w 1971 roku zmienił swoją nazwę i zespół zakarpacki. Teraz został nazwany "Howerla Użhorod" i zaczął występować w ukraińskiej grupie drugiej ligi. W 1982 zespół został przemianowany ponownie, tym razem na "Zakarpattia Użhorod", ale jakość gry od tego nie uległa poprawie.
Od początku rozrywek w niezależnej Ukrainie klub występował w Pierwszej Liże. W 1996 ponownie przyjął nazwę "Werchowyna Użhorod", ale w 1998 przywrócił poprzednią nazwę "Zakarpattia Użhorod". Dopiero w sezonie 2001/02 klub debiutował w Wyższej Lidze, ale nie potrafił utrzymać się w niej i spadł z powrotem do Pierwszej Lihi. Przy kolejnej próbie klub zatrzymał się w Wyższej Lidze na dwa sezony (2004/05-2005/06). Potem klub co sezon zmieniał ligi (grał w Premier-lidze w sezonach 2007/08, 2009/10, 2012/13)
15 lipca 2011 zmienił nazwę na "Howerła-Zakarpattia Użhorod". Przed rozpoczęciem sezonu 2012/13 klub przywrócił historyczną nazwę "Howerla Użhorod".
Po zakończeniu sezonu 2015/16 przez stan finansowy nie otrzymał licencji na grę w Premier-lidze i 12 lipca 2016 klub ogłosił o rezygnacji występów na poziomie zawodowym, po czym został rozwiązany.
Stadion.
Od 1952 roku klub rozgrywa swoje mecze domowe na stadionie Awanhard, który może pomieścić 12 000 widzów i ma wymiary 104 × 68 metrów.

</doc>
<doc id="210503" url="https://pl.wikipedia.org/wiki?curid=210503" title="Jakub Narkiewicz">
Jakub Narkiewicz



</doc>
<doc id="210505" url="https://pl.wikipedia.org/wiki?curid=210505" title="Karpaty Lwów">
Karpaty Lwów

Karpaty Lwów (ukr. Футбольний клуб «Карпати» Львів, "Futbolnyj Kłub „Karpaty” Lwiw") – ukraiński klub piłkarski, mający siedzibę w mieście Lwów, na zachodzie kraju, grający od sezonu 2020/21 w rozgrywkach ukraińskiej Druhiej-lihi.
Historia.
Chronologia nazw:
Klub piłkarski Karpaty został założony w miejscowości Lwów 18 stycznia 1963 roku. Rok wcześniej, w 1962 roku zespół lwowskiego zakładu "„Silmasz”", zwyciężył w rozgrywkach Mistrzostw i Pucharu obwodu lwowskiego, tym samym zdobył awans do klasy „B”. W 1963 roku Federacja piłki nożnej ZSRR znowu reorganizowała system rozgrywek piłkarskich – utworzono drugą grupę klasy „A” (buforową ligę pomiędzy klasą „B” i Wyższą Ligą Mistrzostw ZSRR), w której przewidziane było miejsce dla zespołu ze Lwowa. Z "„Silmaszu”" do nowego zespołu przeszedł tylko Ihor Kulczycki (przyszły kapitan) oraz Josyp Fałes. Klub został wzmocniony przez piłkarzy lwowskiego SKA oraz piłkarzy zaproszone z innych klubów.
Pierwszy oficjalny mecz lwowskich "Karpat" odbył się 21 kwietnia 1963 roku przeciwko homelskiemu Lokomotiwowi (zwycięstwo 1:0, bramkę strzelił Anatolij Kroszczenko). Pierwszy sezon klub zakończył na 7. miejscu z 18 zespołów we Wtoroj grupie A (D2). W 1969 roku przyszedł największy sukces. Pierwszy i jedyny raz Puchar ZSRR zdobył klub, który nie występował w Wyższej Lidze. Dopiero w 1971 roku "Karpaty" debiutowały w Wyższej Lidze i występowały w niej do 1977 roku. Później pojawiły się problemy finansowe, co doprowadziło do tego, że w roku 1982 nastąpiła fuzja z innym wojskowym klubem SKA Lwów. Klub nazywał się wtedy SKA-Karpaty i występował w rozgrywkach "Pierwoj ligi". Dopiero w 1989 nastąpiło odrodzenie – Karpaty znowu uczestniczą w rozgrywkach ligowych Mistrzostw ZSRR. Sezon 1989 zakończył na trzecim miejscu w grupie 5 Wtoroj ligi (D3). W następnym sezonie po skróceniu ilości grup w trzeciej lidze znów był trzecim w strefie zachodniej Wtoroj ligi, a w 1991 zwyciężył w strefie zachodniej Wtoroj ligi i otrzymał promocję do Pierwoj ligi (D2). Ale po rozpadzie ZSRR sezon 1992 nie wystartował.
Od początku rozrywek w niezależnej Ukrainie klub występował w Wyższej Lidze. Tylko w sezonach 2004/05 i 2005/06 zespół występował w Pierwszej Lidze. W styczniu 2001 roku klub został przekształcony w "Sp.z o.o. Klub Profesjonalnego Futbolu Karpaty". Od sezonu 2006/07 klub ponownie występował w Wyższej Lidze, która w 2008 zmieniła nazwę na "Premier-liha".
27 maja 2020 roku właścicielem udziałów Petra Dymińskiego w Karpatach został Ołeh Smalijczuk.
Pod koniec czerwca 2020 pojawiła się informacja, że "Karpaty" z powodu braku dofinansowania nie skończą sezonu 2019/20 i opuszczą Ukraińską Premier-lihę (UPL). Na początku lipca klub dwa razy z rzędu odmówił wyjazdu do Mariupola na przełożony i kalendarzowy mecze mistrzostw (odpowiednio 1 i 4 lipca), co zgodnie z regulaminem rozgrywek prowadziło do wykluczenia drużyny z rozgrywek. 9 lipca decyzją Komisji Dyscyplinarno-Kontrolnej UAF klub ze Lwowa został oficjalnie wykluczony z rozgrywek UPL. 21 sierpnia 2020 klub został włączony do rozgrywek Drugiej ligi (D3).
14 października 2020 roku weterani lwowskich "Karpat" Stepan Jurczyszyn, Andrij Tłumak i inni stworzyli kolejny klub o tej samej nazwie Karpaty, który zgłosił się do ogólnokrajowych rozgrywek Amatorskiej ligi.
W sezonie 2020/21 "Karpaty" Smalijczuka zajęły ostatnie 13.miejsce w grupie A i spadły.
14 lipca 2021 roku ostatecznie ogłoszono, że klub został rozwiązany. "Karpaty" Ołeha Smalijczuka przestały istnieć. Na ich miejsce awansowały "Karpaty" Jurczyszyna, które zajęły czwarte miejsce w grupie pierwszej Amatorskiej ligi.
O praworządności nowego klubu świadczy fakt podpisania w lipcu 2021 umowy z kibicami klubu na przekazanie godła nowym "Karpatom". A w sezonie 2020/21 "Karpaty" Smalijczuka wystąpiły z nowym emblematem, a tradycyjny został przekazany fanom "lwów".
Barwy klubowe, strój, herb, hymn.
Klub ma barwy biało-zielone. Zawodnicy swoje domowe spotkania zazwyczaj grają w biało-zielonych pasiastych pionowo koszulkach, białych spodenkach oraz zielonych getrach.
Odkąd klub nazywa się "Karpaty", wizerunek lasu i gór jest obecny w herbie drużyny od wielu lat. Jednak od tego czasu logo zostało zaktualizowane, inspirowane herbem Lwowa z fragmentem twierdzy i złotym lwem pokazanym na nowym herbie. Nazwa klubu „Zielone Lwy” również pochodzi od ich nowego logo.
Hymn napisał Myrosław Hrabar, a muzyka ludowa na motyw "When The Saints Go Marching In".
Statystyki.
Rekordy klubowe.
"Stan na 31 maja 2021."
Rekordy indywidualne.
Najwięcej występów w klubie.
"Stan na 1 stycznia 2018."
Najwięcej goli w klubie.
"Stan na 1 stycznia 2018."
Uwaga: czcionką pogrubioną wydzielono piłkarzy, którzy jeszcze grają w klubie.
Piłkarze, trenerzy, prezydenci i właściciele klubu.
Piłkarze.
Przez kilka lat w klubie ze Lwowa występował polski bramkarz Maciej Nalepa. Również w koszulce Karpat pół roku grał Jakub Tosik.
Prezesi.
Funkcję prezesa klubu pełniło 10 osób.
Struktura klubu.
Stadion.
Od 1963 roku klub rozgrywa swoje mecze domowe na stadionie Ukraina (do 1991 nazywał się Drużba), który może pomieścić 27 925 widzów i ma wymiary 105 × 68 metrów. Po wybudowaniu na Euro 2012 nowego stadionu, klub również korzysta z usług Arena Lwów, który może pomieścić 34 915 widzów i ma wymiary 105 × 68 metrów.
Sekcje klubowe.
Karpaty Lwów utrzymuje także swoje własne szkółki piłkarskie dla dzieci i młodzieży, mające siedziby również we Lwowie. Rezerwowa drużyna "Karpaty Lwów U-21", inaczej zwana młodzieżowa występuje w młodzieżowych mistrzostwach Ukrainy U-21. Juniorska drużyna, zwana "Karpaty Lwów U-19" gra w juniorskich mistrzostwach Ukrainy U-19. Wcześniej klub również miał druga i trzecią drużyny – Karpaty-2 Lwów i Hałyczyna-Karpaty Lwów.
Kibice i rywalizacja z innymi klubami.
Kibice.
Karpaty Lwów jest klubem, który ma dużo kibiców w zachodniej części Ukrainy.
Rywalizacja.
Karpaty utrzymuje przyjazne stosunki z: Dynamem Kijów i FK Dnipro (ta trójka to tak zwana "koalicja", "triada") oraz z fanami Zorii Ługańsk i Krywbasu Krzywy Róg. Napięte stosunki z: Czornomorcem Odessa, Arsenałem Kijów, Metałurhiem Zaporoże i Worskłą Połtawa.
Derby.
Najsłynniejsze derby na zachodniej Ukrainie to derby halicko-wołyńskie z Wołyniem Łuck, zawsze trzymane w bardzo napiętej atmosferze. Grają derby Lwowa z FK Lwów oraz derby karpackie z Howerła Użhorod i Prykarpattia Iwano-Frankiwsk.

</doc>
<doc id="210510" url="https://pl.wikipedia.org/wiki?curid=210510" title="Odznaka „W Służbie Narodu”">
Odznaka „W Służbie Narodu”

Odznaka „W Służbie Narodu” – polskie odznaczenie resortowe okresu PRL, nadawane przez Ministra Spraw Wewnętrznych.
Charakterystyka.
Odznaka "W Służbie Narodu" została ustanowiona uchwałą Rady Ministrów z dnia 12 kwietnia 1974 i zastąpiła dotychczasowe odznaki 10 lat w Służbie Narodu i 20 lat w Służbie Narodu.
Uchwała ta została uchylona 7 grudnia 1990 uchwałą Rady Ministrów nr 188 z 30 listopada 1990 i tym samym nadawanie Odznaki zakończono.
Odznaka była trzystopniowa: złota, srebrna i brązowa.
Odznakę nadawano:
– jeżeli osoby te w okresie wieloletniej, wzorowej służby wyróżniły się przy wykonywaniu zadań w ochronie spokoju, porządku i bezpieczeństwa publicznego. 
Po 10 latach służby nadawano odznakę brązową, po 20 latach – srebrną i po 30 latach – złotą.
Odznakę można było również nadać członkom Ochotniczej Rezerwy Milicji Obywatelskiej lub innym osobom, przy spełnieniu podobnych warunków.
Odznakę nadawał Minister Spraw Wewnętrznych z okazji rocznicy powołania Milicji Obywatelskiej (7 października) lub, dla członków ORMO, rocznicy powołania ORMO (21 lutego). Osoba wyróżniona otrzymywała odznakę i jej legitymację.
Opis odznaki.
Odznaka "W Służbie Narodu" ma kształt okrągłego medalu o średnicy 32 mm wykonanego z metalu. Na awersie znajduje się orzeł (w formie godła Polski, bez korony) umieszczony na tle miecza obramowanego złoconym wieńcem z liści dębowych. W dolnej części wieńca znajduje się napis: W SŁUŻBIE / NARODU rozdzielony cyframi rzymskimi, odpowiednio do ilości lat służby: X, XX lub XXX. Na rewersieie znajduje się w środkowej części między elementami dekoracyjnymi napis: MSW, a na obrzeżu napis: POLSKA RZECZPOSPOLITA LUDOWA.
Odznakę noszono na wstążce o szerokości 37 mm, z pionowym ciemnoniebieskim paskiem środkowym o szerokości 17 mm oraz, od środka na zewnątrz, dwoma paskami czerwonymi o szerokości 6 mm i dwoma paskami białymi o szerokości 4 mm. Obecnie na podobnej wstążce zawieszana jest Odznaka „Zasłużony Policjant”.
Odznakę noszono na lewej stronie piersi w kolejności za odznaczeniami państwowymi i Odznaką „Za zasługi w ochronie porządku publicznego”.
Za równorzędne w stosunku do brązowej i srebrnej odznaki uznawano odznaki: 10 lat w Służbie Narodu i 20 lat w Służbie Narodu.

</doc>
<doc id="210511" url="https://pl.wikipedia.org/wiki?curid=210511" title="Nadzwyczajne złagodzenie kary">
Nadzwyczajne złagodzenie kary

Nadzwyczajne złagodzenie kary – instytucja prawa karnego materialnego. Jest to uelastycznienie granic ustawowego wymiaru kary, zgodnie z art. 60 § 6 KK polega to na wymierzeniu kary poniżej dolnej granicy ustawowego zagrożenia przewidzianego w sankcji za dane przestępstwo albo kary łagodniejszej rodzajowo.
Zasady wymierzania.
Sąd wymierza je według następujących zasad:
Dzięki tej instytucji sądy mają możliwość indywidualizacji kary, a także dokładniejsze dostosowanie sankcji karnej do zasad i dyrektyw wymiaru kary.
Podstawy nadzwyczajnego złagodzenia kary.
Kodeks karny z 1997 r. nie zawiera wyczerpującego katalogu podstaw do fakultatywnego zastosowania tej instytucji.
Fakultatywne.
Sąd może nadzwyczajnie złagodzić karę:
Obligatoryjne.
Sąd musi wymierzyć karę nadzwyczajnie złagodzoną (wyjątkiem jest zbieganie się przepisów o złagodzeniu i obostrzeniu wymiaru kary, wówczas jedno i drugie jest fakultatywne):

</doc>
<doc id="210516" url="https://pl.wikipedia.org/wiki?curid=210516" title="Rejestracja (zespół muzyczny)">
Rejestracja (zespół muzyczny)

Rejestracja (Rejestracja Przedpoborowych lub Rejestracja P.P.) – polski zespół punkrockowy.
Historia.
1980–1984.
Powstał w 1980 roku w Toruniu założony przez basistę Sławomira Kapłunowa, gitarzystę Lecha Jarockiego, perkusistę Tomasza Siatkę i wokalistę Grzegorza Sakerskiego. Muzycy zadebiutowali w toruńskim klubie „Od Nowa” w 1981 roku, prezentując publiczności materiał z pogranicza punka i nowej fali. W tym czasie Jarockiego zastąpił Zbigniew Cołbecki, a zespół trafił pod opiekę Waldemara Rudzieckiego (ówczesnego kierownika „Od Nowy”), którego kontakty pozwoliły w przyszłości organizować koncerty dla zespołu w wielu miastach Polski. Pierwszy występ, który przykuł uwagę szerszej publiczności miał miejsce w listopadzie 1981 roku na Drugim Toruńskim Przeglądzie Muzyki Nowofalowej. Po wprowadzeniu stanu wojennego w grudniu 1981 roku zespół zawiesił działalność do marca następnego roku. Wówczas w miejsce Cołbeckiego (utworzył grupę Bikini), zaangażowano Tomasza Murawskiego. Z Murawskim Rejestracja przedstawiła krótkie utwory w stylu hardcore (m.in. „Darmowe wczasy”, „Nowa generacja”). Zespół w tym czasie występował m.in. w Poznaniu, Gdańsku, Warszawie, Bydgoszczy zyskując coraz większą sławę i tym samym rzesze fanów. Latem 1982 roku muzycy zakwalifikowali się na festiwal w Jarocinie. Fragment tego występu ukazał się w krótkim reportażu Pawła Karpińskiego "Jarocin '82". We wrześniu zespół dokonał nagrań w studiu Radia Studenckiego „Klub Morski” przy Uniwersytecie Mikołaja Kopernika w Toruniu, które później rozprowadzane były na koncertach (nagrania realizował Wojtek Poza). W czerwcu 1983 pojawili się na Festiwalu Nowej Fali w „Od Nowie”, a później wystąpili na FMR w Jarocinie na dużej scenie, kwalifikując się tym samym do krajowej czołówki reprezentantów muzyki alternatywnej. Jeszcze w tym samym roku Karpiński zaprosił zespół do udziału w swoim filmie "To tylko Rock". Na potrzeby filmu muzycy Rejestracji nagrali w tonpressowskim studiu utwór „Wariat”, którego realizacji podjął się gitarzysta Republiki – Zbigniew Krzywański (w 1987 roku ta wersja piosenki trafiła na kompilację "Tour de Farce, vol. 2" – wydaną przez niemiecką wytwórnię eMpTy Records). Niedługo po tym, ze strony warszawskiej „Rock Estrady” padła propozycja nagrania płyty, która nie doszła do skutku w wyniku m.in. problemów muzyków z narkotykami. W 1984 po odejściu Siatki zakończył się pierwszy etap działalności zespołu.
1985–1987.
W 1985 roku Sakerski, Murawski i Siatka reaktywowali zespół z nowym basistą Leszkiem Zawrotem w miejsce Kapłunowa, który coraz bardziej pogrążał się w nałogu narkotykowym (w 1990 roku zmarł). W tym składzie Rejestracja wystąpiła na FMR w Jarocinie i festiwalu Róbrege w Warszawie. Po FMR w Jarocinie zespół nagrał (ponownie z Krzywańskim w roli producenta) dwa utwory: „Numer 1125” („Kontrola” w zmienionej wersji) i „Wszystko można otoczyć mgłą” („Ciemność”) na tonpressowską składankę "Jak punk to punk". W 1986 Sakerskiego zastąpił Mirek „Gonzo” Zacharski. Muzycy wystąpili wówczas m.in. na „Pierwszym Zlocie Młodzieży Cynicznej Ery Atomowej” w klubie „Kolejarz” w Gdyni obok takich zespołów jak: Bielizna, Formacja Nieżywych Schabuff czy Róże Europy. W następnym roku Siatka i Murawski po odejściu Zacharskiego i Zawrota rozwiązali zespół, a następnie udali się na emigrację do Niemiec.
1995.
W 1995 roku nastąpiła kolejna reaktywacja Rejestracji w składzie: Zacharski, Murawski, Siatka i basista Bartek Lewandowski. Muzycy nagrali kilka nowych utworów w gdyńskim studiu „Modern Sound”, które ukazały się na kasecie pt. "Z innego punktu widzenia" prezentując zupełnie inne niż dotychczas oblicze zespołu. Kaseta nie wzbudziła szerszego zainteresowania i o zespole znów zrobiło się cicho.
1998–2001.
W 1998 roku firma Pop Noise wydała wspomnieniową kasetę Rejestracji "Zaśpiewajmy poległym żołnierzom" (tytuł zaczerpnięty z jednej z piosenek) w skład której wchodziły nagrania z „Klubu Morskiego” w 1982 roku, próby w „Od Nowie” w 1983 roku oraz toruńskiego koncertu (znanego wcześniej z bootlegu „Już nie ma nic!”) z 1985. W tym samym roku ukazała się również płyta "Tribute to Rejestracja", która powstała z inicjatywy muzyków zespołów: Reżim i 1125. Szerokie zainteresowanie tymi wydawnictwami i ich pozytywne recenzje doprowadziły do ponownej reaktywacji zespołu (menedżerem został wówczas ex–basista zespołu Abaddon – Tomasz „Lutek” Frost). Sakerski, Murawski i Siatka swój pierwszy wspólny występ od ponad dziesięciu lat zagrali z okazji 40–lecia klubu „Od Nowa” w Toruniu. Skład uzupełnił basista Piotr „Warszes” Warszewski. Na początku 1999 roku zespół dokonał nagrań z myślą o swojej pierwszej studyjnej płycie (część materiału ukazała się jako bonus dołączony do płyty "Uwolnij się" wydanej w 2009). W 2000 roku Rejestracja wzięła udział m.in. w Punkowej Orkiestrze Świątecznej Pomocy (w Krakowie) oraz wspólnym koncercie z U.K. Subs w Toruniu. Występ ten został zarejestrowany i wydany na płycie pt. "Live". Po ukazaniu się płyty na rynku muzycy po raz kolejny przerwali działalność.
od 2008.
W 2008 roku zespół odrodził się jako kwintet w składzie: Sakerski, Siatka, Tomasz „Tomula” Makaruk, Marcin „Gashkes” Gaszkowski i Maciej „Gregas” Gregorczyk. Pierwszy koncert zagrali z okazji 50–lecia klubu „Od Nowa” w Toruniu u boku: Good Old Days i Dezertera. Na przełomie lutego i marca 2009 członkowie Rejestracji dokonali nagrań na pierwszy studyjny album pt. "Uwolnij się", który ukazał się pod koniec maja. 8 października grupa zagrała koncert w toruńskim „Hard Rock Pub Pamela”, który został nagrany i wydany w roku następnym jako "Live HRPP – 8.10.2009". W 2010 ze składu odeszli: „Gashkes” i „Tomula”. Na ich miejsce dołączył Maciej „Maciuch” Gryszka.

</doc>
<doc id="210518" url="https://pl.wikipedia.org/wiki?curid=210518" title="Ferdynand Ruszczyc">
Ferdynand Ruszczyc

Ferdynand Ruszczyc h. Lis (ur. 10 grudnia 1870 w Bohdanowie, zm. 30 października 1936 tamże) – polski malarz, grafik, rysownik, scenograf, pedagog. Malował głównie krajobrazy. Reprezentował symboliczny nurt Młodej Polski. Był autorem ilustracji, winiet i okładek książkowych. Projektował m.in. plakaty, ekslibrisy i znaczki. Pisał też artykuły o zabytkach Wileńszczyzny.
Rodzina.
Rodzina Ruszczyców wywodziła się z Kresów z okolic Krewa. Dziadkowie, Ferdynand i Anna z Czechowiczów mieli dziewięcioro dzieci. Ojciec, Edward, kapitan armii carskiej, absolwent brzeskiej szkoły wojskowej – Korpusu Kadetów. Matka, Alwina, z domu Munch, była Dunką, pochodziła z Nexø na Bornholmie, a jej ojciec, Marcus Munch, był właścicielem statku pływającego po Bałtyku. Rodzice Ferdynanda poznali się w Lipawie na Łotwie, gdzie Edward służył w wojsku. Gniazdem rodzinnym Ruszczyców była posiadłość ziemska w Bohdanowie, którą rodzina musiała, w wyniku represji po powstaniu styczniowym, na pewien czas opuścić. Do swojego majątku powrócili z Mińska w 1888. Ruszczycowie mieli pięcioro dzieci, cztery córki oraz najmłodszego syna Ferdynanda.
Dzieciństwo i młodość.
Zgodnie z przyjętym na dworach szlacheckich zwyczajem, Ferdynand Ruszczyc do trzynastego roku życia uczył się w domu. W 1883 został posłany do gimnazjum. Równocześnie z nauką szkolną uczył się rysunku. Gimnazjum w Mińsku ukończył z wyróżnieniem w 1890. W tym samym roku rozpoczął studia prawnicze na Uniwersytecie w Petersburgu. Nie zaniedbał jednak kształcenia artystycznego i uczęszczał, jako wolny słuchacz, na wykłady na petersburskiej Cesarskiej Akademii Sztuk Pięknych.
Za zgodą rodziców, po dwu latach, zrezygnował ze studiów prawniczych i zdał egzamin na Akademię Sztuk Pięknych, na której w latach 1892–1897 studiował malarstwo pod kierunkiem Iwana Szyszkina i Archipa Kuindżiego. Podróżował m.in. na Krym, do Francji, Niemiec, Włoch i Szwecji (wyjazdy studyjne).
W 1897 debiutował na wystawie prac dyplomowych ASP w Petersburgu i do 1900 jego prace były prezentowane podczas dorocznych wystaw tej akademii.
Życie i twórczość.
Po ukończeniu Akademii, w 1898, przeniósł się do rodzinnego Bohdanowa. W latach 1898–1902 odbył szereg podróży studyjnych, m.in. do Monachium, Berlina, Drezna, Paryża, Wenecji. Po powrocie z jednego z takich wyjazdów, w 1898, namalował jeden z najbardziej znanych obrazów "Ziemia". Pierwsza wystawa prac Ruszczyca miała miejsce w Wilnie w 1899. W mieście tym poświęcił się działalności społeczno-pedagogicznej i organizacyjnej, m.in. współpracował z teatrem wileńskim. Od 1900 był członkiem Towarzystwa Artystów Polskich „Sztuka”. W tym samym roku wziął udział w wystawie zorganizowanej z okazji 500-lecia Uniwersytetu Jagiellońskiego. W 1903 zorganizował w Wilnie wystawę "Ars" (pierwotnie wystawa miała nazywać się "Sztuka", lecz nazwę zmieniono pod naciskiem carskiej cenzury). Od 1904 był profesorem warszawskiej Szkoły Sztuk Pięknych, a w 1907 przejął katedrę pejzażu na Akademii Sztuk Pięknych w Krakowie.
10 października 1913 43-letni artysta zawarł związek małżeński z młodszą od siebie o 22 lata Reginą "Giną" Rouck. Mieli córkę Janinę (ur. 1914), syna Edwarda (ur. 1915), syna Oskara (ur. 1917) oraz córkę Ewę (ur. 1922), syna Andrzeja (ur. 1926) i córkę Barbarę (ur. 1928).
W latach 1916–1917 w dworze Ruszczyców w Bohdanowie stacjonowały wojska niemieckie, artysta z rodziną zajmował dwa pokoje. W 1918 Bohdanów został zajęty przez Armię Czerwoną. Ruszczyc czynnie uczestniczył w walkach o Wileńszczyznę. Wstąpił do tzw. Armii Ochotniczej. Był współorganizatorem oraz czterokrotnym (od 1919) dziekanem Wydziału Sztuk Pięknych Uniwersytetu Stefana Batorego, który w 1923 powiększył o Zakład Architektury.
W 1935 otrzymał tytuł profesora honorowego Uniwersytetu Stefana Batorego z rąk prezydenta Ignacego Mościckiego.
W 1932 został częściowo sparaliżowany. Pod opieką córki i żony powrócił do zdrowia, choć władał jedynie lewą ręką, którą nadal malował. W 1935 przeniósł się z Wilna do rodzinnego Bohdanowa, w którym 30 października 1936 umarł. Tam też został pochowany na zachowanym do dziś cmentarzu.

</doc>
<doc id="210521" url="https://pl.wikipedia.org/wiki?curid=210521" title="Siegfried von Feuchtwangen">
Siegfried von Feuchtwangen

Siegfried von Feuchtwangen (ur. ok. 1275; zm. 5 marca 1311 w Malborku) – 15-ty wielki mistrz zakonu krzyżackiego w latach 1303–1311.
Życiorys.
Pochodził z Frankonii prawdopodobnie z rodu ministeriałów, z nieokreślonym pokrewieństwem z wielkim mistrzem Konradem von Feuchtwangen.
Nieznane są okoliczności jego wstąpienia do zgromadzenia ani przebieg pierwszych lat służby. Pierwsza wzmianka o nim pojawia się dopiero w 1298, gdy był już niemieckim mistrzem krajowym i komturem wiedeńskim od lipca 1299 do listopada 1300. Siegfried von Feuchtwangen objął urząd wielkiego mistrza w 1303, po zdymisjonowaniu przez kapitułę generalną Godfryda von Hohenlohe. Natychmiast po wyborze na urząd wielkiego mistrza Siegfried von Feuchtwangen opuścił Prusy, pozostawiając ich zarząd pruskim mistrzom krajowym Konradowi Sackowi i Henrykowi von Plotzke. Podczas podróży do Czech i południowych Niemiec zjednywał sobie popleczników i zapobiegł schizmie wewnątrz Zakonu, a z głównego domu zakonu w Wenecji zapewnił sobie władzę nad całym zakonem. 
Pod wpływem wydarzeń związanych z procesem templariuszy, przeniesieniem siedziby papieża z Rzymu do Awinionu i niechęci, jaką darzono w tym czasie na dworach Europy zakony rycerskie, Siegfried von Feuchtwangen w 1309 przeprowadził się z Włoch do Prus. Jednocześnie dla zabezpieczenia niezależności i interesów zakonu krzyżackiego przeniósł jego centralę (Główny dom) do Malborka. W tym czasie zakon poszerzył swoje panowanie o Pomorze Gdańskie wraz z Gdańskiem.
Siegfried von Feuchtwangen zmarł na zamku malborskim w 1311. Pochowany został w katedrze w Chełmży.

</doc>
<doc id="210525" url="https://pl.wikipedia.org/wiki?curid=210525" title="Aura (ezoteryka)">
Aura (ezoteryka)

Aura (łac. „wyziew, para, podmuch” z gr. „podmuch, wiaterek, bryza”) - zjawisko polegające na obserwacji niematerialnych kolorów oraz kształtów otaczających ludzi i przedmioty.
Według osób deklarujących, że posiadają taką umiejętność, rozmiary i kolory mają świadczyć o odczuwanych emocjach, stanie duchowym, a nawet zdrowiu i witalności badanej osoby. Aura jest utożsamiana przez parapsychologów ze znaną w ikonografii chrześcijańskiej aureolą otaczająca głowy świętych, inni utożsamiają aurę z polem morfogenetycznym.
Istnienie takiego zjawiska nie znajduje potwierdzenia naukowego; wyjątek stanowi widzenie pól oraz barw wokół postaci i przedmiotów powstające pod wpływem psychodelików oraz będące objawem synestezji.
Za rzekomą metodę rejestracji aury uważana jest fotografia kirlianowska.

</doc>
<doc id="210526" url="https://pl.wikipedia.org/wiki?curid=210526" title="Zygmunt Waliszewski">
Zygmunt Waliszewski

Zygmunt Waliszewski (ur. 1 grudnia 1897 w Petersburgu, zm. 5 października 1936 w Krakowie) – polski malarz i rysownik, reprezentant nurtu kolorystycznego, należał do kapistów.
Życiorys.
Jego matką była Michalina z domu Regulska (siostra Cecylii, matki Marii Leśniakowej). Malarstwa i rysunku uczył się w Tyflisie w Gruzji u Mikołaja Sklifasowskiego i B. Vogla. W wieku 11 lat wystawił swoje prace na wystawie „Cudowne dziecko”. W czasie I wojny światowej walczył w armii rosyjskiej. W Moskwie poznał artystów z grupy Świat Sztuki. Zwiedził też moskiewskie zbiory malarstwa francuskiego Siergieja Szczukina i Iwana Morozowa. W roku 1920 wyjechał do Polski. Od 1921 studiował pod kierunkiem Wojciecha Weissa i Józefa Pankiewicza w Akademii Sztuk Pięknych w Krakowie. W latach 1924–1931 kontynuował studia w Paryżu pod kierunkiem Józefa Pankiewicza. W roku 1930 uczestniczył w wystawie kapistów w paryskiej Galerie Zak. W Paryżu zachorował na nieuleczalną chorobę Buergera. Amputowano mu obie nogi. Groziła mu amputacja rąk. W roku 1931 powrócił do Polski, zamieszkał w Warszawie i Krakowie. W roku 1933 ożenił się. Mimo kalectwa malował nadal. W latach 1935–1936 stworzył plafon w Kurzej Stopce na Wawelu. W 1936 zaprojektował scenografię do opery Pergolesiego "La serva padrona". Zmarł wkrótce potem.
11 listopada 1937 został pośmiertnie odznaczony Krzyżem Oficerskim Orderu Odrodzenia Polski.
Waliszewski malował pejzaże, martwą naturę, portrety i kompozycje figuralne, nawiązujące do arcydzieł dawnego malarstwa. Mimo kalectwa ukazywał świat radosny, nawiązywał do konwencji komedii dell’arte. Mimo krótkiego życia pozostawił bogaty dorobek artystyczny.

</doc>
<doc id="210530" url="https://pl.wikipedia.org/wiki?curid=210530" title="The Ragpicker’s Dream">
The Ragpicker’s Dream

The Ragpicker's Dream to trzeci solowy album Marka Knopflera (nie licząc płyt z muzyką filmową) nagrany przez tego artystę po zawieszeniu działalności przez zespół Dire Straits.
Z wyjątkiem pierwszego utworu przypominającego nieco piosenki Dire Straits z końcowego okresu działalności tej grupy, kompozycje na tej płycie mają wyraźny folkowy charakter i są wyraźnie inspirowane muzyką z obu stron Atlantyku – słychać w nich zarówno wpływy folkowej muzyki europejskiej jak i amerykańskich stylów country i blues.
"Ragpicker's Dream" nie jest w co prawda albumem koncepcyjnym, ale jego autor wyraźnie trzyma się jednego tematu, wszystkie piosenki zawarte na nim opowiadają o skromnych, czasami biednych ludziach i ich codziennych problemach.
Otwierający płytę "Why Aye Man" opowiada historię robotników przemieszczających się po Europie w poszukiwaniu pracy – w warstwie muzycznej jest to typowy rockowy utwór ale i w nim słychać dość wyraźny miejscami wpływ muzyki celtyckiej - jako jedyny chyba utwór z tej płyty mógłby się on znaleźć na płycie Dire Straits. "Devil Baby" to opowieść o postaciach pracujących w cyrku, a "Quality Shoe" ciekawa mieszanka country i muzyki hawajskiej to opowieść sprzedawcy butów.
Kolejnym utworem opowiadającym o robotniku podróżującym w poszukiwaniu pracy to "Fare Thee Well Northumberland", pomimo że sama piosenka umiejscowiona jest w Anglii, to utwór ma dość wyraźny bluesowy charakter.
"Ragpicker's Dream" podobnie jak inne solowe albumy Knopflera nie był spektakularnym sukcesem komercyjnym ale nie zawiódł fanów tego artysty i większość z zawartych na nim piosenek jest grana przez artystę w czasie koncertów.

</doc>
<doc id="210535" url="https://pl.wikipedia.org/wiki?curid=210535" title="Solidariusz">
Solidariusz

Solidariusz – polskie imię męskie, stworzone w latach 80. XX wieku na cześć NSZZ „Solidarność”. Jego nadawanie uznawane było za akt oporu przeciwko władzy PZPR i powodowało opór urzędników stanu cywilnego. Orzecznictwo Naczelnego Sądu Administracyjnego dopuściło jednak jego nadawanie.
Solidariusz imieniny obchodzi 31 sierpnia.

</doc>
<doc id="210536" url="https://pl.wikipedia.org/wiki?curid=210536" title="Natan (imię)">
Natan (imię)

Natan (hebr. נָתָן, "dar, podarunek") – imię hebrajskie. Imieniu Natan etymologicznie bliskie są imiona Natanael (Nataniel). Natan imieniny obchodzi 12 lipca.

</doc>
<doc id="210537" url="https://pl.wikipedia.org/wiki?curid=210537" title="Natanael">
Natanael

Natanael (hebr. Bóg dał) – imię hebrajskie, znaczeniowo przypomina takie imiona, jak greckie z pochodzenia Teodor czy polskie Bożydar. 
W Nowym Testamencie, w Ewangelii św. Jana nosi je jeden z pierwszych dwunastu apostołów identyfikowany z apostołem występującym w pozostałych Ewangeliach kanonicznych jako Bartłomiej (por. Jezus ujrzał jak Natanael zbliżał się do Niego i mówi o nim: „Patrz, to prawdziwy Izraelita – bez podstępu”. Mówi do Niego Natanael: „Skąd mnie znasz?” – J 1, 47-48).
Natanael imieniny obchodzi 24 sierpnia.

</doc>
<doc id="210538" url="https://pl.wikipedia.org/wiki?curid=210538" title="Czas snu">
Czas snu

Czas snu (także alczeringa, alcziranga lub altjeringa; , w językach aborygeńskich "malchera", "alcheringa", "mura-mura", "Tjukurrpa" i inne) – mitologia australijskich Aborygenów.
Większość plemion aborygeńskich uważa, że wszystkie żywe stworzenia na Ziemi są ze sobą powiązane i tworzą jeden wielki system, który wywodzi się bezpośrednio od ich duchowych przodków z „czasu snu”. Według Aborygenów każde wydarzenie pozostawia za sobą jakiś fizyczny ślad, a cały świat fizyczny jest rezultatem działania metafizycznych stworzeń, które dzięki swojemu istnieniu wykreowały go. Aborygeni wierzą, że zamieszkują Australię od początku wszechświata. Dla nich cały wszechświat przesiąknięty jest życiem. Marzenie (Dreaming) – używane jest dla określenia stanu człowieka, szczególnie korzystnego dla odbioru objawień, wyjaśnień, poleceń i instrukcji, przekazywanych przez przodków. Dlatego też mity, pieśni oraz obrzędy odbierane są właśnie w stanie marzenia sennego.
Pojęcie „marzenie” nabrało jednak znaczeń zmieniających je w termin duchowy i metafizyczny. Staje się one bodźcem do działań i instrukcją moralną, która może dotrzeć w chwilach, gdy świadomy umysł znajduje się w stanie głębokiego spokoju. Ludność ta stworzyła dość skomplikowaną mitologię, która przeplatała się z ich życiem codziennym i miała odzwierciedlenie w ich funkcjonowaniu w świecie. Czas Snu oznaczał balansowanie pomiędzy dwoma światami metafizycznym i fizycznym przez co sprawiało, że ich codzienne życie było jak sen. Aborygeni nie znali pojęcia przeszłości i przyszłości doświadczali jedynie tu i teraz. Ich światopogląd różnił się od zachodniego myślenia, przede wszystkim właśnie pojęciem czasu mitycznego, bez którego nie sposób zrozumieć funkcjonowania oraz ich mentalności.
Czas mityczny.
Opis.
Czas mityczny to „pierwotne, pierwsze zdarzenie”, „praczas”, który przeciwstawiany jest w świadomości kulturowej czasowi świeckiemu czy czasowi czynności codziennych. Całość mitów rozgrywa się właśnie w tym czasie tworzenia.
Współczesny stan świata-ukształtowanie powierzchni ziemi, ciała niebieskie, gatunki zwierząt, ugrupowania społeczne czy życie religijne- wszystkie obiekty kultury i natury są skutkiem wydarzeń z dawno minionych czasów, oraz dokonań mitycznych bohaterów, przodków czy bogów. Jest to pierwotny czas tworzenia, kiedy wszystko powstaje i zaczyna działać.
„Czas snu” opisuje okres przed stworzeniem Ziemi, kiedy nie istniał jeszcze fizyczny, materialny świat. „Czas snu” według wierzeń nadal istnieje i można się do niego dostać lub też porozumieć się z żyjącymi tam duchami dzięki odpowiednim rytuałom magicznym.
Czas mityczny a czas snu.
Cały światopogląd Aborygenów australijskich określany jest przez koncepcję Czasu Snu (Dreamtime). Australijczycy rozumieją przez to pojęcie, czas w którym mity rozgrywały się w rzeczywistości na początku dziejów. Tłumaczy się to jako „czas tworzenia”, „czasy przodków”, „Sen” czy „odwieczny czas snów”. Jeśli chodzi o ten ostatni- czas snu, dla Aborygenów jest to czas obecny w każdym człowieku i nie można go rozumieć tylko jako „czas” czy „historia stwarzania.” Sen jest również rodzajem opowieści o czasach i rzeczach które kiedyś miały miejsce. Australijczyk może również nazwać Snem lub Marzeniem swój totem czy miejsce, z którego przybył duch dziecka lub odszedł duch zmarłego. Marzenia czy totemy są wieczne, choć można dla nich ustalić granicę. Granicą tą jest okres Marzeń, czyli początek świata. Na obszarze Australii istniało wiele totemicznych miejsc związanych z epoką Snu, w tym kilka szczególnie ważnych. Zależnie od okazji czy pory roku odprawiano tych miejscach ceremonie. Sen może również być wyjaśnieniem i znaczeniem dla obrzędu czy obyczaju. Do czasu snu każdy dostaje się w marzeniach sennych czy w czasie odprawiania rytuałów. Sen staje się więc przedmiotem wiary, Australijskim odpowiednikiem naszego słowa „świętość” czy „religia”.
Zdarzenia ukazane w mitach stworzenia, a także w innych mitach opowiadających o istotach pół ludzkich, na pół zwierzęcych według poglądu Australijczyków rozegrały się w epoce nazywanej „Epoka Snu”. Same istoty określa się często jako „sny”. Australijczycy wyobrażają sobie epokę snu jako czas bardzo odległy, ale w rzeczywistości niektóre mity powstały niedawno, w niektórych wypadkach dopiero przed niewielu dziesięcioleciami. Mit kosmogeniczny jest kluczem rozumienia innych mitów, pewnego typu pierwowzorem.
Totemizm.
Znaczenie.
Marzenie Senne w kulturze Aborygenów, jest składnikiem całości człowieka. Każdy człowiek posiada swoje własne marzenie od chwili narodzin, jest to jego totemiczne zaplecze, na równi z postacią przodka, miejscem, w którym następuje zapłodnienie i "czuringą", jako symbol Czasu Snu. Z tym wyobrażeniem wiąże się bezpośrednio totemizm, Według Etnografów natomiast totemem określa się zwyczaj, przedmiot a niekiedy również zjawisko natury.
Totemiczni przodkowie.
Totemiczni przodkowie, których bohaterskie czyny dokonane w epoce snu uwiecznione zostały w mitach czy w pieśniach- mogły odwrócić niebezpieczeństwo głodu czy suszy. Oni to stworzyli ląd, bogactwo zwierząt i rośliny, i oni tylko mieli moc zachowania wszystkiego. Mieszkańcy naśladowali więc bohaterskie czyny herosów z epoki Snu w rytuale, mimice, tańcu i pieśni. Elkin podaje, że chcąc dowiedzieć się jaki jest kultowy totem Australijczyka, najprościej jest spytać się go jaki jest jego Sen lub Wielka Ceremonia. Jedynie właściciel ma prawo do tworzenia swojego snu i opowiadania o nim..
Malowidła.
Kiedy odkryto po raz pierwszy malowidła naskalne, nie doceniono ich walorów estetycznych i nawet nie pomyślano, że mogą one nieść ze sobą treść czy wręcz mogą stanowić przedstawienie metafizycznych aspektów kultury tradycyjnej. Malowidła mają najczęściej charakter sakralny i mówią o tym, co dla Aborygenów najważniejsze, czyli o Czasie Snu. Każde malowidło ma zakodowane znaczenie odnoszące się do czasu mitycznego, a każdorazowe powtórzenie świętego wzoru przywołuje wydarzenia, które dotyczyły danego przodka. Całe malowidło jest formą fizycznej obecności przodka.
Gdy leciwi Aborygeni malują swój Sen, powstaje osobliwa mapa ich regionu, na której zaznacza się drogę i bohaterskie czyny ich przodków totemicznych z okresu stworzenia.. Mapa ta jest także swoistym modelem współczesnego życia
Zakończenie.
Australijczyk, w odróżnieniu od człowieka cywilizacji zachodniej widzi świat jako rzeczywistość zdeterminowaną Czasem Snu, rzeczywistość jawi się jako jednowariantowa. Aborygeni nie mają poczucia tragiczności, choć w ich świecie istnieje nieszczęście zmartwienie i zło znajdujące wyraz w odpowiednich rytuałach. Takie zdarzenia mają swoje miejsce w systemie światopoglądowym. Dla Australijczyka miarą wszechrzeczy nie jest człowiek, lecz ciągłość.
Odrzucenie zmiany, wszystkiego co nowe jawi się jako zaburzenia kosmicznego porządku, rutyna i regularność uznane za najlepszy sposób zachowania, wykreowały społeczeństwo, którego całe życie oparte jest na Czasie Snu. Mityczne ideały, rzeczywistość i codzienność, mieszały się u nich w jedno. Byli zobowiązani walczyć z historią i pozostawać ahistorycznymi w światopoglądzie, życiu i nastroju. Ich obrzędy, zwyczaje oraz sztuka zostały doprowadzone prawie do perfekcji. Autorytety ich wodzów pochodziły z posiadania nadzwyczajnych umiejętności, posiadania, i inicjatywy mocy. Niemożliwe jest społeczeństwo pozbawione konfliktów, lecz równowadze i spokojowi służyć miało rozpowszechnianie idei Czasu Snu, w którym wszelkie wzorce postępowania, w tym konfliktu i wojny, zostały ustalone raz na zawsze.

</doc>
<doc id="210539" url="https://pl.wikipedia.org/wiki?curid=210539" title="Dreamtime">
Dreamtime



</doc>
<doc id="210541" url="https://pl.wikipedia.org/wiki?curid=210541" title="Harappa">
Harappa

Harappa – starożytna osada protomiejska na terenie należącym do cywilizacji doliny Indusu, pochodząca z drugiej połowy III tysiąclecia p.n.e. Położona na lewym brzegu rzeki Rawi w Pendżabie, na terenie dzisiejszego Pakistanu. Odkryta w latach 20. XX wieku w czasie badań prowadzonych przez Indyjską Służbę Archeologiczną. Następnie w roku 1946 prowadził tutaj wykopaliska Mortimer Wheeler. Ostatnie wykopaliska były prowadzone przez archeologów pakistańskich i amerykańskich w ostatnich dwóch dekadach XX wieku.
Miasto składało się z 3 dzielnic otoczonych murem z cegieł mułowych, spełniającym rolę obronną i ochronną przed powodziami. Głównym obiektem miasta była cytadela położona w zachodniej jego części. Była ona równoległobokiem o wymiarach 400 na 200 metrów. Na terenie cytadeli odkryto platformę o wysokości 6 metrów wykonaną z cegieł, jej przeznaczenie pozostaje zagadką. Miasto posiadało kanalizację i wodociągi oraz budowle z cegły palonej.
Według jednej z teorii zbudowane zostało przez Drawidów.

</doc>
<doc id="210544" url="https://pl.wikipedia.org/wiki?curid=210544" title="Z-bufor">
Z-bufor



</doc>
<doc id="210545" url="https://pl.wikipedia.org/wiki?curid=210545" title="Georg Leibbrandt">
Georg Leibbrandt

Georg Leibbrandt (ur. 5 września 1899 w Hoffnungsthal koło Odessy, zm. 16 czerwca 1982 w Bonn) – działacz państwowy III Rzeszy, kierownik Głównego Wydziału ds. Polityki w Ministerstwie Rzeszy do spraw Okupowanych Ziem Wschodnich.
Był synem etnicznych Niemców mieszkających na Ukrainie. Uczęszczał do gimnazjów w Tartu i Odessie. W 1919 wstąpił do korpusu ochotniczego ("Freikorps"). W 1920 znalazł się w Berlinie, gdzie studiował teologię, filozofię, historię i ekonomię. W 1927 otrzymał stopień doktora filozofii. W tym okresie trzykrotnie odbywał podróże naukowe do ZSRR – w 1926, 1928 i 1929. Był specjalistą od tematu Niemców nadwołżańskich. Podczas swoich wizyt zajmował się tematem rozwoju niemieckich kolonii nad Morzem Czarnym i zbierał materiały do wydanej potem książki o ruchach migracyjnych Niemców na wschodzie. W 1929 rozpoczął pracę w Archiwum Państwowym. W latach 1931–1933 otrzymał stypendium Rockefellera i wyjechał na studia do USA, gdzie propagował idee NSDAP wśród mieszkających tam Niemców. Do partii nazistowskiej wstąpił w 1933 po powrocie do Niemiec. Wrócił na prośbę Alfreda Rosenberga, który zatrudnił go w swoim biurze.
W 1933 rozpoczął pracę w Urzędzie Polityki Zagranicznej NSDAP. Najpierw był kierownikiem Wydziału Wschodniego, potem był odpowiedzialny za propagandę antykomunistyczną i antyradziecką. W 1938 Leibbrandt został włączony do składu orzekającego Trybunału Ludowego. W lipcu 1941 został kierownikiem Głównego Wydziału ds. Polityki w Ministerstwie Rzeszy Okupowanych Ziem Wschodnich. W październiku 1941 spotkał się z Reinhardem Heydrichem w sprawie włączenia wszystkich Żydów do programu „ostatecznego rozwiązania”. 20 stycznia 1942 był jednym z uczestników konferencji w Wannsee. Dwa dni później wystosował zaproszenie do udziału w naradzie służbowej na temat definicji terminu „Żyd” na „terenach wschodnich Rzeszy”.
W lutym 1943 Leibbrandt wystosował memoriał o Rosyjskim Komitecie Narodowym oraz antyradzieckiej Rosyjskiej Armii Wyzwolenia. W lecie 1943 z nieznanych przyczyn zrezygnował w pracy w ministerstwie i zgłosił się do służby w marynarce wojennej. Po wojnie internowany. W 1949 został zwolniony z aresztu. Pracował w amerykańskim instytucie w Monachium. W styczniu 1950 Sąd Krajowy Norymberga-Fürth podjął przeciwko Leibbrandtowi wstępne śledztwo, które jednak po pół roku zostało umorzone. Potem nie był ścigany. Powrócił do pracy naukowej. 

</doc>
<doc id="210548" url="https://pl.wikipedia.org/wiki?curid=210548" title="CPSR">
CPSR



</doc>
<doc id="210551" url="https://pl.wikipedia.org/wiki?curid=210551" title="Mała Dęba">
Mała Dęba

Mała Dęba – nieoficjalny przysiółek wsi Dęba, gminie Kurów, powiecie puławskim, województwie lubelskim.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="210553" url="https://pl.wikipedia.org/wiki?curid=210553" title="Kolonia Klementowice">
Kolonia Klementowice

Kolonia Klementowice – nieoficjalna kolonia wsi Klementowice, w gminie Kurów, powiecie puławskim, województwie lubelskim.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="210554" url="https://pl.wikipedia.org/wiki?curid=210554" title="Kolonia Olesin">
Kolonia Olesin

Kolonia Olesin – nieoficjalny przysiółek wsi Olesin, w gminie Kurów, powiecie puławskim, województwie lubelskim.
W latach 1975–1998 miejscowość administracyjnie należała do ówczesnego województwa lubelskiego.
Historia.
Między 1 a 3 sierpnia 1915 roku między Kurowem, Kolonią Olesin i Płonkami armia niemiecko-austriacka toczyła ciężkie walki z wojskami rosyjskimi. Polegli żołnierze tych trzech armii spoczywają na cmentarzu, który znajduje się na gruntach Kolonii Olesin tuż przy granicy administracyjnej z Płonkami i Kurowem.

</doc>
<doc id="210556" url="https://pl.wikipedia.org/wiki?curid=210556" title="Franz Stangl">
Franz Stangl

Franz Paul Stangl (ur. 26 marca 1908 w Altmünster, zm. 28 czerwca 1971 w Düsseldorfie) – Austriak, SS-Hauptsturmführer, jeden z głównych wykonawców Holokaustu, komendant niemieckich obozów zagłady Treblinka i Sobibór.
Życiorys.
Do austriackiej policji wstąpił w 1931, a wkrótce potem do tamtejszej NSDAP. Był też członkiem SS. Jego kariera w nazistowskim aparacie terroru rozpoczęła się po anschlussie Austrii przez III Rzeszę. Początkowo zajmował się procesem zorganizowanego uśmiercania umysłowo chorych i inwalidów (Akcja T4) w zamku Hartheim.
W marcu 1942 został komendantem Sobiboru, gdzie pełnił służbę do września 1942. Następnie przeniesiony, do sierpnia 1943 pełnił funkcję komendanta Treblinki. Zawsze ubrany w biały jeździecki mundur cieszył się opinią „najlepszego komendanta obozów hitlerowskich w Polsce”, co wielokrotnie podkreślał jego przełożony Odilo Globocnik. Stangl był odpowiedzialny za śmierć ok. 900 tysięcy Żydów polskich, z których ponad 700 tysięcy zamordowano za czasów jego komendantury w Treblince. Gdy przybył do tego ostatniego obozu, musiał na nowo zorganizować proces eksterminacji, gdyż jego poprzednik dr Irmfried Eberl „nie wykonywał swoich obowiązków należycie” (według opinii inspektora obozów zagłady Christiana Wirtha). Komory gazowe uległy uszkodzeniu, transporty z ofiarami oczekiwały tygodniami na bocznicy kolejowej na śmierć, a wokół obozu roznosił się straszliwy odór rozkładających się ciał. Stangl miał spowodować utajnienie procesu eksterminacji i zwiększenie jego wydajności. W tym celu przy obozowej rampie w Treblince zlecił budowę drewnianej atrapy dworca, by przyszłe ofiary nie domyślały się, co je czeka. Wybudował także nowe komory gazowe, które mogły pomieścić do 3 tysięcy ludzi. Usprawnił całą organizację obozu, dzięki czemu proces eksterminacji mógł przebiegać bez zakłóceń. Stangl nie traktował przyszłych ofiar jako ludzi, lecz jako „towar”, który należy zlikwidować.
Po wojnie udało mu się ukryć swoją tożsamość i nierozpoznany uciekł z austriackiego więzienia w 1947. Następnie Stangl, wraz z innym zbrodniarzem Gustavem Wagnerem (zastępcą komendanta Sobiboru), uciekł do Włoch. Stamtąd, z pomocą niektórych urzędników Watykanu, m.in. biskupa Aloisa Hudala, przedostał się do Syrii. W 1951 Stangl z rodziną wyjechał do Brazylii. Tam przez kilka lat żył pod własnym nazwiskiem, nieniepokojony. Dopiero w 1961 władze austriackie podjęły bardziej intensywne działania w celu doprowadzenia go przed oblicze sprawiedliwości. Przez 6 lat trwało kierowane przez Szymona Wiesenthala polowanie na Stangla, co zaowocowało jego schwytaniem w 1967.
„Der Spiegel” (nr 28/1967) poświęcił tej akcji artykuł, z którego wynika, że informację o miejscu pobytu Stangla Wiesenthal otrzymał w 1964 od pewnego byłego gestapowca w zamian za czek na 7000 dolarów, płatny dopiero w przypadku schwytania zbrodniarza. Początkowo informator miał zażądać 25 000, ale Wiesenthalowi udało się wynegocjować niższe wynagrodzenie („po cencie za każdego zamordowanego w Treblince Żyda”). Aby ująć Stangla (zatrudnionego w zakładach Volkswagena w São Paulo), brazylijska policja zwabiła go do szpitala, poinformowawszy uprzednio telefonicznie o rzekomym wypadku córki.
O ekstradycję wystąpiły Izrael i Polska (w których zbrodniarz mógł oczekiwać kary śmierci), a także Austria. Ostatecznie jednak władze brazylijskie wydały Stangla z powodów proceduralnych Republice Federalnej Niemiec. Zgodnie z brazylijskim prawem Stangl nie mógł bowiem zostać wydany krajowi, w którym za popełnione czyny groziłaby kara surowsza niż sankcje przewidziane w kodeksie karnym Brazylii. Warunkiem ekstradycji było złożenie stronie brazylijskiej – przez ówczesnego premiera Nadrenii Północnej-Westfalii – pisemnego przyrzeczenia ograniczenia wymiaru kary (częściowego ułaskawienia) w przypadku orzeczenia przez niemiecki sąd dożywocia.
W cytowanym powyżej artykule „Der Spiegel” opisuje także wyraźną ulgę Stangla (wyartykułowaną po upewnieniu się, że zatrzymania nie dokonują funkcjonariusze izraelscy) oraz decyzję kapitana samolotu, którym zbrodniarz miał być deportowany do Niemiec. Po zorientowaniu się, że w klasie ekonomicznej (w której miał być przewożony Stangl) podróżuje ok. 40 Żydów, kapitan zarządził ze względów bezpieczeństwa przeniesienie deportowanego i towarzyszących mu dwóch funkcjonariuszy eskorty do pierwszej klasy.
16 października 1969 prokurator Joachim Heydenrich poinformował, że zakończono prace nad sporządzeniem aktu oskarżenia Stangla. Proces zbrodniarza zakończył się 22 grudnia 1970. Uznany za winnego śmierci 900 tysięcy ludzi, został skazany na najwyższy wymiar kary: dożywocie. W trakcie procesu stwierdził, że „ma czyste sumienie, gdyż wykonywał tylko swoje obowiązki”. Stangl zmarł w więzieniu na zawał serca w 1971.
Dziennikarka i pisarka Gitta Sereny podjęła się próby zgłębienia osobowości oprawcy. Przeprowadziła liczne rozmowy ze Stanglem, w czasie, gdy oczekiwał na proces. Ich efektem była wydana w 1974 książka "Into That Darkness" (edycja polska: Gita Sereny, "W stronę ciemności. Rozmowy z komendantem Treblinki", wyd. Cyklady, Warszawa 2002).

</doc>
<doc id="210563" url="https://pl.wikipedia.org/wiki?curid=210563" title="Józefów (powiat puławski)">
Józefów (powiat puławski)

Józefów – osada w Polsce, położona w województwie lubelskim, w powiecie puławskim, w gminie Kurów.
W latach 1975–1998 miejscowość należała administracyjnie do ówczesnego województwa lubelskiego.
Osada położona na południowy zachód od Kurowa przy drodze gminnej Kurów – Klementowice.
Miejscowością statystyczną dla osady Józefów jest Kurów.
W 2020 roku rada gminy Kurów uchwaliła wystąpić do właściwego ministra z wnioskiem o zniesienie urzędowej nazwy osady Józefów. Jak wskazano w uzasadnieniu, miejscowość utraciła dotychczasową funkcję, nie funkcjonuje w obiegu prawnym, ewidencji meldunkowej ani geodezyjnej; grunty należą do obrębu geodezyjnego Kurów. 
Uchwałę podjęto jednomyślnie (15 głosów za, brak wstrzymujących się i przeciwnych). 

</doc>
<doc id="210564" url="https://pl.wikipedia.org/wiki?curid=210564" title="Stefan Belina-Skupiewski">
Stefan Belina-Skupiewski

Stefan Belina-Skupiewski (ur. 23 lipca 1885 w Kijowie, zm. 2 sierpnia 1962 w Gdańsku) – polski śpiewak (tenor), pedagog.
Życiorys.
Urodził się w rodzinie inż. Bronisława Skupiewskiego h. Belina i Stanisławy z Kruszyńskich. W okresie gimnazjalnym uczył się gry na fortepianie w kijowskiej szkole muzycznej pani Leśniewicz-Nosowej. Po zdaniu egzaminów maturalnych rozpoczął studia w Instytucie Dróg i Komunikacji w Petersburgu, w 1909 ukończył Politechnikę w Karlsruhe. Równocześnie uczył się gry na fortepianie i śpie­wu. Studia wokalne odbywał w Kijowie, następnie u prof. Jakoba Stückgolda w Karlsruhe, wreszcie u śpiewaka Antona Fuchsa i dyrygenta Felixa J. Mottla w Monachium. W 1908 debiutował w Stadttheater w St. Gallen w Szwajcarii w ba­rytonowej partii Tonia w "Pajacach" Leoncavalla. W latach 1908–1928 był znanym europejskim wykonawcą operowym, śpiewał m.in. w 1923 partię Tristana w "Tristanie i Izoldzie" Wagnera w mediolańskiej La Scali pod dyrekcją Arturo Toscaniniego.
W 1928 zrezygnował z kariery scenicznej, osiadł w Warszawie i poświęcił się pracy pedagogicznej. Uczył śpiewu m.in. w konserwatoriach w Warszawie, Łodzi i Katowicach.
W latach 1946–1953 był dyrektorem artystycznym Państwowej Opery Śląskiej w Bytomiu, od 1 lipca 1953 kierownikiem wokalnym Państwowej Opery i Filharmonii Bałtyckiej w Gdańsku. Od 1954 uczył także w Państwowej Wyższej Szkole Muzycznej w Sopocie. W 1958 otrzymał nagrodę muzyczną miasta Gdańska. Został wyróżniony Nagrodą Państwową. 
Dwukrotnie żonaty. Od 29 kwietnia 1948 był mę­żem śpiewaczki Heleny Ivoni-Nita (1887–1961).
Pochowany na cmentarzu Srebrzysko w Gdańsku (rejon IV kwatera TAR II/2/71).

</doc>
<doc id="210567" url="https://pl.wikipedia.org/wiki?curid=210567" title="Jerzy Antczak">
Jerzy Antczak

Jerzy Antczak (ur. 25 grudnia 1929 we Włodzimierzu) – polski reżyser telewizyjny, teatralny i filmowy.
Życiorys.
Absolwent Liceum Ogólnokształcącego im. Adama Mickiewicza w Lublińcu. Następnie ukończył Wyższą Szkołę Teatralną im. Leona Schillera w Łodzi, dyplom uzyskał w 1953.
Jako aktor debiutował na deskach Teatru Powszechnego w Łodzi; później zajmował się też reżyserią, od końca lat 50. aktywny już tylko jako reżyser.
W 1957 był dyrektorem teatru „715” w Łodzi, w 1959 naczelnym reżyserem Łódzkiego Ośrodka Telewizyjnego, a od 1963 naczelnym reżyserem Warszawskiego Ośrodka Telewizyjnego.
W latach 1963–1975 był naczelnym reżyserem Teatru Telewizji. Reżyserował osobiście m.in. "Kordiana" J. Słowackiego, "Trzy siostry" Czechowa, "Szklaną menażerię" T. Williamsa; również ważne spektakle Teatru Faktu ("Epilog Norymberski"). 22 lipca 1964 z okazji 20-lecia Polski Ludowej otrzymał zespołową nagrodę państwową I stopnia za twórczość artystyczną w teatrze telewizji.
Laureat nagrody państwowej I stopnia (indywidualnej 1964 i 1970, zespołowej 1976).
W 1977 jego film "Noce i dnie" był nominowany do Oscara w kategorii najlepszy film nieanglojęzyczny.
Od 1979 mieszka w USA, gdzie jest wykładowcą (z tytułem profesora) Uniwersytetu Kalifornijskiego (UCLA) w Los Angeles, na Wydziale Filmu i Telewizji.
Na początku lat 90. czasowo przebywał w Polsce, realizując dwa filmy: "Dama kameliowa" i "Chopin. Pragnienie miłości" oraz dwa przedstawienia teatru TV: „Cezar i Pompejusz” oraz „Ścieżki chwały”.
14 września 2013 otrzymał Platynowe Lwy za całokształt twórczości na 38. Festiwalu Filmowym w Gdyni.
Żoną Antczaka jest od 1956 roku aktorka Jadwiga Barańska, z którą ma syna Mikołaja (ur. 1964).
Teatry telewizji.
Jerzy Antczak zrealizował dla telewizji około 130 przedstawień.
Wybrane pozycje
Książki.
Jerzy Antczak wydał dwie autobiografie:

</doc>
<doc id="210571" url="https://pl.wikipedia.org/wiki?curid=210571" title="CF Elche">
CF Elche



</doc>
<doc id="210575" url="https://pl.wikipedia.org/wiki?curid=210575" title="Jeroen Tel">
Jeroen Tel

Jeroen Tel, pseud. WAVE (ur. 19 maja 1972) – holenderski kompozytor muzyki elektronicznej, znany dzięki wielu utworom z gier komputerowych na Commodore 64 napisanych w latach 80. i na początku lat 90.
Tel jest członkiem grupy "Maniacs of Noise".
Wybrane kompozycje z gier komputerowych na Commodore 64:

</doc>
<doc id="210576" url="https://pl.wikipedia.org/wiki?curid=210576" title="Akroleina">
Akroleina

Akroleina – organiczny związek chemiczny z grupy aldehydów. Najprostszy możliwy aldehyd nienasycony; jak wszystkie tego rodzaju aldehydy, jest stosunkowo nietrwały. Niewielkie ilości kwasu lub zasady powodują jej gwałtowną polimeryzację do poliakroleiny.
Właściwości.
Jest to bezbarwna, lotna ciecz o gryzącej woni przy dużych stężeniach, bądź dość przyjemnym, ożywczym zapachu przy małych stężeniach. Jest bardzo silnym lakrymatorem. Powoduje silne podrażnienia błon śluzowych, oczu i górnych dróg oddechowych. Już przy stężeniu w powietrzu rzędu 2 ppm może spowodować zgon. Z tego względu była stosowana przez jakiś czas w trakcie I wojny światowej jako gaz bojowy.
Aktywność biologiczna.
Choć akroleina nie została zakwalifikowana jako substancja rakotwórcza, istnieje szereg badań wskazujących na jej właściwości rakotwórcze. Wykazano, że akroleina niszczy DNA oraz modyfikuje białka odpowiedzialne za jego naprawę. Badania na modelach tkanek szczurzych i ludzkich wskazują, że akroleina może powodować raka pęcherza. Wykazano również, że akroleina jest głównym czynnikiem powodującym nowotwory płuc związane z paleniem papierosów.
Jednocześnie akroleina należy do metabolitów siarczku diallilu (DAS, ), powstającego w wątrobie z alliiny występującej w czosnku pospolitym. Wraz z innymi metabolitami alliicyny, DAS uważany jest za substancję odpowiedzialną za antyrakowe właściwości czosnku, co wynika z jego cytotoksyczności wobec hepatocytów. Cytotoksyczność ta może z kolei być efektem rozpadu DAS do akroleiny.
Otrzymywanie.
Akroleinę produkuje się z gliceryny. W warunkach przemysłowych akroleina jest otrzymywana przez termiczną dehydratację (odwodnienie) gliceryny w temperaturze 280 °C. W laboratorium można ją otrzymać poprzez reakcję gliceryny ze stężonym kwasem siarkowym lub z siarczanami o charakterze kwasowym (np. , i ), a także w reakcji acetaldehydu z formaldehydem:
Akroleina wydziela się także w wyniku ogrzewania przez dłuższy czas tłuszczu w wysokiej temperaturze, np. podczas smażenia na maśle lub oleju.
Zastosowanie.
Współcześnie akroleina jest stosowana głównie jako monomer do produkcji poliakroleiny, polimeru, który jest łatwo biodegradowalny i całkowicie nietoksyczny, dzięki czemu znajduje on zastosowanie w przemyśle kosmetycznym i medycynie. Stosowana jest także jako substrat do reakcji chemicznych.

</doc>
<doc id="210577" url="https://pl.wikipedia.org/wiki?curid=210577" title="Renald de Chatillon">
Renald de Chatillon



</doc>
<doc id="210578" url="https://pl.wikipedia.org/wiki?curid=210578" title="Karel Kodejska">
Karel Kodejska



</doc>
<doc id="210580" url="https://pl.wikipedia.org/wiki?curid=210580" title="Maciej Zimiński">
Maciej Zimiński

Maciej Zimiński (również Jerzy Maciej Zimiński) (ur. 13 kwietnia 1930 w Warszawie, zm. 6 października 2013 w Warszawie) – polski dziennikarz.
Życiorys.
Pochodził z warszawskiej Woli, ale dzieciństwo spędził w Wilnie, gdzie jego ojciec kierował oddziałem wydawnictwa „Nasza Księgarnia”. Ukończył VI Liceum Ogólnokształcące im. Tadeusza Reytana w Warszawie (1948), w którym należał do 1 Warszawskiej Drużyny Harcerskiej im. Romualda Traugutta „Czarna Jedynka”. Absolwent SGPiS w Warszawie (1952) oraz Uniwersytetu Warszawskiego (1952, Wydział Dziennikarski). Karierę zawodową rozpoczął w 1950 w redakcji czasopism dla dzieci wydawnictwa „Nasza Księgarnia”. W latach 1952–1965 był sekretarzem redakcji gazety „Świat Młodych”. Od 1965 do 1973 zastępca redaktora naczelnego programów dziecięco-młodzieżowych Telewizji Polskiej, odpowiadał za program dla dzieci starszych; w okresie 1973–1978 naczelny redaktor tych programów, w latach 1978–1982 naczelny redaktor programów oświatowych.
Autor wielu książek dla dzieci, m.in.: "Szatańska księga" (1959), "Jak to było z Mysią Wieżą" (1960), "Sto dni pod biegunem" (1961), "Osiem dni w krainie niedźwiedzi" (1962), a także monografii "Telewizja inspirująca dla dzieci" (1970).
Autor wielu popularnych cyklicznych programów telewizyjnych dla dzieci, jak "Ekran z bratkiem" (tu również był prezenterem w okresie 1967–1978), "Teleferie", "Piątek z Pankracym". Twórca inspiracyjnego nurtu programów dla dzieci ("Niewidzialna ręka", "Klub Pancernych"). W latach 1979–1985 autor scenariuszy filmów animowanych z cyklu "Ktoś i coś".
Wykładał m.in. w Instytucie Dziennikarstwa Uniwersytetu Warszawskiego. Działacz harcerski (ZHP).
Laureat licznych nagród i odznaczeń, m.in. nagrody Prezesa Rady Ministrów (1976, 1979), nagrody Ministra Obrony Narodowej (I stopnia zespołowa 1967, III stopnia zespołowa 1975), wielu nagród prezesa Radiokomitetu, „Złotego Ekranu” (1976), Orderu Uśmiechu. W 2009 roku bohater filmu dokumentalnego "Maciej Zimiński. Ślad szczęścia i... przypadku".
Należał do PZPR. Pochowany na cmentarzu Powązki Wojskowe w Warszawie (kwatera A 12, rząd 8, grób 21).
Jego synem jest dziennikarz i scenarzysta Wojciech Zimiński.

</doc>
<doc id="210584" url="https://pl.wikipedia.org/wiki?curid=210584" title="Strażnicy czasu">
Strażnicy czasu

Strażnicy czasu () – amerykański serial animowany, którego twórcą jest David Wasson. W Polsce początkowo emitowany na Cartoon Network, potem na kanale Boomerang, obecnie nieemitowany.
Fabuła.
W roku milionowym istnieje służba o nazwie Strażnicy Czasu. Monitoruje przeszłość i ją naprawia, gdyż w miarę postępu odkryto, że przeszłość nie jest niezmienna. Im dłużej trwa historia, tym bardziej staje się niestabilna. Zdarza się, iż postaci historyczne (tak dobre jak i złe) ni z tego ni z owego zaczęły zajmować się profesjami innymi niż te, z których zasłynęły, co może mieć ogromny wpływ na wydarzenia w przyszłości, gdzie żyją postaci serialu. Tym niemniej jednak, komputery zapisują jak powinno być. Np. Albert Einstein handluje samochodami, Czarnobrody jest wojującym obrońcą morskich ssaków etc. Normalne drużyny Strażników Czasu składają się tylko z dwóch osób: Komandosa, który jest dowódcą i robota ogólnego przeznaczenia. Jest źródłem informacji, wehikułem czasu który jest częścią ciała, może być też bronią lub pojazdem. Bohaterami serialu jest jedna z tych drużyn. Dysfunkcyjna, bo komandos jak skrajnie nieodpowiedzialny i infantylny, wszystko chce rozwiązywać siłą. Dyski twarde robota nie zawierają informacji czym dana postać historyczna winna się zajmować. Wie tylko, że na pewno nie tym co robi i co wywołało alarm. Niektóre podzespoły ma przestarzałe. Bazę stanowi stacja kosmiczna na orbicie okołoziemskiej, którą mają wyłącznie dla siebie. Próbując rozwiązać sprawę Elaja Whitneya, przypadkiem trafili do XX wieku i zabrali ze sobą sierotę o imieniu Otto. Jest geniuszem historycznym i najbardziej użytecznym członkiem zespołu. To sprzeczne z regulaminem, ale nie mają wyjścia. Bo tylko on wie jakimi profesjami powinny się zajmować postaci historyczne oraz zna ich biografie. Inne drużyny Strażników Czasu występują rzadko i są bardzo samodzielne.
Wersja polska.
Opracowanie wersji polskiej: Start International Polska
Reżyseria: Paweł Galia
Dialogi polskie:
Dźwięk i montaż: Jerzy Wierciński
Kierownik produkcji: Elżbieta Araszkiewicz
W wersji polskiej udział wzięli:

</doc>
<doc id="210586" url="https://pl.wikipedia.org/wiki?curid=210586" title="Muchomor szarawy">
Muchomor szarawy

Muchomor szarawy ("Amanita vaginata" (Bull.) Lam.) – gatunek grzybów należący do rodziny muchomorowatych ("Amanitaceae"). 
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1783 r. Jean Baptiste Bulliard nadając mu nazwę "Agaricus vaginatus". Obecną, uznaną przez Index Fungorum nazwę nadał mu w tym samym roku Jean-Baptiste de Lamarck, przenosząc go do rodzaju "Amanita".
Niektóre synonimy naukowe:
Nazwę polską podał Władysław Wojewoda w 1992 r., dawniej w polskim piśmiennictwie mykologicznym gatunek ten opisywany był jako muchomor mglejarka, a jeszcze dawniej używano również nazw: bedłka pochwowata, bedłka, muchomor pochwiasty, mglejarka pochwiasta, podsadka pochwiasta. 
Gatunek ten wyróżnia się dużą zmiennością. Wiele dawniej wydzielanych form, odmian i podgatunków zostało uznane za synonimy, nadal jednak wyróżnia się różne odmiany tego gatunku dość znacznie różniące się ubarwieniem i wyglądem. Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała uznanie odmiany żółtawej, wyróżnianej przez Wojewodę, za odrębny gatunek – muchomor żółtopomarańczowy ("Amanita contui" Bon &amp; Courtec.).
Morfologia.
Początkowo dzwonkowaty, później płaskołukowaty, w końcu całkiem płaski, Ma średnicę 3-10 cm i na środku garb, czasami wyraźny, czasami słabo widoczny. Powierzchnia gładka, naga i silnie prążkowana, szczególnie na brzegach. W czasie wilgotnej pogody jest lepki i śliski. Kolor od siwego poprzez siwobrązowy i popielaty do żółtosiwobrązowego. Występują odmiany o ochrowo lub pomarańczowożółtej barwie.
Średnio gęste, sprężyste, nie przyrastają do trzonu, nieco wybrzuszone i zawsze białe.
Wysokość 10–20 cm, grubość 8–20 mm, walcowaty, z czasem pusty w środku, zwężający się ku górze, wyrastający z białej, wolnej i płatowatej pochwy. Powierzchnia gładka lub pokryta bardzo drobnymi kosmkami, czasami promieniście popękany. Pierścienia brak. Barwa między białą a różnymi odcieniami jasnej szarości.
U młodych okazów zwarty, później kruchy. Biały, o łagodnym smaku i bez specjalnego zapachu.
Biały, nieamyloidalny. Zarodniki okrągławe, o rozmiarach 8–12 µm.
Występowanie i siedlisko.
Muchomor szary jest szeroko rozprzestrzeniony na świecie. Występuje w Ameryce Północnej, Środkowej i Południowej, Europie, Azji i na wielu wyspach. W Polsce jest pospolity.
Rośnie we wszystkich typach lasów, zarówno na nizinach, jak i w górach. Nie ma specjalnych wymagań glebowych.
Znaczenie.
Grzyb mikoryzowy. Grzyb jadalny, choć w stanie surowym trujący. Po ugotowaniu jadalny. Niezbyt popularny ze względu na łamliwość i brak aromatu. W Polsce raczej nie jest zbierany przez grzybiarzy.
Gatunki podobne.
Podobny jest rzadki w Polsce muchomor srebrzysty ("Amanita mairei"). Jest większy i nie tak szary. Zewnętrzną osłoną muchomor szarawy przypomina nieco muchomora zielonawego ("Amanita phalloides") i jadowitego ("Amanita virosa"), lecz jest dobrze rozpoznawalny dzięki podstawie trzonu i wyraźnemu prążkowaniu kapelusza. Odmiany o brunatno-czerwonej barwie podobne są do muchomora rdzawobrązowego ("Amanita fulva").

</doc>
<doc id="210587" url="https://pl.wikipedia.org/wiki?curid=210587" title="Cecylia z Rzymu">
Cecylia z Rzymu

Św. Cecylia z Rzymu (, ; zm. ok. 230) – rzymska męczennica wczesnochrześcijańska, dziewica, święta Kościoła katolickiego i prawosławnego.
Życiorys.
Najstarsza wzmianka o Cecylii znajduje się w "Martyrologium Hieronymianum". Zasadniczym dokumentem o życiu Cecylii jest pochodzące z V wieku "Passio", będące pozbawionym faktograficznej wartości opowiadaniem, niemniej samo istnienie Cecylii uznaje się za fakt historyczny.
Męczeństwo Cecylii jest zazwyczaj datowane na czasy panowania Aleksandra Sewera (choć wg innych źródeł tenże sprzyjał chrześcijanom), przy czym proponowano też daty o kilkadziesiąt lat wcześniejsze jak i późniejsze. Wiadomo, że była pochowana w katakumbach w pobliżu papieży Urbana (222–230) i Poncjana (230–235).
Legenda.
Cecylia urodziła się na początku III wieku. Jako chrześcijanka złożyła śluby czystości, i pomimo że zmuszono ją do małżeństwa z ówczesnym poganinem Walerianem, nie tylko nie złamała ślubu, lecz jeszcze nawróciła swego męża i jego brata Tyburcjusza. Z powodu wiary najpierw ścięto Waleriana i jego brata, a następnie aresztowano również Cecylię. Odmówiła ona oddania czci bożkom, została więc zamknięta w caldarium łaźni, a w piecu podgrzewającym wodę rozpalono jak największy ogień, by ją udusić. Ponieważ Cecylia przeżyła, postanowiono ją ściąć. Pomimo trzech ciosów w szyję nie udało się odciąć jej głowy - Cecylia zmarła dopiero po trzech dniach.
Jakub de Voragine w "Złotej legendzie" opisuje historię nawrócenia męża Cecylii – św. Waleriana. Podczas nocy poślubnej święta wyznała mu, że towarzyszy jej anioł, który strzeże czystości jej ciała. Ujrzenie go przez Waleriana jest możliwe tylko wtedy, jeśli przyjmie on chrzest i „oczyści się”. Waleriana ochrzcił papież Urban I. Po powrocie do Cecylii, Walerian znalazł ją w towarzystwie anioła trzymającego dwa wieńce z róż i lilii. Po wręczeniu wieńców Cecylii i Walerianowi anioł powiedział: „"Te wieńce przez zachowanie czystości zachowajcie nietknięte, bom je wam od Boga przyniósł"”. Wieńce te miały być niewidoczne dla osób nieczystych.
W 1600 Antonio Bosio wydał "Historia passionis b. Caeciliae virginis".
Relikwie.
Ciało Cecylii odnaleziono w nienaruszonym stanie w 822 roku w katakumbach św. Kaliksta i przeniesiono je do bazyliki św. Cecylii na Zatybrzu, wybudowanej już w IV wieku na miejscu domu świętej.
19 października 1599 roku Paolo Emilio Sfondrati (kardynał tytularny bazyliki św. Cecylii), podczas prac renowacyjnych zainicjowanych przez niego, w obecności świadków (m.in. kardynała Baroniusza) dokonał identyfikacji relikwii męczennicy. W sarkofagu odnaleziono cyprysową skrzynię, a w niej nietknięte przez czas ciało leżące na prawym boku przykryte jedwabnym welonem przesiąkniętym krwią, pod nim widoczna była suknia przetykana złotą nicią. Wezwano rzeźbiarza Stefano Maderno, by sporządził rysunek ciała św. Cecylii. Następnie wykorzystał on ten rysunek do wyrzeźbienia marmurowego posągu przedstawiającego św. Cecylię w pozycji, w jakiej odnaleziono jej ciało w 1599.
Patronat.
Święta Cecylia jest patronką chórzystów, lutników, muzyków, organistów, zespołów wokalno-muzycznych. Przez mylne odczytanie antyfony z jej "Passiones" przypisano św. Cecylii grę na organach.
Co roku w "Salezjańskiej Szkole Organowej" im. kard. Augusta Hlonda w Szczecinie, 22 listopada organizowany jest koncert ku czci patronki muzyki kościelnej. Od imienia świętej Cecylii pochodzi nazwa Polickich Dni Muzyki „Cecyliada” odbywających się od 1994 roku w Policach.
Męczennica Cecylia uznawana jest za świętą, a jej imię wymieniane jest w Kanonie Rzymskim.
Ikonografia.
Prawdopodobne jest jednak, że grała na innym instrumencie, gdyż ówczesne kobiety rzymskie często kształciły się w grze na harfie. W ikonografii chrześcijańskiej św. Cecylia przedstawiana jest jako orantka, w późniejszych wizerunkach: w tunice, z palmą męczeńską w dłoni.
Atrybutami świętej są: anioł, instrumenty muzyczne (cytra, harfa, lutnia, organy), płonąca lampka, miecz, wieniec z białych i czerwonych róż (oznaczające niewinność i męczeństwo).
Dzień obchodów.
Wspomnienie liturgiczne św. Cecylii obchodzone jest w Kościele katolickim 22 listopada. Cerkiew prawosławna wspomina męczennicę Cecylię Rzymską i świętych męczenników: Waleriana i Towarzyszy, 22 listopada/5 grudnia, tj. 5 grudnia według kalendarza gregoriańskiego.

</doc>
<doc id="210593" url="https://pl.wikipedia.org/wiki?curid=210593" title="Muchomor narcyzowy">
Muchomor narcyzowy

Muchomor narcyzowy ("Amanita gemmata" (Fr.) Bertill.) – gatunek grzybów należący do rodziny muchomorowatych ("Amanitaceae").
Systematyka i nazewnictwo.
Pozycja w klasyfikacji: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy opisany został w 1838 r. przez Eliasa Friesa jako "Agaricus gemmatus", później przez różnych badaczy zaliczany był do różnych rodzajów. Za prawidłową uznaje się diagnozę Bertillona, który w 1866 r. zaliczył go do rodzaju "Amanita".
Posiada ponad 30 synonimów nazwy naukowej. 
Nazwę polską nadali Barbara Gumińska i Władysław Wojewoda w 1968 r.
Morfologia.
Średnica do 11 cm, za młodu półkolisty, później łukowaty, na koniec niemal płaski. Brzegi kapelusza prążkowane, skórka słomkowożółta, cytrynowa, ochrowożółta pokryta zazwyczaj białawymi łatkami. Na starość blednie. Białe łatki na kapeluszu łatwo zmywane są przez deszcz,często więc ich brak.
Białe, gęsto ustawione, nieprzyrośnięte do trzonu.
Wysokość do 14 cm, grubość do 2 cm, biały lub żółtawy, zazwyczaj pokryty odstającymi, białymi łuseczkami. Na młodych okazach występuje pierścień wąski, biały, na starszych zanika. Bulwa w nasadzie trzonu okryta przyrośniętą pochwą.
Biały, o łagodnym smaku i słabym zapachu.
Wysyp zarodników biały. Zarodniki szerokoelipsoidalne, gładkie, o rozmiarach 8–13 × 6,5–9 μm. Podstawki 4-zarodnikowe bez sprzążek. Strzępki grzybni mają grubość 2–8 μm.
Występowanie i siedlisko.
Występuje w Ameryce Północnej, Europie i Japonii, oraz w Chinach. W piśmiennictwie naukowym opisano wiele jego stanowisk na terenie Polski, ale częstość występowania i rozprzestrzenienie tego gatunku nie są dokładnie znane.
Rośnie w lasach liściastych, iglastych i mieszanych od czerwca do listopada, na ziemi, zwykle pojedynczo i na glebach kwaśnych, piaszczystych. Gatunek ciepłolubny, w Polsce dość rzadki, bardziej pospolity na południu Europy.
Znaczenie.
Grzyb mikoryzowy. Grzyb trujący dla człowieka. Zawiera muscymol i kwas ibotenowy. Objawy zatrucia pojawiają się w ciągu trzech godzin od spożycia grzyba. Są to: halucynacje wzrokowe, nudności, wymioty, ból brzucha, biegunka, nieregularne i wolne bicie serca oraz pobudzenie. W ciężkich przypadkach następuje śpiączka, drgawki, a nawet śmierć. Ciężkie zatrucia tym grzybem są jednak bardzo rzadkie.

</doc>
<doc id="210597" url="https://pl.wikipedia.org/wiki?curid=210597" title="Muchomor twardawy">
Muchomor twardawy

Muchomor twardawy ("Amanita excelsa" (Fr.) Bertill.) – gatunek grzybów należący do rodziny muchomorowatych ("Amanitaceae").
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1821 r. Elias Fries nadając mu nazwę "Agaricus excelsus". Obecną, uznaną przez Index Fungorum nazwę nadał mu w 1866 r. Bertillon, przenosząc go do rodzaju "Amanita".
Posiada ponad 50 synonimów naukowych.
Nazwę polską podał Franciszek Błoński w 1890 r. W polskim piśmiennictwie mykologicznym gatunek ten opisywany był też jako bedłka silna i bedłka twardawa. 
Morfologia.
Średnica 5–15 cm, początkowo półkulisty, potem lekko wypukły do rozpostartego. Kolor szarobrązowy lub brązowopopielaty. Kapelusz pokryty jest jaśniejszymi, białoszarymi łatkami. Czasami po deszczach zdarza się, że łatek brak. Charakterystyczną cechą umożliwiającą odróżnienie go od podobnego i bardzo trującego muchomora plamistego jest brak prążkowania na brzegach kapelusza
Gęsto ustawione, białe, przy trzonie nie przyrośnięte.
Wysokość 6–15, wyjątkowo do 20 cm, grubość 2–3 cm. Jest walcowaty, łatwy do wyłamania i ma białawy, duży i górą karbowany pierścień. U nasady posiada dużą i zaostrzoną bulwę o szerokości do 4,5 cm, bez wyodrębnionej pochwy. Charakterystyczną cechą tej bulwy, różniącą ją od muchomora plamistego jest występowanie na niej kilku brodawkowatych obwódek (u muchomora plamistego bulwa jest mniejsza i ma kilka rzędów wałeczków).
Biały a pod skórką kapelusza ma szary odcień. Zapach ziemisty, smak niewyraźny lub podobny do rzodkwi.
Biały. Zarodniki szerokoelipsoidalne i gładkie, o rozmiarach 8–10 × 5–8 μm.
Występowanie i siedlisko.
Występuje w strefie umiarkowanej całej półkuli północnej, a także w Nowej Zelandii. W Polsce jest pospolity. 
Owocniki pojawiają się latem i jesienią, także w okresie suszy. Rośnie głównie w lasach iglastych, w lasach liściastych rzadziej. Występuje przeważnie grupowo.
Znaczenie.
Grzyb jadalny, ale o niewielkiej wartości. Potrawy przyrządzone ze świeżych grzybów nie mają większych wartości smakowych, suszone grzyby nadają się na przyprawę. Może być pomylony z innymi silnie trującymi muchomorami i z tego powodu odradza się jego zbierania.
Gatunki podobne.
Muchomor plamisty ("Amanita pantherina"), muchomor czerwieniejący ("Amanita rubescens") i muchomor porfirowy ("Amanita porphyria").

</doc>
<doc id="210600" url="https://pl.wikipedia.org/wiki?curid=210600" title="Olek (powiat nakielski)">
Olek (powiat nakielski)

Olek – wieś w Polsce położona w województwie kujawsko-pomorskim, w powiecie nakielskim, w gminie Szubin. Wchodzi w skład sołectwa Żurczyn.
W latach 1975–1998 miejscowość administracyjnie należała do województwa bydgoskiego.
Ludność: 53 mieszkańców (2004).

</doc>
<doc id="210603" url="https://pl.wikipedia.org/wiki?curid=210603" title="Smok Kaszubski">
Smok Kaszubski

Smok Kaszubski – pociąg opancerzony Wojska Polskiego II RP, improwizowany podczas kampanii wrześniowej przez Lądową Obronę Wybrzeża.
Historia.
Pociąg został zbudowany z inicjatywy kpt. mar. Jerzego Błeszyńskiego na początku września 1939 roku przez pracowników Warsztatów Portowych Marynarki Wojennej w Gdyni, przy akceptacji kierownika Stoczni Marynarki Wojennej kmdr. inż. Witolda Szulca. Do budowy użyto blach stalowych grubości 9 mm przeznaczonych na kadłuby niezbudowanych niszczycieli „Orkan” i „Huragan”. Dowódcą pociągu został wspomniany kpt mar. Błeszyński, a po jego zranieniu pod Wejherowem 9 września i śmierci w szpitalu, porucznik marynarki Florian Hubicki. Obsługę parowozu stanowili gdyńscy kolejarze, a wśród ponad 40-osobowej załogi większość stanowili podoficerowie i marynarze z byłej kompanii obsługi portu.
Kalendarium działań bojowych.
Konstrukcję pociągu prowadzono w trakcie ostrzału stoczni przez pancernik Schleswig-Holstein w dniach od 2 lub 3 do 7 września w warsztatach portowych Marynarki Wojennej w Gdyni.
8 września wieczorem doszło do starcia z patrolami niemieckiej piechoty na zachód od Wejherowa, gdzie pociąg wspierał działania 1 Morskiego pułku strzelców. Następnie miała miejsce wymiana ognia z plutonem wozów bojowych dywizji SS „Heimwehr Danzig” pod Wejherowem, znajdujących się na szosie do Redy. Pociąg uszkodził jeden z nich i odparł atak samolotów uszkadzając jeden z nich.
9 września miał miejsce pojedynek ogniowy z dywizjonem niemieckiej artylerii w rejonie Wejherowa, zajętym tego dnia przez wroga. Lekko uszkodzony „Smok Kaszubski” wycofał się do Redy i potem do Rumi, dowództwo po ciężko rannym kapitanie Błeszyńskim przejął porucznik Hubicki. Pociąg później patrolował teren pomiędzy Redą a Zagórzem.
10 września „Smok” dokonał rozpoznania w opuszczonej przez polskie oddziały Redzie, ewakuował rannych i wsparł ogniem 3 batalion rezerwowy atakujący wzdłuż szosy Zagórze–Reda.
11 września wsparł ogniowo oddziały walczące w rejonie węzła kolejowego Rumia – Zagórze, a 12 września rano wsparł ogniowo obrońców Kępy Oksywskiej z pozycji pod Chylonią. Potem w czasie przejazdu w rejon Zagórza został zaatakowany przez niemieckie bombowce nurkujące, które zniszczyły jeden z wagonów i uszkodziły pozostałą część pociągu. W starciu zginęło czterech żołnierzy, wielu zostało rannych.
W dniach późniejszych odprowadzono wrak pociągu do Gdyni i rozpoczęto remont, który następnie przerwano z powodu ewakuacji miasta. Załoga pociągu walczyła dalej jako oddział pieszy aż do zdobycia przez Niemców Kępy Oksywskiej.
Konstrukcja.
Lokomotywa opancerzona metodą spawania, nitowania i skręcania całkowicie blachą 9 mm o wysokiej wytrzymałości, przeznaczoną do budowy okrętów, od góry półokrągło, po bokach do linii szyn, koła zasłonięte. Z przodu i z tyłu wykonano zasuwane szczeliny obserwacyjne. Wagony opancerzono podobnie, wyposażając je w dachy dwuspadowe z blachy 6 mm.
Wszystkie ciężkie karabiny maszynowe w węglarkach umocowano na podstawach okrętowych.
Na początku i na końcu składu doczepiono wagony-platformy z szynami, podkładami i narzędziami. Cały skład pomalowano kamuflażem w postaci zielono-żółto-szarych plam. Lokomotywa nosiła namalowany białą farbą napis SMOK KASZUBSKI 

</doc>
<doc id="210605" url="https://pl.wikipedia.org/wiki?curid=210605" title="Stocznia Marynarki Wojennej">
Stocznia Marynarki Wojennej

Stocznia Marynarki Wojennej SA – przedsiębiorstwo w stanie upadłości likwidacyjnej mieszczące się w Porcie Gdynia. Zajmuje się produkcją i remontowaniem jednostek pływających na rzecz Marynarki Wojennej oraz podmiotów cywilnych. Posiada również licencję na eksport uzbrojenia. Jest najstarszą z aktualnie istniejących stoczni w Polsce.
Historia.
Pierwsza polska stocznia nad Morzem Bałtyckim po odzyskaniu niepodległości została utworzona 10 maja 1922 roku, wskutek przeniesienia Warsztatów Portowych Marynarki Wojennej z Modlina do Pucka. Początkowo ich wyposażenie składało się z dwóch barek warsztatowych oraz dźwigu torowego. W tym czasie wykonywano głównie remonty okrętów, które stacjonowały w Porcie Wojennym Puck. Po przeniesieniu Portu Wojennego do Gdyni podobnie uczyniono latem 1927 roku z Warsztatami Portowymi, które rozmieszczono w czterech budynkach przy nabrzeżu. W późniejszym czasie infrastrukturę lądową systematycznie rozbudowywano, natomiast w latach 1931–1933 zmontowano żuraw pływający o nośności 25 t i dok pływający o nośności 350 t, którą zwiększono do 500 t w 1937 roku. W połowie 1939 roku ukończono znacznie większy dok pływający o nośności 5000 t, będący największą jednostką pływającą zbudowaną w okresie II Rzeczypospolitej. Do momentu wybuchu II wojny światowej oddano do użytku również pochylnię o długości 130 m. W latach 30. kontynuowano prowadzenie remontów jednostek Floty, a także zwodowano pewną liczbę nowych okrętów i statków, w tym trzy minowce, trzy holowniki i bazę nurków. Ze względu na działania wojenne nie zrealizowano natomiast planów budowy dwóch niszczycieli typu "Grom" oraz znacznej liczby ścigaczy torpedowych. W trakcie kampanii wrześniowej tereny Portu Wojennego Gdynia, jak i Warsztatów Portowych Marynarki Wojennej zajęły wojska niemieckie i wykorzystywane były przez Kriegsmarine.
W okresie powojennym Warsztaty Portowe ponownie weszły w skład Portu Wojennego w Gdyni-Oksywiu, sformowanego wówczas jako Główny Port Marynarki Wojennej. Dlatego też w lecie 1945 roku otrzymały nazwę Warsztaty Remontowe Środków Pływających Głównego Portu Marynarki Wojennej. Ostatecznie w 1950 roku zakład został przekształcony w Stocznię Marynarki Wojennej. Na przestrzeni lat zaplecze techniczne powiększyło się o podnośnik mechaniczny o długości 100 m wraz z 12 stanowiskami roboczymi, ciąg sekcji płaskich oraz halę montażową. W 1989 roku wodowano nowy Dok nr 1 o nośności 8000 t, długości 150 m i szerokości 27 m. Nabrzeża o głębokości wody 8 m wyposażone są w żurawie stoczniowe o udźwigu od 8 do 25 t. Od czasu zakończenia II wojny światowej Stocznia Marynarki Wojennej zbudowała łącznie około 100 okrętów i 30 pomocniczych jednostek pływających dla polskiej Marynarki Wojennej. Wśród nich największymi seriami było 27 kutrów desantowych, 17 trałowców małomagnetycznych z laminatów poliestrowo-szklanych i 11 kutrów zwalczania okrętów podwodnych. Od 2001 roku trwa budowa pierwszej korwety wielozadaniowej projektu 621 według niemieckiej koncepcji MEKO A-100. Na eksport powstało natomiast 17 okrętów desantowych i pewna liczba mniejszych jednostek. Oprócz okrętów Stocznia Marynarki Wojennej wyspecjalizowała się w statkach cywilnych, takich jak masowce, zbiornikowce, lodołamacze, holowniki, pogłębiarki czy motorówki.
W okresie od 1987 roku Stocznia Marynarki Wojennej przeprowadziła remonty i modernizację na blisko 750 cywilnych jednostkach pływających. Największymi statkami, które remontowano były 218-metrowe masowce Polskiej Żeglugi Morskiej, MS „Uniwersytet Wrocławski” w 1992 roku i MS „Uniwersytet Warszawski” w 1993 roku. Tego typu prace wykonywane są również na okrętach Marynarki Wojennej. Poza wymienioną wyżej działalnością, przedsiębiorstwo zajmuje się m.in. odlewaniem i naprawą śrub napędowych, tulei cylindrowych oraz pierścieni tłokowych, produkcją maszyn i mechanizmów (nie tylko okrętowych) oraz systemów gaśniczych.
W 2005 roku Stocznia Marynarki Wojennej została przekształcona w jednoosobową spółkę akcyjną Skarbu Państwa (komercjalizacja). Posiada Świadectwo Bezpieczeństwa Przemysłowego Pierwszego Stopnia, Certyfikat Systemu Jakości ISO 9001:2000 wydany przez Polski Rejestr Statków, Certyfikat Systemu Jakości AOAP 2110:2003 wydany przez Zakład Systemów Jakości i Zarządzania, Certyfikat Wewnętrznego Systemu Kontroli wydany przez Polskie Centrum Badań i Certyfikacji, Certyfikat Systemu Zarządzania Jakością PN-EN ISO 9001:2001 oraz NATO-wski Kod Podmiotu Gospodarki Narodowej NCAGE.
Po skomercjalizowaniu spółka została dokapitalizowana przez Agencję Rozwoju Przemysłu oraz otrzymała pożyczkę na cele restrukturyzacyjne. Operacja ta uczyniła Agencję Rozwoju Przemysłu głównym akcjonariuszem spółki (99,38% udziału w kapitale zakładowym). Jednakże nie uchroniło to stoczni przed kłopotami finansowymi i dwukrotnie w 2006 roku straciła płynność finansową, co groziło nawet ogłoszeniem upadłości spółki. Konieczne było wstrzymanie części pensji dla 1,5-tysięcznej załogi, aby nie wstrzymywać pracy. Sytuacja unormowała się w 2007 roku, kiedy to podpisano kontrakty z zagranicznymi kontrahentami i Służbą SAR. Poprawa sytuacji miała jednak charakter krótkotrwały.
22 grudnia 2009 r. Sąd Rejonowy Gdańsk-Północ w Gdańsku wydał postanowienie o ogłoszeniu upadłości Stoczni Marynarki Wojennej SA z możliwością zawarcia układu z wierzycielami (sygn. akt VI GU 124/09). Ze względu na pogarszającą się sytuację i brak perspektyw zawarcia układu z wierzycielami, w dniu 7 kwietnia 2011 r. Sąd Rejonowy Gdańsk-Północ w Gdańsku wydał postanowienie zmieniające sposób prowadzenia postępowania upadłościowego z postępowania z możliwością zawarcia układu na postępowanie obejmujące likwidację majątku upadłego (sygn. akt VI GUp 9/09).
W maju 2017 została podpisana umowa przedwstępna na zakup, będącej w upadłości likwidacyjnej, Stoczni Marynarki Wojennej w Gdyni. Jedynym oferentem w przetargu była spółka Polska Grupa Zbrojeniowa Stocznia Wojenna.
W wyniku transakcji powstał nowy podmiot o nazwie Stocznia Wojenna. W 2018 r. odnotował on stratę na działalności w wysokości 26,56 mln zł. W efekcie podjęto szereg działań restrukturyzacyjnych, wśród nich m.in. przeznaczenie na sprzedaż 7 ha terenów stoczni przy ul. Śmidowicza 48 za cenę ofertową 85 mln zł netto.

</doc>
<doc id="210606" url="https://pl.wikipedia.org/wiki?curid=210606" title="Jerzy Kuryłowicz">
Jerzy Kuryłowicz

Jerzy Kuryłowicz (ur. 26 sierpnia 1895 w Stanisławowie, zm. 28 stycznia 1978 w Krakowie) – polski językoznawca. Zajmował się przede wszystkim językoznawstwem diachronicznym oraz językami indoeuropejskimi. Jest uważany za jednego z najważniejszych lingwistów XX wieku oraz za jednego z największych specjalistów w dziedzinie indoeuropeistyki. 
Życiorys.
Był synem Romana, urzędnika i Flory z Kleczyńskich, starszym bratem Włodzimierza, mikrobiologa. Uczęszczał do szkół we Lwowie z niemieckim językiem nauczania (1901–1913), w tym do gimnazjum klasycznego (jego nauczycielem był m.in. językoznawca Gerson Blatt). Po zakończeniu nauki szkolnej wyjechał na studia do Hochschule für Welthandel w Wiedniu, gdzie uczęszczał na zajęcia z ekonomii, handlu, języków obcych oraz dodatkowo prawa i języków orientalnych (1913–1914). Gdy wybuchła I wojna światowa, został wysłany na front w stopniu porucznika armii austriackiej. Po wojnie studiował romanistykę i germanistykę na Uniwersytecie Jana Kazimierza we Lwowie oraz równocześnie indologię i semitystykę, jednak m.in. językoznawca Andrzej Gawroński zwrócił uwagę na ogromne zdolności językowe Kuryłowicza i postarano mu się o stypendium w Paryżu, gdzie studiował u Meilleta, Vendryesa, Blocha oraz Cohena i Roquesa. W 1929 został mianowany profesorem na Uniwersytecie Lwowskim. Pełnił tam funkcję kierownika Zakładu Językoznawstwa Indoeuropejskiego i Zakładu Filologii Romańskiej. Po wojnie na krótko (1946–1948) objął Katedrę Językoznawstwa Ogólnego na Uniwersytecie Wrocławskim, ale trudne warunki życia w mieście sprawiły, że przeniósł się do Krakowa, na Uniwersytet Jagielloński, w którym pełnił funkcję kierownika Katedry Językoznawstwa Ogólnego do przejścia na emeryturę w 1965 roku. Przez kilkanaście lat był też opiekunem katedr anglistyki, romanistyki i germanistyki. Był członkiem wielu akademii naukowych (1931 członek-korespondent, 1938 członek czynny Polskiej Akademii Umiejętności; 1952 członek rzeczywisty Polskiej Akademii Nauk).
W wyborach samorządowych z maja 1939 uzyskał mandat radnego Rady Miasta Lwowa, startując z Listy Chrześcijańsko-Narodowej.
Na przełomie czerwca/lipca 1939 został wybrany ostatnim dziekanem Wydziału Humanistycznego polskiego UJK w okresie II RP.
Jego prace stanowią podstawową lekturę z zakresu językoznawstwa indoeuropejskiego. Przyczynił się także do rozwoju metodologii językoznawstwa diachronicznego, m.in. rekonstrukcji wewnętrznej. Wiele pisywał ogólnie o języku, opierając się na poglądach Hjelmsleva, ale swoich poglądów nie zebrał w spójną syntetyczną teorię. Do ważniejszych publikacji należą: "L'Apophonie en indo-européen" (1956) i "The Inflectional Categories of Indo-European" (1964).
Wypracował teorię hierarchii funkcji płaszczyzn i jednostek językowych. Zajmował się problematyką izomorfizmu struktur fonologicznych, morfologicznych i składniowych. Doprecyzował pojęcie znaku językowego i analogii. Badał relację między diachronią a synchronią w języku. Istotny jest jego wkład w zakresie teorii laryngalnej oraz akcentologii indoeuropejskiej.
11 listopada 1937 roku został odznaczony Krzyżem Komandorskim Orderu Odrodzenia Polski. 22 lipca 1964 roku z okazji 20-lecia Polski Ludowej otrzymał nagrodę państwową I stopnia.
Według wspomnień prof. Mieczysława Szymczaka Jerzy Kuryłowicz miał fenomenalną pamięć, która pozwoliła mu na opanowanie kilkudziesięciu języków (oprócz tych, którymi posługują się Europejczycy, biegle znał języki semickie i hetyckie, język perski oraz sanskryt, a także klasyczną grekę i łacinę).
Został pochowany na Cmentarzu Rakowickim w Krakowie (kwatera 3-wsch-po prawej Przuchnickich).
Literatura biograficzna.
Cztery artykuły biograficzne i bibliografia Kuryłowicza ukazały się w tomie pod red. W. Smoczyńskiego "Kuryłowicz Memorial Volume", Part One, Kraków 1995.

</doc>
<doc id="210609" url="https://pl.wikipedia.org/wiki?curid=210609" title="Reakcje upozorowane">
Reakcje upozorowane



</doc>
<doc id="210611" url="https://pl.wikipedia.org/wiki?curid=210611" title="Historia Marynarki Wojennej">
Historia Marynarki Wojennej

Historia Marynarki Wojennej – dzieje oraz struktury polskiej Marynarki Wojennej. Zawiera opis historii Marynarki Wojennej od czasów powstania oddziałów kaperskich i pierwszej w Polsce regularnej floty wojennej. Wymienia również struktury organizacyjne Marynarki Wojennej Rzeczypospolitej Polskiej po I wojnie światowej.
Dzieje.
Korona Królestwa Polskiego i Rzeczpospolita Obojga Narodów.
Początek wojenno-morskiej obecności Polski datuje się na 1463, kiedy to w czasie trwania wojny trzynastoletniej połączona flota gdańsko-elbląska pokonała flotę krzyżacką w bitwie na Zalewie Wiślanym. Za panowania Zygmunta I Starego nastąpił rozwój polskiej floty wojennej. Utworzona w 1517 polska flota kaperska wzięła udział w wojnie litewsko-moskiewskiej 1512-1522. Operując na wschodnim Bałtyku, przerywała handel morski pomiędzy Wielkim Księstwem Moskiewskim a krajami zachodnioeuropejskimi, dostarczającymi Wasylowi III najniezbędniejszych materiałów wojennych. W czasie wojny polsko-krzyżackiej 1519-1521 flota ta wzięła udział w blokadzie Królewca. Jednak po zawarciu w 1522 rozejmu, kończącego wojnę litewsko-moskiewską zlikwidowano flotę kaperską. W związku z narastającym zagrożeniem ze strony Rosji i Szwecji 1561, w odpowiedzi na manifest królewski powstała zorganizowana flota kaperska, zwana także flotą strażników morza. W 1568 powołano Komisję Morską, pierwszy polski urząd morski do zadań którego należała organizacja floty kaperskiej, a od 1570 tworzenie regularnej polskiej floty wojennej. W 1571 komisja ta opracowała artykuły morskie, które stanowiły pierwszy polski regulamin służby okrętowej. 29 lipca 1571 flota duńska zaatakowała niespodziewanie polską flotę kaperską stacjonującą w Pucku i uprowadziła jej okręty do Kopenhagi. Spowodowało to potrzebę tworzenia polskiej regularnej marynarki wojennej. W 1572 zakończono budowę galeonu Smok, w następnych latach wybudowano dalsze jednostki, jednak rozbudowę floty przerwano. Polską flotę wojenną wskrzesił na krótko Stefan Batory w czasie wojny Rzeczypospolitej z Gdańskiem, powierzając jej w zadaniu blokadę tego portu.
Od 1601 zaczęto budować pierwsze zawodowe siły morskie – królewską flotę wojenną, która prowadziła działania przeciwko Rosjanom i Szwedom. W 1626 powstała Komisja Okrętów Królewskich, która organizowała eskadry floty polskiej. Największym i zarazem ostatnim zwycięstwem okrętów królewskich było pokonanie eskadry szwedzkiej w bitwie pod Oliwą.
Pierwszą polską uczelnią morską, kształcącą adeptów marynarki wojennej była założona w 1780 przez wojewodę wileńskiego Karola Stanisława Radziwiłła Szkoła Majtków w Nieświeżu.
Polska pod zaborami.
W czasie trwania powstania listopadowego próbowano dostarczać broń drogą morską na Litwę i zrealizowano tzw. wyprawę morską Jerzmanowskiego. Niestety okręt dotarł tam zbyt późno. Pojawił się tam gdy już na Litwie nie było większych oddziałów powstańczych, więc musiał zawrócić. Podobny projekt realizowano też w czasie trwania powstania styczniowego. Wysłano z Londynu tzw. wyprawę morską Łapińskiego. Tutaj przeszkód było znacznie więcej. W ostatnim etapie wyprawy przeprowadzono próbę desantu morskiego. Podczas jego trwania zatonęła jedna z łodzi i utonęło 24 ochotników. Wyprawa więc ostatecznie zakończyła się niepowodzeniem. 
Podczas powstania styczniowego planowano utworzyć marynarkę wojenną. Jej dowodzeniem miała się zająć Organizacja Główna Narodowych Sił Morskich, która powstała w 1863 przy Rządzie Narodowym. Po upadku powstania na Ukrainie w 1864 zaniechano planów budowy floty wojennej.
II Rzeczpospolita.
Krótko po odzyskaniu niepodległości w 1918 rozpoczęto budowę polskiej Marynarki Wojennej. W latach 20. trzon floty stanowiły poniemieckie trałowce i torpedowce. W trakcie wojny polsko-bolszewickiej marynarze uczestniczyli w działaniach piechoty na froncie. Znaczący rozwój Marynarki Wojennej nastąpił dopiero w latach 30., kiedy do służby trafiły, zbudowane głównie zagranicą, nowoczesne niszczyciele, okręty podwodne i okręty minowe (trałowce, stawiacz min) oraz samoloty rozpoznawcze.
II wojna światowa.
Podczas kampanii wrześniowej w 1939 polska Obrona Wybrzeża nie miała szans nawiązania równorzędnej walki z przeważającą armią niemiecką. Pierwsze działania wojenne Polskiej Marynarki Wojennej (PMW) miały miejsce w 1939 roku w czasie obrony wybrzeża. Trzy niszczyciele zostały wycofane z Morza Bałtyckiego do Wielkiej Brytanii jeszcze przed wybuchem wojny. Podczas II wojny światowej w skład PMW wchodziło łącznie 27 okrętów (dwa krążowniki, dziewięć niszczycieli, pięć okrętów podwodnych i 11 kutrów torpedowych), które przebyły w sumie 1,2 mln mil morskich, eskortowały 787 konwojów. Okręty PMW przeprowadziły 1162 patroli oraz operacji wojskowych, zatopiły 12 okrętów nieprzyjaciela (w tym 5 okrętów podwodnych), 41 statków handlowych, uszkodziły 24 okręty (w tym osiem okrętów podwodnych) i zestrzeliły 20 samolotów. 450 marynarzy z ponad czterech tysięcy służących w marynarce straciło swoje życie podczas walki. Większość okrętów została zatopiona, niektórym udało się przedostać do Wielkiej Brytanii, a pozostałe internowały się w Szwecji. Pomimo że na Bałtyku pozostawał już tylko ORP Orzeł, który jednak działał po ucieczce z Tallinna i skonfiskowaniu map i ksiąg kodowych z dala od lądu, marynarze broniący Półwyspu Helskiego poddali się 2 października jako jeden z ostatnich punktów obrony w kraju.
Od 1939 do 1947 Marynarka Wojenna funkcjonowała w ramach polskich Sił Zbrojnych na Zachodzie, a jej skład opierał się na wydzierżawionych od Wielkiej Brytanii jednostkach, głównie niszczycielach i okrętach podwodnych, ale także 2 krążownikach. W tym czasie polskie okręty działały na Oceanie Atlantyckim oraz Morzu Śródziemnym, Północnym i Arktycznym, biorąc udział m.in. polowaniu na pancernik „Bismarck” i desancie w Normandii. Ogółem okręty Polskiej Marynarki Wojennej w czasie II wojny przepłynęły 1 213 000 mil morskich, eskortowały 787 konwojów, przeprowadziły 1162 operacji, zatopiły 8 okrętów i dalsze 5 prawdopodobnie, uszkodziły 11 okrętów i 18 – prawdopodobnie, statków handlowych zatopiły 39 i 2 prawdopodobnie, zestrzeliły 20 samolotów i 10 prawdopodobnie. Straty Marynarki Polskiej wyniosły 24 okrętów zatopionych w akcji w tym 19 we wrześniu 1939, 1 omyłkowo zatopiony przez siły alianckie, 1 osadzony na mieliźnie w Normandii po ciężkim uszkodzeniu. W wyniku działań wojennych straty w ludziach wyniosły 23 oficerów, 8 podchorążych, 137 podoficerów i 236 marynarzy zabitych oraz 13 oficerów i 178 podoficerów i marynarzy rannych. Liczba odznaczeń bojowych wyniosła: 51 krzyży Orderu Virtuti Militari, 1052 Krzyży Walecznych, 68 Krzyży Zasługi z Mieczami, ponadto 83 odznaczenia brytyjskie i 15 francuskich.
1945-1990.
Po II wojnie światowej do kraju powróciły wszystkie jednostki pływające stanowiące własność Polski. W czasach Układu Warszawskiego Marynarka Wojenna przygotowywała się do operacji desantowej na Półwyspie Jutlandzkim, w związku z czym masowo wcielano okręty desantowe, uzupełnione o rozbudowane siły lekkie w postaci kutrów torpedowych, rakietowych oraz trałowców. Do trzonu floty zaliczały się także niszczyciele i okręty podwodne oraz samoloty myśliwskie i śmigłowce zwalczania okrętów podwodnych. Kolejne generacje uzbrojenia stanowiły jednostki pływające i statki powietrzne radzieckiej lub polskiej produkcji. Jednak tworzona w powojennych realiach geopolitycznych Marynarka Wojenna rozwijała się w ścisłym powiązaniu ze Związkiem Radzieckim. Wszystkie istotne dla jej przyszłości decyzje podejmowane były w następstwie uzgodnień dokonywanych między Naczelnym Dowództwem WP a Naczelnym Dowództwem Armii Czerwonej. Wyrazem powiązania, a nawet całkowitego uzależnienia od Moskwy organizowanej w tych warunkach Marynarki Wojennej była pierwsza obsada jej najważniejszych stanowisk. Na czele Marynarki Wojennej stanęli między innymi: kontradmirał Nikołaj Abramow — dowódca Marynarki Wojennej, kmdr Iwan Szylingowski — szef Sztabu Głównego i kmdr Józef Urbanowicz — zastępca dowódcy Marynarki Wojennej do spraw polityczno-wychowawczych. Podobnie wszystkie kierownicze stanowiska, włącznie z prokuraturą, sądem i wszechwładnym VIII Oddziałem Informacji Wojskowej, pełnili oficerowie radzieccy. Ogółem na siedem istniejących w 1945 roku etatów admiralskich tylko dwa powierzono Polakom. Byli to kmdr Jerzy Kłossowski (szef Oddziału MW przy MON) i kmdr Adam Mohuczy (zastępca szefa Sztabu Głównego Marynarki Wojennej).
Nowo wcieleni do służby oficerowie aktywnie włączyli się w realizację powierzonych im obowiązków służbowych. Licząc na powrót swoich kolegów z Wielkiej Brytanii, z dużym niepokojem obserwowali narastający proces sowietyzacji polskiej Marynarki Wojennej. Podporządkowanie interesów polskich imperialnej polityce Moskwy sprawiało również, że część oficerów, poświęciła się działalności niepodległościowej, lub szukała możliwości ucieczki z kraju. 1 sierpnia 1951 część załogi uprowadziła ORP Żuraw do Ystad, gdzie 12 marynarzy zostało. W latach 1950-1952 trwały przesłuchania i proces członków rzekomego spisku komandorów. Szczątki zamordowanych i tajnie pochowanych kmdra Mieszkowskiego, kmdra por. Przybyszewskiego i kmdra Staniewicza odnaleziono dopiero w 2013 r. a rok później potwierdzono ich identyfikację dzięki badaniom genetycznym.
III Rzeczpospolita.
Od początku ostatniej dekady XX wieku trwa restrukturyzacja Marynarki Wojennej. W związku ze zmianą doktryny obronnej niemal całkowicie wycofano środki desantowe i lekkie siły uderzeniowe oraz zlikwidowano lotnictwo uderzeniowe. Od 1992 do 1995 wybudowano niedozbrojone korwety rakietowo-artyleryjskie, które obecnie są wyposażane w pociski przeciwokrętowe. W latach 2000-2005 udało się wprowadzić do służby, podarowane przez kraje NATO fregaty rakietowe (Stany Zjednoczone) i okręty podwodne (Norwegia), które zastąpiły radzieckie jednostki starszej generacji. Najważniejszymi działaniami polskiej Marynarki Wojennej po 1989 były operacje "Pustynna Burza" (1990-1991), "Iracka Wolność" (2002-2003) oraz "Aktywny Wysiłek" (2005-2006).
Organizacja.
Struktura organizacyjna Marynarki Wojennej z 1924:
Struktura organizacyjna Marynarki Wojennej z 1939:
Struktura Marynarki Wojennej na Zachodzie z 1942:
Skład Marynarki Wojennej w 1960:
Struktura organizacyjna Marynarki Wojennej z 1995:

</doc>
<doc id="210612" url="https://pl.wikipedia.org/wiki?curid=210612" title="Międzylesie (ujednoznacznienie)">
Międzylesie (ujednoznacznienie)



</doc>
<doc id="210615" url="https://pl.wikipedia.org/wiki?curid=210615" title="Międzylesie (Warszawa)">
Międzylesie (Warszawa)

Międzylesie – osiedle i obszar MSI w dzielnicy Wawer w Warszawie.
Opis.
Początkowo wieś szlachecka w XVI i XVII w. nosząca nazwę "Kaczkowo". Od XVIII znana jako "Kaczy Dół". Ze względu na chęć przyciągnięcia letników nazwę zmieniono w 1927 (według innych źródeł w 1932).
Miejscowość została przyłączona do Warszawy w 1951.
W centrum osiedla, w bezpośrednim sąsiedztwie przystanku kolejowego Warszawa Międzylesie, w latach 2015–2016 zbudowano tunel dla komunikacji samochodowej pod linią kolejową nr 7, łączący ulicę Zwoleńską z ul. Żegańską.

</doc>
<doc id="210616" url="https://pl.wikipedia.org/wiki?curid=210616" title="Gminy Norwegii">
Gminy Norwegii

Norwegia podzielona jest na 11 okręgów () i 356 gminy (). Niniejsza strona zawiera alfabetyczną listę norweskich gmin ().
A.
Alstahaug –
Alta –
Alvdal –
Alver –
Andøy –
Aremark –
Arendal –
Asker –
Askvoll –
Askøy –
Aukra –
Aure –
Aurland –
Aurskog-Høland –
Austevoll –
Austrheim –
Averøy
B.
Balsfjord –
Bamble –
Bardu –
Beiarn –
Bergen –
Bindal –
Birkenes –
Bjerkreim –
Bjørnafjorden –
Berlevåg –
Bodø –
Bokn –
Bremanger –
Brønnøy –
Bygland –
Bykle –
Bærum –
Bø (Nordland) –
Bømlo –
Båtsfjord
D.
Dovre –
Drammen –
Drangedal –
Dyrøy –
Dønna
E.
Eidfjord –
Eidskog –
Eidsvoll –
Eigersund –
Elverum –
Enebakk –
Engerdal –
Etne –
Etnedal –
Evenes –
Evje og Hornnes
F.
Farsund –
Fauske –
Fedje –
Fitjar –
Fjaler –
Fjord –
Flakstad –
Flatanger –
Flekkefjord –
Flesberg –
Flora –
Flå –
Folldal –
Fredrikstad –
Frogn –
Froland –
Frosta –
Frøya –
Fyresdal –
Færder
G.
Gamvik –
Gaular –
Gausdal –
Gildeskål –
Giske –
Gjemnes –
Gjerdrum –
Gjerstad –
Gjesdal –
Gjøvik –
Gloppen –
Gol –
Gran –
Grane –
Gratangen –
Grimstad –
Grong –
Grue –
Gulen
H.
Hadsel –
Halden –
Hamar –
Hamarøy-Hamber –
Hammerfest –
Hareid –
Harstad –
Hasvik –
Hattfjelldal –
Haugesund –
Heim –
Hemnes –
Hemsedal –
Herøy w Møre i Romsdal –
Herøy w Nordland –
Hitra –
Hjartdal –
Hjelmeland –
Hol –
Hole –
Holmestrand –
Holtålen –
Horten –
Hurdal –
Hustadvik –
Hvaler –
Hyllestad –
Hægebostad –
Høyanger –
Høylandet –
Hå
I.
Ibestad –
Inderøy –
Indre Fosen –
Indre Østfold –
Iveland
J.
Jevnaker –
Jølster
K.
Karasjok –
Karlsøy –
Karmøy –
Kautokeino –
Kinn –
Klepp –
Kongsberg –
Kongsvinger –
Kragerø –
Kristiansand –
Kristiansund –
Krødsherad –
gmina Kvam –
Kvinesdal –
Kvinnherad –
Kviteseid –
Kvitsøy –
Kvæfjord –
Kvænangen –
Kåfjord
L.
Larvik –
Lavangen –
Lebesby –
Leirfjord –
Leka –
Lesja –
Levanger –
Lier –
Lierne –
Lillehammer –
Lillesand –
Lillestrøm –
Lindesnes –
Lom –
Loppa –
Lund –
Lunner –
Lurøy –
Luster –
Lyngdal –
Lyngen –
Lærdal –
Lødingen –
Lørenskog –
Løten
M.
Malvik –
Marker –
Masfjorden –
Melhus –
Meløy –
Meråker –
Midtre Gauldal –
Midt-Telemark –
Modalen –
Modum –
Molde –
Moskenes –
Moss –
Målselv –
Måsøy
N.
Namsos –
Namsskogan –
Nannestad –
Narvik –
Nes w Akershus –
Nes w Buskerud –
Nesna –
Nesodden –
Nesseby –
Nesset –
Nissedal –
Nittedal –
Nome –
Nord-Aurdal –
Nord-Fron –
Nordkapp –
Nord-Odal –
Nordreisa –
Nordre Follo –
Nordre Land –
Nore og Uvdal –
Notodden –
Nærøysund
O.
Oppdal –
Orkland –
Osen –
Os (Hedmark) –
Oslo –
Osterøy –
Overhalla
P.
Porsanger –
Porsgrunn
R.
Rakkestad –
Rana –
Randaberg –
Rauma –
Rendalen –
Rennebu –
Rindal –
Ringebu –
Ringerike –
Ringsaker –
Risør –
Rollag –
Rælingen –
Rødøy –
Røros –
Røst –
Røyrvik –
Råde –
S.
Salangen –
Saltdal –
Samnanger –
Sandefjord –
Sandnes –
Sarpsborg –
Sauda –
Selbu –
Seljord –
Sel –
Senja –
Sigdal –
Siljan –
Sirdal –
Skaun –
Skien –
Skiptvet –
Skjervøy –
Skjåk –
Smøla –
Snåsa –
Sokndal –
Sola –
Solund –
Sogndal –
Songdalen –
Sortland –
Spydeberg –
Stad –
Stange –
Stavanger –
Steigen –
Steinkjer –
Stjørdal –
Stord –
Stor-Elvdal –
Storfjord –
Stranda –
Strand –
Stryn –
Sula –
Suldal –
Sunndal –
Sunnfjord –
Surnadal –
Sveio –
Sykkylven –
Sømna –
Søndre Land –
Sør-Aurdal –
Sørfold –
Sør-Fron –
Sør-Odal –
Sørreisa –
Sør-Varanger
T.
Tana –
Time –
Tingvoll –
Tinn –
Tjeldsund –
Tokke –
Tolga –
Tromsø –
Trondheim –
Trysil –
Træna –
Tvedestrand –
Tydal –
Tynset–
Tysnes –
Tysvær –
Tønsberg
U.
Ullensaker –
Ullensvang –
Ulstein –
Ulvik –
Utsira
V.
Vadsø –
Vaksdal –
Valle –
Vang –
Vanylven –
Vardø –
Vefsn –
Vega –
Vegårshei –
Vennesla –
Verdal –
Verran –
Vestby –
Vestnes –
Vestre Slidre –
Vestre Toten –
Vestvågøy –
Vevelstad –
Vik –
Vindafjord –
Vinje –
Volda –
Voss –
Værøy –
Vågan –
Vågsøy –
Vågå –
Våler
Ø.
Øksnes –
Ørland –
Ørsta –
Østre Toten –
Øvre Eiker –
Øyer –
Øygarden –
Øystre Slidre
Å.
Åfjord –
Ål –
Ålesund –
Åmli –
Åmot –
Årdal –
Ås –
Åseral –
Åsnes

</doc>
<doc id="210619" url="https://pl.wikipedia.org/wiki?curid=210619" title="Hat">
Hat



</doc>
<doc id="210621" url="https://pl.wikipedia.org/wiki?curid=210621" title="Kratka (symbol)">
Kratka (symbol)

Znaczenia znaku kratki.
W Unikodzie kratka występuje w różnych wersjach:

</doc>
<doc id="210623" url="https://pl.wikipedia.org/wiki?curid=210623" title="Handshake">
Handshake

Handshake – wymiana informacji między dwoma urządzeniami (na przykład modemami), która ma na celu ustalenie wspólnych parametrów transmisji danych, takich jak np. szybkość transmisji. Analogiczny proces wykorzystywany jest też w niektórych programowych protokołach komunikacyjnych (np. TCP) do rozpoczęcia sesji i ustalenia jej parametrów.
Handshake – nadzor nad transmisją danych pomiędzy dwoma urządzeniami, mający zapewnić / poprawić skuteczność wymiany poszczególnych bajtów.
Realizowany sprzętowo sygnały RTS/CTS oraz/lub DTR/DSR lub programowo (XON/XOF). 
Początkowo i głównie wykorzystywany w komunikacji modemowej.
Sprzętowo, w standardzie RS-232, wykorzystuje sygnały RTS/CTS ("nadawać chcę!!!, jak tam u Ciebie? gotowy? czyli nadajnik zgłasza aktywny sygnał Request, jeśli odbiornik jest gotowy aktywuje sygnał CTS - Clear To Send: jestem gotów - (na)dawaj. Jeśli odbiornik stwierdzi, że np. potrzebuje czasu na obróbkę danych, przepełnia się bufor odbiorczy, system potrzebuje czasu na obsługę innych wątków - ustawia nieaktywny sygnał CTS. W tej sytuacji nadajnik winien zaprzestać transmisji nowych danych i poczekać na kolejną gotowość odbiornika.
Sygnały DTR/DSR - podobny sposób synchronizacji sprzętowej jak opisano powyżej, ale nieco "wolniejsze", ogólniejsze. Opis wymaga uzupełnienia.
DTR - Data Terminal Ready
DSR - Data Server Ready

</doc>
<doc id="210624" url="https://pl.wikipedia.org/wiki?curid=210624" title="Hammer (procesor)">
Hammer (procesor)

Hammer - stara, nieużywana już nazwa kodowa jednego z procesorów firmy AMD. Procesor ten nigdy nie pojawił się na rynku. W wyniku zmiany koncepcji AMD Hammer został zmodyfikowany i zamiast niego na rynku pojawiły się procesory Athlon 64 i Opteron.

</doc>
<doc id="210627" url="https://pl.wikipedia.org/wiki?curid=210627" title="Aleksander Dętkoś">
Aleksander Dętkoś

Aleksander Dętkoś (ur. 1939 w Gorlicach) – polski rzeźbiarz.
Życiorys.
Absolwent Państwowego Liceum Technik Plastycznych w Zakopanem (1955–1960) oraz Państwowej Wyższej Szkoły Sztuk Plastycznych w Gdańsku, Wydział Rzeźby i Ceramiki w pracowni Stanisława Horno-Popławskiego (1960–1966). W tym samym czasie ukończył także studium pedagogiczne. W latach 1966–1969 pracował jako plastyk-pedagog w szkolnictwie specjalnym na Wybrzeżu.
Laureat licznych nagród i wyróżnień w konkursach rzeźbiarskich. Jego nazwisko znajduje się w angielskiej edycji biografii artystów współczesnych, wydanej w Lozannie pt. "Kto jest kim".
Oznaczony Brązowym Medalem „Zasłużony Kulturze Gloria Artis” (2011).
Od 1999 należy do Accademia Internazionale – Greci Marino – Italia, z tytułem członka Akademii Sztuki. Od lat 70. mieszka w Bydgoszczy w dzielnicy Miedzyń.

</doc>
<doc id="210628" url="https://pl.wikipedia.org/wiki?curid=210628" title="Obeliks">
Obeliks

Obeliks () – postać fikcyjna, stworzona przez Rene Goscinnego i Alberta Uderzo na potrzeby komiksu o Asteriksie z 1959. Obeliks jest najlepszym przyjacielem Asteriksa i towarzyszy mu we wszystkich jego przygodach (z wyjątkiem albumu "Przygody Gala Asteriksa").
Historia postaci.
Debiut w komiksie.
Goscinny i Uderzo, pracując nad pierwszym komiksem o Asteriksie, nie byli zgodni co do tego, kim ma być i jak ma wyglądać główny bohater. Uderzo chciał, by był on wysokim Celtem o blond włosach. Goscinny uważał natomiast, że pierwsze skrzypce winien grać mały, ale sprytny wojownik.
W "Przygodach Gala Asteriksa" (początkowo publikowanych w odcinkach na łamach francuskiego czasopisma "Pilote") głównym bohaterem był, zgodnie z wizją Goscinnego, Asteriks – Gal o niewielkim wzroście, ale będący w stanie przechytrzyć przeciwników. Na drugim planie zaistniała narysowana przez Uderzo za zgodą Goscinnego postać wysokiego i silnego Gala o imieniu Obeliks. Ponieważ w wiosce istniały już postacie wojownika (Asteriks), kowala (Tenautomatiks) czy wodza (Asparanoiks), Uderzo uczynił z Obeliksa twórcę i dostawcę menhirów.
Pochodzenie imienia.
W języku francuskim imię Obeliksa jest nawiązaniem do obelisku (fr. "obélisque") jako do pomnika i obelisku (fr. "obèle") jako znaku edytorskiego, który często towarzyszy asteryskowi.
Fikcyjna biografia.
Obeliks urodził się w 85 r. p.n.e. jako syn dwójki Galów, Żelatyny (fr. "Gélatine") i Onadobnodaliksa (fr. "Obélodalix"). Komiks "W 35 r. p.C." z 1994 r. sugeruje, że Asteriks i Obeliks urodzili się tego samego dnia i o tej samej godzinie; ta informacja przeczy jednak fabule komiksu "Obeliks i spółka" (1976 r.), gdzie świętuje się jedynie urodziny Obeliksa.
Jako dziecko Obeliks był nieśmiałym i tchórzliwym chłopcem, a jego jedynym przyjacielem był mały Asteriks. To właśnie on namówił Obeliksa, by wybrał się do chaty Panoramiksa i wypił trochę magicznego napoju, korzystając z nieobecności druida. Obeliks, próbując łyknąć napoju z kociołka, wpadł do naczynia i wypił wszystko, co się tam znajdowało. Po wyłowieniu go przez Panoramiksa okazało się, że młody Gal na stałe znalazł się pod wpływem napoju magicznego.
Jako dorosły Obeliks stał się wytwórcą i dostawcą menhirów.
Komiks "Obélisc’h" sugeruje, że Obeliks stał się protoplastą dynastii wojowników, która przetrwała aż do XX wieku.
Opis postaci.
Obeliks jest korpulentnym mężczyzną o rudych włosach (zaplatanych w warkoczyki) i wąsach. Ubiera się w spodnie w pionowe, biało-niebieskie paski, ma na sobie także brązowe buty i niewielki hełm.
Od czasu wypadku z dzieciństwa znajduje się pod stałym działaniem magicznego napoju Panoramiksa i tym samym posiada nadludzką siłę. Mimo to Obeliks przy każdej okazji chce spróbować napoju raz jeszcze, choć Panoramiks prawie zawsze mu go odmawia.
Ulubioną rozrywką Obeliksa jest polowanie i zjadanie dzików, a także spuszczanie lania napotkanym Rzymianom.
Rodzina i przyjaciele.
Rodzicami Obeliksa są Żelatyna (fr. Gélatine) i Onadobnodaliks (fr. Obélodalix). W okresie narodzin dziecka mieszkali w wiosce Galów. Jakiś czas później przenieśli się do Condate. Komiks "Asteriks i Latraviata" wskazuje, że ojciec Obeliksa (wraz z Astronomiksem, ojcem Asteriksa) prowadzi w Condate sklep z pamiątkami.
Na kartach komiksu "Złoty sierp" pojawiła się postać Ameriksa, dalekiego kuzyna Obeliksa, który mieszka w Lutecji i zajmuje się produkcją sierpów.
Najlepszymi przyjaciółmi Obeliksa są Asteriks oraz piesek Obeliksa, Idefiks.
Adaptacje.
Postać Obeliksa pojawiła się w każdej adaptacji przygód Asteriksa.

</doc>
<doc id="210629" url="https://pl.wikipedia.org/wiki?curid=210629" title="Human interface device">
Human interface device

Human input device (HID) lub Human interface device – urządzenia do wprowadzania danych przez człowieka)
nazwa kodowa dla urządzeń peryferyjnych służących do wprowadzania informacji do komputera, takich jak dżojstik, mysz, trackball czy klawiatura. Urządzenia HID są produkowane z myślą o podłączeniu ich do portu USB, dzięki czemu są łatwo rozpoznawane i odpowiednio przez komputer numerowane.

</doc>
<doc id="210635" url="https://pl.wikipedia.org/wiki?curid=210635" title="Jacques Parizeau">
Jacques Parizeau

Jacques Parizeau (ur. 9 sierpnia 1930 w Montrealu, zm. 1 czerwca 2015 tamże) – kanadyjski polityk i ekonomista, premier prowincji Quebec z ramienia Partii Quebecu.
Życiorys.
Studiował ekonomię. Doktoryzował się w szkole ekonomicznej London School of Economics w Londynie. Był wyznawcą teorii ekonomicznych Keynesa. W latach sześćdziesiątych był najbardziej prominentnym i wpływowym ekonomistą w Quebecu. Będąc doradcą ekonomicznym rządu prowincjonalnego Quebecu miał olbrzymi wpływ na kształt i realizację cichej rewolucji. W szczególności był zwolennikiem nacjonalizacji energetyki i górnictwa azbestu. Był także autorem koncepcji prowincjonalnego systemu emerytalnego ("Quebec Pension Plan").
Mimo swego mieszanego małżeństwa (żoną jego była Alicja Poznańska, emigrantka z Polski o żydowskim pochodzeniu) Parizeau skierował się w stronę zdecydowanego nacjonalizmu frankofońskiego. W 1969 dołączył do Partii Quebecu. Po zwycięstwie wyborczym PQ w 1976 wszedł do rządu René Lévesque'a jako minister finansów. Parizeau grał aktywną rolę w referendum na temat niepodległości Quebecu, a w 1980 aktywnie popierał wprowadzenie restrykcyjnej karty języka francuskiego w Quebecu. W 1984 w związku z łagodzeniem stanowiska lidera partii, René Lévesque'a, w kwestii niepodległości, zerwał z nim, opuścił rząd i chwilowo wycofał się z czynnego życia politycznego. Do partii powrócił w 1987, pokonując w 1988 w wyborach na przewodniczącego partii następcę René Lévesque'a – Pierre'a-Marca Johnsona. Wraz z objęciem kierownictwa partii dokonał w jej polityce zwrotu w kierunku radykalnego secesjonizmu. W wyborach parlamentarnych w 1989 partia Parizeau nie odniosła spodziewanego sukcesu zdobywając zaledwie 29 mandatów (ze 125). W kolejnych wyborach, w nowej już sytuacji odniosła znaczny sukces zdobywając bezwzględną większość z 77 mandatami. Jednym z naczelnych punktów programu partii było osiągnięcie politycznej niezależności w przeciągu kilku lat. W związku z tymi planami rozpoczęto naciski w kierunku urządzenia kolejnego referendum. Partnerem Parizeau na poziomie federalnym był lider Bloku Quebecu Lucien Bouchard. Bardziej ostrożna i konserwatywna polityka Boucharda spowodowała, że rola Parizeau w przygotowaniach do referendum była kluczowa i to właśnie jego postać zaczęto identyfikować z radykalnym nacjonalizmem frankofońskim.
Referendum w 1995, podobnie jak i poprzednie, zostało przegrane przez secesjonistów, tym razem jednak bardzo niewielkim stosunkiem głosów. Na konferencji prasowej podsumowującej rezultat wyraźnie podirytowany Parizeau wygłosił swoje słynne zdanie, w którym stwierdzał, że referendum zostało przegrane dzięki "pieniądzom i głosom etnicznym" ("Par l'argent puis des votes ethniques"). Miał tu na myśli kapitał (wielki przemysł był przeciwny secesji obawiając się odcięcia od rynku kanadyjskiego) oraz głosów niedawnych emigrantów (także i Indian), którzy w przeważającej ilości byli prokanadyjscy. Stwierdzenie, choć zasadniczo prawdziwe, zostało odebrane jako skrajnie politycznie niepoprawne i wywołało oburzenie tak w Quebecu jak i reszcie Kanady. Na drugi dzień po słynnych wydarzeniach Parizeau ogłosił decyzję odejścia z życia politycznego. Decyzja przez nieprzyjazne mu media została odebrana jako przyznanie się do błędów, choć on sam twierdził, że brak poparcia w referendum zakończyło jego polityczną misję. Na stanowisku szefa partii i premiera zastąpił go Lucien Bouchard. Parizeau, choć nieuczestniczący w polityce, wielokrotnie krytykował swego następcę za odejście od niepodległościowych pryncypiów. W życiu prywatnym Parizeau zajął się produkcją wina, będąc właścicielem winnicy we Francji i farmy w Kanadzie, na przedmieściach Montrealu.

</doc>
<doc id="210637" url="https://pl.wikipedia.org/wiki?curid=210637" title="Montaż">
Montaż

Montaż (z fr. "montage") – rodzaj pracy polegającej na łączeniu różnych przedmiotów ze sobą. 
W procesie produkcyjnym montaż polega na połączeniu ze sobą gotowych elementów (tzw. półfabrykatów) dostarczanych do fabryki w relacji od kooperantów, którzy produkują poszczególne elementy według opracowanych i uzgodnionych kryteriów technicznych potrzebnych do powstania produktu końcowego – jako całości. W celu zapewnienia odpowiedniej jakości produktu, fabryka w oparciu o rysunek techniczny, który dostarcza, podpisuje umowy z kooperantami zawierające wszelkie dane techniczne m.in. wymiary półproduktu z podaniem klasy tolerancji, jakości użytego materiału; odporności na przeciążenia i zmęczenia materiału.

</doc>
<doc id="210647" url="https://pl.wikipedia.org/wiki?curid=210647" title="Krystyna Rokiczańska">
Krystyna Rokiczańska



</doc>
<doc id="210649" url="https://pl.wikipedia.org/wiki?curid=210649" title="Wojskowy komendant uzupełnień">
Wojskowy komendant uzupełnień

Wojskowy komendant uzupełnień (WKU) – dawny terenowy organ wykonawczy niezespolonej administracji rządowej zajmujący się administracją rezerw osobowych. Był organem pierwszej instancji w strukturze administracji wojskowej w Polsce. Swoje zadania wykonywał przy pomocy wojskowej komendy uzupełnień. Pełnił rolę organu wykonawczego Ministra Obrony Narodowej i odpowiadał za realizowanie problematyki obronnej i administracji wojskowej administrowanego terenu. Był bezpośrednio podporządkowany szefowi wojewódzkiego sztabu wojskowego.
Historia.
Rozkazem szefa Głównego Sztabu Formowania nr 20 z 25 lipca 1944, sformowano 3 powiatowe komendy uzupełnień 6 komisji poborowych oraz punkt rozdzielczy.Obsady personalne tych elementów zostały przygotowane jeszcze w Żytomierzu i na początku sierpnia 1944 roku wraz z Głównym Sztabem Formowania Armii Polskiej w ZSRR przybyły do Lublina. Kierownictwo Sztabu i wywodzący się stąd oficerowie mieli już duże doświadczenie, gdyż formowali jednostki polskie na terenie Związku Radzieckiego.
W czerwcu 1944 roku Główny Sztab Formowania Armii Polskiej w ZSRR opracował i wydał etaty oraz instrukcje o celach, zadaniach i strukturze organizacyjnej tymczasowych ogniw terenowego aparatu mobilizacji i uzupełnień (ludowego) Wojska Polskiego, powiatowych komend uzupełnień wojskowych, komisji ewidencyjno-poborowych i komend etapowych. Widoczne są w tych projektach podobieństwa i sięganie po wzorce funkcjonujące w polskim wojsku w okresie międzywojennym.
Rozkazem Naczelnego Dowództwa WP nr 3 z 8 sierpnia 1944 Główny Sztab Formowania został rozwiązany. Uległa też częściowej zmianie koncepcja terenowego aparatu mobilizacji i uzupełnień. Dekret PKWN z 15 sierpnia 1944 roku o częściowej mobilizacji i rejestracji do służby wojskowej stanowił:
Właściwy proces formowania komend uzupełnień w końcowym okresie wojny rozpoczął się od połowy sierpnia 1944 i trwał do połowy września 1945. Do stycznia 1945 utworzony został aparat wykonawczy do celów ewidencyjno-mobilizacyjnych i poborowych. Powstało 17 rejonowych komend uzupełnień: 10 RKU I klasy i 7 RKU II klasy. 6 RKU rozmieszczono na terenie województwa lubelskiego, po 4 RKU w województwach krakowskim i warszawskim oraz 3 RKU w białostockim. Były to między innymi komendy: Lubelska nr 1, Lubelska nr 2, Siedlecka, Chełmska, Kraśnik, Zamojska, Białostocka, Bielska, Augustowska, Rzeszowska, Przemyska, Jarosławska, Tarnobrzeska, Sokołowska, Garwolińska, Warszawska, Ostrów-Mazowiecka.
Rozkazem Naczelnego Dowódcy WP nr 007 z 18 sierpnia 1944 w składzie każdej rejonowej komendy uzupełnień sformowano trzy komisje poborowe. Kierowały one poborowych na punkty zborne RKU, których głównym zadaniem było: przyjęcie wcielanego żołnierza, sporządzenie odpowiednich dokumentów i skierowanie go do jednostki wojskowej lub do punktu przesyłowego.
Kolejny rozkaz NDWP nr 009 z 19 sierpnia 1944 nakazywał zorganizowanie komisji rejestracyjnych, które na wyzwolonych terenach Polski miały przystąpić do rejestracji ludności w celach mobilizacyjnych.
Etaty oficerskie, a przede wszystkim komendantów i kierowników referatów, obsadzano w miarę możliwości oficerami służby poborowej wywodzącymi się z armii przedwrześniowej. Etaty uzupełniano ludźmi niebędącymi fachowcami w sprawach poboru, ale oddanymi „władzy ludowej” i wyznaczano ich na stanowiska zastępcy komendantów RKU do spraw polityczno-wychowawczych.
W drugim etapie do maja 1945, na podstawie rozkazu Naczelnego Dowództwa nr 10/Org. z 20 stycznia 1945, sformowano kolejne RKU w województwach: warszawskim, kieleckim, pomorskim, krakowskim, łódzkim, śląskim i poznańskim. Wkrótce siecią RKU został objęty cały obszar Polski sięgający po granicę polsko–niemiecką sprzed 1939. W połowie 1945 sieć terenowych organów administracji wojskowej liczyła już 58 komend.
W trzecim etapie do wrzesień 1945 powstała sieć rejonowych komend uzupełnień na terenach „Ziem Odzyskanych”. 17 września 1945 weszło bowiem w życie rozporządzenie ministrów obrony narodowej i administracji publicznej regulujące zasięg terytorialny rejonowych komend uzupełnień w Polsce. Dotychczasowe komendy zostały zniesione, a na ich miejsce utworzono nową sieć administracji wojskowej liczącą 122 rejonowe komendy uzupełnień. I kategoria komend liczyła 30–34 osoby, kategoria II – 22 do 28 osób, kategoria III – 19-22, a kategoria IV – 16-18 osób.
W 1948 na terenie Polski funkcjonowały 130 rejonowe komendy uzupełnień.
Ustawą z 4 lutego 1950 o powszechnym obowiązku wojskowym zmieniono nazwę Rejonowe Komendy Uzupełnień na Wojskowe Komendy Rejonowe (WKR). Pod koniec 1959 w Wojsku Polskim funkcjonowało 206 wojskowych komend rejonowych.
W połowie lat 60. ubiegłego wieku powołano powiatowe (SzW) i miejskie MSzW) sztaby wojskowe. Przez pewien okres funkcjonowały zarówno PSzW jak i wojskowe komendy rejonowe. Te ostatnie weszły w skład nowo powstałych PSzW i MSzW.
W końcu 1965 w Polsce funkcjonowały 202 powiatowe sztaby wojskowe, a w 1968 było ich 305.
W 1975 rozformowano powiatowe i miejskie sztaby wojskowe, a w ich miejsce utworzono wojskowe komendy uzupełnień.
W 2004 zreorganizowano wojskowe komendy uzupełnień.
W 2007 wojewódzkie sztaby wojskowe wraz z podległymi sobie wojskowymi komendami uzupełnień wyszły z podporzadkowania Sztabu Generalnego WP i zostały przekazane Inspektoratowi Wsparcia SZ. W wyniku przeprowadzonych zmian w systemie dowodzenia i kierowania sił zbrojnych, decyzją MON nr 426/MON z 29 października 2014, organa TOAW powróciły ponownie do struktury Sztabu Generalnego WP.
23 kwietnia 2022 weszła w życie ustawa z dnia 11 marca 2022 r. o obronie Ojczyzny, która zgodnie z art. 777 zniosła szefów wojewódzkich sztabów wojskowych i wojskowych komendantów uzupełnień, natomiast wojewódzkie sztaby wojskowe przekształciła w Centralne Wojskowe Centrum Rekrutacji, a wojskowe komendy uzupełnień w wojskowe centra rekrutacji.
Zadania wojskowych komendantów uzupełnień.
Podstawowe zadania:
1) zapewnienie mobilizacyjnego rozwinięcia jednostek wojskowych, poprzez:.
2) administrowanie rezerwami osobowymi, w tym:
3) wykonywanie świadczeń na rzecz obrony poprzez:
4) współpraca z innymi organami i podmiotami w sprawach związanych z obronnością państwa, w tym:
5) udział w rekrutacji i naborze ochotników do czynnej służby wojskowej, w tym do zawodowej służby wojskowej i służby kandydackiej;
6) udział w realizacji zadań z zakresu zarządzania kryzysowego w ramach terytorialnego zasięgu działania wojskowych komend uzupełnień przez:
7) promocja obronności i służby wojskowej przez:
Lista wojskowych komend uzupełnień w Polsce.
Stan na dzień 19-06-2011

</doc>
<doc id="210651" url="https://pl.wikipedia.org/wiki?curid=210651" title="Para para">
Para para

 – japoński styl solowego tańca klubowego, powstały około 1970, oparty na przewidzianych do konkretnych utworów konkretnych układach rytmiczno-ruchowych przypominających artystyczny taniec synchroniczny, wykonywany jednocześnie przez całą publiczność w salach klubowych.
Układy para para najczęściej przygotowywane są do szybkich i rytmicznych utworów stylu happy hardcore lub eurobeat, rzadziej trance.
Wśród stosowanych w układach zestawach ruchów dominują przede wszystkim ruchy rąk, głowy i górnych partii ciała; ruchy nóg zazwyczaj ograniczone są do rytmicznego przestępowania z nogi na nogę czy kołysania biodrami.

</doc>
<doc id="210653" url="https://pl.wikipedia.org/wiki?curid=210653" title="Sprue">
Sprue



</doc>
<doc id="210654" url="https://pl.wikipedia.org/wiki?curid=210654" title="Stawiguda">
Stawiguda

Stawiguda (, pol. przed 1939 "Stabigoda") – wieś w Polsce położona w województwie warmińsko-mazurskim, w powiecie olsztyńskim, w gminie Stawiguda. Stawiguda leży w południowej części Warmii, przy drodze krajowej nr 51 Olsztynek – Bezledy. W latach 1975–1998 miejscowość administracyjnie należała do województwa olsztyńskiego. Siedziba gminy Stawiguda.
Wieś położona przy drodze Olsztyn-Olsztynek. W miejscowości funkcjonuje piłkarski klub sportowy, działający pod nazwą Gminnego Klubu Sportowego Stawiguda. GKS składa się z czterech drużyn, każda gra w swoim przedziale wiekowym. W Stawigudzie funkcjonuje także Zespół Szkolno-Przedszkolny.
Historia.
Wieś lokowana przez kapitułę warmińską na 36 włókach na prawie chełmińskim w 1357 r. pod nazwą "Stabegoide". Zasadźcami byli Prusowie: Surgeden i Cristian, z 15 latami wolnizny. Zasadźcy otrzymali 4 włóki oraz dodatkowo 1 włokę bez czynszu, za szczególne zasługi. Zobowiązani zostali do płacenia połowy dochodów z karczmy.
W czasie wojny polsko-krzyżackiej (1519–1521) wieś została zniszczona. W 1524 r. w Stawigudzie gospodarzyło jedynie 6 chłopów. W 1654 r. we wsi było dwóch sołtysów, karczma i 14 gospodarstw chłopskich. W 1786 r. biskup warmiński Ignacy Krasicki podjął próbę założenia szkoły, ale chłopi odmówili płacenia na jej utrzymanie.
W drugiej połowie XIX w. we wsi powstała biblioteka Towarzystwa Czytelni Ludowych. W 1897 r. wybudowano neogotycką kaplicę ewangelicką. W latach 1932–1934 wybudowano kościół katolicki pw. św. Jakuba Starszego Apostoła, konsekrowany w 1934 r. przez biskupa warmińskiego Maksymiliana Kallera. Kościół filialny i wieś należały do parafii w Gryźlinach.
W 1911 roku powstała ochotnicza straż pożarna w Stawigudzie. W 1925 r. była to najmniejsza w obwodzie olsztyńskim jednostka, w której skład wchodziło 8 strażaków. Pod koniec drugiej wojny światowej w Stawigudzie były jednocześnie: Ochotnicza Straż Pożarna, tzw. Obowiązkowa straż Pożarna, a także Młodzieżowa Straż Pożarna i Zakładowa Straż Pożarna. W czasie drugiej wojny światowej w Stawigudzie był podobóz dla jeńców rosyjskich i włoskich.
Po 1945 r. Stawiguda została wsią gminną. Ochotniczą Straż Pożarną reaktywowali: Władysław Kozłowski (kierownik Szkoły Podstawowej w Stawigudzie), Henryk Zeus (Cyfus), Georg Kochanek i Zygmunt Rudziński. Remiza strażacka mieściła się koło kuźni. Pierwszym wyposażeniem była ręczna pompa umieszczona na konnym wozie. Na początku lat 50. tutejsza OSP otrzymała w ramach pomocy UNRRA samochód DODGE produkcji amerykańskiej. W latach 70 na wyposażeniu tutejszej OSP Stawiguda był lekki samochód gaśniczy Żuk z przyczepą, oraz motopompa M-800. W roku 1988 nastąpiło otwarcie nowej strażnicy, a na wyposażeniu był samochód STAR 244. 1988 r. utworzono samodzielną parafię w Stawigudzie. W 2011 r. do tutejszej OSP został zakupiony najnowszy zestaw narzędzi hydraulicznych Holmatro, wykorzystywany głównie podczas wypadków komunikacyjnych, a w 2012 roku został zakupiony nowy samochód ratowniczo-gaśniczy MAN TGM 13.290.

</doc>
<doc id="210655" url="https://pl.wikipedia.org/wiki?curid=210655" title="Plac Ignacego Daszyńskiego w Częstochowie">
Plac Ignacego Daszyńskiego w Częstochowie

Plac Ignacego Daszyńskiego w Częstochowie, do 1934 nazywany "Nowym Rynkiem" – plac w centrum Częstochowy, w dzielnicy Stare Miasto, nazwany imieniem premiera Polski – Ignacego Daszyńskiego.
Na placu zbiega się sześć ulic: al. Najświętszej Maryi Panny., ul. Warszawska, ul. Krakowska, ul. Mirowska, ul. Ogrodowa i ul. Berka Joselewicza.
Plac leży na drodze pątniczej na Jasną Górę i sąsiaduje ze Starym Rynkiem.
Historia.
Pierwotnie, od średniowiecza, mieścił się tu cmentarz, wykorzystywany jako cmentarz grzebalny przez pobliską parafię. Na jego terenie znajdowała się kaplica św. Krzyża. Cmentarz został powiększony w roku 1643, natomiast w roku 1825, przy wytyczaniu Alei NMP, cmentarz zlikwidowano i przeniesiono w okolice ulic Fabrycznej (Mielczarskiego) i Ogrodowej, a później na Kule.
Północna i południowa pierzeja zabudowane są XIX-wiecznymi kamienicami, późnoklasycystycznymi, eklektycznymi i bezstylowymi, głównie jedno- i dwupiętrowymi.
Początkowo nazywany Nowym Rynkiem, gdyż na nim odbywały się targi aż do 1934, kiedy przeniesiono je na Rynek Narutowicza na Zawodziu. Później nadano mu imię Ignacego Daszyńskiego (obowiązujące także dziś). W czasie II wojny światowej nosił nazwę "Ostring" i znajdował się w obrębie „dużego getta”. Podczas jego likwidacji plac stał się miejscem koncentracji i selekcji Żydów wywożonych do Treblinki. W okresie PRL-u plac nosił imię Marcelego Nowotki. W tym czasie w jego środkowej części wznosił się pomnik zwycięstwa Armii Radzieckiej.
Przez wschodnią część placu aż do 1976, gdy wybudowano trasę średnicową omijającą centrum od wschodu, przebiegał ruchliwy trakt z Warszawy do Katowic.
Na wschód od placu znajduje się jest kościół św. Zygmunta pochodzący z XIV w., będący najstarszą świątynią w mieście. Pierwotnie składał się z prezbiterium, nawy głównej i gotyckiej wieży. W XV w. na południe od kościoła wzniesiono dwukondygnacyjny klasztor paulinów (obecnie plebania) połączony na piętrze z kościołem krytym gankiem wspartym na dwóch arkadach. W XVII w. dobudowano kaplice św. Grzegorza (od strony południowej) i św. Anny (od północy) oraz zakrystię. Wielokrotnie palony, dewastowany i plądrowany. Odbudowany w II połowie XVIII w. z przekształceniem na budowlę trójnawową i dobudowaniem dwóch wież. Odebrany paulinom po powstaniu styczniowym. Wystrój wnętrza i forma barokowe z pozostałościami gotyckimi.
W latach 60. XX wieku Włodzimierz Błaszczyk, dyrektor Muzeum Regionalnego i archeolog, opisywał efekty wykopalisk prowadzonych na pl. Daszyńskiego. Archeolodzy odkryli resztki miejskich obwarowań, w tym bramy, budynku przybramnego i fundamentów murów, które pochodziły prawdopodobnie z XVI wieku. Mury zachowały się do wysokości 1,5 metra. W planie znalazły częściowa rekonstrukcja obiektów i obiekt turystyczny, ale ostatecznie zabytki zostały zakopane.
12 października 2008 odsłonięty został pomnik papieża Jana Pawła II, który usytuowany jest w centralnej części placu.
Zabytkowa zabudowa.
Do rejestru zabytków wpisane są następujące budynki:

</doc>
<doc id="210657" url="https://pl.wikipedia.org/wiki?curid=210657" title="Emanuel Schikaneder">
Emanuel Schikaneder

Emanuel Schikaneder właściwie "Johann Joseph Schickeneder" (ur. 1 września 1751 w Straubing, zm. 21 września 1812 w Wiedniu) – człowiek teatru, pisarz i dramaturg pochodzenia bawarskiego, mason działający na terenie Austrii.
Zaczął karierę jako aktor małej podróżującej spółki wykonującej improwizowaną farsę i piosenkę. W wieku 22 napisał i zagrał główną rolę w swojej pierwszej operetce. 5 lat później był kierownikiem własnego zespołu. Jego repertuar obejmował sztuki Gottholda Ephraima Lessinga, Goethego i Pedro Calderóna. Szczególne uznanie zdobył grając role szekspirowskie, zwłaszcza Hamleta. Zespół również wykonał farsy i Singspiele (operetki). Jego rosnące zainteresowanie teatrem muzycznym doprowadziło go w 1780 do poznania rodziny Wolfganga Amadeusa Mozarta.
Najbardziej znany jest jako twórca libretta opery czy bardziej szczegółowo singspielu "Czarodziejski flet" z muzyką Mozarta, w której światowej prapremierze w 1791 w Wiedniu Schikaneder grał rolę Papagena. Finansowy sukces uzyskany za sprawą tej opery sprawił, że mógł on później w 1801 zbudować własny teatr w Wiedniu.
W wyniku zawieruchy wojennej początku XIX wieku Emanuel Schikaneder stracił fortunę i zmarł w biedzie w 1812.

</doc>
<doc id="210658" url="https://pl.wikipedia.org/wiki?curid=210658" title="Pławniowice">
Pławniowice

Pławniowice (niem. "Plawniowitz", od 1938 "Flößingen") – wieś sołecka w Polsce położona w województwie śląskim, w powiecie gliwickim, w gminie Rudziniec.
W latach 1945–1954 siedziba gminy Pławniowice. W latach 1975–1998 miejscowość położona była w województwie katowickim.
Historia.
Wieś wzmiankowana w 1317 roku. W latach 1936–1945 miejscowość nosiła nazwę "Flößingen".
Turystyka.
Przez wieś przebiega zielony – Szlak Stulecia Turystyki

</doc>
<doc id="210659" url="https://pl.wikipedia.org/wiki?curid=210659" title="Droga krajowa nr 55 (Polska)">
Droga krajowa nr 55 (Polska)

Droga krajowa nr 55 (DK55) – droga krajowa klasy G przebiegająca przez województwo pomorskie i województwo kujawsko-pomorskie. Swój bieg rozpoczyna w Nowym Dworze Gdańskim na węźle z drogą krajową nr 7. Dalej biegnie przez Malbork (gdzie na wspólnym odcinku z drogą krajową nr 22 przekracza Nogat) oraz Sztum, Kwidzyn i Grudziądz. W okolicach Grudziądza przechodzi pod wiaduktem Autostrady Bursztynowej, bez możliwości wjazdu na autostradę. Kończy się w Stolnie, krzyżując się z drogą krajową nr 91.
Historia numeracji.
Na przestrzeni lat arteria posiadała różne numery i klasyfikacje:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021.
Wcześniej droga krajowa nr 55 była objęta ograniczeniami dopuszczalnego nacisku pojedynczej osi:

</doc>
<doc id="210660" url="https://pl.wikipedia.org/wiki?curid=210660" title="Izerski Stóg">
Izerski Stóg



</doc>
<doc id="210661" url="https://pl.wikipedia.org/wiki?curid=210661" title="Gra planszowa">
Gra planszowa

Gra planszowa – rodzaj gry towarzyskiej, do której używana jest plansza.
Do najstarszych gier zalicza się: królewska gra z Ur, wari, senet, go, młynek i tryktrak.
Wiele gier planszowych ma swoje wersje komputerowe na różne systemy operacyjne, niektóre charakteryzują się przy tym bardzo dobrą tzw. sztuczną inteligencją (szczególnie dotyczy to programów szachowych). W dorobku niektórych arcymistrzów szachowych znajdują się zwycięstwa z najlepszymi nawet maszynami. Znane są też przenośne, konsolowe wersje gier planszowych (m.in. szachy, sudoku).
Istnieją również gry, które są układami dla jednej osoby, np. samotnik.
Niektóre gry planszowe da się również rozegrać używając kartki papieru (w kratkę), m.in. zaliczają się do tego: okręty i gomoku.
Tradycyjne gry planszowe.
Tradycyjne plansze posiadają specjalne pola, na których najczęściej rozgrywane są partie poprzez umieszczanie lub przesuwanie pionów w ustalonej wcześniej kolejności przez graczy, których liczba jest ściśle ustalona.
W tradycyjnych grach planszowych zazwyczaj istnieją zasady przesuwania pionów zgodnie z pewnym kierunkiem lub ustalony jest konkretny sposób ich poruszania – np. ruch skoczka w szachach. Pola na planszach mają różne kształty, najczęściej kwadratowe lub sześciokątne. Czasami cała plansza składa się wyłącznie z pól, na których umieszcza się piony – jak np. szachy, w innych przypadkach tylko część planszy stanowią pola, na których przemieszcza się piony, a część służy innym celom, jak np. w Fortuna, czy . Wiele gier planszowych posiada kilka różnych odmian o nieco innych zasadach rozgrywki (np. inna liczba graczy, dodatkowe piony, inne zasady ruchu czy bicia pionów przeciwnika, plansza o zmienionych rozmiarach itp.). Niektóre polegają na tym że ruch polega na ustawieniu jakiegoś pionka na planszy który może być przez cały czas nieruchomy, bądź w następnym etapie gry zacząć się poruszać.
Współczesne gry planszowe.
Współczesne gry planszowe są często osadzone fabularnie w konkretnym czasie i przestrzeni, przez co stają się symulacjami. Często odchodzi się również od plansz dzielonych na pola. Plansze takich gier to obszar nawiązujący szatą graficzną do tytułu, na którym kładzione są karty lub żetony, stawiane budowle itp. Spora grupa gier charakteryzuje się również jedną planszą wspólną dla wszystkich graczy oraz mniejszymi planszami – po jednej dla każdego z graczy (np. Puerto Rico czy Książęta Florencji), na których odbywa się całość lub część rozgrywki. Niektóre gry posiadają wiele plansz, na których gra toczy się równocześnie (np. Shadows over Camelot).
Nowoczesne gry planszowe najczęściej dzielone są na dwie kategorie – tzw. eurogry i ameritrashe. Obecnie coraz większą popularnością cieszą się gry z nurtu "hybrydowego" łączącego cechy obu tych kategorii.
Autorzy nowoczesnych gier planszowych z gatunku tzw. eurogier, nawiązując do starożytnych gier logicznych, starają się rezygnować w jak największym stopniu z elementów losowych (np. rezygnacja z używania kostki) tak, aby tylko od inteligencji oraz obranej przez graczy strategii zależał przebieg rozgrywki. Elementem różnicującym przebieg i zasady gry stała się tak zwana mechanika gry. 
Gry typu ameritrash, w przeciwieństwie do eurogier, nie próbują unikać dawki losowości. Głównym atutem gier typu ameritrash jest natomiast mocno odczuwalny klimat gry skomponowany z mechaniką gry, wysoka jakość wykonania i większa różnorodność stylów. Wśród ameritrashy możemy spotkać gry oparte o rywalizację, drużynowe, w pełni kooperacyjne, kooperacyjne z motywem zdrajcy i wiele innych rozwiązań.
Nowoczesne gry planszowe często łączą oba style projektowania gier, stając się hybrydą pomiędzy ameritrashem a eurogrą. Daje to twórcom możliwość poszerzenia grupy odbiorcy ich gry. 
Gry planszowe dla dzieci.
Gry planszowe dla dzieci charakteryzują się wieloma aspektami edukacyjnymi. Najlepsze gry planszowe dla dzieci łączą dobrą zabawę z nauką. Dzieci grając w planszówki uczą się nie tylko treści wyniesionych z gier, ale przede wszystkim uczą się samodzielności w rozwiązywaniu problemów, planowania i przewidywania. Gry planszowe dla dzieci często świetnie nadają się do wspólnego spędzania czasu całą rodziną. 

</doc>
<doc id="210662" url="https://pl.wikipedia.org/wiki?curid=210662" title="Lier (Norwegia)">
Lier (Norwegia)

Gmina Lier () – norweska gmina leżąca w prowincji () Buskerud. Jej siedzibą jest miasto Lier.
Lier jest 278. norweską gminą pod względem powierzchni.
Demografia.
Według danych z roku 2005 gminę zamieszkuje 21 725 osób, gęstość zaludnienia wynosi 71,76 os./km². Pod względem zaludnienia Lier zajmuje 41. miejsce wśród norweskich gmin.
Edukacja.
Według danych z 1 października 2004:
Władze gminy.
Według danych na rok 2011 administratorem gminy () jest Hans-Petter Christensen, natomiast burmistrzem (, d. ) jest Ulla Margareta Nævestad.

</doc>
<doc id="210665" url="https://pl.wikipedia.org/wiki?curid=210665" title="Choroba trzewna">
Choroba trzewna



</doc>
<doc id="210666" url="https://pl.wikipedia.org/wiki?curid=210666" title="UD Almería">
UD Almería

Unión Deportiva Almería (wym. []) – hiszpański klub piłkarski z siedzibą w Almerii.
Historia.
Poprzednikiem obecnego klubu była AD Almería, w latach 1979–1981 grająca w Primera División. 26 lipca 1989 założono Almería Club de Fútbol, który 28 czerwca 2001 przyjął nazwę Unión Deportiva Almería.
W sezonie 1978/79 drużyna wygrała rozgrywki Segunda División, wywalczając tym samym pierwszy w historii awans do Primera División. Premierowy sezon na tym szczeblu (1979/80) zakończyła na 13 miejscu, zaś rok później (po sezonie 1980/81) spadła z powrotem na zaplecze ekstraklasy (po uplasowaniu się na ostatniej, 18 pozycji). Dopiero w sezonie 2006/07 Union Deportiva Almeria awansowała do Primiera División.
Do zakończenia sezonu 2003/04 zespół występował na stadionie "Estadio Juan Rojas", zaś od sezonu 2004/2005 swe mecze rozgrywa na stadionie "Estadio de los Juegos Mediterráneos" (o pojemności 15 050 miejsc siedzących - otwarty 22 sierpnia 2004).
W sezonie 2006/07 klub posiadał 5500 socios (zarejestrowanych członków) i dysponował rocznym budżetem w wysokości 5 870 500 euro. Po zakończeniu rozgrywek w latach 2010/2011, klub zajął ostatnie miejsce w lidze i tym samym spadł do Segunda División.
Do najwyższej klasy rozgrywkowej wrócił po wygraniu baraży w sezonie 2012/13. W sezonie 2014/15 drużyna z Almerii zajęła przedostatnie miejsce, przez co ponownie znalazła się w Segunda División. Wróciła do Primera División w 2022 roku, dzięki pierwszemu miejscu w Segunda División w sezonie 2021/2022.
Piłkarze.
Skład.
 

</doc>
<doc id="210669" url="https://pl.wikipedia.org/wiki?curid=210669" title="Kozielice (gmina)">
Kozielice (gmina)

Kozielice (do 1954 "gmina Tetyń") – gmina wiejska położona w zachodniej części województwa zachodniopomorskiego, w powiecie pyrzyckim. Siedzibą gminy jest wieś Kozielice.
Miejsce w województwie (na 114 gmin): powierzchnia 99., ludność 112.
Położenie.
Wieś jest położona w zachodniej części województwa zachodniopomorskiego, południowo-zachodniej części powiatu pyrzyckiego. Gmina leży na Pojezierzu Myśliborskim i Równinie Wełtyńskiej.
Sąsiednie gminy:
Do 31 XII 1998 r. wchodziła w skład województwa szczecińskiego.
Gmina stanowi 13,0% powierzchni powiatu.
Demografia.
Dane z 30 czerwca 2004:
Gminę zamieszkuje 6,5% ludności powiatu.
Przyroda i turystyka.
Podobnie jak inne gminy powiatu pyrzyckiego, Kozielice jest gminą typowo rolniczą. Lasy znajdują się tylko w jej południowo-wschodniej części. Przez południową część prowadzi niebieski szlak turystyczny "Pojezierza Myśliborskiego". Tereny leśne zajmują 12% powierzchni gminy, a użytki rolne 73%.
Komunikacja.
Przez gminę Kozielice prowadzi droga wojewódzka nr 122 łącząca wieś Łozice z Pyrzycami (7 km) i z Baniami (10 km). Odległość z Kozielic do Łozic wynosi 3 km, a do siedziby powiatu, Pyrzyc 7 km.
Kozielice uzyskały połączenie kolejowe w 1899 r. po połączeniu Pyrzyc z Godkowem (w 1882 r. otwarto odcinek Stargard- Pyrzyce). W 1992 r. linia Pyrzyce-Godków została zamknięta. Po 2000 r. zamknięto także linię Stargard-Pyrzyce.
W gminie czynne są 2 urzędy pocztowe: Kozielice (nr 74-204) i Tetyń (nr 74-205).
Administracja.
W 2016 r. wykonane wydatki budżetu gminy Kozielice wynosiły 11 mln zł, a dochody budżetu 13,4 mln zł. Zobowiązania samorządu (dług publiczny) według stanu na koniec 2016 r. wynosiły 4,3 mln zł, co stanowiło 32% poziomu dochodów.
Sołectwa gminy Kozielice: Kozielice, Czarnowo, Łozice, Maruszewo, Mielno Pyrzyckie, Przydarłów, Rokity, Siemczyn, Tetyń, Trzebórz i Załęże.

</doc>
<doc id="210676" url="https://pl.wikipedia.org/wiki?curid=210676" title="Elefanta">
Elefanta

Elefanta (hindi "Gharapuri") – wyspa na Morzu Arabskim w pobliżu Bombaju (Maharasztra) w Indiach. Nazwa pochodzi od znajdującej się tam niegdyś rzeźby słonia. 
Znajduje się na niej zespół siedmiu wykutych w skale świątyń poświęconych bogu Śiwie z bardzo bogatą dekoracją rzeźbiarską i płaskorzeźbiarską, wykonaną w tzw. stylu poguptyjskim. Pochodzą one z VIII–IX w., kiedy nad tym obszarem władała dynastia Silhara. 
Zespół grot z Elefanty od 1987 znajduje się na liście światowego dziedzictwa UNESCO.

</doc>
<doc id="210677" url="https://pl.wikipedia.org/wiki?curid=210677" title="Biblia króla Jakuba">
Biblia króla Jakuba

Biblia króla Jakuba (, w skrócie: KJV), Wersja Autoryzowana (, w skrócie: AV) – protestanckie, angielskie tłumaczenie Biblii zamówione na potrzeby Kościoła Anglii przez króla Jakuba I. W 1604 roku król zgodził się by w kościołach czytano zrewidowany przekład Biblii w języku angielskim. Po raz pierwszy przekład ten wydał w roku 1611 drukarz królewski Robert Baker.
Trzeci autoryzowany przez króla Anglii przekład Pisma Świętego w języku angielskim (po Wielkiej Biblii z roku 1539 i Biblii biskupiej z roku 1568).
Geneza.
W XVI w. Anglia przechodziła okres reformacji i fali nawrotu do katolicyzmu. W rezultacie pod koniec XVI w. w kraju konkurowały ze sobą dwa wydania Pisma Świętego. Były to: nowatorska Biblia genewska, wydana w 1560 roku przez grupę protestanckich uczonych, którzy po dojściu do władzy Marii I Tudor (zwanej „Krwawą Mary”) w 1553 roku uciekli z Anglii przed represjami religijnymi królowej Marii i grożącą im śmiercią, oraz wydana za rządów Elżbiety I Biblia biskupia () z 1568 roku, przygotowana przez kilkunastu biskupów w celu ograniczenia popularności Biblii genewskiej. 
Biblia genewska w wielu w przypisach marginesowych miała wymowę antykrólewską, odnosząc się w ten sposób do prześladowań protestantów prowadzonych przez królową Marię I. Biblia biskupia wydana pospiesznie, choć prokrólewska, okazała się słaba językowo i nie cieszyła się popularnością. Chcąc rozwiązać tę sytuację, król Jakub zlecił przygotowanie nowego tłumaczenia Biblii.
Zasady tłumaczenia i zespół tłumaczy.
W 1604 roku sformułowano podstawowe zasady nowego tłumaczenia. Biblia nie miała posiadać wzbudzających kontrowersje przypisów, jej język miał być zrozumiały dla ludu, tłumaczenie powinno być wierne i ścisłe oraz dokonane na podstawie warsztatu naukowego. W tym celu król wyznaczył zespół 54 uczonych dobranych z najróżniejszych kręgów, od purytanów po najwyższych dostojników Kościoła. Zespół ten podzielono na sześć komisji, z których każda miała przełożyć inną część Pisma Świętego. Komisje porównywały wcześniejsze tłumaczenia angielskie z oryginalnym tekstem hebrajskim, aramejskim i greckim.
Na tłumaczy Jakub I wyznaczył zarówno wybitnych znawców języków oryginalnych Biblii, jak też osoby o dużym lecz zróżnicowanym doświadczeniu życiowym. W ten sposób znaleźli się wśród nich m.in. John Layfield (uczestnik walk z Hiszpanami w Portoryko), abp George Abbot (autor kilkukrotnie wznawianego przewodnika po świecie), Hadrian a Saravia (pół Flamand i pół Hiszpan), znawcy kultury europejskiej, uczeni arabscy, William Bedwell i Henry Savile (matematycy), nadużywający alkoholu lecz równocześnie doskonały znawca łaciny Richard „Dutch” Thomson czy wybitny przedstawiciel Kościoła John Overall.
Znaczenie.
Tłumaczenie to wywarło głęboki wpływ nie tylko na wszystkie następne angielskie tłumaczenia Biblii, ale także na całą literaturę angielską. Dzieła takich znanych autorów jak John Bunyan, John Milton, Herman Melville, John Dryden i William Wordsworth są wypełnione treściami, dla których inspiracją w oczywisty sposób była ta wersja Biblii. Także dla kompozycji Georga Friedricha Händla „Biblia króla Jakuba” była istotnym źródłem. Na marginesach KJV umieszczone były Roczniki Świata Jamesa Usshera.
Na Biblię króla Jakuba przysięgę składają obejmując urząd prezydenci Stanów Zjednoczonych (najczęściej na osobisty egzemplarz George’a Washingtona, wyjątkowo Barack Obama na egzemplarz Abrahama Lincolna).
Przekład ten posłużył misjonarzom protestanckim jako podstawa tłumaczenia na inne języki. Łączny nakład wszystkich wydań ocenia się na ponad miliard egzemplarzy.
Źródła przekładu.
Biblia króla Jakuba została wykonana jako rewizja Biblii biskupiej () z 1568 roku. Tłumacze obszerne fragmenty czerpali z przekładu Williama Tyndale’a. Według szczegółowych analiz około 75% Starego Testamentu oraz 84% tekstu Nowego Testamentu Biblii króla Jakuba zachowuje brzmienie jego przekładu.
Stary Testament.
Tłumacze użyli tekstu w tradycji masoreckiej z Biblii rabinicznej wydanej przez Daniela Bomberga (1524–1525), jednak w miejscach ważnych dla chrześcijaństwa dostosowali tekst do greckiej Septuaginty i łacińskiej Wulgaty. Niemniej Biblia króla Jakuba oddaje najwierniej tradycję judaistyczną ze wszystkich poprzednich angielskich tłumaczeń.
W Starym Testamencie przekład ten oddaje tetragram jako „the LORD” (w późniejszych edycjach pisane kapitalikami) lub „the LORD God” (dla JHWH Elohim, יהוה אלהים), zachowując w czterech miejscach imię Boże w formie „JEHOVAH” pisane kapitalikami (Księga Wyjścia 6:3, Psalm 83:18 oraz Księga Izajasza 12:2 i 26:4). W trzech miejscach przekład używa kombinacji form imienia Bożego (Rodzaju 22:14, Wyjścia 17:15, Sędziów 6:24).
Nowy Testament.
Wykorzystano następujące źródła:
Apokryfy.
Podstawą do tłumaczenia edycji z apokryfami ("With Apocrypha") była Septuaginta z "Poligloty antwerpskiej". Posiłkowano się łacińską Wulgatą.
„Biblia cudzołożników”.
Wydanie Biblii króla Jakuba z roku 1631 zostało potocznie nazwane „Biblią cudzołożników” (również „Biblią grzeszników” czy „Biblią Niegodziwą”). Wzięło się to z błędu zecerskiego jaki popełnili drukarze w tekście dziesięciu przykazań. Opuszczono słowo „nie” w przykazaniu „Nie cudzołóż” co nadało mu brzmienie „Cudzołóż”. Pomyłka została rozpowszechniona w wielkiej liczbie egzemplarzy, w tym w tysiącu kopii zamówionych przez króla Anglii i Szkocji Karola I. Autorzy tego wydania zostali rok później ukarani wysoką grzywną oraz odebraniem licencji na druk.
Wersje zrewidowane.
Z tekstu KJV wywodzą się:
W New International Version widać istotny wpływ Biblii króla Jakuba, choć nie jest to otwarcie stwierdzone.
Współczesne wydania KJV są najczęściej zgodne z kanonem protestanckim. Jednak niektóre wydania uzupełniano też o tzw. księgi deuterokanoniczne, uznawane przez protestantów za apokryfy, skąd też pochodzi oznaczenie tych edycji, jako „with Apocrypha”.
Ruch „Tylko Król Jakub”.
W krajach anglojęzycznych działa fundamentalistyczny ruch protestancki, tzw. Ruch „Tylko Król Jakub” (), którego zwolennicy posługują się jedynie lub głównie tą wersją Biblii, odrzucając inne współczesne przekłady.

</doc>
<doc id="210680" url="https://pl.wikipedia.org/wiki?curid=210680" title="Gmina Lier">
Gmina Lier



</doc>
<doc id="210683" url="https://pl.wikipedia.org/wiki?curid=210683" title="Schronisko Orle">
Schronisko Orle



</doc>
<doc id="210684" url="https://pl.wikipedia.org/wiki?curid=210684" title="Chatka Górzystów">
Chatka Górzystów

Chatka Górzystów – schronisko turystyczne mieszczące się na Hali Izerskiej położonej w Górach Izerskich. Na hali tej istniała kiedyś wieś Gross-Iser, a budynek schroniska i stojąca obok niego drewutnia są jej jedyną pozostałością (mieściła się w nim szkoła). Osada została całkowicie zniszczona w latach powojennych. 
Historia.
Przed II wojną światową w Gross-Iser mieszkało około 240 osób. Mieszkali oni w 43 domach, funkcjonowały 3 gospody, 2 schroniska, kawiarnia, straż pożarna, była leśniczówka, domek myśliwski i szkoła. W 1938 roku zbudowano nowy budynek szkolny. Posiadał główną klasę z pokojem na bibliotekę, pomieszczenie do prac ręcznych dla chłopców (dzisiaj drewutnia) i kuchnię dla dziewcząt. Na piętrze mieszkał nauczyciel wraz z rodziną. W dzisiejszej jadalni mieściła się stajnia. Obok szkoły stała dzwonnica. 
10 maja 1945 roku Gross-Iser zostało zajęte przez rosyjskich żołnierzy. Zabili oni właściciela schroniska Paula Hirta. Pochowano go niedaleko obecnego schroniska. 
W 1945 szkoła posiadała kompletną instalację wodociągową i kanalizacyjną oraz oświetlenie we wszystkich pokojach. Po wojnie szkołę zdewastowano i ogołocono z większości sprzętów i wielu elementów konstrukcyjnych.
Po 1945 roku wysiedlono wszystkich mieszkańców, a domy rozebrano. Ocalał tylko budynek nowej szkoły. 
Budynek szkoły na schronisko (początkowo studenckie) zaadaptowali studenci z Wyższej Szkoły Inżynieryjnej z Zielonej Góry w połowie lat 80. XX wieku (do tego momentu należał do Nadleśnictwa Świeradów).
W schronisku mieszkają Wiesława i Sławomir Polańscy z dziećmi. 
Turystyka.
Szlaki piesze:
Trasy rowerowe:

</doc>
<doc id="210687" url="https://pl.wikipedia.org/wiki?curid=210687" title="Złotokap pospolity">
Złotokap pospolity

Złotokap pospolity, z. zwyczajny ("Laburnum anagyroides" Medik.) – gatunek małego drzewa lub wysokiego krzewu należący do rodziny bobowatych. Pochodzi z południowo-wschodniej Europy. W Polsce uprawiany jako roślina ozdobna. Występuje również jako kenofit lokalnie zadomowiony na pojedynczych stanowiskach w lasach w zachodniej części kraju, np. w Wielkopolskim Parku Narodowym. Jest jednym z kilku najpospolitszych w Europie krzewów trujących. 
Biologia.
Wszystkie części rośliny zawierają trujące alkaloidy. Trucizna cytyzyna, paraliżująca nerwy, znajduje się przede wszystkim w kwiatach, nasionach i korzeniach; przy czym najwięcej jest jej w nasionach (1,5%), w liściach jest już pięciokrotnie mniej. Szczególnie wrażliwe na zatrucia są konie (dawka śmiertelna to 0,5 g na 1 kg masy zwierzęcia), odporne są natomiast owce, kozy i zające. Zatrucia zdarzają się też u ludzi, zwłaszcza zagrożone są dzieci. W ich przypadku śmierć może nastąpić po spożyciu 2-10 nasion złotokapu. 
Właściwości trujące ma mieć także miód zbierany przez pszczoły z kwiatów złotokapu, przy czym z powodu braku miodników jedynym pożytkiem pozyskiwanym przez pszczoły z kwiatów złotokapu jest pyłek.

</doc>
<doc id="210688" url="https://pl.wikipedia.org/wiki?curid=210688" title="Sekretyna">
Sekretyna

Sekretyna (ATC: V04 CK01) – peptydowy hormon tkankowy pełniący funkcję żołądkowo-jelitowego czynnika regulacyjnego. Wydzielana jest przez błonę śluzową jelita cienkiego, głównie dwunastnicy pod wpływem kwaśnego pH treści żołądkowej, jaka dociera do dwunastnicy.
Sekretyna wpływa na:
Hormon ten po raz pierwszy został zbadany w 1905 roku przez Ernesta Starlinga.

</doc>
<doc id="210689" url="https://pl.wikipedia.org/wiki?curid=210689" title="Glutaminian">
Glutaminian



</doc>
