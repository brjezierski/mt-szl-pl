<doc id="222737" url="https://pl.wikipedia.org/wiki?curid=222737" title="Wełnowiec">
Wełnowiec

Wełnowiec (niem. "Ignatzdorf, Hohenlohehütte") – historyczna część Katowic, położona w północnej części miasta, na Wzgórzach Chorzowskich, na obszarze jednostki pomocniczej Wełnowiec-Józefowiec.
Jego początki sięgają XVII wieku, z czego jako osadę pierwszy raz Wełnowiec wzmiankowano w 1739 roku. Pod koniec XVIII wieku zaczęła się rozwijać na obszarze Wełnowca działalność przemysłowa – najpierw górnictwo węgla kamiennego, a potem hutnictwo żelaza i cynku. W latach 70. XIX wieku wybudowano hutę cynku "Hohenlohe" (późniejsze Zakłady Cynkowe Silesia), która od 1905 roku była w zarządzie spółki Hohenlohe-Werke, potem zaś powstały inne zakłady przemysłowe, w tym FASING i OPTA. W 1924 roku powstała gmina Wełnowiec, do której włączono Józefowiec i kolonie: Agnieszka, Alfred i Fryderyka. W 1951 roku gmina Wełnowiec stała się dzielnicą Katowic. Od 1991 roku Wełnowiec stanowi część jednostki pomocniczej Wełnowiec-Józefowiec.
Obecnie w Wełnowcu przemysł dalej odgrywa dużą rolę w gospodarce dzielnicy. Wełnowiec jest również siedzibą kilku instytucji o zasięgu ponadlokalnym, w tym Urzędu Statystycznego w Katowicach i Okręgowego Inspektoratu Pracy w Katowicach. Główną arterią komunikacyjną dzielnicy jest biegnąca południkowo aleja W. Korfantego, wzdłuż której ciągnie się również linia tramwajowa.
Geografia.
Wełnowiec pod względem administracyjnym położony jest w województwie śląskim i stanowi część Wełnowca-Józefowca – jednostki pomocniczej Katowic. Graniczy od północy i wschodu z Siemianowicami Śląskimi (dzielnica Centrum), od południa z Koszutką, natomiast od zachodu z Józefowcem i Parkiem Śląskim w Chorzowie. Według podziału fizycznogeograficznego Jerzego Kondrackiego Wełnowiec znajduje się w mezoregionie Wyżyny Katowickiej (341.13), natomiast pod względem historycznym we wschodniej części Górnego Śląska.
Pod względem budowy geologicznej Wełnowiec położony jest w zapadlisku górnośląskim, które wypełnia utwory pochodzące z karbonu (głównie zlepieńce, piaskowce i łupki ilaste zawierające pokłady węgla kamiennego). Znaczna część Wełnowca zbudowana jest na utworach pochodzących z karbonu górnego, na warstwach rudzkich, siodłowych i grodzieckich. Są to w większości łupki szare, piaskowce i węgiel kamienny. Obszar ciągnący się równolegle na zachód do alei W. Korfantego budują utwory młodsze, pochodzące z plejstocenu (eluwia piaszczyste i pylaste gliny zwałowej) i holocenu (osady rzeczne). Cały obszar dzielnicy położony jest na Wzgórzach Chorzowskich, a najwyżej położony punkt znajduje się na granicy Katowic i Siemianowic Śląskich, na wysokości Stacji Linii Radiowych Bytków – sięga on wysokości 316 m n.p.m. Z tego miejsca obszar opada w kierunku południowym, wzdłuż alei W. Korfantego.
Klimat Wełnowca nie wyróżnia się zbytnio od klimatu dla całych Katowic, a jedynie jest modyfikowany przez lokalne czynniki (topoklimat). Występuje tu klimat umiarkowany przejściowy z przewagą prądów oceanicznych nad kontynentalnymi. Prawie cały obszar dzielnicy położony jest w zlewni Rawy, która jest częścią dorzecza Wisły – niewielkie połacie terenu przy granicy z Siemianowicami Śląskimi leżą na terenie zlewni Brynicy (Rowu Śmiłowskiego). Brak jest tu cieków wodnych, natomiast znajduje się tu jeden staw, znajdujący się przy skrzyżowaniu alei W. Korfantego i ulicy Konduktorskiej.
Największym obszarem zielonym Wełnowca jest Lasek Alfreda. Teren ten o powierzchni 15,9 ha stanowi las liściasty o cechach lasu naturalnego, pochodzący z nasadzeń i naturalnych odnowień, głównie topoli osiki, klonu zwyczajnego i klonu jawora. Jest on również miejscem gniazdowania ptaków. Jedynym parkiem na terenie dzielnicy jest Park Wełnowiecki o powierzchni 4,2 ha. Na jego obszarze urządzono place zabaw, a sam park sąsiaduje z nieużytkami, będącymi dawną hałdą. Park ten został założony w połowie XIX wieku. Z parkiem tym sąsiadują rodzinne ogrody działkowe: Dalia I, Dalia Ia i Dalia II o łącznej powierzchni 2,97 ha, na których zagospodarowano łącznie 85 działek. Ponadto na terenie dzielnicy znajdują się dwa inne kompleksy ogródków: Florian (przy alei W. Korfantego, składającego się z 90 działek o łącznej powierzchni 3,48 ha) i Zacisze (przy ulicy Słonecznej – 100 działek o łącznej powierzchni 4,48 ha). Przy alei W. Korfantego znajduje się jeszcze skwer Walentego Fojkisa, ustanowiony 25 lipca 2012 roku.
Historia.
Początki i rozwój przemysłu.
Początkowo północna część obecnych terenów Wełnowca należała do Bytkowa, a południowa zaś do Bogucic. Pierwsze wzmianki dotyczące rejonu obecnego Wełnowca pochodzą z XVII wieku. Z tego czasu, z 1689 roku pochodzi pierwszy zapis w metryce parafii św. Szczepana w Bogucicach, w którym zapisano: "Blasius Welna molitor de Kosic" ("Błażej Wełna z Koszutki"). Był on posiadaczem młyna, który znajdował się na strudze zwanej Wełną lub Wełnianką, która biegła przez Koszutkę, po czym wpływała do Rawy. W północno-wschodniej części, na skraju Lasku Bytkowskiego na polecenie Ignacego von Klocha – ówczesnego właściciela Bytkowa, w 1773 roku (lub w 1774 roku) powstała kolonia dziesięciu domów, gdzie do każdego gospodarstwa przydzielone zostały 3 morgi pola. Osada ta od jego imienia była nazwana "Ignatzdorf" ("Ignacowiec"). Nazwa "Wełnowiec" w późniejszym okresie została rozszerzona na nowo powstałą kolonię.
Wełnowiec jako osada był pierwszy raz wzmiankowany w 1739 roku w księgach metrykalnych bogucickiej parafii. W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie występuje jako kolonia pod polską nazwą "Wolnowiec" oraz niemieckimi nazwami "Ignatzdorf" oraz "Hohenlohe" we fragmencie "Ignatzdorf oder Hohenlohe, polnisch Wolowiec". Do 1922 roku Wełnowiec nazywał się "Hohenlohehütte". Nazwa ta w połowie XIX wieku wyparła poprzednią niemiecką nazwę – "Ignatzdorf".
Osada ta miała początkowo charakter rolniczy, a niektórzy mieszkańcy też zajmowali się rzemiosłem. W 1780 roku kolonia liczyła 43 osoby. Rozwój Wełnowca zapoczątkowało górnictwo węgla kamiennego, które rozwinęło się w tym miejscu dzięki płytko zalegającym pokładom. W 1788 roku powstała pierwsza kopalnia – "Caroline". W 1796 (lub 1769) roku obszar dworski Bytków, do którego wchodził również "Ignatzdorf", został zakupiony od rodu von Kloch przez księcia Fryderyka Ludwika zu Hohenlohe. W 1819 roku ukończono budowę huty żelaza "Hohenlohe". W pierwszej połowie XIX wieku uruchomiono nowe kopalnie węgla kamiennego: "August", "Maria", "Alfred" i "Hütte". W 1821 roku powstała huta cynku "Helena".
W 1828 roku na obszarze Wełnowca uruchomiono szkołę katolicką. Około 1840 roku Wełnowiec zamieszkiwało 377 osób, a w 1867 roku już 1642 osoby.Dnia 1 marca 1873 roku w miejscu wygaszonej huty "August-Helena" produkcję rozpoczęła huta cynku "Hohenlohe", natomiast w roku 1889 powstała nowoczesna walcownia cynku. Dnia 13 grudnia 1872 roku Wełnowiec wszedł w skład pruskiego powiatu katowickiego W 1859 i 1875 roku odnotowano w Wełnowcu pierwsze strajki robotników przemysłu cynkowego i węglowego na Górnym Śląsku. Do Wełnowca również przeniesiono zarząd zakładów przemysłowych księcia Hohenlohego, które w 1905 roku przekształcono w spółkę akcyjną Hohenlohe-Werke. W tym samym roku ówczesny właściciel zakładów na terenie Wełnowca – Christian Kraft, sprzedał swoje zakłady spółce Hohenlohe-Werke. Dla dyrekcji powstał neoklasycystyczny gmach, dla kadry zarządzającej i inżynierów osiedle willowe, natomiast dla robotników familoki. W 1917 roku przy dzisiejszej ulicy Józefowskiej zaczął funkcjonować szpital (według innego źródła powstał on już na przełomie XIX i XX wieku).
Lata międzywojenne i II wojna światowa.
Mieszkańcy Wełnowca wzięli czynny udział w plebiscycie i powstaniach śląskich. Stąd też pochodzi Walenty Fojkis – dowódca pułku katowickiego w trzecim powstaniu śląskim, a w latach międzywojennych burmistrz Michałkowic. W czasie plebiscytu w 1921 roku w Wełnowcu wraz z Bytkowem za pozostaniem Górnego Śląska w Niemczech głosowało 643 osób, a 298 za przynależnością do Polski.
W 1920 roku w pomieszczeniach po magazynie hutniczym powstał pierwszy wełnowiecki kościół rzymskokatolicki, a rok później erygowano parafię. Obecny gmach kościoła ukończono w 1930 roku. W 1924 roku przyłączono do Wełnowca wieś Józefowiec i kolonię Agnieszka, a także przyfabryczne osady: Alfred i Fryderyka. W latach międzywojennych w Wełnowcu odbywały się strajki. Do najpoważniejszych należał strajk okupacyjny robotników huty "Wełnowiec" (dawniej "Hohenlohe"), trwający kilkanaście dni na przełomie 1937 i 1938 roku. Okres 1930–1938 cechował rozwój nielegalnego odkrywkowego wydobycia węgla na terenie wełnowieckiej gminy (biedaszyby). Na początku lat 30. XX wieku wzniesiono kolonię dwurodzinnych domków z ogródkami dla urzędników państwowych (tzw. domki wojewódzkie). W rocznicę wybuchu drugiego powstania śląskiego, 14 sierpnia 1938, roku odsłonięto pomnik Powstańców Śląskich. Przedstawiał on robotnika z wyciągniętym mieczem na wysokim cokole, zwróconego w stronę huty cynku. Został on rozebrany przez Niemców w 1939 roku, a nowy postawiono w 1959 roku w miejscu przedwojennego. Plac wokół niego w 1983 roku nazwano na cześć Walentego Fojkisa, przemianowany 25 lipca 2012 roku na skwer Walentego Fojkisa.
W trakcie II wojny światowej Wełnowiec był okupowany przez niemiecką III Rzeszę. Administrację przejął niemiecki zarząd, rozwiązano polskie instytucje kulturalno-oświatowo-sportowe, a także przywrócono niemiecką nazwę gminy: "Hohenlohehütte". Produkcję w wełnowieckich zakładach przekierowano wówczas na przemysł zbrojeniowy. Prowadzono również działalność konspiracyjną. W 1945 roku Wełnowiec został zajęty przez 1 Front Ukraiński Armii Czerwonej. Po zajęciu osady wojska radzieckie dokonały w krótkim czasie demontażu i wywozu urządzeń w zakładach produkcyjnych.
Okres powojenny.
Do 1951 roku miejscowość była siedzibą gminy Wełnowiec, po czym Wełnowiec został przyłączony do Katowic. Siedziba Urzędu Gminy znajdowała się przy obecnej alei W. Korfantego 125, w dawnym budynku administracyjnym z przełomu XIX i XX wieku. W późniejszym okresie następował głównie rozwój sąsiedniego Józefowca. W Wełnowcu natomiast do 1951 roku zakończono wydobycie węgla kamiennego, a w 1965 roku powstał projekt rekultywacji nieużytków. Po 1989 roku systematycznie wygaszano produkcję w hucie cynku, a ich hale w 2005 roku wyburzono. Wiele zakładów sprywatyzowano bądź zlikwidowano. Wykonano także sporo inwestycji i remontów, w tym Szkoły Podstawowej nr 17, przebudowano skrzyżowania alei W. Korfantego z ulicami: Gnieźnieńską i Konduktorską. W wyniku ustalenia nowego podziału administracyjnego Katowic w 1991 roku Wełnowiec wszedł w skład jednostki pomocniczej Wełnowiec-Józefowiec.
Na terenie Międzynarodowych Targów Katowickich przy ulicy Bytkowskiej 28 stycznia 2006 roku doszło do jednej z największych katastrof budowlanych w Polsce. W trakcie odbywającego się tego dnia targów gołębi pocztowych doszło wówczas do zawalenia się hali MTK, w wyniku której zginęło 65 osób, a 170 zostało rannych.
Gospodarka i instytucje.
Działalność przemysłowa na terenie Wełnowca zaczęła intensywnie się rozwijać dzięki zalegającym płytko na jej terenie pokładów węgla kamiennego. Pierwszą małą kopalnię założono w 1788 roku – był to zakład "Caroline". W czerwcu 1805 roku nadano pole górnicze nowej kopalni – "Hohenlohe". Jej właścicielami byli: książę Fryderyk Ludwik zu Hohenlohe oraz przemysłowiec John Baildon. Na terenie osady założyli oni również, wybudowaną do 1819 roku hutę żelaza "Hohenlohe". Była ona wówczas jednym z pierwszych w Europie zakładów opalanych koksem. Następne kopalnie nadano po 1829 roku. Powstały wówczas zakłady: "August" (w 1834 roku) i "Maria" (w 1829 roku). W 1834 roku powołano również kopalnię "Alfred", a w 1842 roku "Hütte". Od 1848 roku następował proces łączenia mniejszych zakładów wydobywczych w jedną kopalnię – "Hohenlohe". Zakład tan powstał 13 kwietnia 1869 roku. Połączono wówczas zakłady: "Hohenlohe", "Maria", "Caroline" i "Hütte".
W Wełnowcu rozwinęło się również hutnictwo cynku. Pierwsza huta cynku powstała w 1821 roku – "Helena", a następna dwa lata później – "August". 1 marca 1873 roku uruchomiono hutę "Hohenlohe" (późniejsze Zakłady Cynkowe Silesia), a w 1889 roku powstała nowoczesna walcownia cynku. Wówczas huta ta była jedną z największych na terenie Górnego Śląska. Po włączeniu Wełnowca do Polski, powołana w 1922 roku spółka Skarboferm przejęła akcje spółki Hohenlohe-Werke. 1 lipca 1961 roku w jedno przedsiębiorstwo połączono Zakłady Cynkowe Silesia w Wełnowcu i Zakłady Cynkowe Silesia w Świętochłowicach-Lipinach pod nazwą Zakłady Cynkowe Silesia. W 1984 roku przemianowano przedsiębiorstwo na Zakłady Metalurgiczne Silesia. Obecnie ZM Silesia jest spółką akcyjną z siedzibą przy ulicy Konduktorskiej 8 i zajmuje się przetwórstwem cynku.
Nowe przedsiębiorstwa na terenie Wełnowca z innych branż powstały w latach dwudziestych XX wieku. Były to m.in.: fabryka chemiczna Sigma, Górnośląska Fabryka Czekolady, Pierników i Cukrów E. Vespera, Fabryka Mebli Stalowych E. Postułki, Fabryka Telefonów, odlewnia żelaza i zakłady spożywcze. Na obszarze gminy Wełnowiec powstały również następujące zakłady: Ericsson (po II wojnie Światowej: Zakłady Wytwórcze Urządzeń Sygnalizacyjnych), Fabryka Sprzętu i Narzędzi Górniczych Rapid i Śląskie Zakłady Mechaniczno-Optyczne OPTA. W 1923 roku zaprzestano wydobycia węgla kamiennego z szybu "Alfred". W latach powojennych w Wełnowcu rozwinął się przemysł poligraficzny i elektroniczny. W latach 1968–1970 przy alei W. Korfantego 138 powstały zabudowania katowickich Zakładów Graficznych, które zlikwidowano w latach 90. XX wieku.
W związku z przemianami gospodarczo-ustrojowymi po 1989 roku przedsiębiorstwa na terenie dzielnicy sprywatyzowano bądź zlikwidowano. W tym czasie wygaszano produkcję w hucie cynku – hale hutnicze wyburzono w 2005 roku. W tym samym roku rozpoczęto również działania na rzecz powstania parku przemysłowego. Spółka Górnośląski Park Przemysłowy na granicy Katowic i Siemianowic Śląskich rozpoczęła przekształcanie terenów poprzemysłowych po hucie cynku w nowoczesny kompleks gospodarczy. Na tym terenie powstał kompleks biurowy GPP Business Park. W 1992 roku w budynkach byłego Ośrodka Postępu Technicznego przy ulicy Bytkowskiej powołano Międzynarodowe Targi Katowickie, które organizowało liczne imprezy handlowo-wystawiennicze. Przy ulicy Modelarskiej 11 swoją siedzibę ma Fabryka Sprzętu i Narzędzi Górniczych FASING, która jest jednym z największych producentów łańcuchów dla różnych branż przemysłu.
W Wełnowcu funkcjonuje filia Katowickiego Centrum Onkologii. Budynek szpitala przy ulicy Józefowskiej 119 powstał na przełomie XIX i XX wieku jako szpital zakładowy dla pracowników wełnowieckiej huty "Hohenlohe". W latach międzywojennych funkcjonował tu Szpital Przemysłowy, a po II wojnie światowej Szpital Miejski nr 5, połączony w 1998 roku ze Szpitalem Miejskim nr 8.
W dawnej siedzibie dyrekcji Zakładów Hohenlohego przy alei W. Korfantego ma swoją siedzibę Sąd Apelacyjny. Liczne przedsiębiorstwa w Wełnowcu są zlokalizowane również w rejonie ulicy Owocowej. Znajduje się tam m.in. placówka Urzędu Statystycznego w Katowicach oraz Okręgowy Inspektorat Pracy w Katowicach Państwowej Inspekcji Pracy. Przy alei W. Korfantego 128 znajduje się placówka Poczty Polskiej, znajdująca się w historycznym budynku z końca XIX wieku. Przy tej samej alei, pod numerem 191 mieści się Oddział Śląskiego Instytutu Techniki Budowlanej, który prowadzi prace badawcze w dziedzinie budownictwa i pokrewnych.
Architektura i urbanistyka.
Początkowo rejon Wełnowca składał się z luźno zlokalizowanej zabudowy i dopiero wraz z uruchomieniem zakładów przemysłowych w XIX wieku zaczęto budować domy mieszkalne dla robotników, początkowo wzdłuż drogi od istniejącego obecnie stawu hutniczego w kierunku Huty Laura, po obu stronach dzisiejszej alei W. Korfantego. Przy nadanej w 1834 roku kopalni "Alfred" powstała kolonia robotnicza dla jej górników, natomiast w latach 50. XIX wieku na wysokości dzisiejszej ulicy M. Karłowicza powstała kolonia Fryderyka. W podobnym czasie powstała kolonia Öhringen, która znajdowała się w rejonie obecnej ulicy Gnieźnieńskiej. Pod koniec XIX wieku przy obecnej alei W. Korfantego 120 powstał wełnowiecki zajazd, określany również jako Fürtstliche Hüttenhasthaus (niem. "Książęcy Zajazd Hutniczy"). W pierwszym ćwierćwieczu XX wieku został on rozbudowany na dom mieszkalny dla pracowników Zakładów Hohenlohego.
W związku z przeniesieniem zarządu zakładów księcia Hohenlohego oraz powstania spółki akcyjnej Hohenlohe-Werke, w 1906 bądź w 1909 roku powstał neoklasycystyczny gmach dla dyrekcji spółki, natomiast dla inżynierów i urzędników osiedle willowe w rejonie alei W. Korfantego, ulicy Jesionowej i ulicy Cisowej. Założono również dzisiejszy Park Wełnowiecki. W latach 90. XIX wieku bądź około 1910 roku wybudowano, istniejące do dziś, budynki szybu "Alfred". W 1927 roku wybudowano domy mieszkalne przy obecnej alei W. Korfantego 134 i 136, zaprojektowane przez Tadeusza Michejdę. Na początku lat 30. XX wieku w rejonie dzisiejszych ulic: Józefowskiej i Bytomskiej powstała kolonia domów wojewódzkich, przeznaczona dla urzędników administracji państwowej.
W latach powojennych z uwagi na sąsiedztwo huty cynku w rejonie alei W. Korfantego nie powstała w jej rejonie zabudowa mieszkalna. Nowa zabudowa powstała natomiast w innych rejonach dzielnicy – nowoczesne budownictwo oddano do użytku w rejonie ulic: Jesionowej i Owocowej. Budynki te powstały w latach 70. i 80. XX wieku. W 1953 roku powstały domy mieszkalne na granicy Wełnowca i Józefowca, przy ulicy J. Dekerta 2, 4, 6 i 8. Pod koniec lat 50. XX wieku zaczęto budować pierwsze domy mieszkalne w rejonie ulicy Alfreda, a w latach 80. XX wieku zabudowę szeregową wzdłuż ulicy Promiennej. Z lat powojennych pochodzi również liczna, istniejąca obecnie zabudowa przemysłowa.
Po 1989 roku nowa zabudowa powstawała głównie w północnej części Wełnowca. Od początku lat 90. XX wieku rozpoczęto budowę osiedla w rejonie ulic: I. Daszyńskiego, J. Pietrusińskiego i T. Patalonga. Ostatnie domy powstały w 2008 roku. W latach 2008–2014 powstała zabudowa kompleksu biurowego GPP Business Park przy ulicy Konduktorskiej, natomiast w 2009 roku budynek handlowo-usługowy DL Atrium znajdujący się przy alei W. Korfantego 138. W styczniu 2020 roku przy nim rozpoczęła się realizacja budynku biurowego DL Tower. W latach 2016–2018 w rejonie skrzyżowania ulic: Bytkowskiej i Telewizyjnej powstał zespół budynków mieszkalnych Bytkowska Park, zawierających łącznie 242 mieszkania.
Zabytki i obiekty historyczne.
Na terenie Wełnowca znajdują się dwa obiekty wpisane do rejestru zabytków, ponadto na obszarze Wełnowca był jeszcze jeden obiekt wpisany do rejestru w przeszłości, po czym został z niego skreślony i wyburzony. Są to:
Poza wymienionymi wyżej zabytkowymi obiektami, na obszarze dzielnicy występują historyczne obiekty, z czego część z nich wpisano do gminnej ewidencji zabytków miasta Katowice, a także są chronione przepisami miejscowego planu zagospodarowania przestrzennego. Wśród takich obiektów są m.in. kamienice przy ulicy Słonecznej 3 i 9, ulicy Jesionowej 2 i 4/6/8 i alei W. Korfantego 111/113, 115, 118, 120, 123, 124/126, 125, 127, 128, 131a, 133 i 134/136, kolonia Fryderyka, kościół NMP Wspomożenia Wiernych, gmach Szkoły Podstawowej nr 51 przy ul. J. Dekerta 1 czy zabudowa wzdłuż ulicy M. Karłowicza. Strefą ochrony konserwatorskiej objęto kilka rejonów dzielnicy, tj.: zabudowę wzdłuż ulicy Gnieźnieńskiej i ulicy Nowy Świat, rejon ulic: J. Dekerta, M. Karłowicza i Strażackiej, obszar kolonii Fryderyka, kolonię wojewódzką w rejonie ulic Bytomskiej i Józefowskiej, kolonię Alfred i skwer W. Fojkisa.
pośród historycznych budynków w Wełnowcu, do cenniejszych należą następujące z nich:
Transport.
Główną osią komunikacyjną w Wełnowcu jest aleja W. Korfantego. Trasa ta w XIX wieku w kierunku południowym prowadziła do Katowic, natomiast na północ do kopalni "Alfred", a stamtąd do Huty Laura (Siemianowic Śląskich) i Chorzowa (Starego). Przy niej znajdowało się część zakładów Hohenlohego i domy mieszkalne, a sam przebieg był prawie prostolinijny prócz fragmentu na wysokości dzisiejszego kościoła Najświętszej Maryi Panny Wspomożenia Wiernych, gdzie w przeszłości droga omijała wielki piec huty żelaza "Hohenlohe". Jest to droga powiatowa o klasie drogi zbiorczej. Biegnie ona południkowo i zapewnia ona połączenie w kierunku południowym z Koszutką i Śródmieściem, natomiast na północ z Siemianowicami Śląskimi. Przez Wełnowiec przebiega również część ulic: Bytkowskiej (północna część; droga gminna o klasie drogi zbiorczej; łączy Wełnowiec z Dębem na południu i Siemianowicami Śląskimi-Bytkowem na północy), Józefowskiej (północna część; droga powiatowa o klasie drogi lokalnej; łączy z Józefowcem w kierunku południowym) Słonecznej (wschodnia część na granicy z Koszutką; droga gminna o klasie drogi lokalnej; łączy dzielnicę z Józefowcem). Na granicy Wełnowca i Siemianowic Śląskich przebiega ulica Telewizyjna, która w kierunku zachodnim kieruje się dalej przez Węzłowiec do Chorzowa Starego, natomiast na wschód do Siemianowic Śląskich. Do pozostałych ważniejszych ulic na terenie Wełnowca należą ulice: Bytomska (na granicy Józefowca i Wełnowca; droga gminna o klasie drogi lokalnej) i Gnieźnieńska (droga powiatowa o klasie drogi lokalnej).
Przez obszar Wełnowca nie przebiega żadna linia kolejowa, lecz w przeszłości równolegle do granicy Józefowca z Wełnowcem ciągnęła się bocznica łącząca Katowice z obecną stacją techniczną Katowice Dąbrówka Mała. Linia ta od południa w kierunku północnym biegła równolegle do ulicy C.K. Norwida, po czym skręcała na wschód, przecinając na wysokości zakładów Fasing aleję W. Korfantego i ulicę Konduktorską. Linia ta została oddana do użytku 1 grudnia 1859 roku jako linia normalnotorowa wykorzystywana w ruchu towarowym. Rozbiórka linii została przeprowadzona w 1992 roku. W XIX i XX wieku (do około 2002 roku) wzdłuż ulicy konduktorskiej przebiegała linia wąskotorowa do ZM Silesia wraz ze stacją wąskotorową i odnogą biegnącą do hałdy znajdującej z lewej strony ulicy Konduktorskiej (kier. północ). Odcinek ZM Silesia – stacja Paulina. W XIX wieku wąskotorówka była przedłużona od ZM Silesia w kierunku Bytkowa i znajdujących się tam szybów i zakładów, a w XX wieku również na południe do stacji Katowice Wąskotorowe i zakładów w obecnym centrum miasta.
Przez Wełnowiec, wzdłuż alei W. Korfantego, przebiega linia tramwajowa. Jej początki sięgają końca XIX wieku, kiedy to o koncesję na budowę wąskotorowej linii tramwaju parowego Królewska Huta – Dąb – Katowice – Wełnowiec – Huta Laura wystąpiła berlińska spółka Kramer &amp; Co. Wkrótce po uzyskaniu koncesji, 23 marca 1896 roku zrealizowano pierwszy odcinek, tj. Huta Marta (na wysokości obecnego ronda gen. Ziętka) – Wełnowiec – Huta Laura oddano do użytku 30 grudnia 1896 roku. Wkrótce linię tę zelektryfikowano. 25 lipca 1900 roku oddano do użytku linię łączącą Hutę Laura z Królewską Hutą (Chorzowem), biegnącą wzdłuż obecnej ulicy Telewizyjnej. Linię tę zlikwidowano 1 stycznia 2009 roku, a na niej kursowała linia tramwajowa nr 12. W październiku 1942 roku w rejonie obecnego placu Alfreda oddano do użytku tymczasową pętlę tramwajową którą potem rozebrano, a nową wybudowano w 1956 roku w obecnym miejscu. Obecnie, według stanu z lutego 2021 roku, przez Wełnowiec kursują dwie linie tramwajowe: 13 i 16, o średniej częstotliwości w dniach roboczych w godzinach szczytu ośmiu kursów w jedną stronę na dobę. Linie te łączą Wełnowiec w kierunku północnym z placem Alfreda i placem P. Skargi w Siemianowicach Śląskich, natomiast w kierunku południowym z placem Wolności w Śródmieściu Katowic i pętlą tramwajową w Katowicach-Brynowie (centrum przesiadkowe Katowice Brynów) przez Koszutkę.
Pierwsze połączenia autobusowe kursujące przez Wełnowiec uruchomiono w latach 20. XX wieku. Wówczas to 22 października 1927 roku spółka Schlesische Kleinbahn uruchomiła cogodzinne połączenia na trasie Katowice – Wełnowiec – Chorzów – Bytom. W 1929 roku autobusy powstałej rok wcześniej spółki Towarzystwo Komunikacji Samochodami prowadziły połączenia m.in. na trasie Katowice – Wełnowiec – Chorzów (Stary) – Królewska Huta – Bytom. Spółka ta ze względu na dużą konkurencję w 1934 roku została postawiona w stan likwidacji. 1 listopada 1929 roku rozpoczął działalność komunalny związek celowy Śląskie Linie Autobusowe, które uruchomiło pierwsze połączenie na trasie Katowice – Siemianowice. Obecnie, według stanu z połowy lutego 2021 roku, organizatorem transportu zbiorowego w Wełnowcu jest Zarząd Transportu Metropolitalnego. Na terenie Wełnowca znajduje się 7 przystanków: Bytkowska Centrum Targowe, Telewizja Katowice, Wełnowiec Gnieźnieńska, Wełnowiec GPP BUSINESS PARK, Wełnowiec Kościół, Wełnowiec Plac Alfreda i Wełnowiec Poczta. Z przystanku Wełnowiec Plac Alfreda kursuje 7 linii autobusowych, zapewniających połączenie Wełnowca z innymi dzielnicami Katowic i miastami Górnośląsko-Zagłębiowskiej Metropolii.
W Wełnowcu wydzielone trasy rowerowe prowadzą wzdłuż ulicy Konduktorskiej, alei W. Korfantego (północna część), ulicy Telewizyjnej i ulicy Bytkowskiej (północna część). Nie przebiegają natomiast przez dzielnicę żadne oznaczone szlaki rowerowe. Znajdują się tu natomiast dwie stacje rowerów miejskich City by bike: Bytomska-Józefowska i GPP Business Park.
Oświata.
Pierwotnie dzieci z Wełnowca uczęszczały do szkoły przy michałkowickim kościele. Pierwszy budynek szkoły w Wełnowcu, zlokalizowany na skrzyżowaniu dzisiejszej alei W. Korfantego i M. Karłowicza, powstał w 1830 roku. Był to wówczas obiekt murowany i obecnie nie istnieje. W 1922 roku po włączeniu Wełnowca do Polski placówka ta stała się szkołą polską. Otrzymała ona wówczas nazwę Publicznej Szkoły Powszechnej nr 1. W tamtym czasie działała też klasa niemieckojęzyczna. W 1925 roku szkoła ta otrzymała imię Tadeusza Kościuszki. Z uwagi na przepełnienie budynku, w lutym 1939 roku szkołę przeniesiono do nowego budynku, powstałego w stylu funkcjonalizmu, przy dzisiejszej ulicy J. Dekerta. Od 1951 roku była to Szkoła Podstawowa nr 51 w Katowicach, a w 1978 roku otrzymała patrona – Tadeusza Kościuszkę.
Prócz powyższej szkoły, na obszarze Wełnowca przy alei W. Korfantego 141 działa Rzemieślnicza Branżowa Szkoła I Stopnia w Katowicach. Jest to szkoła niepubliczna posiadająca uprawnienia szkoły publicznej, prowadzona przez Cech Rzemiosł Różnych i Przedsiębiorczości w Katowicach. W ramach spółki Oświata i Biznes, również przy alei W. Korfantego 141 działa szereg ośrodków szkolenia dla różnych grup zawodowych, w tym dla branży transportowej i oświatowej.
Pod koniec XIX wieku przy obecnej alei W. Korfantego 127 znajdowała się ochronka. Przed I wojną światową funkcjonowała ona jako Spielhaus, czyli miejsce dla dzieci przedszkolnych. Obecnie jedynym punktem edukacji przedszkolnej jest Żłobek i Przedszkole Kraina Odkrywcy, znajdujący się przy alei W. Korfantego 138.
Sport i rekreacja.
Na terenie Wełnowca przy ulicy Alfreda 1 znajduje się Ośrodek Sportowy Kolejarz zarządzany przez Miejski Ośrodek Sportu i Rekreacji w Katowicach. Składają się na niego: hala sportowa z drewnianym boiskiem do piłki siatkowej i ręcznej, sala do szermierki, siłownia wewnętrzna, sala konferencyjna, boiska, szatnie i parking. Z tego kompleksu korzysta Klub Sportowy Kolejarz 24 Katowice, założony w maju 1924 roku z inicjatywy Stanisława Nogaja i Edmunda Zellera. Obecna nazwa klubu funkcjonuje od 1957 roku i był to pierwszy wielosekcyjny polski klub sportowy w Katowicach, spośród których obecnie prowadzone są sekcje: badmintona (od 1978 roku), piłki nożnej (lata 1924–1929 i od 1945 roku) oraz szermierki. W sezonie 2020/21 seniorska kadra piłkarzy rozgrywała swoje mecze w klasie A, w grupie Katowice. W 2010 roku na bazie sekcji badmintonowej wyodrębnionej z Klubu Sportowego Kolejarz 24 Katowice powołano Badmintonowy Klub Sportowy Kolejarz Katowice.
Początki działalności sportowej w rejonie Wełnowca sięgają początków XX wieku, które początkowo były pod wpływami niemieckimi. Wówczas to działał ruch gimnastyczny Turnverein, a także Klub Cyklistów (Radfahrer Verein). Dnia 30 marca 1924 roku byli działacze gniazda Dąb-Józefowiec powołali Towarzystwo Gimnastyczne "Sokół" Wełnowiec, które było gniazdem w okręgu siemianowickim Dzielnicy Śląskiej Związku Towarzystw Gimnastycznych "Sokół" w Polsce. W 1935 roku gniazdo liczyło 140 członków. Uprawiano w nim lekką atletykę i gimnastykę przyrządową.
Przy szybie "Agnieszka" powołano Klub Sportowy "25", w którym grała drużyna piłki nożnej. Ponadto w latach międzywojennych działały: KS Haller, KS Powstaniec, RKS Siła Wełnowiec (sekcja piłki nożnej i ręcznej), Towarzystwo Cyklistów "Sport", KS Hetman i jedyny niemiecki klub w Wełnowcu: Freier Schachverein. W latach 1935–1939 Strzelec Wełnowiec był klubem sportowym, w którym działały sekcje boksu, ciężkiej atletyki, gier sportowych, kolarstwa, lekkoatletyki, narciarstwa i tenisa stołowego.
W czasie II wojny światowej jedynym w Wełnowcu klubem był funkcjonujący pod patronatem koncernu Hohenlohe klub Hohenlohehütter Turn- und Sportverein. Po II wojnie światowej funkcjonował jako Orzeł Wełnowiec. W 1949 roku skupiał 375 członków. Prowadził różne sekcje, z czego piłkę nożną w latach 1920–1939 i 1945–1962 oraz zapasy w latach 1945–1962. W latach powojennych dział też klub Rapid Wełnowiec, działający pod patronatem Fabryki Narzędzi Górniczych. W 1957 roku liczył on 146 członków. Prowadził m.in. sekcję siatkówki w latach 1959–1963. W 1963 roku uległ fuzji z Orłem Wełnowiec. W 1964 roku Orzeł i Rapid wszedł w struktury klubu GKS Katowice. Rok później do Wełnowca przeniosła się sekcja piłki nożnej Kolejarza 24 Katowice.
Religia.
Pierwotnie wierni rzymskokatoliccy z Wełnowca przynależeli do wspólnoty parafialnej św. Michała Archanioła w Michałkowicach. W pierwszej połowie XIX wieku w Wełnowcu mieszkało 1168 katolików, 68 ewangelików i 4 żydów. W 1919 roku zaczęto budowę kościoła przekształcając budynek z początku XIX wieku, który do tej pory pełnił rolę odlewni żelaza, magazynu i sklepu, a podczas I wojny światowej obozu jenieckiego dla jeńców rosyjskich. W 1920 roku kościół poświęcił ks. proboszcz Maksymilian Gerlich z parafii w Michałkowicach, z której to parafii wydzielił się Wełnowiec. Obecny kształt budynek uzyskał po przebudowie w 1930 roku. W ołtarzu głównym umieszczono obraz Matki Bożej z macierzystego kościoła michałkowickiego. Obraz pochodzi prawdopodobnie z XVII wieku. Obecnie, w wyniku przeprowadzonych w 2001 roku prac konserwatorskich, przywrócono jego pierwotny wygląd.
Rzymskokatolicka parafia Najświętszej Maryi Panny Wspomożenia Wiernych pozostaje największą wspólnotą parafialną w Wełnowcu. Swoim zasięgiem parafia obejmuje cały Wełnowiec, a także część osiedla J. Tuwima w Siemianowicach Śląskich. Jest ona częścią dekanatu Katowice-Załęże w archidiecezji katowickiej. Siedziba parafii znajduje się przy alei W. Korfantego 121/1. W 2015 roku parafia liczyła około 3,9 tysiąca wiernych.

</doc>
<doc id="222739" url="https://pl.wikipedia.org/wiki?curid=222739" title="Nagroda Astounding dla nowego pisarza">
Nagroda Astounding dla nowego pisarza

Nagroda Astounding dla najlepszego nowego pisarza s-f (, poprzednio Nagroda im. Johna W. Campbella dla najlepszego nowego pisarza s-f, ) – wyróżnienie przyznawane corocznie przez . Nagradzani są najlepsi nowi autorzy, których pierwsze utwory science fiction lub fantasy zostały opublikowane w ciągu poprzednich dwóch lat.
Do 2019 r. patronem nagrody był amerykański wydawca i pisarz John W. Campbell, jednakże ze względu na głoszone przez niego rasistowskie poglądy w 2019 zdecydowano się na zmianę patrona - został nim najdłużej ukazujący się magazyn literacki "Astounding Stories of Super-Science" (dziś "Analog Science Fiction and Fact").

</doc>
<doc id="222741" url="https://pl.wikipedia.org/wiki?curid=222741" title="Rzeplino">
Rzeplino

Rzeplino (niem. "Repplin") – wieś w Polsce położona w województwie zachodniopomorskim, w powiecie stargardzkim, w gminie Dolice, położona 7,5 km na północ od Dolic (siedziby gminy) i 13 km na południowy wschód od Stargardu (siedziby powiatu), na trasie Stargard–Choszczno.
W latach 1975–1998 miejscowość administracyjnie należała do województwa szczecińskiego.
Osada ta wymieniana była już w roku 1233. W północno-wschodniej stronie wsi znajdował się dawniej zespół pałacowy. Ruiny pałacu rozebrano w 1959 roku. Spośród starej zabudowy folwarku, zachowała się częściowo przebudowana obora. Istnieje także rozległy (12,5 ha), park krajobrazowy z XIX w. ze starodrzewem ojczystym i egzotycznym.

</doc>
<doc id="222746" url="https://pl.wikipedia.org/wiki?curid=222746" title="Roger (arcybiskup Splitu)">
Roger (arcybiskup Splitu)

Roger (ur. początek XIII wieku w Torre Maggiore, zm. 14 kwietnia 1266) – arcybiskup Spalato (dzisiejszego Splitu) od 1249, kronikarz.
Był kapelanem kardynała Jakuba Pecorariego, wraz z nim przybył na Węgry w 1232 roku (Pecorari został tam wysłany jako nuncjusz papieski). Roger został dziekanem w Waradynie, w 1243 w Sopronie, a najpóźniej w 1249 kanonikiem w Zagrzebiu. Po śmierci Pecorariego był kapelanem kardynała Jana Toletanusa. W 1249 został arcybiskupem Splitu. Jest autorem kroniki zatytułowanej "Carmen miserabile super destructione regni Hungariae temporibus Belae IV regis per Tartaros facta". Został pochowany w katedrze w Splicie.

</doc>
<doc id="222749" url="https://pl.wikipedia.org/wiki?curid=222749" title="Rustichello da Pisa">
Rustichello da Pisa

Rustichello da Pisa (XIII/XIV wiek) – włoski pisarz.
W latach 1298-1299 był więziony w Genui w czasie wojny wenecko-genueńskiej; wraz z nim w więzieniu przebywał podróżnik Marco Polo, na podstawie opowieści którego Rustichello spisał dzieło "Il Milione" (znane jako "Opisanie świata"). Życie Rustichella jest mało znane.

</doc>
<doc id="222750" url="https://pl.wikipedia.org/wiki?curid=222750" title="Skala Turyńska">
Skala Turyńska



</doc>
<doc id="222753" url="https://pl.wikipedia.org/wiki?curid=222753" title="Pedologia">
Pedologia



</doc>
<doc id="222757" url="https://pl.wikipedia.org/wiki?curid=222757" title="Nagroda Campbella">
Nagroda Campbella



</doc>
<doc id="222767" url="https://pl.wikipedia.org/wiki?curid=222767" title="LaTeX Editor">
LaTeX Editor

LaTeX Editor (LEd) – specjalizowany, darmowy (donationware) edytor tekstu dla systemów Microsoft Windows.
Głównym przeznaczeniem "LEd"-a jest przygotowanie dokumentów TeX-a, może również zostać przystosowany do edycji plików innych formatów, np. HTML lub kodów źródłowych programów w językach programowania (np. C++, Pascal).

</doc>
<doc id="222768" url="https://pl.wikipedia.org/wiki?curid=222768" title="Megan Lindholm">
Megan Lindholm



</doc>
<doc id="222770" url="https://pl.wikipedia.org/wiki?curid=222770" title="Stanisław Rola-Arciszewski">
Stanisław Rola-Arciszewski

Stanisław Teofil Rola-Arciszewski h. Rola (ur. 9 listopada 1888 w Kołomyi, zm. 5 listopada 1953 w Londynie) – pułkownik dyplomowany artylerii Wojska Polskiego, publicysta wojskowy.
Życiorys.
Był synem Adama, sędziego, i Julii z domu Bogdany oraz bratem Franciszka Arciszewskiego, generała brygady WP, i Jadwigi, po mężu Stadmüller (1894–1983), profesora Akademii Sztuk Pięknych w Krakowie. W lutym 1919 zawarł związek małżeński z Małgorzatą Marią z Schillów, z którą miał córkę Marię Julię (ur. 1925, po mężu Gorzkowską) i syna Stanisława Antoniego (ur. 1932).
Uczęszczał do II Gimnazjum Klasycznego we Lwowie. W 1908 rozpoczął studia na Wydziale Budowy Maszyn Politechniki Lwowskiej, w 1910 przeniósł się na Politechnikę Wiedeńską. Po ukończeniu tej uczelni odbył praktykę w fabryce i stoczni w Trieście oraz w Berlinie i Dortmundzie. W sierpniu 1914 został wcielony do cesarskiej i królewskiej armii. Brał udział w walkach na froncie rosyjskim i włoskim. W listopadzie 1918 zgłosił się do polskiej stacji zbornej oficerów w Wiedniu i został przydzielony do Wojskowej Komisji Likwidacyjnej. W kolejnych latach zajmował się problematyką transportu wojskowego i w czasie wojny z Rosją znajdował się poza frontem.
W październiku 1921 powrócił do kraju i skierowany został do garnizonu Lwów, w którym objął dowództwo 3 baterii 5 pułku artylerii polowej. W styczniu następnego roku przydzielony został do Dowództwa Okręgu Korpusu Nr VI we Lwowie na stanowisko referenta. W latach 1922–1924 był słuchaczem Kursu Normalnego Wyższej Szkoły Wojennej w Warszawie. Z dniem 1 października 1924, po ukończeniu studiów i otrzymaniu dyplomu naukowego oficera Sztabu Generalnego, przydzielony został do Wyższej Szkoły Wojennej na stanowisko asystenta, a później wykładowcy taktyki ogólnej.
W listopadzie 1928 został przeniesiony do garnizonu Równe na stanowisko szefa sztabu 13 Dywizji Piechoty. W październiku 1930 objął dowództwo I dywizjonu 3 pułku artylerii lekkiej Legionów. W październiku 1931 wyznaczony został na stanowisko zastępcy dowódcy 1 pułku artylerii ciężkiej w Modlinie. W listopadzie 1935 mianowany został dowódcą 1 pułku artylerii motorowej w Stryju. 31 maja 1937 objął dowództwo 7 pułku artylerii lekkiej w Częstochowie i sprawował je do 25 lipca 1938. W 1937 odbył praktykę na stanowisku zastępcy dowódcy 10 Brygady Kawalerii. W następnym roku powołany został na stanowisko dowódcy 3 Grupy Pancernej w Warszawie. Ogłaszał publikacje poświęcone tematyce wojskowej (głównie taktyce i sztuce operacyjnej) na łamach „Bellony”, w 1934 wydał także książkę „Sztuka dowodzenia na Zachodzie Europy”.
W kampanii wrześniowej 1939 dowodził broniami pancernymi Armii „Łódź”, a później sprawował funkcję zastępcy szefa sztabu Armii „Warszawa”. Resztę wojny spędził w niewoli niemieckiej w Oflagu II C Woldenberg. W 1945 wstąpił do Polskich Sił Zbrojnych na Zachodzie. Od 1947 mieszkał w Londynie u brata Franciszka i pracował w Komisji Historycznej Sztabu Głównego Polskich Sił Zbrojnych na Zachodzie. Ogłosił kilka prac wspomnieniowych dotyczących okresu wojennego. Zmarł w Londynie. Został pochowany na cmentarzu Brompton w Londynie. Jego grób symboliczny znajduje na cmentarzu Bródnowskim (kwatera 112H-I-2).

</doc>
<doc id="222773" url="https://pl.wikipedia.org/wiki?curid=222773" title="Czerwiec 1956">
Czerwiec 1956



</doc>
<doc id="222778" url="https://pl.wikipedia.org/wiki?curid=222778" title="1965 w literaturze">
1965 w literaturze



</doc>
<doc id="222779" url="https://pl.wikipedia.org/wiki?curid=222779" title="1966 w literaturze">
1966 w literaturze



</doc>
<doc id="222780" url="https://pl.wikipedia.org/wiki?curid=222780" title="1967 w literaturze">
1967 w literaturze



</doc>
<doc id="222781" url="https://pl.wikipedia.org/wiki?curid=222781" title="1968 w literaturze">
1968 w literaturze



</doc>
<doc id="222783" url="https://pl.wikipedia.org/wiki?curid=222783" title="1969 w literaturze">
1969 w literaturze



</doc>
<doc id="222788" url="https://pl.wikipedia.org/wiki?curid=222788" title="Jerzy Roland">
Jerzy Roland

Jerzy Roland wł. Jerzy Konopka (ur. prawdopodobnie w 1900, zm. 1940 w Muszynie) – polski aktor.
Życiorys.
Pochodził z rodziny aktorskiej, oboje rodzice – Teodor (1862–1928) i Helena Maria z Szymborskich (1872–1952) byli związani ze sceną. Aktorem był również jego starszy brat Witold. Jerzy Roland studiował prawo i nauki polityczne w Paryżu i przez pewien czas pracował tamże w dyplomacji i dziennikarstwie. 
W 1929 powrócił do Polski i rozpoczął karierę aktorską w Warszawie. Początkowo występował w teatrach rewiowych (Morskie Oko, Wesołe Oko), potem na scenach Teatru Narodowego, Nowego, Letniego, Polskiego, Małego i ponownie Narodowego. Do jego najbardziej znanych ról teatralnych można zaliczyć Wacława w "Zemście" Fredry, Julka w "Niedobrej miłości" Nałkowskiej, Rousseau w "Lecie w Rohant" Iwaszkiewicza. W ocenie Jana Kreczmara był „jednym z czołowych amantów komediowych młodego pokolenia”.
”"Był to", jak pisał Adam Grzymała-Siedlecki, "w przeciwieństwie do ojca i brata talent refleksyjny, zapowiadał nie lada jaką przyszłość w postaciach o skomplikowanej psychologii."
Wystąpił w kilku filmach, m.in. "Kocha, lubi, szanuje" (1934, reż. M. Waszyński), "Bohaterowie Sybiru" (1936, reż. M. Waszyński), "O czym marzą kobiety" (1937, reż. A. Marten), "Zapomniana melodia" (1938, reż. Konrad Tom). Współpracował z Polskim Radiem jako autor tekstów, spiker i aktor (m.in. w dialogach z Tadeuszem Bocheńskim). Był autorem tekstów kabaretowych, piosenek, a także poezji i felietonów.
Po wybuchu wojny pracował jako kelner. W 1940 podczas próby przedostania się za granicę został zatrzymany przez Niemców. W więzieniu w Muszynie popełnił samobójstwo. Został pochowany na cmentarzu w Muszynie.
Był dwukrotnie żonaty. Z tancerką Aliną Welińską miał syna Juliusza (ur. 1924, zm. 1977), lektora i aktora Polskiego Radia, występującego również na scenach warszawskich. Drugą żoną Rolanda była Aniela Miszczykówna, II voto Dzwonkowska (ur. 1913, zm. 1983), tancerka rewiowa, potem aktorka teatrów warszawskich.

</doc>
<doc id="222800" url="https://pl.wikipedia.org/wiki?curid=222800" title="Éomer">
Éomer

Éomer – postać ze stworzonej przez J.R.R. Tolkiena mitologii Śródziemia.
Był to młody dowódca, siostrzeniec Théodena, a po jego śmierci kolejny władca Rohanu. Uczestniczył w wojnie z Sarumanem i Sauronem, podczas której poznał Aragorna i innych członków Drużyny Pierścienia.
Jest jedną z ważniejszych postaci pojawiających się w "Dwóch wieżach" i "Powrocie króla", kolejnych częściach " Władcy Pierścieni". Więcej informacji na jego temat zawierają też "Dodatki" do trzeciego tomu tejże powieści oraz "Niedokończone opowieści".
Éomer.
Rohirrim, urodzony w 2991 roku Trzeciej Ery. Piastował godność trzeciego marszałka Marchii i uczestniczył w Wojnie o Pierścień. Od 3019 roku zasiadał na tronie Rohanu, będąc osiemnastym władcą tego królestwa. Zmarł w 63 roku Czwartej Ery.
Pochodzenie i młodość.
Był synem marszałka Éomunda ze Wschodniej Bruzdy oraz księżniczki Théodwiny, starszym bratem Éowiny. Po śmierci obojga rodziców w 3002 roku, znalazł się wraz z nią pod opieką wuja, Théodena, ówczesnego władcy Marchii. Odtąd oboje wychowywali się na królewskim dworze w Edoras.
Éomer wyrósł na silnego, wysokiego mężczyznę. Był bardzo podobny do swego ojca i tak jak on, okazał się dobrym wojownikiem i dowódcą. W 3017 roku został mianowany trzecim marszałkiem Rohanu. Jego zadaniem była obrona Wschodniej Marchii przed atakami orków z Mordoru. Był bardzo oddany Théodenowi. Wraz z zaprzyjaźnionym kuzynem, następcą tronu Théodredem, starał się umniejszać wpływ Grímy Gadziego Języka na króla. Przyjaźnie odnosił się też do Gandalfa Szarego.
Wojna o Pierścień.
Spotkanie z Aragornem.
Podczas Wojny o Pierścień, Éomer na czele swego éoredu wyruszył przeciwko bandzie orków Uglúka. Zniszczył ten oddział w walce na obrzeżach Fangornu, 29 lutego 3019 roku), umożliwiając po części ucieczkę pojmanych Merry’ego i Pippina, członków Drużyny Pierścienia. W drodze powrotnej, spotkał Aragorna, Legolasa oraz Gimlego, podążających tropem orków. Po rozmowie z nimi, pozwolił im ruszyć dalej, na poszukiwanie hobbitów, a nawet użyczył im koni. Wróciwszy do Edoras, Éomer został oskarżony przez Grímę o złamanie królewskich rozkazów – nie powinien bowiem wyprowadzać żadnych oddziałów z okolic stolicy i puszczać obcych wolno. W gruncie rzeczy oskarżenia te były sprzeczne z przyjętymi normami, wedle których marszałek miał prawo swobodnego dysponowania swoim éoredem. Ostatecznie syn Éomunda został uwięziony, ponieważ groził Gadziemu Językowi śmiercią, podejrzewając go o nieczyste intencje wobec Éowiny.
Następca tronu.
Théoden nakazał uwolnić siostrzeńca, gdy został uzdrowiony przez Gandalfa (2 marca 3019 roku). Monarcha mianował go wtedy następcą tronu, albowiem jego syn, Théodred, poległ wcześniej w pierwszej bitwie u brodów na Isenie. Wtedy też syn Éomunda objął faktyczną, bo bez oficjalnej nominacji, funkcję pierwszego marszałka Marchii. Następnie brał udział w bitwie o Rogaty Gród. Po tym zwycięstwie towarzyszył wujowi i Gandalfowi w spotkaniu z pokonanym Sarumanem w Isengardzie. Po przeglądzie wojsk Rohanu w Dunharrow ruszył u boku monarchy na odsiecz Minas Tirith.
Król Rohanu.
Uczestnicząc w wielkiej bitwie na polach Pelennoru, po śmierci króla Théodena, objął przywództwo nad Rohirrimami. Jako jeden z wodzów Armii Zachodu brał następnie udział w ostatniej batalii pod Morannonem. Po pokonaniu Saurona, uczestniczył w uroczystościach na polach Cormallen i koronacji króla Elessara.
Rządy w Czwartej Erze.
Objąwszy tron Rohanu, Éomer okazał się dobrym władcą. Zapoczątkował Trzecią Dynastię Rodu Eorla. Panował do końca swego życia, przez sześćdziesiąt cztery lata, najdłużej ze wszystkich dotychczasowych władców Marchii, z wyjątkiem Aldora. Królestwo w tym czasie rozkwitało, "(...) ludność w dolinach i na równinie wzrosła w dwójnasób, stadniny mnożyły się wielokrotnie". Éomer uporządkował również sprawy wewnętrzne państwa. Odnowił też wobec króla Elessara przysięgę Eorla i wspierał Zjednoczone Królestwo Arnoru i Gondoru w konfliktach z jego wrogami.
W 3021 roku Trzeciej Ery, poślubił Lothíriel, córkę księcia Dol Amrothu Imrahila, z którą miał syna, Elfwina Pięknego, następnego króla Rohanu.
Podczas Wojny o Pierścień, Éomer blisko zaprzyjaźnił się z Aragornem, Imrahilem i Meriadokiem Brandybuckiem. Ten ostatni był obecny w Edoras w ostatnich miesiącach jego życia i przy łożu śmierci monarchy.
Monarcha nosił przydomek "Éading" – "Możny", "Hojny". Jego orężem był miecz Gúthwinë. Zwykle, zamiast pióropusza, nosił na hełmie biały, koński ogon.
Imię.
Imię Éomer, podobnie jak przydomek Éading, użyte przez Tolkiena, by „zastąpić” język rohirricki, pochodzi ze staroangielskiego, "éomer" znaczy "sławny za sprawą koni", natomiast "éading" – "hojny", "możny".
Ekranizacja Petera Jacksona.
W ekranizacji "Władcy Pierścieni", w reżyserii Petera Jakcsona, w rolę Éomera wcielił się Karl Urban. Pojawia się w filmach ' i '. Losy filmowej postaci, szczególnie w drugiej części filmowej trylogii, różnią się od literackiego pierwowzoru.
Wersja kinowa.
W "Dwóch wieżach" Éomer po raz pierwszy pojawia się, gdy przywozi ciężko rannego Théodreda do Edoras. Następnie usiłuje nakłonić króla Théodena do stawienia oporu Sarumanowi, lecz Gríma skutecznie to uniemożliwia, co więcej skazuje siostrzeńca monarchy na banicję. Éomer, na czele swego oddziału udaje się na północ. Po drodze rozbija oddział orków, z którego udaje się uciec Pippinowi i Merry’emu, i spotyka Aragorna wraz z Gimlim i Legolasem (scenarzyści mocno skrócili ten epizod w stosunku do powieści). Z powrotem do Rohanu sprowadza go Gandalf. Razem udaje się im zdążyć na odsiecz Helmowego Jaru i przesądzić o wyniku bitwy na korzyść Rohirrimów.
W "Powrocie króla" nie wprowadzono większych zmian w porównaniu do powieści. Éomer cały czas towarzyszy Théodenowi – w Isengardzie, Edoras i Dunharrow. Bierze udział w batalii na polach Pelennoru, a później walczy na czele Rohirrimów pod Morannonem. Jest też obecny na koronacji Aragorna.
Wersja reżyserska.
Wersja reżyserska obu filmów, wydana na DVD, zawiera kilka scen więcej z udziałem Éomera.
"Dwie Wieże"
"Powrót Króla"

</doc>
<doc id="222802" url="https://pl.wikipedia.org/wiki?curid=222802" title="Współczynnik umieralności">
Współczynnik umieralności



</doc>
<doc id="222805" url="https://pl.wikipedia.org/wiki?curid=222805" title="Olaf I Tryggvasson">
Olaf I Tryggvasson



</doc>
<doc id="222806" url="https://pl.wikipedia.org/wiki?curid=222806" title="Olav Tryggvason">
Olav Tryggvason



</doc>
<doc id="222807" url="https://pl.wikipedia.org/wiki?curid=222807" title="Stentor (mitologia)">
Stentor (mitologia)

Stentor (gr. Sténtōr, łac. Stentor) – w mitologii greckiej herold w wojsku greckim pod Troją, słynny z potężnego głosu; bohater "Iliady" Homera.
Był Trakiem, którego „miedziany” głos równał się sile głosu pięćdziesięciu mężczyzn.
Od jego imienia pochodzi określenie „stentorowy głos” (stentorowy śmiech; bardzo silny, donośny głos, śmiech).

</doc>
<doc id="222809" url="https://pl.wikipedia.org/wiki?curid=222809" title="Nagroda Fundacji im. Kościelskich">
Nagroda Fundacji im. Kościelskich

Nagroda Fundacji im. Kościelskich (zwana także Nagrodą Kościelskich) – polska nagroda literacka, przyznawana od 1962 przez Fundację im. Kościelskich z siedzibą w Genewie.
Geneza i działanie.
Fundacja im. Kościelskich powstała na mocy testamentu zmarłej w lipcu 1959 Moniki Kościelskiej, wdowy po Władysławie Auguście Kościelskim, wydawcy, poecie i mecenasie sztuki. Celem fundacji jest wspieranie rozwoju literatury i poezji polskiej poprzez przyznawanie nagród młodym twórcom polskim (głównie pisarzom i krytykom literackim), którzy nie ukończyli 40. roku życia (w kilku wypadkach odstąpiono od tego wymogu), zamieszkałym w kraju lub na emigracji. Laureatów wybiera jury, powoływane przez Radę Fundacji, w której zasiadali m.in. Kajetan Dzierżykraj-Morawski, Konstanty Jeleński, Zygmunt Estreicher, Krzysztof Górski, Maria Danilewicz-Zielińska, Jan Błoński, Maciej Morawski, Andrzej Vincenz, Jacek Woźniakowski oraz przez krótki czas Jan Parandowski i Ludwik Hieronim Morstin, którzy ustąpili z funkcji ze względu na niemożność wyjazdu z Polski i uczestniczenia w jej obradach. W skład jury wchodzą członkowie Rady oraz znawcy polskiej literatury współczesnej. Wszystkie funkcje w Radzie Fundacji i jury są pełnione honorowo. Źródłem finansowania fundacji są pozostałości po dawnej fortunie Kościelskich. Wartość finansowa nagrody zmienia się co roku, zależnie od wysokości dochodów z papierów wartościowych oraz liczby laureatów.
Fundacja kontynuuje tradycje mecenatu artystycznego, zapoczątkowane przez Władysława Kościelskiego (1819-1895), znanego jako Sefer Paşa, który dorobił się ogromnego majątku. Odziedziczył go przyszły teść założycielki fundacji, Józef (1845-1911), działacz polityczny, poeta i dramaturg. Był twórcą i długoletnim przewodniczącym Towarzystwa Literatów i Dziennikarzy Polskich w zaborze pruskim i prowadził działalność oświatowo-kulturalną. Jego syn, Władysław August (1886-1933), poeta, tłumacz i wydawca, również dał się poznać jako mecenas sztuki i literatury. Jedyny syn Władysława Augusta i Moniki Kościelskich, Wojciech, zmarł w młodym wieku (1947), będąc ostatnim przedstawicielem tej linii rodziny.
Fundacja Kościelskich to instytucja zasłużona dla kultury polskiej. Przyznawane przez nią wyróżnienie stanowi najwyższą poza granicami kraju, stałą, polską nagrodę literacką. Do 1989 uroczystość wręczenia nagrody odbywała się w Genewie, a później na przemian w Warszawie i Krakowie oraz w Wielkopolsce, w pałacu, będącym dawną własnością Kościelskich, znajdującym się w Miłosławiu.
W skład jury m.in. wchodzą: François Rosset (przewodniczący), Anna Estreicher, Ewa Bieńkowska, Włodzimierz Bolecki, Jerzy Jarzębski, Jacek Sygnarski, Tomasz Różycki, Ewa Zając i Jan Zieliński.
Laureaci.
Andrzej Brycht za całokształt twórczości
Andrzej Busza za całokształt twórczości
Sławomir Mrożek za całokształt twórczości
Jan Rostworowski za całokształt twórczości
Zbigniew Herbert za całokształt twórczości
Zygmunt Kubiak za całokształt twórczości
Jan Winczakiewicz za całokształt twórczości
Bogdan Czaykowski za całokształt twórczości
Wiesław Dymny za całokształt twórczości
Tadeusz Konwicki za całokształt twórczości
Zofia Romanowiczowa za całokształt twórczości
Bogdan Wojdowski za całokształt twórczości
Tadeusz Chabrowski za całokształt twórczości
Andrzej Kijowski za całokształt twórczości
Marian Ośniałowski za całokształt twórczości
Wiktor Woroszylski za całokształt twórczości
Henryk Grynberg za publikację "Żydowska wojna"
Gustaw Herling-Grudziński za całokształt twórczości
Włodzimierz Odojewski za publikację "Zmierzch świata"
Jarosław Abramow-Newerly
Tadeusz Nowak
Jarosław Marek Rymkiewicz
Jan Błoński za całokształt twórczości
Konstanty Jeleński za całokształt twórczości
Marek Nowakowski za całokształt twórczości
Ryszard Przybylski za całokształt twórczości
Marek Skwarnicki za całokształt twórczości
Jan Darowski za całokształt twórczości
Urszula Kozioł za całokształt twórczości
Jerzy Kwiatkowski za całokształt twórczości
Mieczysław Paszkiewicz za całokształt twórczości
Alina Witkowska za publikację "Kazimierz Brodziński"
Jerzy Gierałtowski za publikację "Wakacje kata"
Janina Kowalska (właśc. Hanna Świderska) za publikacje "Moje uniwersytety" i "Kraj lat dziecinnych"
Kazimierz Orłoś za publikację "Ciemne drzewa"
Bohdan Cywiński za publikację "Rodowody niepokornych"
Adam Czerniawski za całokształt twórczości
Jerzy Harasymowicz za całokształt twórczości
Zygmunt Haupt za całokształt twórczości
Wacław Iwaniuk za całokształt twórczości
Zbigniew Żakiewicz za całokształt twórczości
Stanisław Barańczak za całokształt twórczości
Bonifacy Miązek za całokształt twórczości
Edward Stachura za całokształt twórczości
Władysław Lech Terlecki za całokształt twórczości
Tomasz Burek za całokształt twórczości
Janusz A. Ihnatowicz za całokształt twórczości
Ewa Lipska za całokształt twórczości
Alicja Lisiecka za całokształt twórczości
Jerzy W. Borejsza za publikację "Sekretarz Adama Mickiewicza"
Alicja Iwańska za publikację "Świat przetłumaczony"
Edward Redliński za publikację "Konopielka"
Wojciech Karpiński i Marcin Król za publikację "Sylwetki polityczne XIX wieku"
Julian Kornhauser i Adam Zagajewski za publikację "Świat nie przedstawiony" 
Paweł Łysek za publikację "Trylogia Śląska"
Bolesław Kobrzyński za całokształt twórczości
Ryszard Krynicki za całokształt twórczości
Bogdan Madej za całokształt twórczości
Joanna Pollakówna za całokształt twórczości
Ewa Bieńkowska za publikację "Dwie twarze losu"
Maciej Broński (właśc. Wojciech Skalmowski) za całokształt twórczości 
Małgorzata Szpakowska za publikację"Światopogląd Stanisława Ignacego Witkiewicza"
Bolesław Taborski za całokształt twórczości 
Piotr Wojciechowski za całokształt twórczości
ks. Jerzy Mirewicz za publikację "Trzy minuty filozofii"
Józef Baran za całokształt twórczości
Jerzy Pluta za publikację "Sto czyżyków"
Janusz Węgiełek za publikację "Mam ciało"
Janusz Anderman za publikację "Gra na zwłokę"
Krzysztof Dybciak za publikację "Gry i katastrofy"
Anna Frajlich-Zając za publikację "Tylko ziemia"
Jan Komolka za publikację "Ucieczka do nieba"
Nagrody nie przyznano
Stefan Chwin i Stanisław Rosiek za publikację "Bez autorytetu"
o. Jan Góra za publikację "Mój dom"
Antoni Pawlak za publikację "Obudzimy się nagle w pędzących pociągach"
Jan Polkowski za publikację "Oddychaj głęboko"
Bronisław Maj za publikację "Wspólne powietrze"
Tadeusz Korzeniewski za publikację "W Polsce"
Jerzy Jarzębski za publikację "Gra w Gombrowicza"
Tomasz Jastrun za całokształt twórczości
Adam Michnik za publikację "Z dziejów honoru w Polsce"
Leszek Szaruga za całokształt twórczości
Nagrody nie przyznano
Paweł Huelle za publikację "Weiser Dawidek"
Piotr Sommer za całokształt twórczości
Włodzimierz Bolecki za całokształt twórczości
Jerzy Pilch za publikację "Spis cudzołożnic"
Krzysztof Rutkowski za publikację "Braterstwo albo śmierć: zabijanie Mickiewicza w Kole Bożym"
Grzegorz Musiał za całokształt twórczości
Bronisław Wildstein za publikację "Jak woda"
Marek Zaleski za publikację "Mądremu biada?"
Wisława Szymborska za tom poetycki "Ludzie na moście",specjalna nagroda jednorazowa im. Zygmunta Kallenbachaza najwybitniejszą książkę ostatniego dziesięciolecia
Andrzej Bart za publikację "Rien ne va plus"
Marian Stala za publikację "Chwile pewności"
Krzysztof Myszkowski za publikację "Pasja według św. Jana"
Aleksandra Olędzka-Frybesowa za całokształt twórczości,specjalna jednorazowa nagroda im. Kajetana Morawskiegoza szczególne zasługi w rozpowszechnianiu literatury francuskiej w Polsce
Marzanna Bogumiła Kielar
Artur Szlosarek za tom poetycki "Wiersze napisane"i tom poetycki "Wiersze różne"
Maciej Niemiec za tom poetycki "Kwiaty akacji" 
Tadeusz Słobodzianek za całokształt twórczości
Marek Wojdyło za publikację "Kraina lenistwa"
Magdalena Tulli za publikację "Sny i kamienie"
Andrzej Stasiuk za publikację "Biały kruk"
Jacek Baczak za publikację "Zapiski z nocnych dyżurów"
Marcin Świetlicki za całokształt twórczości
Olga Tokarczuk za publikację "Prawiek i inne czasy"
Andrzej Sosnowski za całokształt twórczości
Przemysław Czapliński za publikację"Ślady przełomu: o prozie polskiej 1976–1996"
Jacek Podsiadło za całokształt twórczości
Adam Wiedemann za publikację "Pochwała stworzenia"
Arkadiusz Pacholski za publikację "Rozrusznik"
Michał Paweł Markowski za publikację "Anatomia ciekawości"
Wojciech Wencel za publikację "Oda chorej duszy"
Jerzy Sosnowski za publikację "Wielościan"
Olga Stanisławska za publikację "Rondo de Gaulle’a"
Dawid Bieńkowski za publikację "Jest"
Tomasz Różycki za publikację "Dwanaście stacji"
Jacek Dehnel za publikację "Żywoty równoległe"
Jolanta Stefko za całokształt twórczości
Mikołaj Łoziński za publikację "Reisefieber"
Jacek Dukaj za publikację "Lód"
Tadeusz Dąbrowski za publikację "Czarny kwadrat"
Marcin Kurek za publikację "Oleander"
Andrzej Franaszek za publikację "Miłosz. Biografia"
Andrzej Dybczak za publikację "Gugara"
Krystyna Dąbrowska za publikację "Białe krzesła"
Krzysztof Siwczyk za publikację "Dokąd bądź"
Szczepan Twardoch za publikację "Drach"
Maciej Płaza za publikację "Skoruń"
Urszula Zajączkowska za tom poetycki "Minimum"
Joanna Czeczott za publikację "Petersburg. Miasto snu"
Aldona Kopkiewicz za tom poetycki "Szczodra"
Małgorzata Rejmer za publikację"Błoto słodsze niż miód. Głosy komunistycznej Albanii"
Jan Baron za tom poetycki "Psińco"
Bartosz Sadulski za powieść "Rzeszot"

</doc>
<doc id="222812" url="https://pl.wikipedia.org/wiki?curid=222812" title="Nagroda im. Kościelskich">
Nagroda im. Kościelskich



</doc>
<doc id="222813" url="https://pl.wikipedia.org/wiki?curid=222813" title="Nagroda Kościelskich">
Nagroda Kościelskich



</doc>
<doc id="222816" url="https://pl.wikipedia.org/wiki?curid=222816" title="Carlos Rodríguez (trener)">
Carlos Rodríguez (trener)

Juan Carlos Rodríguez (ur. 1 stycznia 1964 w Buenos Aires) – argentyński trener tenisa (w latach 1995–2011 oficjalny trener Justine Henin, a od 2012 do 2014 roku – Li Na), tenisista.
Rodríguez znany był głównie jako trener Henin, z którą współpracował przez całą jej profesjonalną karierę. Tenisistka zdobyła pod jego kierunkiem siedem tytułów wielkoszlemowych, mistrzostwo olimpijskie i dwukrotnie triumfowała w Mistrzostwach WTA. Ponadto osiągnęła pozycję liderki światowej klasyfikacji WTA. Po zakończeniu przez nią kariery w maju 2008 otworzyli wspólnie akademie tenisowe na terenie Belgii i Stanów Zjednoczonych. 16 sierpnia 2012 rozpoczął współpracę z chińską tenisistką Li Na, która w 2011 roku wygrała wielkoszlemowy French Open. Współpraca zakończyła się po Wimbledonie w sezonie 2014. W grudniu 2014 poinformowano, że Rodríguez został nowym konsultantem Danieli Hantuchovej.
Obecnie pracuje jako dyrektor techniczny w akademii tenisowej Justine Henin.
Rodríguez mieszka w Limal. Ma żonę i dwóch synów.

</doc>
<doc id="222817" url="https://pl.wikipedia.org/wiki?curid=222817" title="Boletus">
Boletus

Boletus L. (borowik) – rodzaj grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Synonimy nazwy naukowej: "Ceriomyces" Murrill,
"Dictyopus" Quél.,
"Oedipus" Bataille,
"Suillus" P. Micheli ex Adans.,
"Suillus" Haller ex Kuntze,
"Suillus" P. Micheli
"Tubiporus" P. Karst.,
"Xerocomopsis" Reichert.
Naukową nazwę rodzajowi nadał Karol Linneusz w 1753 r., polską nazwę do literatury mykologicznej wprowadziła Alina Skirgiełło i in. w 1939 r, wcześniej rodzaj ten opisywany był pod nazwami huba lub grzyb.
W wyniku najnowszych badań filogenetycznych nastąpiły duże zmiany w taksonomii zaliczanych do niego gatunków.
Charakterystyka.
Grzyby kapeluszowe naziemne o zazwyczaj dość dużym owocniku. Kapelusz półkulisty, u starszych okazów poduchowaty, mięsisty, o suchej powierzchni (tylko u niektórych gatunków mazistej). Hymenofor rurkowaty, rurki i pory u młodych okazów białe, żółte lub pomarańczowe, u niektórych gatunków na starość stają się żółtozielone. Trzon zazwyczaj masywny i często zgrubiały u podstawy, zawsze bez pierścienia. Wysyp zarodników oliwkowobrązowy, zarodniki o kształcie od elipsoidalnego do wrzecionowatego.
Gatunki występujące w Polsce.
W ostatnich latach przeprowadzono badania genetyczne w zakresie licznych gatunków rodzaju "Boletus". Skutkuje to dużymi zmianami w systematyce tego rodzaju: wiele gatunków dawniej zaliczanych do rodzaju "Boletus" zostało przeniesione do innych rodzajów, ich nazwa polska stała się więc niespójna z nową nazwą naukową. Wśród gatunków występujących w Polsce są to:
Znaczenie.
Grzyby mikoryzowe. Żyją w symbiozie z różnymi gatunkami drzew, głównie liściastych. Większość gatunków to smaczne grzyby jadalne. Tylko nieliczne (np. borowik szatański) są trujące. Wiele gatunków wskutek zmian środowiska stało się rzadkich i są prawnie chronione.

</doc>
<doc id="222820" url="https://pl.wikipedia.org/wiki?curid=222820" title="Volker Beck">
Volker Beck



</doc>
<doc id="222823" url="https://pl.wikipedia.org/wiki?curid=222823" title="Muzeum Piśmiennictwa i Muzyki Kaszubsko-Pomorskiej w Wejherowie">
Muzeum Piśmiennictwa i Muzyki Kaszubsko-Pomorskiej w Wejherowie

Muzeum Piśmiennictwa i Muzyki Kaszubsko-Pomorskiej w Wejherowie – muzeum powstało w 1968.
Historia.
Pomysł powołania muzeum regionalnego w Wejherowie pojawił się jeszcze przed II wojną światową. Jednak dopiero powstanie w 1956 roku oddziału Zrzeszenia Kaszubskiego, który skupił regionalistów i działaczy przyczyniło się do realizacji tych planów. W 1958 roku Józef Rosener i Edmund Kamiński z Klubu Młodej Inteligencji Kaszubskiej w Kartuzach zaproponowali utworzenie Muzeum Historii i Literatury lub Książnicy Wydawnictw Kaszubsko-Pomorskich, ale także ten pomysł nie został zrealizowany.
W 1962 roku Adam Patok i Edmund Kamiński, wspólnie z członkami Klubu Młodych Kaszubów z Wejherowa zorganizowali wystawę w sali Zrzeszenia Kaszubsko-Pomorskiego, tzw. "Paradnicy" na której zaprezentowali prywatne zbiory piśmiennictwa kaszubskiego. Kolejną okazją do prezentacji dorobku Kaszubów była wystawa "Prasa kaszubsko-pomorska" zorganizowana w 1964 roku w Powiatowym Domu Kultury w Wejherowie otwarto wystawę. Oddział Zrzeszenia Kaszubsko-Pomorskiego w Wejherowie, który był jej organizatorem pokazał na niej 200 tytułów czasopism. Równocześnie zbiory regionalne gromadziła Powiatowa i Miejska Biblioteka Publicznej w Wejherowie tworząc pod koniec grudnia 1963 roku dział regionalny, który z czasem planowano przekształcić w muzeum.
Gdy 19 sierpnia 1967 roku zmarła Franciszka Majkowska przekazując swoje zbiory na rzecz przyszłego muzeum, zarząd oddziału ZK-P w Wejherowie zwrócił się do ówczesnych władz miejskich o przyznanie 2 pomieszczeń przy ul. Sienkiewicza 10 na potrzeby muzeum. 28 września 1967 roku zgodę wyraziłam Powiatowa Rada Narodowa. Schemat organizacyjny muzeum, który przygotował Edmund Kamiński został 28 listopada 1967 roku przyjęty podczas posiedzenia zarządu oddziału ZK-P w Wejherowie. Powołano Społeczny Komitet Organizacyjny Muzeum Kaszubskiego w składzie: Mieczysław Baran, Irena Kamecka, Edmund Kamiński (przewodniczący), Jerzy Kiedrowski, Miron Łukowicz i Jan Trepczyk. W 1968 roku dołączyli do niego Paweł Labuda oraz Zygfryd Strzebrakowski.
Muzeum otrzymało nazwę Muzeum Piśmiennictwa Kaszubsko-Pomorskiego. W 1968 roku po II Festiwalu Pieśni o Morzu podjęto decyzję, że obok piśmiennictwa muzeum będzie również gromadzić zbiory związane z muzyką Kaszub i Kaszubów. Statut i pełna nazwa zostały przyjęte uchwałą PPRN nr 97/570/68 z dn. 31 lipca 1968 roku, a Muzeum Piśmiennictwa i Muzyki Kaszubsko-Pomorskiej w Wejherowie rozpoczęło swą działalność 1 września 1968 roku. Pierwszym kierownikiem Muzeum został Paweł Labuda.
Wejherowskie Muzeum jest znaczącym współczesnym ośrodkiem kultury i nauki kaszubskiej. Odbywają się tu konferencje naukowe, spotkania z wybitnymi pisarzami, promocje książek, konkursy i koncerty. Muzeum współpracuje z wieloma towarzystwami regionalno-kulturalnymi z Polski i Europy, od wielu lat jest organizatorem Ogólnopolskiego Konkursu Prozatorskiego im. J. Drzeżdżona. Tutaj spotykają się również piszący po kaszubsku i muzycy, którzy doceniają akustyczne walory sali koncertowej.
Jedną z podstawowych form działalności i jednocześnie prezentacji naszych zbiorów są wystawy, organizowana w siedzibie i poza nią. Najczęściej jednak są to ekspozycje czasowe. Największym powodzeniem cieszą się wystawy poświęcone literaturze, szeroko pojętej historii i kulturze Pomorza, a także wernisaże twórców regionalnych. Muzeum prowadzi działalność wydawniczą. Jest wydawcą książek zarówno w języku polskim jak i kaszubskim – prac popularnych i naukowych z różnych dziedzin: historii, językoznawstwa, etnografii, literatury pięknej, wspomnień, pamiętników itp. Z większości zbiorów można skorzystać w muzealnych czytelniach.
Siedziba.
Początkowo Muzeum mieściło się w dwóch, a później w czterech pomieszczeniach przy ul. Sienkiewicza 10. W 1972 przeniosło się do przedwojennej willi przy ul. Sobieskiego 239. W latach 80. XX wieku pozyskano i odrestaurowano pochodzący z początku wieku budynek przy ul. Wałowej 14 a. Obecnie mieszczą się tam pracownie i magazyny działu druków zwartych i prasy. Główną siedzibą Muzeum jest Pałac Przebendowskich, będący dawniej częścią XVIII wiecznego zespołu pałacowo-parkowego. Obecnie istniejący pałac został zbudowany przez ostatnich właścicieli dóbr wejherowskich – Keyserlingków. Chociaż od kilku lat obiekt jest restaurowany, muzeum prowadzi podstawową działalność jaką jest gromadzenie, opracowywanie i upowszechnianie dóbr kultury z zakresu piśmiennictwa i muzyki kaszubsko-pomorskiej, dokumentując tym samym dorobek ubiegłych i współczesnych pokoleń Pomorzan, ze szczególnym uwzględnieniem dokonań świadczących o odrębności kultury kaszubskiej.
Zbiory.
W zbiorach Muzeum znajdują się bezcenne zabytki piśmiennictwa i muzyki, których niejednokrotnie nie zobaczymy w innych instytucjach. W ciągu 40-tu lat działalności Muzeum pozyskało większość pierwodruków i kolejnych wydań utworów kaszubskojęzycznych, niezwykle rzadkich czasopism, zbiorów pieśni i innych druków.
Muzeum przejęło spuścizny po pisarzach, kompozytorach, folklorystach i działaczach kaszubskich, a zabytkom piśmienniczym i muzycznym towarzyszą fotografie, malarstwo i grafika, numizmaty, ceramika itp. Tak jest w przypadku zbiorów po Aleksandrze Majkowskim, Janie Rompskim, Ignacym Schuttenbergu, Franciszku Fenikowskim, Julianie Rydzkowskim, Izabeli Trojanowskiej, Klemensie Dercu i wielu innych. Oddzielnie należy wymienić zbiór 500 starodruków i bardzo interesującą kolekcję kartograficzną. Stale uzupełniane są dokumenty życia społecznego: plakaty, afisze, zaproszenia. W Muzeum znajdują się również nie wchodzące w skład spuścizn zabytki materialne, chociaż w o wiele mniejszym zakresie niż piśmiennictwo. Są to dzieła sztuki, m.in. obrazy Mariana Mokwy, Wacława Szczeblewskiego, meble, zabytki etnograficzne.
Nagrody.
W 2019 muzeum zostało odznaczone Srebrnym Medalem „Zasłużony Kulturze Gloria Artis”.

</doc>
<doc id="222824" url="https://pl.wikipedia.org/wiki?curid=222824" title="Frank Piasecki">
Frank Piasecki

Frank Nicholas Piasecki (ur. 24 października 1919 w Filadelfii, zm. 11 lutego 2008 w Haverford) – amerykański konstruktor lotniczy, pionier budowy śmigłowców. Twórca konstrukcji PV-2, będącej drugim śmigłowcem, który wzniósł się w powietrze na terenie Stanów Zjednoczonych. Twórca pierwszych dwuwirnikowych śmigłowców, w których wirniki zamontowano w układzie tandem.
Życiorys.
Rodzina.
Ojcem Franka Piaseckiego był Nikodem Piasecki, elektryk z zawodu, polski emigrant, który w 1915 roku wyemigrował z wioski Bojary na Podlasiu do Stanów Zjednoczonych. Po przybyciu do Stanów osiadł w Filadelfii, gdzie zdobył nowy zawód, został krawcem specjalizującym się w szyciu mundurów. W USA Nikodem brał aktywny udział w życiu miejscowej Polonii, tam również poznał swoją przyszłą żonę, matkę Franka, Emilię z domu Łotocką.
20 grudnia 1958 roku Frank Piasecki ożenił się z Vivian O’Gara Weyerhaeuser, z którą miał siedmioro dzieci.
Nauka.
Piasecki uczył się w publicznych szkołach Filadelfii. W latach 30. ubiegłego wieku podjął pracę w charakterze fotografa w Kellett Autogiro Corporation, wytwórni zajmującej się budową wiatrakowców. Tam Piasecki wziął udział w locie maszyny Kellett KD-1. Jej idealnie pionowe przyziemienie zrobiło niezapomniane wrażenie na przyszłym konstruktorze śmigłowców.
Życzeniem ojca przyszłego konstruktora było, aby syn został muzykiem, jednak Frank wbrew jego woli rozpoczął w 1936 roku studia na wydziale inżynierii mechanicznej "Towne Scientific School of the University of Pennsylvania". W 1938 roku przeniósł się do New York University, gdzie został słuchaczem Szkoły Lotniczej im. Guggenheima ("Guggenheim School of Aeronautics of New York University"). W szkole Piasecki zaprzyjaźnił się z jednym z jej wykładowców, E. Burke Wilfordem, niemieckim konstruktorem i pionierem w budowie wiatrakowców.
Praca.
W 1940 roku Piasecki uzyskał tytuł inżyniera i rozpoczął pracę w firmie Platt-LePage Aircraft Company. W owym okresie zajmowała się ona budową i doskonaleniem konstrukcji dwuwirnikowego śmigłowca Platt-Le Page XR-1. Konstruktorzy firmy w napędzie obu wirników wprowadzili mechanizm różnicowy, przeciwny takiemu rozwiązaniu był Piasecki. W wyniku konfliktu na tym tle musiał odejść z firmy.
W końcu 1940 roku zatrudnił się na krótko w charakterze aerodynamika w dziale lotniczym firmy Edward G. Budd Manufacturing Company. W tym samym roku założył własną firmę, P-V Engineering Forum, przemianowaną w 1946 na Piasecki Helicopter. Jej pierwszym projektem był śmigłowiec oznaczony jako PV-1. Akronim PV oznaczał Piasecki i Venzie, Harold Venzie, szkolny kolega Piaseckiego, był współkonstruktorem maszyny. W śmigłowcu zastosowano nowatorskie jak na czasy, w których powstał rozwiązanie. Rolę śmigła ogonowego pełnił układ wentylatorowy będący prymitywną wersją późniejszego systemu NOTAR. W toku dalszych prac nad projektem zrezygnowano jednak z takiego rozwiązania na rzecz klasycznego śmigła ogonowego. W ten sposób powstał PV-2, który po raz pierwszy wzniósł się w powietrze 11 kwietnia 1943 roku, stając się drugą po Vought-Sikorsky 300 maszyną, która wykonała udany lot w Stanach Zjednoczonych. Konstrukcja wzbudziła zainteresowanie United States Navy, która powierzyła Piaseckiemu budowę maszyny zdolnej do udźwigu ładunku o masie 816 kilogramów. W wyniku prac projektowych powstał śmigłowiec w układzie tandem XHRP-1 Dogship (XHRP-X). Stał się on konstrukcją wyjściową do budowy następnych modeli, a dwuwirnikowy układ napędowy stał się od tej pory wizytówką konstrukcji Piaseckiego.
Kolejną maszyną wywodzącą się z XHRP był HRP-1, który stał się podstawowym śmigłowcem ratowniczym United States Coast Guard. 23 kwietnia 1945 roku straż wybrzeża przyznała Piaseckiemu tytuł Honorowego Pilota Śmigłowcowego. Kolejnymi konstrukcjami powielającymi rozwiązania zastosowane w XHRP były HRP-2, H-21, na którym w 1953 ustanowiono dwa rekordy świata: prędkości 234,7 km/h oraz wysokości lotu – 6743,5 m. W 1948 roku w powietrze wzniósł się śmigłowiec H-25. Była to maszyna pod wieloma względami pionierska. Po raz pierwszy zamontowano na niej automatycznego pilota, był to pierwszy śmigłowiec ze składanymi łopatami wirnika ułatwiając w ten sposób hangarowanie na pokładach jednostek US Navy; był to również pierwszy śmigłowiec, na którym wykonano pętlę. W 1953 roku swój pierwszy lot odbył największy w tym czasie śmigłowiec świata, Piasecki H-16, który jednak nie został skierowany do produkcji seryjnej.
W 1955 roku Piasecki Helicopter Corporation została sprzedana wytwórni Boeing Airplane Company. Zmieniono wówczas jej nazwę na Boeing Vertol Division (obecnie Boeing Rotorcraft Systems). Sam Piasecki wraz z grupą współpracowników założył firmę Piasecki Aircraft Corporation. Nowym terenem, na którym Piasecki skupił swoje zainteresowanie były maszyny VTOL. Zaprojektował kilka awangardowych konstrukcji, które jednak nie znalazły uznania w oczach potencjalnych odbiorców. Piasecki PA-2C będący projektem samolotu napędzanego dwoma otunelowanymi śmigłami umożliwiającymi mu lot z prędkością od 0 km/h do 416 km/h. W 1958 roku Piasecki osobiście pilotował zbudowany na zlecenie US Army rodzaj latającej platformy PA-59, która również nie weszła do produkcji seryjnej. 
W 1986, za wkład w rozwój śmigłowców, został odznaczony Narodowym Medalem Techniki ("National Medal of Technology").
Dzięki swojemu wychowaniu Frank Piasecki został aktywnym działaczem polonijnych organizacji działających na terenie Stanów Zjednoczonych. Działał w takich organizacjach jak Fundacja Kościuszkowska, Kongres Polonii Amerykańskiej, Polski Uniwersytet Ludowy. W latach 70 XX w. próbował nawiązać współpracę z przemysłem lotniczym PRL, jednak ówczesne władze podeszły do pomysłu nieprzychylnie. Klimat do współpracy zmienił się po 1989 roku. To dzięki staraniom Piaseckiego polski śmigłowiec PZL W-3 Sokół uzyskał amerykański certyfikat Federal Aviation Administration. Frank Piasecki był członkiem Krajowej Rady Lotnictwa, Klubu Pilotów Doświadczalnych, który w 1994 roku przyznał mu Złotą Odznakę Pilota Doświadczalnego, był także honorowym członkiem Polskiego Stowarzyszenia Wiropłatów.
23 listopada 1993 odznaczony, na wniosek Ministra Spraw Zagranicznych, Krzyżem Komandorskim Orderu Zasługi Rzeczypospolitej Polskiej "za wybitne zasługi w działalności na rzecz Polski".

</doc>
<doc id="222825" url="https://pl.wikipedia.org/wiki?curid=222825" title="Pancernik Potiomkin">
Pancernik Potiomkin

Pancernik Potiomkin () – radziecki film niemy nakręcony w 1925 roku przez Siergieja Eisensteina. Jest drugą częścią trylogii filmowej: pierwszą jest film z 1924 roku "Strajk", trzecią zaś "" z 1928 roku.
Film oparty jest na autentycznym zdarzeniu, jakim było powstanie załogi rosyjskiego czarnomorskiego pancernika Potiomkin (Kniaź Potiomkin Tawriczeskij) przeciw carskiemu dowództwu w czasie rewolucji 1905 roku. "Pancernik Potiomkin" był w założeniu filmem propagandowym, gloryfikującym rewolucyjny zryw marynarzy, lecz dzięki użytym środkom wyrazu artystycznego, szczególnie nowatorskiemu montażowi, przez wielu uznawany jest za jeden z najbardziej znaczących filmów w historii kina.
Film jest czarno-biały, jednakże na poszczególnych kopiach ręcznie koloryzowano czerwony sztandar.
Najsłynniejszą sceną, wielokrotnie cytowaną, jest wymyślona przez reżysera masakra ludności na odeskich schodach przez rytmicznie maszerującą kompanię żołnierzy carskich, a zwłaszcza zjeżdżający w dół schodów wózek z dzieckiem. Do owej sceny odwoływano się wielokrotnie w późniejszych filmach, m.in. w "Déjà vu" Juliusza Machulskiego (bezpośrednio), "Steps" Zbigniewa Rybczyńskiego (bezpośrednio) i "Nietykalni" Briana De Palmy (nawiązanie).
W międzynarodowej ankiecie brukselskiej z 1958 roku rozpisanej przez Bureau International de la Recherche Historique Cinématografique film "Pancernik Potiomkin" zajął pierwsze miejsce. Uznano go najlepszym filmem wszech czasów. Film ten jako klasyczne dzieło sztuki filmowej, zapoczątkował "złoty okres" radzieckiego kina i odegrał kluczowe znaczenie w skali światowej.
Zdjęcia.
Film kręcony był w Odessie i na hulku, byłym pancerniku Dwunastu Apostołów (Двенадцать Апостолов).

</doc>
<doc id="222828" url="https://pl.wikipedia.org/wiki?curid=222828" title="Wojskowy Instytut Higieny i Epidemiologii im. gen. Karola Kaczkowskiego">
Wojskowy Instytut Higieny i Epidemiologii im. gen. Karola Kaczkowskiego

Wojskowy Instytut Higieny i Epidemiologii im. gen. Karola Kaczkowskiego (WIHE) – instytut badawczy wojskowej służby zdrowia, będący pod nadzorem Ministra Obrony Narodowej.
Utworzony został 10.02.1960 roku. W wyniku realizacji Rozporządzenia Ministra Obrony Narodowej z 16.09.2002 r. WIHE został przekształcony w samodzielną jednostkę badawczo-rozwojową, poddaną prawom gospodarki rynkowej, co spowodowało zasadnicze zmiany w zasadach funkcjonowania. Jednocześnie Instytut otrzymał nowy statut, przestał być jednostką wojskową i zlikwidowano stanowisko Komendanta. Również w 2002 r., dzięki wsparciu Biura Współpracy Obronnej Ambasady USA w Warszawie i amerykańskiej pomocy finansowej, w Ośrodku Badań Weterynaryjnych WIHE w Puławach otwarto pierwsze w Polsce laboratorium mikrobiologiczne trzeciej klasy bezpieczeństwa biologicznego (BSL-3), przygotowane do prowadzenia identyfikacji, badań i archiwizacji szczególnie niebezpiecznych patogenów i toksyn bakteryjnych wywołujące takie choroby jak wąglik, dżuma, cholera, tularemia, zatrucie jadem kiełbasianym i inne. Obecnie w Polsce są dostępne tylko trzy laboratoria o tak wysokim stopniu bezpieczeństwa biologicznego. Instytut ściśle współdziała z Biurem Bezpieczeństwa Narodowego, Państwową Inspekcją Sanitarną, Inspekcją Sanitarną MSWiA, a także organizacjami pozarządowymi (np. Fundacją ds. Przeciwdziałania Terroryzmowi i Zagrożeniom Biologicznym).
Przedmiotem podstawowej działalności Instytutu jest prowadzenie, w szczególności na potrzeby Sił Zbrojnych Rzeczypospolitej Polskiej oraz na rzecz bezpieczeństwa Państwa, badań naukowych, prac rozwojowych, w dziedzinach medycyny i biologii w tym głównie w zakresie: epidemiologii, farmakologii, fizjologii stosowanej, higieny, immunologii, medycyny regeneracyjnej, medycyny weterynaryjnej, mikrobiologii, nauki o żywieniu i nauki o żywności, radiobiologii i ochrony przed promieniowaniem jonizującym i niejonizującym, toksykologii, nauki o zdrowiu oraz fizjoterapii i rehabilitacji. Instytut kładzie szczególny nacisk na zagrożenia wywołane użyciem broni masowego rażenia (biologicznej, chemicznej i radiologicznej). Prowadzona jest również działalność szkoleniowa (w tym szkolenia, kursy i konferencje). WIHE posiada Radę Naukową.
Decyzją nr 5/MON z dnia 21 stycznia 2019 roku w Wojskowym Instytucie Higieny i Epidemiologii wprowadzono odznakę pamiątkową oraz oznakę rozpoznawczą w dwóch wersjach: na mundur wyjściowy i mundur polowy.
Główna siedziba Instytutu mieści się w Warszawie na Powązkach przy ul. Kozielskiej 4.
Struktura.
Ośrodek Główny „Kozielska”:
Ośrodek „Szaserów”:
W Puławach przy ul. Lubelskiej 2 zlokalizowany jest Ośrodek Diagnostyki i Zwalczania Zagrożeń Biologicznych.

</doc>
<doc id="222841" url="https://pl.wikipedia.org/wiki?curid=222841" title="Jo Walton">
Jo Walton

Jo Walton (ur. 1 grudnia 1964 w Aberdare w Walii) – brytyjska poetka i pisarka fantasy oraz science fiction, od 2005 r. mieszka w Montrealu. 
Otrzymała nagrodę im. Johna W. Campbella dla najlepszego nowego pisarza w 2002, nagrodę World Fantasy za powieść "Tooth and Claw" w 2004, nagrodę Prometeusza za powieść "Ha'penny" w 2008 oraz nagrody Hugo (2012) i Nebulę (2011) za powieść "Wśród obcych".

</doc>
<doc id="222842" url="https://pl.wikipedia.org/wiki?curid=222842" title="Piasecki Helicopter">
Piasecki Helicopter

Piasecki Helicopter Corporation – amerykańskie przedsiębiorstwo założone w 1940 roku przez Franka Piaseckiego jako P-V Engineering Forum, znane jako Piasecki Helicopter od 1946 roku. PV-2 był drugim helikopterem oblatanym w Stanach Zjednoczonych (po VS-300), zaprojektowanym i oblatanym przez Franka Piaseckiego w 1943 roku. W 1949 roku, Piasecki skonstruował śmigłowiec H-21 Shawnee dla United States Air Force.
Piasecki zaprojektował i sprzedał United States Navy kilka modeli helikopterów o podwójnych wirnikach, rozpoczynając od HRP-1 z 1944 roku. HRP-1 był określany mianem "latającego banana".
Firma Piaseckiego została przejęta przez Boeing Company w 1960 roku i przemianowana na Boeing Vertol.

</doc>
<doc id="222843" url="https://pl.wikipedia.org/wiki?curid=222843" title="Witold Roland">
Witold Roland

Witold Roland, właśc. Witold Konopka (ur. 1898, zm. 27 maja 1929 pod Łowiczem) – polski aktor.
Życiorys.
Był synem pary aktorskiej Teodora (1862–1928) i Heleny Marii z Szymborskich (1872–1952), bratem aktora Jerzego.
Ukończył szkołę handlową, a następnie studiował architekturę na politechnice. Uczestniczył w wojnie polsko-bolszewickiej. W Wojsku Polskim został mianowany podchorążym. Przerwał studia i w 1920 debiutował na scenie Teatru Polskiego w Warszawie. Występował również na innych scenach warszawskich – Teatrze Letnim, teatrze „Ćwiklińskiej i Fertnera”, teatrach rewiowych „Perskie Oko” i „Morskie Oko”. W latach 1922–1924 występował w Teatrze Narodowym w Toruniu. Odtwarzał głównie role amantów i role komediowe, w teatrach rewiowych występował jako tancerz i piosenkarz.
Adam Grzymała-Siedlecki pisał o nim: „z warunków fizycznych i z temperamentu żywa kopia ojca. Przerastał go jednak zdatnością aktorską, zwinną zdolnością do przeistaczania się w charakter, a co w synu romantyka najbardziej interesujące: vis comica”. Zagrał również kilka ról filmowych.
27 maja 1929 poniósł śmierć w wypadku drogowym ok. 3–4 km przed Łowiczem, podróżując wraz z czterema osobami z kabaretu „Morskie Oko” w Warszawie do Poznania, gdy samochód marki Chevrolet prowadzony przez Eugeniusza Bodo na zakręcie wypadł z jezdni i stoczył się z ok. 4-metrowego nasypu (według innego źródła kierowca w ciemnościach wpadł samochodem na nieoznakowaną stertę kamieni). Witold Roland zmarł na miejscu m.in. w wyniku złamania kręgosłupa.
Spoczywa na cmentarzu Powązkowskim w Warszawie (kwatera L-1-22).

</doc>
<doc id="222846" url="https://pl.wikipedia.org/wiki?curid=222846" title="Bnej Menasze">
Bnej Menasze

Bnej Menasze ( „dzieci Manassesa”) – grupa wyznawców judaizmu żyjąca w indyjskich stanach Manipur i Mizoram, a obecnie również częściowo w Izraelu. Ich liczbę szacuje się na 6–7 tysięcy. 
Sami siebie uważają za członków zaginionego plemienia Manassesa, faktycznie jednak są rdzennymi mieszkańcami pogranicza Indii i Birmy i należą do grupy plemion Szinlung. W XIX w. przyjęli chrześcijaństwo (wcześniej byli animistami) w jego baptystycznej formie. Dopiero w 1951 członek grupy, określany jako prorok Challa Mala, miał sen i wystąpił z objawieniem, które miał otrzymać od Boga we śnie, i które mówiło o żydowskim pochodzeniu plemienia i zapowiadało szybki powrót do Jerozolimy. Od tego czasu następowała szybka judaizacja życia wspólnoty i przejście wielu jej członków na judaizm wraz z przyjęciem żydowskiego prawa. W 1989 pierwsza grupa Bnej Menasze osiedliła się w Izraelu. 
W 2005 r. Szlomo Amar, główny rabin sefardyjski Izraela oficjalnie uznał Bnej Menasze za Żydów. Część z nich, żyjąca w Izraelu oficjalnie przeszła już na judaizm.

</doc>
<doc id="222847" url="https://pl.wikipedia.org/wiki?curid=222847" title="Alice Toklas">
Alice Toklas



</doc>
<doc id="222852" url="https://pl.wikipedia.org/wiki?curid=222852" title="Wikimedia Commons">
Wikimedia Commons

Wikimedia Commons – jeden z siostrzanych projektów Wikimedia Foundation utworzony jako magazyn ilustracji, zdjęć i plików multimedialnych dla wszystkich wersji językowych Wikipedii i projektów Wikimedia Foundation.
Serwis podzielony jest na kategorie i pojedyncze ilustracje, zdjęcia i inne pliki. Istnieje kilka wersji językowych, w tym w języku polskim. Zarejestrowany użytkownik może zmienić w ustawieniach język na wybrany przez siebie.
Pomysł powołania do życia Wikimedia Commons narodził się w marcu 2004 roku. Głównym celem istnienia projektu było stworzenie wspólnego repozytorium mediów, aby wyeliminować dotychczasową konieczność dublowania tych samych danych w różnych projektach Wikimedia Foundation i ich wersjach językowych. Wikimedia Commons zostało uruchomione 7 września 2004. Każdy może tu publikować pliki na jednej z dozwolonych wolnych licencji, jak np. CC-BY-SA, czy GFDL, lecz musi być zarejestrowany i zalogowany.
16 kwietnia 2011 roku osiągnięto liczbę 10 milionów hostowanych plików. Dziesięciomilionowym plikiem okazało się zdjęcie platformy obserwacyjnej ptactwa wodnego znajdującej się nad jeziorem Lipno. W 2022 roku repozytorium dysponowało ponad 80 milionami plików.

</doc>
<doc id="222857" url="https://pl.wikipedia.org/wiki?curid=222857" title="Doruchów">
Doruchów

Doruchów – wieś w Polsce, położona w województwie wielkopolskim, w powiecie ostrzeszowskim, w gminie Doruchów, przy drodze wojewódzkiej nr 450 między Grabowem nad Prosną a Wieruszowem. 
Siedziba gminy Doruchów. W latach 1954-1972 wieś należała i była siedzibą władz gromady Doruchów.
Położona jest w Kotlinie Grabowskiej, ok. 11 km na wschód od Ostrzeszowa i ok. 35 km na południe od Ostrowa Wielkopolskiego. Druga pod względem liczby mieszkańców miejscowość powiatu ostrzeszowskiego. Nie posiada praw miejskich
Nazwa.
W 1295 w kronice łacińskiej "Liber fundationis episcopatus Vratislaviensis" miejscowość wymieniona jest jako "villa Doruchowo".
Miejscowość historycznie należy do ziemi wieluńskiej. Ma metrykę średniowieczną i istniała od przełomu XIII I XIV wieku. Wymieniona została w 1305 w dokumencie zapisanym w języku łacińskim jako "Doruchowo".
Historia.
Pierwsza wzmianka o Doruchowie pochodzi z 1213. Była wsią szlachecką. W 1415 odnotowana jako własność Mikołaja z Kępna. W XV i XIV wieku istniały tutaj huty żelaza, do których dostarczano rudę żelaza wydobywaną m.in. w okolicznym Wyszanowie. Do XIX wieku znajdował się tu ośrodek hutnictwa żelaza na lokalną skalę, a do 1852 we wsi czynna była kopalnia wapienia.
Podczas Powstania wielkopolskiego we wsi przebywał sztab Frontu Południowego, w ramach którego walczył 11 Pułk Strzelców Wielkopolskich, dowodzony przez Stanisława Thiela.
W Doruchowie urodził się Teofil Wolicki, arcybiskup poznańsko-gnieźnieński, a w sąsiednim Tokarzewie jeden z najznamienitszych polskich geografów, profesor Zbyszko Chojnicki.
Proces czarownic.
W odległości ok. 1 km od miejscowości znajduje się wzgórze zwane „Wzgórzem Czarownic”. Według anonimowej relacji, podpisanej X.A.R., a opublikowanej w roku 1835, na tym wzgórzu w roku 1775, miano spalić na stosie 11 kobiet, a 3 dalsze miały wcześniej zginąć w trakcie tortur. Kobiety te zostały oskarżone o rzucanie czarów na dziedziczkę i utrzymywanie kontaktów z diabłami.
Janusz Tazbir uważa, że opis procesu i kaźni mógł być literackim dziełem Konstantego Majeranowskiego.
Według artykułu B. Szymańskiego w Archiwum Akt Dawnych w Ostrzeszowie miano znaleźć dokument z roku 1783, według którego wójt i ławnicy z Grabowa nad Prosną zostali usunięci z urzędów za to, że wezwani przez dziedzica z Doruchowa skazali na spalenie na stosie 6 kobiet uznanych za czarownice. Szymański nie podaje jednak źródła tej wiadomości. 
Ewa Danowska miała podać, że w Bibliotece Naukowej PAU i PAN w Krakowie wśród materiałów po Kazimierzu Dobrowolskim znaleziono dokument liczący kilka kart. Dokument, a dokładnie ekstrakt (wypis) z ksiąg miejskich ostrzeszowskich, pierwotnie miał się znajdować w krakowskim Archiwum Akt Dawnych w zbiorze rodziny Skórzewskich. 
Opisuje on sam proces domniemanych czarownic, przeprowadzony w 1762 w Ostrzeszowie. Dotyczył czterech kobiet: Marianny Przybyłowej, Łucji Malchrowej, Elżbiety Bartkowej i Agnieszki Pierdoliny, oskarżonych o szkodzienie na zdrowiu miejscowym dziedzicom. Sprawę do sądu wnieśli właściciele wsi Doruchów, Wiktoria z Wiesiołowskich i Eustachy Skórzewscy. Przesłuchanie podejrzanych kobiet lub wydanie na nie wyroku nastąpiło 24 marca 1762. Na śmierć na stosie (ustawionym na granicy dóbr Doruchowa) skazano trzy z nich.
W roku 1776 Sejm znosząc karę śmierci za uprawianie czarów nie wspomniał w uchwale o tym rzekomo głośnym wydarzeniu, brak też o nim wzmianki w ówczesnej prasie czy pamiętnikach.

</doc>
<doc id="222858" url="https://pl.wikipedia.org/wiki?curid=222858" title="Proces historyczno-literacki">
Proces historyczno-literacki

Proces historyczno-literacki – przebieg dziejów literatury ujęty jako proces dynamiczny, jako układ ścierających się tendencji, rządzony przez określony system prawidłowości wewnętrznych i zewnętrznych. Dzieli się na odcinki zwane okresami literackimi. Polega na pojawieniu się nowych dzieł, nowych zjawisk literackich, nowego sposobu rozumienia tradycji literackiej, na przekształceniach norm i wzorów literackich. Prawidłowości wewnętrzne to prawidłowości wynikające z rozwoju samej literatury z życiem społecznym, przemianami kultury itd.

</doc>
<doc id="222859" url="https://pl.wikipedia.org/wiki?curid=222859" title="Boeing Helicopters">
Boeing Helicopters

Boeing Helicopters – amerykański producent lotniczy, należący do Boeing Integrated Defense Systems.
Firma została założona jako Boeing Vertol, gdy firma Piasecki Helicopter została wykupiona przez Boeinga w 1960 roku. Firma jest odpowiedzialna za projekt i produkcję śmigłowców CH-46 Sea Knight oraz CH-47 Chinook. 
Aktualna nazwa pochodzi z 1987 roku. Gdy Boeing wykupił McDonnell Douglas, dawniej Mesa, Arizona pod kontrolą Hughes Helicopters zostały połączone w Boeing Helicopters.

</doc>
<doc id="222860" url="https://pl.wikipedia.org/wiki?curid=222860" title="Marek Emiliusz Lepidus (konsul 78)">
Marek Emiliusz Lepidus (konsul 78)

Marek Emiliusz Lepidus, łac. ("Marcus Aemilius Lepidus Q. f. M. n.") (zm. latem 77 p.n.e.) – członek wpływowego rodu rzymskiego Emiliuszy ("Aemilii"). Kwestor ok. 91 p.n.e.; pretor w 81 p.n.e.; propretor na Sycylii w 80 p.n.e., gdzie dopuścił się wielkich nadużyć. W wojnie domowej między zwolennikami Mariusza i Sulli stał po stronie tego ostatniego. Zdobył przy tym ogromne bogactwa zakupując majątki konfiskowane w czasie proskrypcji. Przeszedł potem na stronę popularów z ambicją stania się ich liderem. Poślubił Appuleję, córkę Lucjusza Apulejusza Saturninusa, wybitnego przywódcy popularów, współpracującego w czasie swoich trybunatów plebejskich z Mariuszem. Zdobył konsulat w 78 p.n.e. wraz z Kwintusem Lutacjuszem Katulusem. Osiągnął konsulat dzięki poparciu Pompejusza, a wbrew opinii Sulli. Pozostawał w ostrym konflikcie ze swoim kolegą w konsulacie. Usiłował zapobiec uczczeniu Sulli honorowym pogrzebem. Przedstawił program cofający uregulowania Sulli: przywrócenie znaczenia trybunatowi plebejskiemu, zwrócenia skonfiskowanych majątków poprzednim właścicielom, wprowadzenia nowych ustaw przywracających rozdawnictwo zbożowe. 
W czasie gdy Lepidus rozwijał agitację w Rzymie na terenie Etrurii rozwinęła się rebelia skierowana przeciwko weteranom Sulli, kolonistom na skonfiskowanych gruntach. Skierowany przeciwko powstaniu Lepidus wykorzystał to nie do tłumienia rebelii ale do werbowania własnego wojska i skupienia wokół siebie przeciwników senatu. 
Jako prokonsul objął namiestnictwo Galii. Rozpoczął jawną walkę z senatem a Katulus stał się przywódcą stronnictwa przeciwnego i na mocy "senatus consultum ultimum" został upoważniony do stłumienia rebelii. Dowództwo sił wiernych senatowi objął Pompejusz Wielki, część oddziałów rekrutując z własnych zasobów. Lepidus ruszył na Rzym, ale jego siły zostały rozbite niedaleko miasta. Wycofał się do Etrurii a następnie zbiegł na Sardynię, gdzie latem 77 p.n.e. zmarł.
Zobacz też.
Emiliusze, drzewo genealogiczne Emiliuszów Lepidów

</doc>
<doc id="222861" url="https://pl.wikipedia.org/wiki?curid=222861" title="Ronnie Coleman">
Ronnie Coleman

Ronnie Dean „Big Ron” Coleman (ur. 13 maja 1964 w Monroe) – amerykański kulturysta, z zawodu policjant, zdobywca tytułu Mr. Olympia osiem razy z rzędu (1998-2005). Jeden z najlepszych kulturystów wszech czasów.
Życiorys.
Wczesne lata.
Urodził się w Monroe w stanie Luizjana. Wychowywany był przez matkę wraz z młodszym bratem i dwiema młodszymi siostrami w Bastrop, gdzie w 1982 ukończył Bastrop High School. W 1984 roku z wyróżnieniem cum laude ukończył Grambling State University (GSU) i otrzymał tytuł Bachelor of Science na kierunku rachunkowość. Po ukończeniu studiów, podjął pracę policjanta w Arlington w Teksasie, gdzie służył jako oficer w latach 1989-2000 i oficer rezerwy aż do roku 2003.
Kariera.
W 1989 za namową swojego kolegi Gustavo Arlotty, także oficera policji w Arlington w Teksasie, rozpoczął treningi w siłowni MetroflexGym, którego właścicielem był kulturysta amator Brian Dobson. W kwietniu 1990 roku uhonorowano go tytułem mistrza Teksasu dla najlepszego w wadze ciężkiej i klasyfikacji ogólnej w NPC Texas Championships. W zawodach NPC Nationals (1990), które są przepustką do zawodowstwa, zajął trzecie miejsce w wadze ciężkiej, a rok później zawodach NPC Nationals (1991) miał czwarte miejsce. W 1991 zaliczył test antydopingowy i wyjechał do Polski, gdzie w Katowicach zdobył mistrzostwo świata amatorów federacji IFBB (World AmateurChampionships) w kategorii ciężkiej, dzięki czemu otrzymał IFBB pro card (licencję zawodowca). 10 października 1998 w Nowym Jorku wziął udział w profesjonalnym konkursie kulturystycznym i zdobył pierwszy w swojej karierze tytuł Mr. Olympia. Następnie w kolejnych latach 1999-2005 nie miał sobie równych i jako zawodnik imponujący ogromną masą mięśniową wywalczył kolejne siedem tytułów Mr. Olympia.
Wspierał fundację Inner City Games, założoną przez Arnolda Schwarzeneggera w 1991 roku. Pojawił się w jednym z odcinków serialu CBS "Zabójcze umysły" ("Criminal Minds", 2016).
Życie prywatne.
Stał się pobożnym chrześcijaninem. 28 grudnia 2007 w Bejrucie poślubił Rouaidę Christine Achkar, z którą ma dwie córki Valencię Daniel i Jamilleah. Jednak doszło do rozwodu. 11 kwietnia 2016 ożenił się z trenerką personalną Susan Williamson, z którą ma córki - Ashiyę, Sametrię i J'Me.
W grudniu 2011 roku przeszedł operację kręgosłupa. Była pierwszą z ośmiu operacji które przeszedł. 2 razy wymieniano też mu stawy biodrowe. 

</doc>
<doc id="222866" url="https://pl.wikipedia.org/wiki?curid=222866" title="Zatoczek lśniący">
Zatoczek lśniący

Zatoczek lśniący ("Segmentina nitida") – gatunek ślimaka słodkowodnego z rodziny zatoczkowatych (Planorbidae).
Morfologia.
Muszla brunatna, cienkościenna, silnie błyszcząca, od góry wyraźnie wypukła, z dołu spłaszczona, jej skręty nachodzą na siebie. Wewnątrz muszli znajdują się białawe listewki poprzeczne, prześwitujące na zewnątrz. Muszla jest zakręcona.
Szerokość muszli: 4–7 mm, liczba skrętów: 4–5, ostatni z nich znacznie szerszy od pozostałych, z tępą krawędzią położoną na dolnym brzegu.
Po spodniej stronie muszli wyraźnie widoczny, miseczkowaty dołek osiowy.
Ciało ślimaka jest ciemne, czerwonawo-szare.
Noga długa, od przodu tępo zaokrąglona, z tyłu zaostrzona.
Czułki cienkie, nitkowate. Oczy znajdują się u ich nasady, od strony wewnętrznej.
Wyróżnia się również odmianę tego gatunku ("S. nitida" f. "distinguenda" Gerd.) odznaczającą się bardziej spłaszczoną muszlą, ostrzejszą krawędzią oraz lepiej wykształconymi listewkami wewnętrznymi. Przez niektórych malakologów uważana jest ona za odrębny gatunek ("Segmentina clessini" Wester.).
Zatoczka lśniącego łatwo pomylić z zatoczkiem spłaszczonym ("Hipppeutis complanatus"). Ten ostatni ma bardziej spłaszczoną muszlę, wypukłą równomiernie z obu stron, wewnątrz której brak jest listewek.
Występowanie.
Gatunek palearktyczny. Znany z całego terytorium Polski z wyjątkiem wyższych obszarów górskich, pospolity i liczny.
Najczęściej zamieszkuje płytkie zbiorniki stojące, odznaczające się dużymi wahaniami poziomu wody, takie jak torfianki, rowy melioracyjne, zalewy łąkowe czy bagna.
Czasem też występuje w akwariach przywleczony z odłowionymi roślinami wodnymi (moczarka kanadyjska, rzęsa wodna) lub pokarmem (Dafnia).
Biologia i ekologia.
Zatoczek lśniący jest jednym spośród najbardziej odpornych na wysychanie ślimaków wodnych występujących na terenie Polski. Zapadając w stan anabiozy może przetrwać ponad pół roku płytko zagrzebany w osadach dennych oraz szczątkach roślin pokrywających dno wyschniętego zbiornika.
Jest to gatunek bardzo tolerancyjny jeśli chodzi o odczyn pH wody. Może zasiedlać zarówno zbiorniki o odczynie obojętnym jak i kwaśnym (do pH = 4,6).
Najliczniej występuje wśród roślinności wodnej, w kożuchach rzęsy wodnej oraz glonów nitkowatych.
Ślimak ten współwystępuje zwykle z zatoczkiem białowargim ("Anisus leucostomus"), mającym bardzo podobne preferencje środowiskowe.
Do wrogów naturalnych zatoczka lśniącego zaliczyć można larwy przywr i tasiemców, których jest żywicielem pośrednim, pijawki z rodzaju "Erpobdella" oraz larwy chruścika "Limnephilus flavicornis", używające m.in. muszli tego ślimaka do budowy swych domków.
Odżywianie.
Zatoczek lśniący odżywia się obumarłymi szczątkami roślin oraz peryfitonem zeskrobywanym przy pomocy tarki (raduli) z przedmiotów zanurzonych w wodzie. Żeruje również pełzając po dolnej stronie błony powierzchniowej wody, skąd zbiera unoszące się na niej szczątki organiczne.

</doc>
<doc id="222870" url="https://pl.wikipedia.org/wiki?curid=222870" title="Novell ZENworks Linux Management">
Novell ZENworks Linux Management



</doc>
<doc id="222872" url="https://pl.wikipedia.org/wiki?curid=222872" title="Nikołajew">
Nikołajew

Osoby o tym nazwisku:
Inne:

</doc>
<doc id="222878" url="https://pl.wikipedia.org/wiki?curid=222878" title="Cicit">
Cicit

Cicit lub cyces (hebr.: צִיצִית) – element rytualnego stroju żydowskiego.
Frędzle o których mowa w biblijnej Księdze Liczb (Bemidbar) 15:37–41 przypominają noszącym je i patrzącym na nie o przykazaniach Pana. Talit, w którym brakuje choćby jednej z cicit lub w którym choćby jedna z cicit jest za krótka bądź źle zawiązana, jest niekoszerny i nie może być używany. Micwa noszenia cicit jest ściśle związana poprzez modlitwę "Szema" z trzema innymi przykazaniami: odmawiania modlitwy "Szema", mocowania mezuzy na framudze drzwi domu i zakładania tefilin.
Przy zakładaniu cicit (talit katan) odmawia się błogosławieństwo:
"Baruch Ata Haszem, Elokejnu Melech haolam,"
"Aszer kidszanu bemicwotaw, weciwanu al micwat cicit".
"Błogosławionyś Ty, Haszem, Bóg Nasz, Król świata,"
"który uświęcił nas swoimi przykazaniami i dał nam przykazanie (noszenia) cicit".
Przy zakładaniu tałesu mówi się:
"Baruch Ata Haszem, Elokejnu Melech haolam,"
"Aszer kidszanu bemicwotaw, weciwanu lehit'atef bacicit."
"Błogosławionyś Ty, Haszem, Bóg Nasz, Król świata,"
"który uświęcił nas swoimi przykazaniami i nakazał nam okrywać się (okryciem z) cicit".

</doc>
<doc id="222884" url="https://pl.wikipedia.org/wiki?curid=222884" title="Jabłonki">
Jabłonki

Jabłonki – osada w województwie podkarpackim, w powiecie leskim, w gminie Baligród. Leży przy drodze 893 Baligród–Cisna.
W latach 1975–1998 miejscowość administracyjnie należała do województwa krośnieńskiego.
Przez miejscowość przepływa niewielka rzeka Jabłonka, będąca dopływem i jednocześnie stanowiąca górny bieg rzeki Hoczewki. Na północnym skraju osady znajduje się całoroczne schronisko młodzieżowe i współczesny kościół filialny, właściwie należący do wsi Kołonice.
Geografia.
Z wsią sąsiadują następujące miejscowości: Kołonice, Stężnica, Baligród, Cisna.
Historia.
Wieś prawa wołoskiego, istniała już w 1498 i była pierwszą osadą założoną przez Balów tak głęboko w górach. Ulokowana przy ważnym trakcie pełniła zapewne funkcje strażnicze. Potwierdza to duże, dwułanowe uposażenie kniazia, którego podstawowym obowiązkiem była służba zbrojna. Wieś pozostała w rękach Balów do końca XVIII w., później należała do Urbańskich i Sołdraczyńskich. W 1921 liczyła 63 domy i 409 mieszkańców (327 grekokatolików, 77 rzymskich katolików, 5 wyznania mojżeszowego). Ciągnęła się na południe od obecnej zabudowy, na długości 2,5 km, aż do początku serpentyn szosy.
Cerkiew parafialna "Opieki Matki Boskiej" istniała już w pierwszej połowie XVIII wieku. W centrum znajdowała się drewniana cerkiew z 1902, a przy niej cmentarz parafialny і wojenny (z lat 1914 i 1915). W 1957 roku cerkiew została rozebrana na materiały budowlane. Na starym cmentarzu przetrwało kilka grobów.
25 września 1944 wieś została zajęta przez wojska radzieckie.
W maju 1946 większość mieszkańców wsi została przymusowo wysiedlona do ZSRR.
28 marca 1947 na terenie już wysiedlonych i zniszczonych Jabłonek zginął w zasadzce UPA wiceminister obrony narodowej, gen. Karol Świerczewski, jadący na inspekcję garnizonu w Cisnej. W miejscu jego śmierci znajduje się pamiątkowy głaz.
Trzy dni po zabójstwie gen. Świerczewskiego, sotnia UPA "Chrina" dokonała masakry 30 rannych żołnierzy WOP, mordując ich w bestialski sposób po napadzie na transport rannych z Cisnej do Baligrodu.
Pierwszy pomnik w Jabłonkach odsłonięto 18 kwietnia 1948. W 1962 wybudowano pomnik Świerczewskiego projektu Franciszka Strynkiewicza. Jego otoczenie urządzono jak park (obecnie w zaniedbaniu). W 2018 pomnik zburzono. W latach 1985-1987 kosztem 250 mln zł wybudowano w Jabłonkach muzeum poświęcone osobie gen. Świerczewskiego o pow. 829 m kw., otwarte 28 marca 1987 jako filia Muzeum Historycznego w Sanoku. W pierwszym roku działalności obiekt zwiedziło 200 tys. osób, tym (5 VIII 1987) Wojciech Jaruzelski. W 1989 placówkę zamknięto, a w 1990 wystawę o "Walterze" ostatecznie zlikwidowano; sam obiekt wykorzystano na prywatną wystawę przyrodniczo-łowiecką, a w 2000 gmina Baligród sprzedała go za kwotę 410 tys. zł.
700 m dalej na południe, na dawnym terenie dworskim zakład karny. Przy zejściu z drogi asfaltowej na czarnym szlaku na Łopiennik (po lewej stronie, na niewielkim wzniesieniu) murowana kapliczka. Przed II wojną światową Jabłonki były znaną osadą letniskową, w której znajdowało się kilka domów willowych będących własnością hrabiego Skarbka, ale również tzw. "letnisko akademickie" dla studentów.
Szlaki piesze.
Z Jabłonek szlak czarny prowadzi w kierunku pasma Wysokiego Działu, Łopiennika i Durnej (wyznakowano go w 1954 jako "szlak wolnościowy im. generała Karola Świerczewskiego"), a szlak zielony na Walter. Od wiosny 2007 prowadzi tędy "szlak walterowski" przez Rzepedź, Baligród, Cisnę, Górę Walter, Jabłonki do miejsca, gdzie zginął generał Karol Świerczewski ps. Walter. W Jabłonkach funkcjonuje całoroczne schronisko młodzieżowe.

</doc>
<doc id="222886" url="https://pl.wikipedia.org/wiki?curid=222886" title="Orzyc">
Orzyc

Orzyc ("Orzycz", "Orzyca") – rzeka, prawy dopływ Narwi o długości 142,52 km i powierzchni dorzecza 2 077 km². 
Opis.
Rzeka płynie przez Nizinę Północnomazowiecką, w województwie warmińsko-mazurskim i mazowieckim. Wypływa z bagien na obszarze Wzniesień Mławskich, na wschód od Mławy. Płynie przez Równinę Kurpiowską i Wysoczyznę Ciechanowską, przez miejscowości Grzebsk, Chorzele, Małowidz, Jednorożec, Drążdżewo, Janowo, Krasnosielc, Maków Mazowiecki, Stary Szelków, a do Narwi uchodzi we wsi Kalinowo, poniżej wsi Przeradowo, a powyżej wsi Zambski Kościelne.
Rzekę cechuje powolny nurt i niewielki spadek koryta. Jej lewymi dopływami są Grabowski Rów i Baranowska Struga, a prawymi Tamka, Bobrynka, Ulatówka, Bramura i Węgierka.
Na kilku odcinkach rzeka jest spławna. Organizowane są spływy kajakowe.
Historia.
W XIX wieku rzeka była określana nazwą Uzgierka.
W latach 30. XX wieku przeprowadzono regulację rzeki na odcinku między Chorzelami a Krasnosielcem. Prace prowadzono ręcznie, maszynowo i za pomocą dynamitu.
Rzeka jest uważana za zachodnią granicę Puszczy Zielonej, ale na jej prawym brzegu jest jeszcze kurpiowska wieś Jednorożec i miejscowości, które przyjęły tradycje kurpiowskie i są uważane za pograniczne: Połoń, Małowidz, Stegna, Drążdżewo Nowe.

</doc>
<doc id="222887" url="https://pl.wikipedia.org/wiki?curid=222887" title="Volker Beck (lekkoatleta)">
Volker Beck (lekkoatleta)

Volker Beck (ur. 30 czerwca 1956 w Nordhausen) – niemiecki lekkoatleta, specjalista biegu na 400 metrów przez płotki.
Startował w barwach NRD. Zdobył złoty medal w biegu na 400 metrów przez płotki na igrzyskach olimpijskich w Moskwie (1980) z wynikiem 48,70 s, wygrywając z drugim Wasylem Archypenko o 0,16 sekundy. Najszybszy w tym czasie płotkarz Amerykanin Edwin Moses nie startował na igrzyskach z powodu bojkotu.
Beck zdobył też srebrny medal na tych samych igrzyskach w sztafecie 4 × 400 metrów.
Był też zwycięzcą Pucharu Europy w 1977 (wynik 49,90 s), a także mistrzem Europy juniorów w sztafecie 4 × 400 metrów i wicemistrzem na 400 m przez płotki z Aten 1975.
Po zakończeniu kariery został trenerem.

</doc>
<doc id="222890" url="https://pl.wikipedia.org/wiki?curid=222890" title="Genezis">
Genezis



</doc>
<doc id="222891" url="https://pl.wikipedia.org/wiki?curid=222891" title="Fortunka">
Fortunka



</doc>
<doc id="222895" url="https://pl.wikipedia.org/wiki?curid=222895" title="Mapa hipsometryczna">
Mapa hipsometryczna

Mapa hipsometryczna, mapa warstwobarwna – mapa ogólnogeograficzna, na której przy pomocy poziomic i barw między nimi zawartych jest odwzorowane ukształtowanie powierzchni lądu. Mapa hipsometryczna przedstawia wybrane wysokości oraz plastycznie obrazuje układ nizin, wyżyn i gór. Na szczegółowych mapach hipsometrycznych (małych terenów) można odczytać wypukłe formy terenu (pagórki, wzgórza i góry), oraz formy wklęsłe (doliny i nawet małe kotliny).
Historia.
Pierwszą mapę tego rodzaju, obejmującą południowe części Norwegii i Szwecji, opracował w 1835 szwedzki wojskowy Carl af Forsell, stosując na najniższych terenach, do 300 stóp – barwy zielone, od 300 do 800 stóp – czerwone, od 800 do 2000 stóp – żółte, a wyżej – białe. Na upowszechnienie się map hipsometrycznych miał wpływ niemiecki kartograf Emil von Sydow, który barwą zieloną oznaczał wszystkie niziny i równiny, a białą lub brązową, z kreskowaniem – wyżyny i góry, a także austriacki geograf Karl Peucker, który prowadził badania nad stereoskopowym oddziaływaniem barw na oko ludzkie.
Peucker twierdził, że przy równej intensywności oświetlenia przedmioty umieszczone w jednakowej odległości od oka i na jednolitym tle nie będą wydawały się jednakowo odległe, ale czerwone będą wydawały się najbliższe, żółte – bardziej oddalone, a niebieskie – jeszcze bardziej. Również zmiany nasycenia w obrębie jednej barwy będą wpływały na postrzeganie odległości – dla barwy czerwonej i żółtej (określonych jako "plastycznie dodatnie") odległość będzie wydawała się wzrastać wraz ze zmniejszaniem jej nasycenia. W przypadku tonów zielonych i niebieskich ("plastycznie ujemnych") efekt jest odwrotny – wraz ze wzrostem natężenia barwy przedmioty wydają się bardziej odległe.
Skala hipsometryczna.
Skala barw hipsometrycznych wykorzystuje właściwość wzroku ludzkiego, który obiekty o barwie czerwonej kojarzy jako bliższe, a o zimnych barwach jako dalsze. Zależnie od tradycji kraju i ukształtowania terenu oraz zwyczajów wydawcy map, stosuje się barwy bardziej intensywne lub stonowane. 
Główne barwy na skali barw hipsometrycznych:
Dla obszarów wyżej położonych stosuje się różną kolorystykę, np. barwy:
Granice powyższe są raczej umowne i w zależności od przedstawianego na mapie obszaru, a nawet tradycji występującej w danym kraju, mogą się one nawet znacznie różnić.
Metoda hipsometryczna została na szerszą skalę wykorzystana i rozpropagowana przez Eugeniusza Romera, który w 1908 roku wydał pierwszy na świecie atlas ("Atlas geograficzny", wydawany później pod tytułem "Mały atlas geograficzny"), zawierający mapy hipsometryczne jako podstawowe.
Hipsometria i cieniowanie.
Niekiedy hipsometrię łączy się z cieniowaniem, zwolennikiem takiego rozwiązania jako bardziej oddającego plastyczność rzeźby był sam Peucker. Jednak część kartografów uważała to za niewłaściwe, uznając że cieniowanie zbyt mocno skupia uwagę użytkownika na szczegółach rzeźby. Eugeniusz Romer twierdził, że "czysta hipsometria jest najodpowiedniejszą metodą graficzną do celów nauki geografii". 

</doc>
<doc id="222896" url="https://pl.wikipedia.org/wiki?curid=222896" title="Wyszomierz">
Wyszomierz



</doc>
<doc id="222898" url="https://pl.wikipedia.org/wiki?curid=222898" title="Jeżynówka">
Jeżynówka

Jeżynówka - nalewka z owoców jeżyny o bordowym kolorze. Istnieje wiele receptur, najprostszym sposobem wykonania jest zalanie owoców spirytusem tak, aby je dokładniej przykrywał na 3-4 tygodnie (nie dłużej, bo z powodu kontaktu pestek z alkoholem może stać się gorzka). Po tym czasie zlewa się nalew, a owoce zasypuje cukrem lub zalewa syropem. Po następnych paru tygodniach łączy się oba płyny i butelkuje.

</doc>
<doc id="222900" url="https://pl.wikipedia.org/wiki?curid=222900" title="Świerczewo">
Świerczewo

Inne:
Zobacz też: Świerczów, Świerszczewo

</doc>
<doc id="222903" url="https://pl.wikipedia.org/wiki?curid=222903" title="Nowogard (gmina)">
Nowogard (gmina)

Nowogard – gmina miejsko-wiejska w zachodniej części województwa zachodniopomorskiego, w powiecie goleniowskim, położona na Równinie Nowogardzkiej i Równinie Gryfickiej. Siedzibą gminy jest miasto Nowogard.
Według danych z 31 grudnia 2016 r. gmina miała 24 757 mieszkańców.
Miejsce w województwie (na 114 gmin):
powierzchnia 13., ludność 11.
Gmina stanowi 21,0% powierzchni powiatu.
Położenie.
Gmina znajduje się w zachodniej części województwa zachodniopomorskiego, we wschodniej części powiatu goleniowskiego.
Gmina położona jest na równinach: Nowogardzkiej i Gryfickiej.
Sąsiednie gminy:
Do 31 grudnia 1998 r. wchodziła w skład województwa szczecińskiego.
Gospodarka.
W 2013 r. ustanowiono podstrefę Nowogard – Kostrzyńsko-Słubickiej Specjalnej Strefy Ekonomicznej, która obejmuje 2 kompleksy o łącznej powierzchni 20,19 ha, na terenie przy wsi Wojcieszyn i północnych granicach Nowogardu. Przedsiębiorcy podejmujący działalność gospodarczą na terenie podstrefy mogą skorzystać ze zwolnienia z części podatku dochodowego CIT lub części dwuletnich kosztów pracy.
Demografia.
Gminę zamieszkuje 31,0% ludności powiatu.
Przyroda i turystyka.
W północno-zachodniej części gminy znajduje się fragment Puszczy Goleniowskiej. W granicach miasta znajduje się Jezioro Nowogardzkie. Przez gminę przepływa rzeka Sąpólna (dopływ Regi). Tereny leśne zajmują 26% powierzchni gminy, a użytki rolne 65%.
Lasy zajmują ogółem 8658 hektarów – ponad 25% powierzchni gminy. W obrębie miasta Nowogard znajduje się 137 hektarów terenów leśnych. Największym kompleksem leśnym jest fragment Puszczy Goleniowskiej, położony w zachodniej części gminy w rejonie miejscowości: Łęgno, Błotno, Ogorzele, Czermnica, Trzechel.
Komunikacja.
Drogi.
Przez gminę prowadzą:
Kolej.
Nowogard uzyskał połączenie kolejowe w 1882 po otwarciu linii z Goleniowa, kilka miesięcy później wydłużono ją do Kołobrzegu. W 1902 otwarto drugą linię do Dobrej Nowogardzkiej. Linia ta została rozebrana ok. 1945. Przez wieś Trzechel prowadziła także kolej wąskotorowa (Gryfice Wąsk.-Stepnica) o szerokości 1000 mm. Odcinek otwarto w 1903, zamknięto w 1996. Obecnie w gminie czynne są 3 stacje: Wyszomierz, Nowogard i Żabowo na linii Goleniów-Kołobrzeg obsługiwanej przez autobus szynowy.
W gminie czynne są dwa urzędy pocztowe: Nowogard 1 (72-200) i filia Nowogard 1 (72-203)
Administracja i samorząd.
W 2016 r. wykonane wydatki budżetu gminy Nowogard wynosiły 80,0 mln zł, a dochody budżetu 88,1 mln zł. Zobowiązania samorządu (dług publiczny) według stanu na koniec 2016 r. wynosiły 27,5 mln zł, co stanowiło 31,3% poziomu dochodów.
Gmina Nowogard ma utworzone 36 sołectw – najwięcej w całym powiecie.
Sołectwa gminy: Bieniczki, Błotno, Brzozowo, Boguszyce, Czermnica, Dąbrowa Nowogardzka, Długołęka, Glicko, Grabin, Jarchlino, Karsk, Konarzewo, Krasnołęka, Kulice, Lestkowo, Łęgno, Maszkowo, Miętno, Olchowo, Orzechowo, Orzesze, Osowo, Ostrzyca, Sąpolnica, Sikorki, Słajsino, Strzelewo, Szczytniki, Świerczewo, Trzechel, Wierzbięcin, Wierzchy, Wojcieszyn, Wołowiec, Wyszomierz, Żabowo i Żabówko

</doc>
<doc id="222904" url="https://pl.wikipedia.org/wiki?curid=222904" title="Krasnoborowik ceglastopory">
Krasnoborowik ceglastopory

Krasnoborowik ceglastopory, borowik ceglastopory ("Neoboletus erythropus" (Pers.) C. Hahn) – gatunek grzybów należący do rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Neoboletus", "Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Sytuacja taksonomiczna tego gatunku jest skomplikowana. Oryginalny opis "Boletus erythropus" Pers. odnosił się do "Suilellus queletii," podczas gdy "Boletus luridus" β "erythropus" (Pers.: Fr.)Fr. odnosił się do obecnego rozumienia "Neoboletus erythropus". Autorzy którzy preferują oryginalny opis "Boletus erythropus" używali nazwy "Boletus luridiformis" (oraz "Neoboletus luridiformis") do opisu tego taksonu. Po odkryciu gatunku "Boletus xanthopus", siostrzanego do "B. erythropus", część taksonomistów stwierdziła, że jest on synonimem "B. luridiformis", po czym odnalazła stary takson "Boletus praestigiator" jako odpowiadający "B. erythropus". Odmiana żonkilowa ("Boletus luridiformis" Rostk. var. "junquilleus" (Quél.) Knudse) czasem jest wyróżniana jako odrębny gatunek krasnoborowik żonkilowy ("Neoboletus junquilleus" (Quél.) Gelardi, Simonini &amp; Vizzin).
Grupa naukowców z Chin w 2016 r. zaproponowała włączenie rodzaju "Neoboletus" do utworzonego w 2012 r. rodzaju "Sutorius". Spotkało się to z częściową dezaprobatą środowiska mykologicznego. Publikacje z 2019 r. potwierdzają, że przeniesienie to było niesłuszne.
Synonimy nazwy naukowej:
Nazwę borowik ceglastopory nadała Alina Skirgiełło w 1939 r. W polskim piśmiennictwie mykologicznym gatunek ten opisywany był także pod nazwami: grzyb wilczy, czerwononóżka, pociec, borowik ceglastopory odmiana typowa, borowik ceglastopory odmiana żonkilowa. Po przeniesieniu go do rodzaju "Neoboletus" nazwa polska stała się niespójna z nazwą naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy krasnoborowik ceglastopory.
Morfologia.
Średnica dochodzi do 20 cm, u młodych egzemplarzy półkolisty, do rozpostartego u starszych. Powierzchnia kapelusza początkowo jest sucha, zamszowa, później gładka i naga. Barwa ciemnobrązowa, czasem z ochrowymi plamkami.
Długie i wycięte przy trzonie. U młodych owocników żółte do oliwkowych, u starszych egzemplarzy – rdzawe. Po uszkodzeniu silnie sinieją.
Wysokość 5–15 cm, grubość 2–5 cm. U młodych egzemplarzy trzon zazwyczaj jest pękaty, następnie maczugowaty, baryłkowaty. Pełny. Kolor żółty, pokryty bardzo gęsto ceglastoczerwonymi nieregularnymi strzępkami (nie siatką!). W górnej części trzonu strzępków jest mniej, co powoduje, że trzon jest tu bardziej żółty.
Żółty, przekrojony lub uszkodzony szybko zmienia barwę na ciemnoniebieską. Smak łagodny, zapach słaby.
Zarodniki eliptyczno-wrzecionowate, gładkie, o rozmiarach 13–18 × 5,5–6,5 μm.
Młode owocniki mogą być mylone z gorzkoborowikiem żółtoporym ("Caloboletus calopus"), ponieważ oba grzyby często występują równocześnie na tym samym terenie. Najważniejsze cechy odróżniające krasnoborowika ceglastoporego to: strzępki na trzonie zamiast siatki, czerwone rurki zamiast żółtych (tylko u starszych owocników) i ciemniejszy kapelusz. Podobny jest też modroborowik gładkotrzonowy ("Suillellus queletii"), ale ma kapelusz oliwkowobrązowy, pomarańczowoczerwony lub ceglastoczerwony, pomarańczowe pory i trzon u podstawy karminowoczerwony.
Występowanie i siedlisko.
Znany jest tylko w Europie i Japonii. W Europie Środkowej i w Polsce jest dość pospolity. Rośnie w lasach liściastych i iglastych od maja do późnej jesieni W górach występuje dużo częściej, niż na niżu. Odmiana typowa występuje głównie pod jodłami, grabami, bukami, świerkami, dębem szypułkowym i lipą, odmiana żonkilowa pod dębami i bukami.
Odmiana żonkilowa jest w Polsce bardzo rzadka. Znajduje się na Czerwonej liście roślin i grzybów Polski. Ma status E – gatunek wymierający. Jest na czerwonych listach gatunków rzadkich także w Austrii, Czechach, Niemczech, Wielkiej Brytanii, Holandii, Norwegii i Słowacji.
Znaczenie.
Grzyb mykoryzowy. Grzyb jadalny, jednak ze względu na czerwone zabarwienie porów i trzonu rzadko przez grzybiarzy zbierany, gdyż kojarzony bywa z trującymi borowikami o czerwonym zabarwieniu (np. borowikiem szatańskim). Niektórzy jednak uważają go za smaczny grzyb jadalny. Spożywany może być tylko po obróbce termicznej, gdyż surowy, niedogotowany lub niedosmażony może u niektórych powodować zaburzenia trawienne. Dawniej sugerowano obgotowanie, a następnie odlanie wody, ale obecnie większość źródeł wspomina tylko, żeby nie był surowy.

</doc>
<doc id="222910" url="https://pl.wikipedia.org/wiki?curid=222910" title="Nalew">
Nalew

Nalew - roztwór wodnoalkoholowy substancji zapachowo–smakowych wyekstrahowanych z surowców roślinnych, o zawartości alkoholu od 40 do 85% obj.
Stanowi półprodukt przy wyrobie nalewek, wódek smakowych i likierów. Otrzymywany jest przez macerację roztworem spirytusu owoców, ziół, przypraw itd.

</doc>
<doc id="222911" url="https://pl.wikipedia.org/wiki?curid=222911" title="Józef wódz Indian">
Józef wódz Indian



</doc>
<doc id="222915" url="https://pl.wikipedia.org/wiki?curid=222915" title="Siddur">
Siddur



</doc>
<doc id="222916" url="https://pl.wikipedia.org/wiki?curid=222916" title="Otto Rasch">
Otto Rasch

Otto Emil Rasch (ur. 7 grudnia 1891 w Friedrichsruh, zm. 1 listopada 1948 w Wehrstedt) – zbrodniarz wojenny, SS-Brigadeführer i dowódca "Einsatzgruppe C".
Pochodził z Prus Wschodnich i walczył w I wojnie światowej w niemieckiej marynarce wojennej. W latach 1918–1923 studiował na kilku uniwersytetach. Uzyskał tytuły doktora z dziedziny prawa i stosunków politycznych. Następnie Rasch pracował w zawodzie prawniczym. Do NSDAP wstąpił w 1931, a do SS w 1933 r. Należał także do SD. Przed II wojną światową piastował wysokie stanowiska w hitlerowskiej policji (Sipo) i SD, w takich miastach jak Frankfurt nad Menem, Praga i Królewiec.
Po ataku III Rzeszy na Polskę w 1939 roku w randze SS-Oberfürera był dowódcą komanda policji bezpieczeństwa w ramach Einsatzgruppe zur besonderen Verwendung, działającej na terenach Górnego Śląska, Małopolski i Podkarpacia.
Po ataku III Rzeszy na ZSRR w czerwcu 1941 r. dowodził "Einsatzgruppe C", która została przydzielona do Grupy Armii „Południe” i działała na Ukrainie. Rasch jest odpowiedzialny za dokonanie masowych morderstw na ukraińskich Żydach, Cyganach i innej cywilnej ludności ZSRR. Pod jego nadzorem przeprowadzono wielką masakrę kijowskich Żydów w Babim Jarze. W sumie oblicza się, iż dowodzona przez Rascha "Einsatzgruppe C" zamordowała do 20 października 1941 ok. 80 tysięcy ludzi. Następnie powrócił do pracy biurowej i w latach 1942–1945 piastował stanowisko dyrektora firmy "Kontinentale Öl".
Po wojnie Rasch został schwytany przez aliantów i za zbrodnie wojenne oraz zbrodnie przeciw ludzkości postawiony przed amerykańskim trybunałem wojskowym. Był to tzw. proces "Einsatzgruppen" (jeden z procesów norymberskich). Z powodów zdrowotnych 5 lutego 1948 został wyłączony z procesu. Rasch zmarł w listopadzie tego samego roku.

</doc>
<doc id="222918" url="https://pl.wikipedia.org/wiki?curid=222918" title="Zlin">
Zlin

Zlin (, ; w latach 1949–1989 Gottwaldov) – miasto statutarne w Czechach, na wschodnich Morawach, nad rzeką Dřevnice (dopływ Morawy). Stolica kraju zlińskiego. Liczy 72 973 mieszkańców (stan na 2022 rok). 
Miasto powstało od podstaw na miejscu średniowiecznej osady w dwudziestoleciu międzywojennym, w związku z rozwojem przedsiębiorstwa obuwniczego Bata, założonego w Zlinie przez Tomáša Batę. Miało realizować koncepcję idealnego miasta przyfabrycznego. Zabudowano je charakterystycznymi budynkami z czerwonej cegły w stylu międzywojennego modernizmu i funkcjonalizmu.
Nazwa.
Istnieje kilka wersji pochodzenia nazwy miasta "Zlín". Jedna z nich – oparta na fragmencie jednego ze starych dokumentów – mówi, że nazwa pochodzi od słowa "Slín", czeskojęzycznej nazwy skały osadowej margiel, w którą zasobne były tereny, na których założono miasto. Z kolei inna wersja, autorstwa zlińskiego historyka Karela Stloukala, wywodzi nazwę miasta od połączenia męskiego imienia "Zla" z przyrostkiem „-ín”, ewentualnie od innych męskich imion: "Zleš" lub "Zlen". Oprócz tego w książce ze staromiejskimi legendami autorstwa Karela Pekárka znaleźć można wzmiankę o tym, że w dawnych czasach mieszkańcy miasta zmienili jego nazwę na "Zlaté japko" (pol. „Złote jabłko”) z obawy przed dalszą grabieżą spowodowaną toczącą się w okolicy wojną. W rzeczywistości jednak miasto nigdy nie zostało tak nazwane.
W okresie od stycznia 1949 roku do 31 grudnia 1989 roku miasto nosiło nazwę "Gottwaldov", nadaną na cześć pierwszego komunistycznego prezydenta Czechosłowacji Klementa Gottwalda. 1 stycznia 1990 roku miastu przywrócono historyczną nazwę "Zlín".
Historia.
Przed XX wiekiem.
Pierwsza wzmianka o Zlinie pochodzi z 1322 roku i opisuje ona miasto jako ośrodek rzemieślniczo-cechowy.
W 1360 roku pojawiła się wzmianka o istniejącej w mieście zbudowanej na planie litery „U”, od strony północnej zakończonej murami obronnymi, zaś od pozostałych stron otoczonej fosą. Po 1560 roku budynek został przebudowany na zamek renesansowy na planie zamkniętym, z arkadowym dziedzińcem. W 1860 roku jego właścicielami stali się Hauptowie.
XX wiek.
W 1894 roku Tomáš Baťa, syn szewca, został właścicielem małej manufaktury obuwniczej w Zlinie, a następnie wzbogacił się na dostawach obuwia dla Armii Austro-Węgier podczas I wojny światowej, co pozwoliło mu na rozwinięcie firmy i budowę nowego miasta. Baťa uległ modnym w dwudziestoleciu międzywojennym ideom tworzenia miast-organizmów, zdrowych, funkcjonalnych i samowystarczalnych. Zwrócił się przy tym o pomoc do brytyjskiego urbanisty Ebenezera Howarda, zwolennika idei miasta ogrodu, i do Le Corbusiera, jednego z twórców architektury modernistycznej.
W powstającym centrum nowego Zlina główną rolę grały zabudowania fabryki obuwia Bata, wśród których najważniejszy był budynek administracyjny, tzw. (pol. „Drapacz chmur Baty”), oznaczony numerem 21. Powstały w latach 1937–1938 według projektu Vladimíra Karfíka funkcjonalistyczny gmach miał 77,5 metra wysokości i 16 pięter, co czyniło go najwyższym budynkiem w Czechosłowacji i drugim pod względem wysokości budynkiem w Europie (po Torengebouw w Antwerpii). Jego szczególną cechą był gabinet szefa firmy ulokowany w kabinie windy o wymiarach 6x6 m, wyposażony w telefon, umywalkę i klimatyzację. Według odgórnie przyjętych założeń, zlińskie śródmieście miało być nowoczesne i wygodne, a jednocześnie charakteryzować się bogatym zapleczem socjalnym, tak, aby praca pracowników fabryki była jak najbardziej wydajna. Z tego względu zbudowano liczne żłobki, szkoły, najnowocześniejszy w ówczesnej Czechosłowacji szpital, a także klub sportowy, dom towarowy i kino na 2580 osób – wówczas (w 1932 roku) największy tego typu obiekt w Europie.
Równocześnie z centrum, na okolicznych zboczach budowano także osiedla dla pracowników, składające się z małych, jedno- i dwurodzinnych modułowych domów reprezentujących dziesięć typów architektonicznych i pomyślanych tak, aby związać pracowników z firmą Bata (np. niewielkich rozmiarów kuchnie, które miały skłonić lokatorów domów do jadania w zakładowych stołówkach). Autorem koncepcji urbanistycznej robotniczych osiedli był František Lýdie Gahura, który studiował u Le Corbusiera w Paryżu. Głównym materiałem zastosowanym do budowy zabudowy miasta – od budynków fabryki do domów pracowników – była czerwona cegła szamotowa, która miała za zadanie podkreślić spójność życia miasta w cieniu fabryki. Wykorzystano ponadto zbrojony beton, będący wtedy symbolem nowoczesności, duże tafle szkła oraz powtarzalny moduł kwadratu o boku 16,5 m i jego wielokrotności, co miało zunifikować całość.
Podczas II wojny światowej, w listopadzie 1944 roku Zlin był bombardowany.
XXI wiek.
W 2004 roku "Baťův mrakodrap" został przebudowany, a następnie ulokowano w nim Urząd Krajowy i Urząd Skarbowy. Gabinet w kabinie windy został udostępniony dla zwiedzających, ponadto na dachu budynku wybudowano nadbudówkę z kawiarnią i tarasem widokowym.
Edukacja.
W Zlinie mieści się Uniwersytet Tomáša Baty.
Sport.
Ponadto co roku, w okresie wakacji, w mieście rozgrywana jest eliminacja Rajdowych Samochodowych Mistrzostw Europy (ERC) i do 2012 roku Intercontinental Rally Challenge (IRC) – Rajd Barum.

</doc>
<doc id="222922" url="https://pl.wikipedia.org/wiki?curid=222922" title="Gottwaldov">
Gottwaldov



</doc>
<doc id="222929" url="https://pl.wikipedia.org/wiki?curid=222929" title="Zlín">
Zlín



</doc>
<doc id="222938" url="https://pl.wikipedia.org/wiki?curid=222938" title="Jama skurczowa">
Jama skurczowa

Jama skurczowa – wada powstająca w odlewie podczas jego krzepnięcia, będąca rezultatem zmniejszania się objętości ciekłego metalu i braku możliwości uzupełnienia jego niedoboru. Tworzy się ona w obszarach odlewów krzepnących jako ostatnie (tak zwanych węzłach cieplnych).
Jamy skurczowe mogą być:

</doc>
<doc id="222950" url="https://pl.wikipedia.org/wiki?curid=222950" title="Joaquín Rodrigo">
Joaquín Rodrigo

Joaquín Rodrigo Vidre, I markiz de los Jardines de Aranjuez (ur. 22 listopada 1901 w Sagunto, zm. 6 lipca 1999 w Madrycie) – hiszpański kompozytor, pianista i gitarzysta; twórca m.in. słynnego "Concierto de Aranjuez".
Życiorys.
Urodził się w Sagunto, niedużym mieście Hiszpanii, na wybrzeżu Morza Śródziemnego, nieopodal Walencji. Był najmłodszym synem właścicieli ziemskich, Vicenta Rodriga Peitrasa i Juany Ribelles. W wyniku przebytej w 1905 roku błonicy utracił wzrok. Nieszczęście miało ogromny wpływ na losy przyszłego kompozytora, jak wspominał po latach: „Myślę, że ta choroba, utrata wzroku, była wehikułem, który poprowadził mnie na drogę muzyki”.
Wkrótce rodzina Rodrigo przeniosła się do Walencji, a Joaquín rozpoczął naukę w szkole dla dzieci niewidomych. Bardzo wcześnie zaczął wykazywać zainteresowanie muzyką. Pierwsze lekcje pobierał od nauczycieli z konserwatorium w Walencji (prof. Izquierdo). Harmonii i kompozycji uczył się u Francisca Anticha, uczęszczał też do klas prowadzonych przez Enrique Gomá oraz Eudarda Lópeza Chávariiego. Rozwijanie zainteresowań muzycznych ponad poziom oczekiwany przez rodziców Rodriga, wywołało ich sprzeciw i dezaprobatę do tego stopnia, że odmówili przyjścia na pierwszy koncert kompozytorski syna w Paryżu w 1929 roku. Na tym koncercie poznał Rodrigo przyszłą żonę, pianistkę Victorię Kamhi, którą poślubił w 1933 roku.
Drugą gałęzią zainteresowań młodego Rodriga była literatura. W ten świat, trudno dostępny dla niewidomego dziecka, wprowadzał go Rafael Ibáñez, człowiek, który w początkowych latach życia kompozytora pełnił rolę nauczyciela i przewodnika, z biegiem lat zostając jego sekretarzem, kopistą, a także wieloletnim przyjacielem.
Ojciec Cecilii, II markizy de los Jardines de Aranjuez, mąż Victorii Kamhi. Pochowany w Aranjuez.
Odznaczenia, nagrody i wyróżnienia.
30 grudnia 1991 r. uszlachcony przez króla Jana Karola tytułem markiza. Członek Królewskiej Akademii Sztuk Pięknych św. Ferdynanda.
Twórczość.
Na początku lat dwudziestych XX w. Joaquín już posiadał spore umiejętności muzyczne, zarówno jako kompozytor, jak i pianista. Jego pierwsze kompozycje to utwory na obsadę kameralną – pierwszym numerem opusowym oznaczył "Dwa szkice na skrzypce i fortepian" z 1923 roku. Natomiast najwcześniejszym jego dziełem napisanym na orkiestrę była kompozycja "Juglares", której prawykonanie odbyło się już w 1924 roku. Wykonawcą była orkiestra symfoniczna w Walencji, prowadzona przez Enrique Izquierdo. W następnym roku Rodrigo skomponował "Pięć utworów dziecięcych", a następnie wysłał je na ogólnohiszpański konkurs kompozytorski. Utwory te, wykazujące już większą swobodę w posługiwaniu się przez młodego twórcę aparatem orkiestrowym, spotkały się z dużym zainteresowaniem i uznaniem jury. Również ich premierowe wykonania – w Walencji w 1927 roku, a następnie w Paryżu w 1929 roku – okazały się dużym sukcesem.

</doc>
<doc id="222951" url="https://pl.wikipedia.org/wiki?curid=222951" title="Joaquin Rodrigo">
Joaquin Rodrigo



</doc>
<doc id="222956" url="https://pl.wikipedia.org/wiki?curid=222956" title="Mirów (województwo śląskie)">
Mirów (województwo śląskie)

Mirów – wieś w Polsce, położona w województwie śląskim, w powiecie myszkowskim, w gminie Niegowa.
W latach 1975–1998 miejscowość administracyjnie należała do województwa częstochowskiego.
Miejscowość położona jest na Szlaku Orlich Gniazd, w obrębie Zespołu Jurajskich Parków Krajobrazowych. Znajdują się w niej pozostałości XIV-wiecznego zamku. Obecnie zamek jest własnością prywatną w rękach rodziny Laseckich i prowadzone są prace wykopaliskowe oraz zabezpieczeniowe murów.
Nazwa.
Miejscowość ma metrykę średniowieczną i wymieniana jest od XIV wieku. W 1399 "hereditas Mirow", 1446 "villa Mirow sub castro", 1487 "villa Myrow", 1489 "Mÿrow villa", 1529 "Mirowo".
Historia.
Pierwsze wzmianki o miejscowości datowane są na XIII wiek. W tymże wieku Mirów jako osada obronna został zniszczony przez Tatarów. Miejscowość założona została na prawie polskim. W późniejszym okresie zbudowany został w niej murowany zamek przez Kazimierza Wielkiego.
W XIV wieku miejscowość staje się własnością Krystyna z Kozichgłów. W 1424 król polski Władysław Jagiełło na prośby Krystyna przenosi jego wsie leżące w ziemi krakowskiej: Choroń, Oltowiec, Mirów, Kotowice, Postawczowice, Jaworznik, Dupice, Żerkowice, Siamoszyce, Giebołtów, Kowalów i Kowalików z prawa polskiego na prawo średzkie.
Pod koniec XV wieku król polski Kazimierz IV Jagiellończyk podarował ją szlacheckiemu rodowi Myszkowskich, którzy rozbudowali zamek i przyczynili się do rozwoju miejscowości.
Turystyka.
Między zamkiem w Mirowie a zamkiem w Bobolicach znajduje się pasmo skał wapiennych zwanych Mirowskimi Skałami, stanowiące atrakcyjny rejon wspinaczki sportowej. Znajduje się tu ponad 150 dróg wspinaczkowych, w większości ubezpieczonych ringami, o trudnościach od III do VI.5+. Wysokość skał waha się od 5 do 30 metrów. Ponieważ skały znajdują się na terenie prywatnym, wspinać się można tylko pod warunkiem akceptacji regulaminu, poświadczonej podpisem złożonym w "książce wyjść" dostępnej na terenie posesji sołtysa wsi Mirów.
Film.
Zobacz też: Mirów, Mirowo, Mirów Nowy, Mirów Stary, Mirówek 

</doc>
<doc id="222959" url="https://pl.wikipedia.org/wiki?curid=222959" title="Nevado del Ruiz">
Nevado del Ruiz

Nevado del Ruiz – wulkan w Kolumbii, położony w Kordylierze Środkowej (Andy).
W dniu 13 listopada 1985 roku nastąpiła erupcja wulkanu Nevado del Ruiz („Uśpiony Lew”). Strumienie piroklastyczne stopiły pokrywę lodowcową na szczycie. Powstałe lawiny błotne spłynęły w dół stoku z dużą prędkością, pokrywając obszar do 100 km od epicentrum, w niektórych miejscach ponad 50-metrową warstwą.
Kataklizm zniszczył wiele domów i miast. Miasto Armero, w którym zginęło około 21000 osób (spośród 28700 ofiar) zostało całkowicie pokryte warstwami gorącego mułu. Rannych zostało 25 000 osób, ponad 60 000 straciło dach nad głową, dotarcie do tysięcy ciał pokrytych warstwą błota (w wielu miejscach dochodzącą do 10 metrów) było niemożliwe.
Na jednej ze zbiorowych mogił, wzniesionej na miejscu zniszczonego domu widnieje napis "„Tu spoczywa Enrique Neyra Escobar wraz z żoną Marią Ortiz i z dziećmi Angelą, Amandą, Enriquem, Juanem, Luisem, Manuelą i Nelly”". Nad tymi grobami modlił się papież Jan Paweł II podczas swojej wizyty w Kolumbii w 1986.
Wybuch wulkanu Nevado del Ruiz uważany jest za największą katastrofę związaną z erupcją wulkanu w XX wieku (największe zniszczenia przyniósł wybuch Montagne Pelée).

</doc>
<doc id="222960" url="https://pl.wikipedia.org/wiki?curid=222960" title="Odznaka „Na Straży Pokoju”">
Odznaka „Na Straży Pokoju”

Odznaka „Na Straży Pokoju” – polskie resortowe odznaczenie okresu PRL z lat 1972-1991, nadawane obywatelom ZSRR.
Historia.
Odznaka została ustanowiona uchwałą Rady Ministrów z dnia 22 września 1972 w celu podkreślenia znaczenia odbywania służby wojskowej przez żołnierzy i pracowników Armii Radzieckiej na terytorium Polskiej Rzeczypospolitej Ludowej dla wspólnej sprawy pokoju i socjalizmu oraz zasług w dziele umacniania braterstwa broni i przyjaźni polsko-radzieckiej.
Odznaka podzielona była na trzy stopnie (złota, srebrna i brązowa).
Uchwała ta została uchylona 15 października 1991 (uchwałą Rady Ministrów nr 139 z 11 października 1991), nadawanie odznaki zakończono faktycznie już wcześniej.
Zasady nadawania.
Odznaka mogła być nadawana jako zaszczytne wyróżnienie dla żołnierzy jednostek Armii Radzieckiej, czasowo stacjonujących na terytorium Polskiej Rzeczypospolitej Ludowej, którzy aktywnie pracowali na rzecz polskiej gospodarki narodowej, a zwłaszcza uczestniczyli w czynach społecznych oraz w zwalczaniu klęsk żywiołowych. Odznakę można było przyznać także pracownikom jednostek Armii Radzieckiej stacjonujących na terytorium PRL – obywatelom ZSRR.
W szczególnie uzasadnionych wypadkach odznakę można było przyznać również innym obywatelom ZSRR, a zwłaszcza członkom delegacji rządowych.
Odznakę nadawał Prezes Rady Ministrów, a od 1980 minister obrony narodowej na wniosek Pełnomocnika Rządu PRL do Spraw Pobytu Wojsk Radzieckich w Polsce. Osoba wyróżniona otrzymywała odznakę i jej legitymację.
Opis odznaki.
Odznaka miała kształt krążka o średnicy 38 mm, wykonanego z metalu koloru złotego, srebrnego lub brązowego. Na awersie, w otoku szerokości 4 mm znajdował się napis na górze: NA STRAŻY, na dole: POKOJU, po lewej rysunek słupa granicznego, a pośrodku orzeł umieszczony w konturach mapy Polski. Nad konturem mapy znajdował się napis BAŁYTYK, pod konturem: ODRA-NYSA. Na rewersie, w otoku szerokości 4 mm znajdował się napis: PRZYJAŹŃ • SOCJALIZM • POKÓJ, a w środku odznaki napis w 5 wierszach: RADA / MINISTRÓW / POLSKIEJ / RZECZYPOSPOLITEJ / LUDOWEJ.
Odznaka zawieszona była na wstążce, w kształcie pionowego pasa szerokości 38 mm i długości 70 mm, o narodowych barwach Polskiej Rzeczypospolitej Ludowej i ZSRR, z zielonym pasem szerokości 3 mm w środku i na obrzeżach.

</doc>
<doc id="222964" url="https://pl.wikipedia.org/wiki?curid=222964" title="Zatoczek malutki">
Zatoczek malutki

Zatoczek malutki ("Gyraulus crista") – gatunek ślimaka słodkowodnego z rodziny zatoczkowatych (Planorbidae). Występuje w Palearktyce, w Polsce pospolity. Zamieszkuje stałe zbiorniki wodne i cieki o niezbyt szybkim prądzie wody, w wodach o różnej trofii, głównie na roślinach wodnych. Cechują go niewielkie wymiary ciała oraz duża zmienność fenotypowa muszli.
Taksonomia.
Gatunek opisany przez Linneusza pod nazwą "Nautilus crista". Obecnie przypisany do rodzaju "Gyraulus". Polska nazwa gatunkowa: zatoczek malutki.
Cechy morfologiczne.
Najmniejszy z występujących w Polsce ślimaków słodkowodnych. Szerokość muszli: 2-3,5 mm (rzadko przekracza 3 mm); wysokość: 0,5-0,85 mm.
Muszla płaska, składa się z trzech szybko narastających skrętów, oddzielonych głębokim szwem, z których ostatni jest 2-3 razy szerszy od przedostatniego. Jest cienka i łamliwa, przeświecająca, matowa, barwy zielonkawo-szarej lub szaro-żółtej. Otwór muszli eliptyczny, krawędzie ostre bez zgrubień. Dołek osiowy szeroki i stosunkowo głęboki. Ze względu na ukształtowanie powierzchni muszli wyróżniane są trzy formy morfologiczne tego gatunku:
Ciało ślimaka szarawe, czułki czerwonawe, ciemno nakrapiane. Noga cielistoszara. Gatunek o dużej zmienności fenotypowej, oprócz opisanych wyżej form występują także osobniki mające cechy pośrednie oraz, dosyć często, osobniki z anomalnie zbudowaną muszlą (np. z ostatnim skrętem nieprzylegającym do poprzedniego skrętu).
Występowanie.
Gatunek palearktyczny. Występuje także w Ameryce Północnej. W Polsce pospolity na niżu, spotykany także w niższych partiach gór.
Biologia i ekologia.
Zajmowane siedliska.
Zamieszkuje zbiorniki wodne różnego typu i wielkości. Najczęściej występuje w jeziorach, stawach czy gliniankach w strefie litoralu, ale także w ciekach o niewielkim prądzie wody, w miejscach ze spokojną wodą. Występuje głównie wśród roślin wodnych – zwłaszcza wśród mat glonów nitkowatych, na kępach rogatka, ramienic moczarki i rdestnic oraz w kożuchach rzęsy, ale również na łodygach roślin szuwarowych (m.in. na trzcinie, jeżogłówce, rdeście ziemnowodnym). W odcinkach lotycznych cieków chroni się w zaroślach potocznika ("Berula"). Wykazuje dużą tolerancję co do pH wody: 5,9–8,45. Jest to ślimak bardzo wrażliwy na wysychanie, dlatego unika zbiorników okresowo wysychających. Nie jest wrażliwy na zanieczyszczenie wód, spotkać go można także w zbiornikach hipereutroficznych i silnie narażonych na antropopresję. Miejscami występuje bardzo licznie – zagęszczenie osobników może dochodzić do 6000 na m².
Odżywianie.
Zdrapywacz, odżywia się glonami peryfitonowymi, obumarłymi szczątkami roślin, glonami zbieranymi z błonki powierzchniowej
Rozmnażanie.
Gatunek hermafrodytyczny, rozmnażający się raz w roku, zwykle wczesną wiosną, o jednorocznym cyklu życiowym. Kokony jajowe o średnicy ok. 0,6-1,5 mm są składane na roślinach wodnych, liczba jaj w kokonie jest zmienna (od 1 do 5-6). Młode wylęgają się po ok. 10-12 dniach.
Zagrożenia i ochrona.
Gatunek pospolity, nie zidentyfikowano czynników, które stanowić mogłyby zagrożenie dla jego populacji. W IUCN ma status gatunku mniejszej troski (LC), choć w niektórych krajach (Szwajcarii i Łotwie) figuruje na listach gatunków zagrożonych.

</doc>
<doc id="222965" url="https://pl.wikipedia.org/wiki?curid=222965" title="Słupia (gmina Baranów)">
Słupia (gmina Baranów)



</doc>
<doc id="222966" url="https://pl.wikipedia.org/wiki?curid=222966" title="Słupia (gmina Perzów)">
Słupia (gmina Perzów)



</doc>
<doc id="222968" url="https://pl.wikipedia.org/wiki?curid=222968" title="Howard Hanson">
Howard Hanson

Howard Harold Hanson (ur. 28 października 1896 w Wahoo, zm. 26 lutego 1981 w Rochester) – amerykański kompozytor, dyrygent, pianista, teoretyk muzyki, muzykolog.
Życiorys.
Urodził się w Wahoo w stanie Nebraska. Jego rodzice byli Szwedami. Studiował w Luther College w Wahoo, w Institute of Musical Art w Nowym Jorku oraz w Northwestern University w Evanston, gdzie w latach 1915–1916 był asystentem. W roku 1919 został dziekanem Conservatory of Fine Arts w College of the Pacific w San Jose. W 1921 otrzymał nagrodę American Prix de Rome za utwór "California Forest Play of 1920". W latach następnych występował często jako dyrygent, prowadząc orkiestry zarówno w USA jak i w Europie.
Hanson był założycielem i wieloletnim prezesem National Music Council oraz członkiem Królewskiej Akademii Muzycznej Szwecji. Podczas swojej kariery muzycznej otrzymał wiele nagród, w tym m.in.: Nagrodę Pulitzera za "IV Symfonię" (1944), a także 36 honorowych tytułów naukowych.

</doc>
<doc id="222969" url="https://pl.wikipedia.org/wiki?curid=222969" title="Góra Bismarck">
Góra Bismarck

Góra Bismarck – najwyższe wzniesienie w gminie Krzykosy (województwo wielkopolskie, powiat średzki), 99,8 m n.p.m. Zwana jest również Górą Konwaliową.
Jej nazwa upamiętnia Ottona von Bismarka. Niemiecka nazwa przetrwała do chwili obecnej.
Ze szczytu góry rozciąga się rozległy widok na okolicę. Na jej szczycie znajduje się wieża obserwacyjna mająca na celu wykrywanie pożarów lasów. Wieża wznosi się ok. 30 metrów wyżej niż naturalny szczyt wzniesienia.

</doc>
<doc id="222970" url="https://pl.wikipedia.org/wiki?curid=222970" title="Bistro">
Bistro

Bistro – niewielki, często zajmujący narożny budynek lokal gastronomiczny, który jest specyficzną kombinacją restauracji z barem i kawiarnią.
Zazwyczaj w bistrach panuje klimat luźnej elegancji, który odróżnia te lokale od typowych, poważnych restauracji. Jest to zwykle miejsce, gdzie można zarówno przekąsić coś „na szybko” przy kontuarze baru, popijając kieliszkiem wina albo filiżanką kawy, jak i zjeść pełny obiad przy małym, okrągłym stoliku. Charakterystyczną cechą bistr paryskich są przeszklone ściany uchylne, które latem są otwierane na oścież, tak aby „ulica wchodziła do wnętrza lokalu”.
Poza Francją, szczególnie w krajach anglosaskich, bistra to często dość drogie restauracje, serwujące dania kuchni francuskiej, posiadające kartę win, sprawną obsługę i starające się naśladować paryski klimat luźnej elegancji.
Etymologia.
Według francuskiego słownika etymologicznego "Le Grand Robert", wydanego w 1882 r. nazwa "bistro" pochodzi od rosyjskiego "bystro" ("быстро", czyli "szybko"). Słownik ten opisuje niesprawdzoną legendę, według której pierwsze bistra powstały w czasie rosyjskiej okupacji Paryża w latach 1816–1818, kiedy to niecierpliwi żołnierze sotni kozackich mieli zwyczaj pokrzykiwać na powolnych francuskich kelnerów „bystro, bystro”, co miało rzekomo doprowadzić do powstania barów szybkiej obsługi, specjalnie przeznaczonych dla Kozaków. Legenda ta była za słownikiem "Le Grand Robert" powtarzana w wielu wydawnictwach opisujących zwyczaje gastronomiczne Paryżan.
Mit ten jednak nie znajduje potwierdzenia w faktach. Według zapisków historycznych, pierwsze bistra w zostały założone dopiero pod koniec XIX wieku prawdopodobnie przez przybyszów z górzystych rejonów Owernii, którzy przenieśli tutaj tradycję swoich "Bistroquets" – małych restauracyjek ze stolikami wystawionymi na ulicę, serwujących lokalne wina i potrawy w luźnej, rodzinnej atmosferze. Do najstarszych, wciąż istniejących bistr paryskich należą: "La Coupole", "le Wepler", "les Deux Magots" i "le Flore" – z których wszystkie są wciąż w rękach rodzin wywodzących się z Owernii.

</doc>
<doc id="222972" url="https://pl.wikipedia.org/wiki?curid=222972" title="Wanda Chotomska">
Wanda Chotomska

Wanda Maria Chotomska (ur. 26 października 1929 w Warszawie, zm. 2 sierpnia 2017 tamże) – polska pisarka, autorka wierszy i opowiadań dla dzieci i młodzieży, autorka cyklu programów telewizyjnych dla dzieci "Jacek i Agatka" (1962–1973).
Życiorys.
Urodziła się w kamienicy przy ul. Wroniej 2 w Warszawie. Jej rodzicami byli Stefan Chotomski i Romualda z domu Nyckowska. Była sanitariuszką w Powstaniu Warszawskim, a po jego kapitulacji przebywała w obozie przejściowym w Pruszkowie, skąd zbiegła.
Studiowała na Wydziale Społeczno-Politycznym i Wydziale Dziennikarskim Akademii Nauk Politycznych w Warszawie. Debiutowała w 1949 na łamach tygodnika „Świat Młodych”; w 1958 opublikowała pierwszy zbiór wierszy "Tere fere". Wspólnie z Mironem Białoszewskim ogłaszała wiersze w tygodniku „Świerszczyk”, podpisywane pseudonimem „Wanda Miron”. Stworzyła popularny cykl programów telewizyjnych dla dzieci "Jacek i Agatka" (1962–1973). Była członkiem Stowarzyszenia Pisarzy Polskich. Prezes Zarządu Polskiej Fundacji Dzieci i Młodzieży.
Laureatka Orderu Uśmiechu (1969), który powstał z jej inspiracji. W 1976 dołączono jej pracę "Drzewo z czerwonym żaglem" do międzynarodowej Listy Honorowej IBBY.
Została pochowana na cmentarzu Powązkowskim w Warszawie w kwaterze 190-2-24.
Twórczość.
"Wiersze pod psem" (1959),
"Dwunastu panów" (1960),
"Kaczka-tłumaczka" (1968),
"Siedem księżyców" (1970),
"Dla każdego coś śmiesznego" (1971),
"Dlaczego cielę ogonem miele" (1973)
"Tańce polskie" (1981),
"Remanent" (1985; 81 wierszyków; wydanie ilustrowane przez Edwarda Lutczyna),
"Kram z literami" (1987),
"Wiersze dla dzieci" (1997),
"Wanda Chotomska dla najmłodszych" (2000)
"Klucze do Jelenia" (1972), "Drzewo z czerwonym żaglem" (1976), "Pięciopsiaczki" (1985), "Dzień dobry, córeczko i inne opowiadania" (1995), "Od rzeczy do rzeczy" (1969)
"Tadek Niejadek" (1957), "Wędrówki pana Księżyca" (1959), "Kangurek" (1966), "Czarna krowa w kropki bordo" (1971), "Poczta" (1973), "Czarodziejski młynek" (1977), "Uciekł wałek ze stolnicy" (1978), "Fajka" (1988), "Szalik" (1988).
"Kosmiczna heca", "O Tadku-Niejadku, babci i dziadku"
"Gawęda i detektywi", "Gawęda – Na deszcz i pogodę", "Gawęda – W 80 minut dookoła świata", "Gawęda w cyrku"
"Abecadło krakowskie" (1962), "Abecadło warszawskie" (1960), "Bajki z 1001 dobranocy" (1972; na podstawie programów telewizyjnych "Jacek i Agatka"), "Dzidka i kitka" (1975), "Dzieci pana Astronoma" (1971), "Dzień dobry, królu Zygmuncie" (1973), "Dzień dobry! Książka do domu, do szkoły, na podwórko, na boisko i na wakacje" (1977), "Dziesięć bałwanków" (1977), "Gdyby kózka nie skakała" (1971), "Gdyby tygrysy jadły irysy" (1968), "Jedziemy nad morze" (1962), "Koziołki pana Zegarmistrza" (1971), "Leonek i lew" (1976), "Muzyka pana Chopina" (1978), "Opowieść o arrasach" (1969), "Panna Kle-Kle" (1973), "Przygody jeża spod miasta Zgierza" (1964), "Różowy balonik" (1976), "Ślimak" (1978), "Trzymaj się, Kamil" (1981)
Jest również autorką wielu piosenek dla Łejerów z Poznania.
Inne informacje.
Była żoną Jerzego Steinmetza, z którym miała córkę Ewę, znaną również z działalności dla dzieci – między innymi za sprawą roli Ciotki Klotki w programach dziecięcych z lat 80.: "Tik-Tak", "Fasola", "Ciuchcia". Po rozwodzie związała się z artystą Eugeniuszem Stecem. Żyli razem aż do jego śmierci w 1991, ale nigdy nie zostali małżeństwem.
W 2007 Wanda Chotomska obchodziła razem z Łejerami „Wandalia” czyli 30. rocznicę współpracy artystycznej. Z tej okazji podczas benefisu przygotowanego przez Łejery, miasto Poznań w dowód wdzięczności przyznało Wandzie Chotomskiej Wielką Pieczęć Miasta.
W 2003 została Honorowym Obywatelem Miasta Słupska oraz Honorowym Obywatelem Miasta Zgierza.
Laureatka nagrody specjalnej „Super Koziołka za całokształt twórczości” w roku 2013.
Upamiętnienie.
Jej imieniem zostały nazwane m.in.:

</doc>
<doc id="222977" url="https://pl.wikipedia.org/wiki?curid=222977" title="Medal za Ratowanie Ginących">
Medal za Ratowanie Ginących

Medal za Ratowanie Ginących – polskie odznaczenie cywilne okresu międzywojennego.
Medal został ustanowiony rozporządzeniem Prezydenta RP z dnia 22 marca 1928 celem nagradzania zasług położonych przy ratowaniu tonących oraz ofiar katastrof żywiołowych.
Zasady nadawania.
Medal nadawano obywatelom polskim oraz cudzoziemcom, którzy na obszarze Polski lub przy ratowaniu polskich obywateli za granicą, nieśli ratunek z narażeniem życia. Medal nadawał minister spraw wewnętrznych, który mógł przekazać uprawnienia wojewodom i Komisarzowi Rządu Warszawy. Odznaczeni otrzymywali medal bezpłatnie.
Medal ten mógł być nadany tej samej osobie wielokrotnie, kolejne nadania oznaczano przez umieszczenie na wstążce medalu gwiazdki pięcioramiennej brązowej średnicy 9 mm.
Po II wojnie światowej nie został przyjęty do systemu odznaczeń Polski Ludowej w 1944 ani III RP w 1992.
Medal noszony był na lewej piersi, w kolejności starszeństwa po Krzyżu Żołnierzy Polskich z Ameryki, a przed Medalem Pamiątkowym za Wojnę 1918-1921.
Opis odznaki.
Odznaką Medalu za Ratowanie Ginących jest okrągły medal wybity w srebrze o średnicy 35 mm. Na awersie zndajduje się godło Polski – orzeł oraz w otoku napis: RZECZPOSPOLITA POLSKA. Na odwrotnej stronie medalu (rewersie), w wieńcu z liści dębowych znajduje się napis: ZA / RATOWANIE / GINĄCYCH.
Medal zawieszony jest na białej wstążce szerokości 40 mm z czerwonymi brzegami i wąskim czerwonym pionowym paskiem pośrodku.

</doc>
<doc id="222980" url="https://pl.wikipedia.org/wiki?curid=222980" title="Nowogródek Pomorski (gmina)">
Nowogródek Pomorski (gmina)

Nowogródek Pomorski – gmina wiejska w północno-zachodniej Polsce, położona w południowo-zachodniej części województwa zachodniopomorskiego, w powiecie myśliborskim. Siedzibą gminy jest wieś Nowogródek Pomorski.
Miejsce w województwie (na 114 gmin): powierzchnia 72., ludność 106.
Według danych z 31 grudnia 2019 roku gminę zamieszkiwało 3357 osób.
Położenie.
Gmina jest położona w południowo-zachodniej części woj. zachodniopomorskiego, w południowo-wschodniej części powiatu myśliborskiego.
Gmina leży na Równinie Gorzowskiej i Pojezierzu Myśliborskim. Gmina jest podzielona na rolniczą część środkową oraz leśną północną i południowo-wschodnią, w której znajduje się fragment Puszczy Gorzowskiej.
Sąsiednie gminy:
w województwie lubuskim:
Do 31 grudnia 1998 r. wchodziła w skład województwa gorzowskiego.
Gmina stanowi 12,4% powierzchni powiatu.
Demografia.
Dane z 30 czerwca 2004:
Gminę zamieszkuje 4,9% ludności powiatu. 
Komunikacja.
Przez zachodnią część gminy prowadzi droga krajowa nr 3 łącząca wieś Świątki przez Renice (7 km, skrzyżowanie z drogą krajową nr 26 z Lipianami (14 km) i Gorzowem Wielkopolskim (26 km). Odległość z Nowogródka Pomorskiego do Świątek wynosi 6 km, a do stolicy powiatu, Myśliborza 14 km.
Przez wieś Świątki prowadziła także linia kolejowa, otwarta w 1912 r., z Myśliborza do Gorzowa Wielkopolskiego. W 1991 r. linia ta została zamknięta.
W gminie czynne są 2 urzędy pocztowe: Nowogródek Pomorski (nr 74-304) i Karsko (nr 74-305).
Administracja.
W 2016 r. wykonane wydatki budżetu gminy Nowogródek Pomorski wynosiły 12,8 mln zł, a dochody budżetu 14 mln zł. Zobowiązania samorządu (dług publiczny) według stanu na koniec 2016 r. wynosiły 6,2 mln zł, co stanowiło 44,4% poziomu dochodów.

</doc>
<doc id="222982" url="https://pl.wikipedia.org/wiki?curid=222982" title="Joseph Pulitzer">
Joseph Pulitzer

Joseph Pulitzer (ur. 10 kwietnia 1847 w Makó na Węgrzech, zm. 29 października 1911 w Charleston w Karolinie Południowej) – amerykański dziennikarz i wydawca. Pochodził z rodziny węgierskich Żydów.
Życiorys.
W 1864 wyemigrował do Stanów Zjednoczonych. Brał udział w wojnie secesyjnej po stronie Unii. Zaciągnął się do 1 Pułku Kawalerii Nowojorskiej pod dowództwem Philipa Henry'ego Sheridana. Wybrał tę jednostkę, ponieważ służyło w niej dużo Niemców, zaś Pulitzer nie mówił wówczas po angielsku.
Po wojnie osiadł w St. Louis w stanie Missouri, gdzie imał się różnych zajęć. Był poganiaczem mułów, później pracował jako kelner w słynnej wówczas restauracji Tony Faust. Kiedy wziął udział w oszukańczej rekrutacji do pracy na plantacji cukru w Luizjanie, opisał historię oszustwa i zaniósł artykuł do miejscowej gazety "Westliche Post". Był to jego pierwszy opublikowany artykuł. W roku 1868 został przyjęty do redakcji na pełny etat, na początku lat 70. został jej redaktorem naczelnym.
14 grudnia 1869 roku wstąpił do Partii Republikańskiej. Został wybrany do Missouri State Assembly. W wyborach prezydenckich w 1872 wspierał Horace’a Greeleya w walce z Ulyssesem Grantem.
W 1872 roku kupił gazety "St. Louis Dispatch" i "St. Louis Post." Połączył je w jeden tytuł i od 1878 wydawał w St. Louis "Post Dispatch", zaś od 1883 nowojorski dziennik "The World".
Na przełomie lat 80. i 90. XIX wieku zrezygnował z członkostwa Partii Republikańskiej i przeszedł do Partii Demokratycznej. W 1884 roku został wybrany do Izby Reprezentantów USA z okręgu Nowego Jorku jako demokrata. Zrezygnował ze stanowiska w roku 1886 i skupił się tylko na dziennikarstwie.
W 1895 roku William Randolph Hearst kupił gazetę "New York Journal". Między oboma wydawcami rozpoczęła się ostra konkurencja o pozycję lidera na dziennikarskim rynku. W pogoni za wynikami gazety Pulitzera i Hearsta publikowały sensacyjne, często niesprawdzone lub wręcz zmyślone informacje. Wojna między wydawcami nazwana została żółtym dziennikarstwem, od komiksowej postaci Yellow Kid, która pojawiała się na łamach obu gazet. Pulitzer wycofał się z wyścigu z Hearstem w 1898 roku.
W 1903 założył szkołę dziennikarską przy Columbia University.
Fundator słynnej nagrody swojego imienia, przyznawanej od 1917 w takich dziedzinach jak dziennikarstwo, literatura oraz muzyka.
Nagrodę otrzymują głównie amerykańscy dziennikarze, pisarze, poeci i dramaturdzy.
Przyczynił się do zbudowania Statui Wolności na wyspie Liberty Island w Nowym Jorku, przeznaczając własne środki na ten cel, jak też organizując wielką, obejmującą cały kraj, zbiórkę pieniędzy.
W 1989 roku upamiętniono jego nazwisko w alei sław w Saint Louis: St. Louis Walk of Fame.

</doc>
<doc id="222983" url="https://pl.wikipedia.org/wiki?curid=222983" title="Drzymałowo">
Drzymałowo

Drzymałowo – wieś w Polsce położona w województwie wielkopolskim, w powiecie grodziskim, w gminie Rakoniewice. Położona jest przy drodze krajowej nr 32 Poznań – Zielona Góra oraz linii kolejowej Poznań – Wolsztyn (przystanek Drzymałowo).
Historia.
W okresie Wielkiego Księstwa Poznańskiego (1815-1848) miejscowość wzmiankowana jako Podgradowice należała do wsi większych w ówczesnym powiecie babimojskim rejencji poznańskiej. Podgradowice należały do rakoniewickiego okręgu policyjnego tego powiatu i stanowiły część majątku Rakoniewice, który należał wówczas do Czarneckiego. Według spisu urzędowego z 1837 Podgradowice liczyły 125 mieszkańców, którzy zamieszkiwali 21 dymów (domostw).
W latach 1975–1998 miejscowość położona była w województwie poznańskim.
Odniesienia w kulturze.
We wsi, przy drodze krajowej nr 32, znajduje się gościniec „U Michała”. Obiekt, jako „Zajazd w Świebodzinie”, występuje w 12 odcinku pt. "Obywatel Monte Christo" polskiego serialu telewizyjnego z 1986 w reżyserii Stanisława Barei "Zmiennicy" (postój w trakcie przejazdu z Warszawy do Świecka). Sceny wewnątrz kręcone były w Warszawie, w restauracji TVP przy ul. Jana Pawła Woronicza.

</doc>
<doc id="222992" url="https://pl.wikipedia.org/wiki?curid=222992" title="Rzęsowe">
Rzęsowe

Rzęsowe ("Lemnoideae") – podrodzina obejmująca drobne, pływające rośliny wodne z rodziny obrazkowatych ("Araceae"), powstałe na drodze redukcji wymiarów ciała oraz kwiatów w związku z przejściem na wodny tryb życia. Należą do niej najmniejsze spośród znanych nauce roślin kwiatowych.
Systematyka.
Gromada okrytonasienne "Magnoliophyta" Cronquist, podgromada "Magnoliophytina", klasa jednoliścienne "Liliopsida" Brongn., podklasa obrazkowe "Aridae" Takht., nadrząd obrazkopodobne "Aranae" Thorne ex Reveal, rząd obrazkowce "Arales" Dumort., rodzina obrazkowate "Araceae" Juss.
Gromada okrytonasienne, klasa jednoliścienne, podklasa "Arecidae", rząd obrazkowce. Takson wyróżniony w randze rodziny.
Jeden z kladów w obrębie rodziny obrazkowatych ("Araceae"), która należy z kolei do rzędu żabieńcowców ("Alismatales"). Rzęsowe tworzą grupę siostrzaną dla większości podrodzin obrazkowatych z wyjątkiem kladu bazalnego obejmującego podrodziny "Gymnostachydoideae" i "Orontioideae".
Gatunki flory Polski:
Poza granicami Polski występują poza tym jeszcze następujące rodzaje:
Oznaczanie rodzajów występujących w Polsce.
1. Rośliny z pękiem korzeni, od spodu czerwonopurpurowe – spirodela "Spirodela".
1*. Rośliny z jednym korzeniem lub bez korzeni, całe zielone:

</doc>
<doc id="222995" url="https://pl.wikipedia.org/wiki?curid=222995" title="Jan Drzeżdżon">
Jan Drzeżdżon

Jan Drzeżdżon (kaszb: Jón Drzéżdżón) (ur. 16 maja 1937 w Domatowie, zm. 22 sierpnia 1992 w Gdańsku) – polski pisarz i poeta regionalny, krytyk, badacz, redaktor i wydawca kaszubski, tworzący również w języku polskim. Uważany za jednego z czołowych pisarzy w literaturze kaszubskiej.
Życiorys.
Jan Drzeżdżon urodził się 16 maja 1937 r. w Domatowie w powiecie puckim. Tam też rozpoczął swą edukację, kończąc cztery szkoły podstawowej. Do kolejnych klas uczęszczał w Leśniewie i Starzynie. W 1955 r. ukończył Liceum Pedagogiczne w Wejherowie, następnie pracował jako nauczyciel w szkołach podstawowych, m.in. w Domatowie, Łebczu, Tyłowie i Żelistrzewie). W latach 1960-65 studiował polonistykę w Wyższej Szkole Pedagogicznej w Gdańsku. W latach 1968-76 pracował jako adiunkt w słupskiej Wyższej Szkole Nauczycielskiej. W 1970 r. uzyskał tytuł doktora na podst. pracy o literaturze kaszubskiej lat 1920-39, wydanej w 1973 r. jako "Piętno Smętka". Promotorem był jego przełożony w WSP prof. Andrzej Bukowski, krytyczny wobec Kaszub, jak i samej pracy Drzeżdżona. W latach 1973-74 przebywał w Kanadzie, gdzie poznawał życie tamtejszych potomków Kaszubów. Od 1976 r. wykładał literaturę na Uniwersytecie Gdańskim. W tym samym roku został członkiem ZLP. Mieszkał we Władysławowie i Żelistrzewie. Z żoną Urszulą miał syna Adama i córkę Joannę. Publikował w pismach regionalnych i ogólnopolskich, jak "Pomerania", "Litery", "Punkt", "Miesięcznik Literacki", "Regiony", "Twórczość" czy "Nowy Wyraz". Kontynuował badania nad literaturą kaszubską i opublikował zarys jej powojennych dziejów, acz z licznymi nawiązaniami do historii. Zajmował się też edycją i redakcją utworów pisarzy kaszubskich, m.in. Agnieszki Browarczyk, Alojzego Budzisza, Augustyna Dominika i Stanisława Okonia. Współredagował m.in. antologię "Modra struna" (1973). Zasług Jana Drzeżdżona dla kaszubskiej literatury nie da się przecenić; to dzięki niemu ujrzało światło dzienne wiele kaszubskich utworów. W 1983 r. otrzymał Medal Stolema. Zmarł 22 sierpnia 1992 r. w Gdańsku po ciężkiej chorobie, pochowano go w Mechowie.
Twórczość.
Jan Drzeżdżon debiutował literacko w 1965 r. artykułami o piśmiennictwie kaszubskim. Od 1972 r. regularnie publikował w piśmie literackim "Pomerania". W 1974 r. ukazał się jego debiutancki tomik wierszy kaszubskich "Sklaniané pôcorë" (Szklane paciorki). Melancholijna poezja Drzeżdżona, pisana przeważnie w tzw. dialekcie belockim, zdobyła sobie uznanie wśród znawców i jest nadal czytana. Dwadzieścia lat po jego śmierci wyszedł tomik "Łąka wieczego istnienia. Wybór wierszy z lat 1973-1990", opatrzony posłowiem Marii Jentys-Borelowskiej, zawierający utwory pisane współczesną literacką polszczyzną. Prawdziwym żywiołem Drzeżdżona była jednak proza; stał się jednym z najważniejszych przedstawicieli proklamowanej przez Henryka Berezę "rewolucji artystycznej". Po ukazaniu się w 1977 r. powieści "Leśna Dąbrowa" Bereza stwierdził m.in., że "Jan Drzeżdżon jako autor tylko do roku 1977 włącznie opublikowanych utworów jest pisarzem wybitniejszym niż Llosa, Cortázar razem wzięci z Borgesem na przyczepkę", i nigdy się z tej opinii nie wycofał. (Krytyczny wobec zdania Berezy był m.in. Stanisław Lem.) Pozycję Drzeżdżona ugruntowały następne powieści, w tym monumentalna trylogia "Karamoro" (1983). Polskojęzyczne pisarstwo Drzeżdżona uchodzi wśród krytyków literackich za zjawisko unikatowe i trudne do gatunkowego zaklasyfikowania; wskazuje się m.in. na wielką rolę wyobraźni narracyjnej i nawiązania do powieści gotyckiej. Osobnym rozdziałem w twórczości Drzeżdżona są jego książki dla dzieci, a zwłaszcza nietypowa baśń "Kraina Patalonków" i jej kontynuacje ("Poszukiwania", "Wśród ludzi"). Po śmierci pisarza wydano kilka pozycji z pozostawionych rękopisów, ukazały się też kontynuacje i przedruki, głównie prasowe.
Nagrody.
Na podstawie materiału źródłowego
Upamiętnienie.
W Wejherowie zorganizowano Konkurs Literacki im. Jana Drzeżdżona, promujący literaturę regionalną w j. polskim i kaszubskim. Centrum Edukacji Nauczycieli w Gdańsku zorganizowało w 2007 r. konferencję nt. życia i twórczości Drzeżdżona. Jej materiały opublikowano w książce "Twarze Drzeżdżona". W 2013 r. Biblioteka Publiczna Gminy Wejherowo w Bolszewie zorganizowała plener malarski na podst. powieści "Twarz Smętka".

</doc>
<doc id="222997" url="https://pl.wikipedia.org/wiki?curid=222997" title="Konfiguracje osobliwe">
Konfiguracje osobliwe

Konfiguracje osobliwe – takie wartości współrzędnych wewnętrznych manipulatora robotycznego, przy których układ zaczyna się zachowywać w inny sposób niż przewidziano. Przykładowo efektor robota może znaleźć się w takim położeniu, w którym pozostanie pomimo ruchów silników.
Aby otrzymać zbiór konfiguracji osobliwych należy obliczyć wyznacznik macierzy J (patrz algorytm jakobianowy). Wynik przyrównujemy do 0 i wyznaczamy wartości współrzędnych wewnętrznych, przy których spełnione jest to równanie. 
Cechy konfiguracji osobliwych:
Ad2. W tym przypadku wymagana jest odwracalność macierzy J, a w konfiguracji osobliwej wyznacznik macierzy J wynosi 0.
Ad5. Podczas przenoszenia większych ciężarów cecha ta jest przydatna, i niekiedy specjalnie wprowadza się manipulator w stan "osobliwy". Podobna sytuacja ma miejsce przy zawodach w podnoszeniu sztangi, gdzie zawodnicy odpowiednio zginają i prostują ramiona.

</doc>
<doc id="222999" url="https://pl.wikipedia.org/wiki?curid=222999" title="L.y">
L.y



</doc>
<doc id="223002" url="https://pl.wikipedia.org/wiki?curid=223002" title="J.a">
J.a



</doc>
<doc id="223005" url="https://pl.wikipedia.org/wiki?curid=223005" title="Jan Drzéżdżón">
Jan Drzéżdżón



</doc>
<doc id="223008" url="https://pl.wikipedia.org/wiki?curid=223008" title="Gmina Adamów">
Gmina Adamów



</doc>
<doc id="223010" url="https://pl.wikipedia.org/wiki?curid=223010" title="Gmina Czarna">
Gmina Czarna

również:

</doc>
<doc id="223011" url="https://pl.wikipedia.org/wiki?curid=223011" title="Arthur Phillip">
Arthur Phillip

Arthur Phillip (ur. 11 października 1738 w Londynie, zm. 31 sierpnia 1814 w Bath) – brytyjski wojskowy i administrator kolonialny, dowódca pierwszej ekspedycji osadniczej w Australii oraz pierwszy gubernator Nowej Południowej Walii.
Jako trzynastolatek zaczął pływać na statkach handlowych, a dwa lata później wstąpił do Royal Navy. Brał udział w walkach morskich na Morzu Śródziemnym podczas wojny siedmioletniej. W 1762 odebrał szlify oficerskie, ale rok później został przeniesiony do rezerwy. Ożenił się i założył własną farmę. W 1774 został zatrudniony przez marynarkę wojenną Portugalii, gdzie m.in. dowodził flotyllą wiozącą skazańców do Brazylii. W latach 1778–1784 ponownie był żołnierzem służby czynnej marynarki brytyjskiej, po czym wrócił do rezerwy.
W 1786 ówczesny minister spraw wewnętrznych, lord Sydney mianował go dowódcą ekspedycji mającej za zadanie założyć kolonię karną w niezamieszkanej dotąd przez białych ludzi (choć formalnie wziętej w posiadania króla Wielkiej Brytanii) kolonii Nowa Południowa Walia. Składająca się z 11 statków Pierwsza Flota wypłynęła z Portsmouth 13 maja 1787, zaś do brzegów Australii dobiła 18 stycznia 1788. Phillip został pierwszym gubernatorem Nowej Południowej Walii, zaś założona przez pierwszych skazańców i osadników miejscowość została nazwana Sydney.
Phillip zarządzał kolonią do 1792, kiedy to – z mocno nadszarpniętym już zdrowiem – powrócił do Anglii. Po powrocie do kraju otrzymał dożywotnią pensję w wysokości 500 funtów rocznie. Pełnił szereg stanowisk dowódczych podczas wojen napoleońskich. W 1804, mając 67 lat i stopień admirała, oficjalnie przeszedł na emeryturę. Przez resztę życia zajmował się m.in. promocją interesów Nowej Południowej Walii.
W Australii upamiętnia go szereg nazw, m.in. miasta Port Phillip oraz wyspy Phillip Island.

</doc>
<doc id="223017" url="https://pl.wikipedia.org/wiki?curid=223017" title="LTJ Bukem">
LTJ Bukem

LTJ Bukem, właśc. Danny Williamson (ur. 1 stycznia 1967 w Londynie) – brytyjski muzyk sceny drum and bass, związany z jazzującą, 'atmosferyczną' odmianą d'n'b. Założył wytwórnię płytową Good Looking Records.
Historia.
Danny Williamson urodził się i wychował w Watford w Wielkiej Brytanii. W dzieciństwie ćwiczył grę na fortepianie. Jako nastolatek odkrył dla siebie jazz, odmianę fusion. W tym czasie grał nawet w zespole funkowym. W późnych latach osiemdziesiątych postanowił zostać DJ-em zyskując rozgłos w środowisku rave wczesnych latach dziewięćdziesiątych. W tym samym okresie, jako producent, przyczynił się do wydania takich klasyków gatunku jungle jak „Demon’s Theme” (1991), „Atlantis” czy „Music” (1993).
W połowie lat dziewięćdziesiątych jego sława producenta nieco przycichła, sam LTJ Bukem zaś udzielał się w legendarnym Londyńskim klubie Speed, a także organizując swoją wytwórnię Good Looking Records. Pierwsze wydane przez nią kompilacje z serii Logical Progression podkreśliły jazzowe i ambientowe wpływy w drum and bass. Powstały w ten sposób podgatunek zyskał nazwę „inteligentnego drum and bass”, choć sam jego twórca sprzeciwiał się temu określeniu, niezadowolony z powstałej w ten sposób sugestii jakoby inne odmiany jungle nie były inteligentne.
Odłamy wytwórni Good Looking – Looking Good Records oraz Earth rozwijał muzykę lounge i downtempo. Wśród artystów którzy zyskali w tym czasie rozgłos znajdują się między innymi Blame, Seba, Big Bud, Blu Mar Ten, Future Engineers, Artemis, PFM, Tayla, Intense czy Rantoul.
16 lipca 1995, wraz z MC Conrad’em wystąpili w sławnej audycji BBC Radio 1 – Essential Mix.
W roku 2000, we własnej wytwórni, wydał debiutancki, solowy, dwupłytowy album „Journey Inwards”. Wydawnictwo to ujawniało silny wpływ jazzu fusion na autora.

</doc>
<doc id="223020" url="https://pl.wikipedia.org/wiki?curid=223020" title="Planowanie trasy robotów mobilnych">
Planowanie trasy robotów mobilnych

Planowanie trasy dotyczy robotów mobilnych, opisuje sposoby na szukanie trasy od punktu startowego do punktu końcowego i podzielone jest na dwa odrębne działy. W pierwszym dziale znajduje się wiele rozwiązań dla jednej klasy robotów mobilnych (robotów holonomicznych), w drugim dziale niewiele rozwiązań dla pozostałych klas.
Metody z działu dla robotów holonomicznych.
Metody dotyczą robotów, które mogą zmieniać kierunek jazdy w miejscu.
Graf widzialności.
Metoda ta polega na utworzeniu grafu łączącego wierzchołki ze sobą tak, aby linie łączące nie przeszły przez krawędzie przeszkód. Łuki w tym grafie obciążone są odległością pomiędzy wierzchołkami. Po utworzeniu grafu wyznacza się najkrótszą trasę od punktu początkowego do punktu końcowego.
Zalety: daje najkrótszą trasę, metoda globalna
Wady:wymaga znajomości przestrzeni, przeszkody muszą być wypukłe oraz być wielokątami, trasa może prowadzić po ścianach przeszkód
Graf Voronoia.
Polega na wyznaczeniu dróg tak, aby znajdowały się dokładnie pośrodku wolnej przestrzeni. Przykładowo w przypadku dwóch równoległych ścian trasa zostanie poprowadzona w połowie odległości pomiędzy nimi. 
Zalety: robot będzie poruszać się z dala od przeszkód. metoda globalna
Wady: wymaga znajomości przestrzeni, przestrzeń musi być ograniczona, dłuższa trasa
Metoda potencjałowa.
W metodzie tej zastosowany został wzór z fizyki na wartość potencjału pomiędzy dwoma ładunkami. Przyjęto, że przeszkody będą odpychać robota, a cel będzie go przyciągać. Na całym obszarze wyznacza się wypadkową wartość potencjału, a następnie umieszcza się robota w punkcie startowym. Jeśli wartości potencjałów potraktuje się jako wysokości terenu, to można przyjąć, że robot reprezentowany przez kulę zacznie toczyć się po pochyłości terenu. Niekiedy dotrze on do celu.
Zalety: nie trzeba znać całego obszaru
Wady: robot potrafi "potoczyć się" w kierunku ślepego korytarza i trzeba stosować specjalne techniki, żeby go nakierować na prawidłowy cel (metoda lokalna)
Elastyczna wstęga.
Metoda wymagająca wcześniej wyznaczonej trasy (z metod 1 lub 2). Polega ona na tym, że znaną trasę odpowiednio się modyfikuje tak, aby przyjęła ona jak najmniejszą długość przy zachowaniu bezpiecznej odległości od przeszkód. W tym celu na całej trasie ustawia się okręgi, które mogą zmieniać swoją średnicę. Następnie zaczyna się rozciągać lub skracać trasę (stąd nazwa metody) tak długo, aż uzyskamy optymalną długość trasy. 
Zalety: daje najlepsze rozwiązanie ze względu na długość trasy i bezpieczeństwo
Wady: trzeba znać gotową trasę, przy źle poprowadzonej gotowej trasie zysk będzie niewielki
Różnica pomiędzy metodami lokalnymi i globalnymi wynika z ilości posiadanych informacji. Metody globalne wymagają znajomości całego otoczenia i dają optymalne rozwiązanie. Metody lokalne mogą działać przy nieznajomości otoczenia (a co za tym idzie w dynamicznie zmieniającym się środowisku), ale mogą dać jako rozwiązanie minimum będące jedynie ich minimum lokalnym (a nie globalnym).
Metody z działu dla robotów nieholonomicznych.
Metody dotyczą robotów, które nie mogą zmieniać kierunku jazdy w miejscu.
Nawiasy Liego.
Metoda ta polega na określaniu dodatkowych kierunków ruchu w przypadku, gdy znane kierunki nie dają oczekiwanego rezultatu. Jednakże ze względu na duże wymagania obliczeniowe stosowana może być jedynie jako metoda pozwalająca określić trasę na jakimś silnym komputerze i wymagająca przesłania do robota jedynie gotowych współrzędnych docelowych w kolejnych krokach.
Zalety: możliwość skierowania robota w nowym, wcześniej nieznanym kierunku
Wady: duża liczba obliczeń

</doc>
<doc id="223025" url="https://pl.wikipedia.org/wiki?curid=223025" title="Pierwsza dama">
Pierwsza dama

Pierwsza dama – honorowy tytuł przysługujący żonie głowy danego państwa, terytorium, stanu lub prowincji (np. prezydenta). Gdy głowa państwa ma za partnera życiowego mężczyznę, przysługuje mu tytuł pierwszy dżentelmen lub pierwszy kawaler. Tytulaturę taką stosuje się jedynie w ustroju republikańskim.
Gdy głowa państwa nie jest w stałym związku, niektóre funkcje pierwszej damy lub kawalera (ale nie tytuł) przejąć może inna bliska głowie państwa osoba, na przykład córka lub bratowa. W latach 2012–2017 w Niemczech miała miejsce nietypowa sytuacja, gdy prezydent federalny Joachim Gauck był żonaty, lecz w separacji z żoną, a rolę pierwszej damy pełniła konkubina prezydenta, Daniela Schadt.
W monarchiach odpowiednikiem jest królowa małżonka, książę małżonek.
Funkcja pierwszej damy (pierwszego dżentelmena) jest w różnych państwach w różny sposób sformalizowana – jest głównie reprezentacyjna i ceremonialna. W przypadku przyjmowania oficjalnych gości „pierwsza dama” pełni honory pani domu, natomiast przy składaniu oficjalnych wizyt głowa państwa i ona są parą głównych gości. Często pierwsze damy zajmują się promocją działań o charakterze społecznym, charytatywnym, kulturalnym lub podobnym, na przykład poprzez obejmowanie honorowego patronatu nad tego rodzaju inicjatywami.
Polska.
W Polsce funkcja pierwszej damy wiąże się jedynie z obowiązkami reprezentacyjnymi. Małżonka prezydenta nie ma obowiązku występować publicznie, ale zazwyczaj to czyni. 
Pojęcie „pierwsza dama” funkcjonuje w polszczyźnie od niedawna: dopiero w III Rzeczypospolitej zaczęto tak określać żonę prezydenta. W II Rzeczypospolitej określenie to nie funkcjonowało, a w Polsce Ludowej głowa państwa była organem kolegialnym (Rada Państwa).
Od 6 sierpnia 2015 roku tytuł pierwszej damy Polski przysługuje Agacie Kornhauser-Dudzie.

</doc>
<doc id="223032" url="https://pl.wikipedia.org/wiki?curid=223032" title="Zakleszczenie">
Zakleszczenie

Zakleszczenie, blokada wzajemna () – sytuacja, w której co najmniej dwie różne akcje czekają na siebie nawzajem, więc żadna nie może się zakończyć.
W przetwarzaniu współbieżnym pojęcie zakleszczenia pojawia się, kiedy żaden z procesów nie napotyka warunków do przejścia do innego stanu (jak jest to opisane w automacie skończonym), przy czym kanały komunikacyjne pozostają puste. 
Powstawanie zakleszczenia.
Problem zakleszczenia występuje w wielozadaniowych systemach operacyjnych, gdzie wiele zadań w tym samym czasie konkuruje o wyłączny dostęp do zasobów. Zjawisko jest również ważne w systemach zarządzania na przykład bazami danych. W pierwszym przypadku zasobami są struktury danych (często powiązane z fizycznymi urządzeniami takimi jak na przykład karta dźwiękowa lub magistrala), w drugim przypadku zasobami są obiekty bazy danych, na przykład relacje (tabele) lub poszczególne krotki. Zakleszczeniu mogą ulec zadania takie jak na przykład procesy lub wątki a w bazach danych poszczególne transakcje. Przykładem zakleszczenia w świecie fizycznym jest korek drogowy na skrzyżowaniu, z którego żaden samochód nie może zjechać, gdyż jest blokowany przez pozostałe.
Najprostsze zakleszczenie powstaje dla dwóch procesów. Każdy z nich utrzymuje w swojej wyłącznej dyspozycji pewien zasób i jednocześnie czeka na zwolnienie innego zasobu zajętego przez drugi z procesów. Druga możliwość wystąpienia jest taka, iż dwa lub większa liczba procesów czeka na zwolnienie zasobu w łańcuchu cyklicznym. 
Do zakleszczenia dojdzie, jeśli spełnione będą cztery warunki:
Jeśli system nie dysponuje żadnym mechanizmem, który może poradzić sobie z powstałą sytuacją, to następuje permanentne "zawieszenie" się zadań tworzących cykl. Możliwe jest wywłaszczenie zadania z zasobów przez system operacyjny, jednak może to powodować problemy z synchronizacją (np. wprowadzenie w stan nieprzewidziany przez projektanta).
Zapobieganie, unikanie, wykrywanie i likwidowanie zakleszczeń.
W zależności od tego, czy w danym systemie doszło do zakleszczenia można podjąć trzy rodzaje akcji: zapobiegać zakleszczeniom, unikać ich oraz je wykrywać i likwidować.
Zapobieganie zakleszczeniom.
Kluczowy i najważniejszy w zapobieganiu zakleszczeniom jest etap projektowania aplikacji oraz systemu.
Zakleszczenie na pewno nie wystąpi, jeśli chociaż jeden z czterech wymienionych warunków dotyczących zakleszczenia nie zostanie spełniony.
Unikanie zakleszczeń.
Uniknięcie zakleszczenia może być realizowane, jeśli w systemie operacyjnym, nadzorującym pracę procesów, zaimplementowany jest odpowiedni mechanizm dostępu do zasobów. Oznacza to, iż pewna informacja o procesie winna być dostępna przed przydzieleniem zasobu. Dla każdego żądania dostępu do zasobu system sprawdza czy przyznanie zasobu powodować będzie stan niebezpieczny, tzn. taki, który może powodować powstanie zakleszczenia. System przyznaje zasoby tylko w przypadku, gdy implikować to będzie stan bezpieczny. System winien być w stanie przewidzieć czy następny stan będzie bezpiecznym czy też niebezpiecznym. Jedynym znanym algorytmem, który jest używany do uniknięcia zakleszczenia jest algorytm bankiera, który wymaga ażeby użycie limitów zasobów było znane z wyprzedzeniem. Problemem jest fakt, iż, wiele systemów nie udostępnia informacji kiedy każdy z procesów będzie żądał zasobów. Powoduje to sytuację, w której uniknięcie zakleszczenia jest często niemożliwe.
Istnieją jeszcze dwa inne algorytmy unikania zakleszczeń, tj. Czekaj/Giń oraz Rań/Czekaj. W obu algorytmach wyróżnia się proces starszy "S" oraz młodszy "M". Wiek procesu może być określany poprzez znacznik czasowy przyznawany w trakcie tworzenia procesu. Mniejsze znaczniki sprawiają, iż procesy są starsze, z kolei większe oznaczają młodsze procesy.
Należy zaznaczyć, iż proces może być w stanie niebezpiecznym, ale nie spowoduje w rezultacie zakleszczenia. Idea stanów bezpiecznych/niebezpiecznych odnosi się jedynie do możliwości wejścia systemu w stan zakleszczenia lub nie. Przykładowo proces wymagający zasobów A mógłby spowodować stan niebezpieczny, jednakże zwolnienie B mogłoby zapobiec cyklicznemu czekaniu – system jest w stanie niebezpiecznym, choć nie doszło do zakleszczenia.
Wykrywanie i likwidowanie zakleszczeń.
Często występuje sytuacja, w której zarówno unikanie, jak i zapobieganie zakleszczeniom nie może być użyte. Wykrycie zakleszczenia oraz zrestartowanie procesów może również prowadzić do usunięcia zakleszczeń. Jest to stosunkowo łatwe do wykonania od momentu zajęcia przez procesy zasobów lub na podstawie planera systemu operacyjnego.
Wykrywanie możliwości wystąpienia zakleszczenia przed jego pojawieniem jest znacznie trudniejsze, oraz w rzeczywistości często nierozstrzygalne, gdyż problem stopu może być rozpoznany jako scenariusz zakleszczenia. Mimo tego, w pewnych specyficznych rodzajach środowisk, korzystając z odpowiednich technik, rozpoznanie zakleszczeń może być rozstrzygalne. Ogólnie rzecz biorąc nie jest możliwym rozróżnienie algorytmów, które jedynie czekają na zestaw określonych okoliczności do wystąpienia zakleszczenia oraz tych, które nigdy się nie kończą z powodu zakleszczenia. Jednakże system kontrolujący procesy i zasoby może mieć zaimplementowaną politykę ochrony, w przypadku, gdy do zakleszczenia w systemie już doszło. Do realizowania tego typu kontroli mogą być wykorzystywane programowe, bądź sprzętowe systemy watchdog czy protokół pułapu priorytetu, które monitorują stan uruchomionych procesów i w przypadku braku reakcji uruchamiają, odpowiednie dla danej sytuacji, procedury.
Zakleszczenia rozproszone.
Zakleszczenia rozproszone mogą występować w systemach rozproszonych, gdzie wykorzystywane są transakcje rozproszone lub kontrola zbieżności. Każde z zakleszczeń rozproszonych może być wykrywane budując globalny graf typu wait-for z lokalnych grafów tego typu bądź poprzez algorytmy rozproszone.

</doc>
<doc id="223037" url="https://pl.wikipedia.org/wiki?curid=223037" title="Mistrzostwa Świata w Piłce Nożnej 2006 (eliminacje strefy CONMEBOL)">
Mistrzostwa Świata w Piłce Nożnej 2006 (eliminacje strefy CONMEBOL)

W eliminacjach do finałów Mistrzostw Świata w Piłce Nożnej 2006 w Niemczech w strefie CONMEBOL brało udział 10 reprezentacji narodowych. Spośród nich 4 najlepsze uzyskały awans, natomiast piąta rozegrała baraż ze zwycięzcą strefy OFC (zobacz: "eliminacje ze strefy OFC"). Strefa południowoamerykańska ma zatem 4,5 miejsca w finałach. Nowością w regulaminie było to, że zwycięzca poprzednich MŚ w 2002 roku nie otrzymał automatycznie miejsca w rozgrywkach finałowych, tak więc Brazylia musiała wziąć udział w rozgrywkach eliminacyjnych.
Zasady kwalifikacji.
Wszystkie zespoły grały ze sobą systemem ligowym (mecz i rewanż z każdą drużyną). Cztery drużyny uzyskały automatyczny awans, a piąta zagrała dwumecz z Australią (zwycięzcą strefy Oceanii), który wyłonił kolejnego finalistę.

</doc>
<doc id="223039" url="https://pl.wikipedia.org/wiki?curid=223039" title="Fabud">
Fabud

Fabud – siemianowickie przedsiębiorstwo budowlane powstałe w 1973 r. 
W ciągu ponad trzydziestoletniej działalności Fabudu, zostało wykonane ponad 80 000 budynków mieszkalnych wraz z kompleksowym uzbrojeniem terenu (chodniki, drogi, sieci kanalizacyjne itp.); ponad 2 miliony metrów kwadratowych infrastruktury społecznej (szkoły, hale sportowe, stadiony, sieci handlowe, baseny). Fabud zrealizował także zlecenia zagraniczne, m.in. wybudował osiedle domków jednorodzinnych w Kuwejcie, a także hotel "Inturist" w Kownie i elewację hotelu "Sonesta" w Kairze. Fabud wyspecjalizował się w wykonawstwie robót budowlanych stanu surowego i uzbrojeń terenu, a od 1994 roku buduje także zespoły garaży, parkingów i uczestniczy w budowie autostrad.

</doc>
<doc id="223040" url="https://pl.wikipedia.org/wiki?curid=223040" title="Zalesie (powiat limanowski)">
Zalesie (powiat limanowski)

Zalesie – wieś w Polsce, położona w województwie małopolskim, w powiecie limanowskim, w gminie Kamienica.
W latach 1975–1998 wieś należała administracyjnie do województwa nowosądeckiego.
Wieś zamieszkana przez Białych Górali.
Położenie.
Miejscowość położona jest w wysokich partiach południowo-wschodniej części Beskidu Wyspowego, pod Przełęczą Słopnicką i Przełęczą Ostra, w ciasnej kotlinie potoku Zbludza, oraz na stromych zboczach gór: Modyń i Jasionik. Część zamieszkana wsi znajduje się ok. 600–830 m n.p.m. Przez Zalesie przebiega droga powiatowa Kamienica – Limanowa oraz zmodernizowana w 2008 roku droga powiatowa Słopnice – Zalesie przez Przełęcz Słopnicką.
Centrum wsi leży ok. 670 m n.p.m. w dolinie potoku Zbludza u podnóży masywnej Modyni (1029 m), natomiast pozostałe osiedla rozrzucone są na stokach otaczających miejscowość gór.
Historia.
Pierwsza wzmianka o wsi pochodzi z 1653 roku. Stanowiła ona wówczas własność klasztoru klarysek ze Starego Sącza. W 1782 roku, podobnie jak inne miejscowości należące do zakonu, Zalesie przeszło na własność Cesarstwa Austriackiego.
W 1894 powstała Szkoła Ludowa. W dniach 15–17 lipca 1934 w miejscowości zanotowano najwyższe opady w ciągu 3 dób pomiarowych – 353,8 mm. W czasie II wojny światowej na terenie Zalesia i okolicznych miejscowości działały oddziały Batalionów Chłopskich i Armii Krajowej. W lecie 1944 roku hitlerowcy aresztowali 15 mieszkańców wsi, których po kilku dniach zamordowali na terenie Piwnicznej. W 1955 roku utworzono "Ochotniczą Straż Pożarną", a w 1981 "parafię pw. św. Maksymiliana".

</doc>
<doc id="223042" url="https://pl.wikipedia.org/wiki?curid=223042" title="Turion">
Turion



</doc>
<doc id="223043" url="https://pl.wikipedia.org/wiki?curid=223043" title="Linda Hopkins Shapiro">
Linda Hopkins Shapiro



</doc>
<doc id="223044" url="https://pl.wikipedia.org/wiki?curid=223044" title="Brooke Thomas">
Brooke Thomas



</doc>
<doc id="223045" url="https://pl.wikipedia.org/wiki?curid=223045" title="Patrick Stewart">
Patrick Stewart

Patrick Stewart OBE (ur. 13 lipca 1940 w Mirfield) – brytyjski aktor filmowy, teatralny, telewizyjny i głosowy. Ma na swoim koncie kilkadziesiąt ról filmowych, wystąpił w kilkunastu serialach, pracuje również jako aktor dubbingowy i teatralny. Reżyserował niektóre odcinki serialu "", w którym grał również główną rolę kapitana Picarda (1987–1994) i kilku filmach pełnometrażowych serii "Star Trek". Po roli profesora Xaviera w "X-Men" (2000) stał się jednym z najpopularniejszych aktorów w Hollywood. Był trzykrotnie nominowany do Złotego Globu i czterokrotnie do nagrody Emmy. 31 grudnia 2009 otrzymał Order Imperium Brytyjskiego za swoje zasługi dla dramatu.
Życiorys.
Wczesne lata.
Urodził się w Mirfield w hrabstwie West Riding of Yorkshire jako syn Gladys (z domu Barrowclough), tkaczki i pracowniczki włókiennctwa, i Alfreda Stewarta, pułkowego sierżanta w armii brytyjskiej. Miał dwóch starszych braci, Geoffreya (ur. 28 stycznia 1925) i Trevora (ur. 10 sierpnia 1935). Jego rodzice nie nadali mu drugiego imienia, ale w latach 80. używał drugiego imienia „Hewes”. Od dziecka interesował się filmem i teatrem. W wieku dwunastu lat brał udział w szkolnych przedstawieniach i był związany z lokalną grupą teatralną. Uczęszczał do Mirfield Secondary Modern School (dziś Mirfield High School), którą opuścił w wieku 15 lat i pracował jako reporter-praktykant w lokalnej gazecie, ale został zwolniony, ponieważ zamiast tworzyć usługi, zawsze był w teatrze. W 1957 uczył się w szkole teatralnej Bristol Old Vic Theatre School, którą założył Laurence Olivier.
Kariera.
W 1960 zadebiutował na scenie i przez dwadzieścia lat pracował w Royal Shakespeare Company. W 1971 trafił na Broadway jako Tom Snout w sztuce "Sen nocy letniej".
W połowie lat 70. przeplatał scenę teatralną z występami w serialach telewizyjnych. Pojawił się jako Leondegrance w filmie fantasy Johna Boormana "Excalibur" (1981) u boku Nigela Terry’ego, Helen Mirren i Nicholasa Claya. Grał postać Gurneya Hallecka w "Diunie" (1984) Davida Lyncha, filmie fantastycznonaukowym wyprodukowanym przez Dina De Laurentiisa.
Rozpoznawalność przyniosły mu początkowo kreacje szekspirowskie, a później telewizyjna rola kapitana Picarda w serialu telewizyjnym ' (1987-1994), ' (1993-1999) i kilku filmach pełnometrażowych serii "Star Trek". Do roli tej powrócił po osiemnastu latach w serialu "".
Rola Prospero w produkcji off-Broadwayowskiej "Burza" w 1996 przyniosła mu nominację do nagrody Outer Critics Circle w kategorii wybitny aktor w sztuce teatralnej. 
Kolejnym sukcesem stała się rola profesora Xaviera w filmach "X-Men" (2000), "X-Men 2" (2003), ' (2006), ' (2009), "Wolverine" (2013), ' (2014) i ' (2017).
W 2008 był nominowany do Tony Award za tytułową kreację w "Makbecie".

</doc>
<doc id="223046" url="https://pl.wikipedia.org/wiki?curid=223046" title="X2">
X2



</doc>
<doc id="223047" url="https://pl.wikipedia.org/wiki?curid=223047" title="Ramanudźa">
Ramanudźa

Ramanudźa (tamil. இராமானுஜர், dewanagari रामानुज, ang. Ramanuja) (ur. 1017, zm. 1137) – hinduski filozof, największy święty wisznuickiej tradycji Śri sampradai, uczeń Jamunaćarji. Sformułował nurt zwany wiśisztadwajta (trl. "viśiṣṭādvaita").
Życie.
Urodził się w Śriperumbudur koło Kanchipuram jako Ilaja Perumal, syn Aśury Keśawy Somajadźina i Kantimati.
Z wyjątkiem dwudziestoletniego okresu wypełnionego misjonarskimi podróżami, rezydował w jednej ze świątyń w Śri Rangam i całe życie poświęcił jej rozwojowi, czyniąc ją najważniejszym ośrodkiem kultu śri wisznuitów.
Doktryna.
Ramanudźa sformułował nurt zwany wiśisztadwajta.
Do podstawowych jego założeń należą tezy:
Dzieła.
Do najważniejszych jego prac należą:

</doc>
<doc id="223051" url="https://pl.wikipedia.org/wiki?curid=223051" title="Terytorium Indiańskie">
Terytorium Indiańskie

Terytorium Indiańskie () – rozległy obszar na zachód od rzeki Missisipi, przeznaczony ustawą z 1830 roku pod wyłączne osadnictwo indiańskich plemion wysiedlanych przymusowo z południa i wschodu Stanów Zjednoczonych, by zrobić miejsce dla europejskich osadników i ograniczyć możliwość konfliktów. W kolejnych dziesięcioleciach do rezerwatów na Terytorium Indiańskim przesiedlano kolejne podbite plemiona z całego kraju, a obszar samego Terytorium stopniowo redukowano (np. w 1854 i 1891 roku, gdy z jego części powstało Terytorium Oklahomy). W 1907 roku ostatnie istniejące w tym regionie rezerwaty Indian włączono do nowego stanu Oklahoma, gdzie część z nich istnieje do dziś.
Historia.
W 1787 roku Kongres Stanów Zjednoczonych wydał ustawę, z której wynikało, że „ziemi Indian nie należy im odbierać bez ich zgody”. Nie zmieniło to faktu, że biali postrzegali tubylczych mieszkańców Ameryki jako przeszkodę, utrudniającą zajęcie rozległych, na pozór niewykorzystanych terenów. Z czasem okazało się, że podobne ustawy Kongresu nie mają na pograniczu większego znaczenia. Kolejne fale europejskiego osadnictwa spychały bowiem tubylców na coraz dalsze tereny, z punktu widzenia osadników uważane za mniej atrakcyjne. Tereny te określano ogólnie „indiańskimi terytoriami”.
W 1830 roku prezydent Stanów Zjednoczonych Andrew Jackson powiedział w Kongresie: "Sądzę, że słusznie będzie wydzielić duży obszar na zachód od Missisipi (...) i zagwarantować go Indianom na tak długo, jak długo zechcą go zamieszkiwać."
W maju 1830 roku uchwalono tzw. "ustawę o usunięciu Indian" (Indian Removal Act), na mocy której wszyscy Indianie z południa i wschodu USA mieli zostać wysiedleni (dobrowolnie lub pod przymusem) na obszar tzw. Terytorium Indiańskiego – dużego obszaru położonego na zachód od Missisipi. Był to obszar zamieszkany już przez inne plemiona, ale nie podległy dotąd żadnej władzy „cywilizowanej” (kolonialnej) – i takim zgodnie z intencjami pomysłodawców miał pozostać. Miał to być obszar wyłączony spod osadnictwa białych, gdzie będące dotąd wojennym zagrożeniem i gospodarczym rywalem białych osadników plemiona z południa i wschodu Stanów Zjednoczonych – głównie tzw. Pięć Cywilizowanych Narodów (Czirokezi, Czikasawowie, Czoktawowie, Krikowie i Seminole) – mogłyby swobodnie żyć. W 1832 roku ustanowiony został komisarz do spraw Indian, a w 1834 roku wydano przepisy regulujące sprawy handlu i utrzymania pokoju z plemionami indiańskimi oraz wytyczono granice oficjalnego Terytorium Indiańskiego (obecne stany Oklahoma, Kansas, południowa Nebraska i wschodnie Kolorado).
Zanim postanowienia rządowe weszły w życie, na zachód ruszyły fale osadników zasiedlających kolejne terytoria, m.in. Nebraskę, Wisconsin i Iowa. Wprawdzie zakaz osadnictwa na Terytorium Indiańskim został jasno określony – nie wolno się tam było osiedlać pod groźbą dotkliwych kar – ale w celu obejścia zakazu biali np. żenili się z Indiankami i kazali się zapisywać jako członkowie indiańskich plemion. Siłą, groźbą, oszustwem, przekupstwem i alkoholem skłaniano też indiańskich wodzów do oddawania plemiennych terenów w dorzeczu Missisipi białym osadnikom a Kongres ratyfikował kolejne traktaty zawierane przez władze z tubylczymi plemionami. Terytorium Indiańskie odsunięto od rzeki Missisipi aż do 95 południka, a wzdłuż jego nowej granicy powstała sieć fortów.
W ciągu 15 lat po uchwaleniu ustawy na Terytorium Indiańskie, rozciągające się wówczas od Red River na południu i rzek Missouri oraz Platte na północy aż po ówczesną granicę z Meksykiem na zachodzie, przesiedlono blisko 100 tysięcy Indian. Wiele traktatów z tubylczymi narodami, na mocy których powstawały kolejne indiańskie rezerwaty w ramach Terytorium Indiańskiego, zawierało takie przepisy, jak traktat z Czirokezami, który gwarantował, że ich ziemie „nigdy bez ich zgody nie zostaną włączone w granice terytorialne lub jurysdykcję żadnego innego Stanu lub Terytorium”.
Do połowy XIX wieku na Terytorium Indiańskie przeniesiono kilkanaście, często skłóconych między sobą i zwaśnionych z miejscowymi Indianami, plemion:
Kolejna grupa przesiedleń miała miejsce po 1854 roku, kiedy na północy Terytorium zawarto 12 kolejnych traktatów z tamtejszymi plemionami, wytyczając ich rezerwaty. W tym samym roku z części Terytorium Indiańskiego Kongres wyłączył Terytorium Kansas – łącznie z istniejącymi na jego terenie rezerwatami. Zredukowano w ten sposób Terytorium Indiańskie do obszaru obecnego stanu Oklahoma, a większość jego terenów stanowiły odtąd rezerwaty Pięciu Cywilizowanych Narodów.
Po wojnie z Meksykiem w 1847 roku USA opanowały tereny od Teksasu do Kalifornii, na zachód od „stałej granicy indiańskiej” (ze stanami Missouri i Arkansas). Po odkryciu złota w Kalifornii w 1848 roku i przekształceniu jej w stan dwa lata później, biali coraz częściej zaczęli przekraczać granice Terytorium Indiańskiego. Pomysł pozostawienia Indianom części ziem okazywał się coraz bardziej niewykonalny.
W 1866 roku zmuszono Pięć Cywilizowanych Narodów, które w wojnie secesyjnej popierały Konfederację, by odstąpiły część swoich ziem plemionom przesiedlanym z innych części Stanów Zjednoczonych (przekazując ją w tym celu Stanom Zjednoczonym lub sprzedając innym plemionom) oraz by wyraziły zgodę na budowę linii kolejowych w rezerwatach. Mimo planów jednoczesnego przekazania władzy nad Terytorium Komisarzowi ds. Indian, w dalszym ciągu pozostawało ono wówczas „niezorganizowane”.
Między rokiem 1866 a 1885 na Terytorium Indiańskie przesiedleni zostali Szejeni i Arapahowie, Komancze, Kiowa i Apacze, plemiona Wichita i Kaddo, Potawatomi i Szaunisi, Kickapoo, Iowa, Saukowie i Lisy, Paunisi, Oto i Missouri, plemiona Ponka, Tonkawa, Kaw, Osedżowie, Peoria, Wyandoci, Szaunisi Wschodni, Modokowie i Ottawowie. Chociaż pierwsze z zawieranych z tymi plemionami traktatów nie wspominały o umieszczeniu ich na Terytorium Indiańskim, to w latach 70. XIX wieku władze już konsekwentnie posługiwały się tym terminem. W wyniku kolejnych przesiedleń w 1880 roku na Terytorium Indiańskim zamieszkiwało aż 67 plemion.
W 1885 roku niemal cały obszar Terytorium Indiańskiego (poza 2 miliony akrów tzw. „ziem nieprzydzielonych” w samym środku) był już podzielony na rezerwaty. W 1887 uchwalona przez Kongres tzw. "ustawa Dawesa" (General Allotment Act) nakazała podział ziem plemiennych na indywidualne działki i stopniowe rozwiązywanie tradycyjnych władz plemiennych. Jednak Pięć Cywilizowanych Narodów oraz plemię Osedżów zostały z tej ustawy czasowo wyłączone.
W 1889 roku utworzono w Muskogee sąd federalny, który miał sprawować jurysdykcję nad całym Terytorium Indiańskim oraz po raz pierwszy wytyczono precyzyjnie jego granice. 22 kwietnia 1889 roku udostępniono też „ziemie nieprzydzielone” pod osadnictwo białych i jeszcze tego samego dnia – po pierwszym z kilku głośnych „wyścigów po ziemię” – pojawiło się na nich ponad 50 tysięcy osadników.
W 1890 roku na Terytorium znajdowało się łącznie 21 indiańskich rezerwatów, a niemal w każdym z nich zamieszkiwało po kilka plemion. Zarządzało nimi osiem agencji rządowych podległych Komisarzowi Biura do Spraw Indian (Bureau of Indian Affairs), które w tym czasie realizowało oficjalną politykę asymilacji ludności tubylczej i likwidacji wspólnej własności ziemskiej tubylczych plemion. Według urzędowego sprawozdania ministra spraw wewnętrznych z 1891 roku, w 1890 na Terytorium Indiańskim żyło 66 289 członków Pięciu Cywilizowanych Narodów oraz pewna liczba innych Indian, w sumie 68 371 osób.
W 1890 roku z południowej i zachodniej części Terytorium Indiańskiego wydzielono Terytorium Oklahomy, które otwarto pod powszechne osadnictwo (w tym pod kolejne „wyścigi po ziemię”). W 1893 Czirokezi sprzedali Terytorium Oklahomy kolejną część swoich ziem, a tzw. Komisja Dawesa rozpoczęła z Pięcioma Cywilizowanymi Narodami negocjacje w sprawie podziału ich ziem na indywidualne działki. W 1898 roku tzw. ustawa Curtisa praktycznie zdelegalizowała dotychczasowe władze tych pięciu plemion, przeciwstawiające się likwidacji wspólnej własności ziemskiej, rozpoczynając proces podziału ziem plemiennych na tym, co pozostało z dawnego Terytorium Indiańskiego.
Usiłując ratować resztki dotychczasowej niezależności, przywódcy Pięciu Cywilizowanych Narodów zorganizowali w 1905 konwencję konstytucyjną, uchwalili własną konstytucję i wystąpili o przyjęcie do USA jako kolejny stan o nazwie Sequoyah. Kongres tę indiańską ofertę odrzucił. Kolejne ustawy likwidujące przejawy niezależności i tożsamości tamtejszych tubylczych plemion uchwalano m.in. w latach 1906 i 1910.
W 1907 roku w miejsce Terytorium Oklahomy powstał kolejny stan – Oklahoma, a w jego granicach znalazły się wszystkie rezerwaty z resztek Terytorium Indiańskiego. Tamtejszym Indianom nadano jednocześnie obywatelstwo amerykańskie (większość tubylczych Amerykanów z innych części USA otrzymała amerykańskie obywatelstwo – choć nie zawsze jednocześnie prawa wyborcze – dopiero w 1924 roku).

</doc>
<doc id="223056" url="https://pl.wikipedia.org/wiki?curid=223056" title="Canoe (ujednoznacznienie)">
Canoe (ujednoznacznienie)

Gminy w USA:

</doc>
<doc id="223057" url="https://pl.wikipedia.org/wiki?curid=223057" title="New Orleans Pelicans">
New Orleans Pelicans

New Orleans Pelicans – amerykański klub koszykarski z siedzibą w Nowym Orleanie, uczestniczący w rozgrywkach NBA (Dywizja Południowo-Zachodnia w Konferencji Zachodniej).
Pelicans powstali w 2002 (jako New Orleans Hornets), kiedy właściciel Charlotte Hornets przeniósł klub do Nowego Orleanu. Na skutek zniszczeń spowodowanych przez huragan Katrina, od 2005 siedzibę Hornets tymczasowo pełniło Oklahoma City. Tam też rozgrywali oni swoje mecze przez dwa sezony, występując pod nazwą New Orleans/Oklahoma City Hornets. Do Nowego Orleanu klub powrócił w rozgrywkach 2007/2008.
Przed sezonem 2013/2014 klub zmienił nazwę na Pelicans. W 2014 nazwa Hornets, a także historia i statystyki drużyny z czasów, gdy siedzibą klubu było Charlotte, zostały przeniesione na Charlotte Bobcats, skutkiem czego jest historyczna jedności drużyn występujących w Charlotte, przy zachowaniu odrębności nowoorleańskiego klubu (Hornets od 2002).
Podczas siedemnastu sezonów klub ten siedmiokrotnie awansował do fazy play-off. W sezonie 2007/2008 zajął pierwsze miejsce w swojej dywizji.
Historia.
Powstanie Pelicans datuje się na 2002, kiedy właściciel Charlotte Hornets przeniósł klub do Nowego Orleanu, tworząc tym samym New Orleans Hornets. Był to powrót klubu NBA do tego miasta po 17 latach przerwy (poprzednio grał tu zespół Jazz). W 2004, na skutek przekształceń ligi, zespół został przesunięty do Konferencji Zachodniej, grając w Dywizji Południowo-zachodniej, wraz z tak silnymi klubami, jak San Antonio Spurs, Dallas Mavericks i Houston Rockets. Silni przeciwnicy oraz kontuzje podstawowych graczy spowodowały katastrofalny start w nowej dywizji z początkowym bilansem 2-29 i, ostatecznie, 18-64. Nowy trener, Byron Scott zdecydował, że nadszedł czas na zmiany. Pozbyto się weteranów Davisa i Mashburna. Na początku sezonu 2004–2005 do klubu został oddany w wymianie z Phoenix Suns drugi Polak grający w NBA Maciej Lampe.
W wyniku zniszczeń spowodowanych w sierpniu 2005 przez huragan Katrina drużyna została przeniesiona do Oklahoma City, jednak już w 2007 zespół powrócił do Nowego Orleanu. Jedynym sukcesem w tych latach było zdobycie tytułu Rookie of the Year w 2006 przez Chrisa Paula. Mimo nienadzwyczajnych wyników, popularność zespołu w Oklahoma City była na tyle duża, że właśnie tam zdecydowano się przenieść zespół Seattle SuperSonics (obecnie Oklahoma City Thunder).
Wróciwszy do macierzystej siedziby zespół, wzmocniony nowymi nabytkami, m.in. Jannero Pargo, Bonzi Wellsem i Mike Jamesem, zakończył sezon 2007–2008 z rekordowym bilansem 56-26, zdobywając pierwszy w historii tytuł mistrza Dywizji i przynosząc swojemu trenerowi, Byronowi Scottowi tytuł Trenera roku oraz zaszczyt prowadzenia drużyny Zachodu podczas Meczu Gwiazd. Mimo to, w fazie play-off zespół poległ w drugiej rundzie.
Przed rozpoczęciem sezonu 2013/2014 władze Hornets postanowiły zmienić nazwę klubu. Wybór padł na Pelicans (pol. Pelikany), gdyż pelikan brunatny jest od 1966 roku jednym z oficjalnych symboli stanu Luizjana. W maju 2014 nazwa Hornets, historia i statystyki drużyn z czasów, gdy siedzibą klubu było Charlotte, zostały przeniesione na Charlotte Bobcats. Skutkiem tego było zachowanie historycznej jedności drużyn występujących w Charlotte, przy zachowaniu odrębności nowoorleańskiego klubu (Hornets od 2002 do 2013). Oba kluby nie są ze sobą powiązane.
Zawodnicy.
Kadra.
"Stan na 1 października 2020"

</doc>
<doc id="223058" url="https://pl.wikipedia.org/wiki?curid=223058" title="Deadlock">
Deadlock



</doc>
<doc id="223061" url="https://pl.wikipedia.org/wiki?curid=223061" title="Rozporządzenie z mocą ustawy">
Rozporządzenie z mocą ustawy

Rozporządzenia z mocą ustawy – rodzaj rozporządzenia o mocy prawnej równej mocy prawnej ustawy.
W prawie polskim.
Rozporządzenia z mocą ustawy od 17 października 1997 r. w Polsce.
W Polsce mają charakter prawa powszechnie obowiązującego (art. 234 ust. 2 Konstytucji RP). Prawo do ich wydawania ma od 17 października 1997 roku jedynie Prezydent Rzeczypospolitej Polskiej na wniosek Rady Ministrów, tylko w czasie trwania stanu wojennego, jeżeli Sejm nie może zebrać się na posiedzenie.
De iure moc wiążąca takich rozporządzeń w tym czasie jest ograniczona, ze względu na fakt, iż podlegają one zatwierdzeniu na najbliższym posiedzeniu Sejmu. De facto jednak, do tego czasu moc rozporządzeń z mocą ustawy jest równa ustawom. Rozporządzenia te mogą dotyczyć według art. 228 ust. 3-5 Konstytucji Rzeczypospolitej Polskiej:
Przy wydawaniu rozporządzeń z mocą ustawy należy wziąć pod uwagę stopień zagrożenia. Powinny one zmierzać do jak najszybszego przywrócenia normalnego funkcjonowania państwa.
Rozporządzenie z mocą ustawy jest jedyną znaną polskiemu systemowi prawa formą aktów prawnych zrównaną z ustawami. Jest to odstępstwo od fundamentalnej dla hierarchii źródeł prawa zasady reguły nadrzędności i wyłączności ustawy.
Rozporządzenia z mocą ustawy w okresie obowiązywania Małej Konstytucji z 1992 r..
W Polsce w okresie od dnia 8 grudnia 1992 r. do dnia 16 października 1997 r. włącznie rozporządzenia z mocą ustawy wydawać mógł Rząd, jeżeli został upoważniony do ich wydawania na podstawie stosownej ustawy upoważniającej. Ustawa taka mogła być uchwalona przez Sejm bezwzględną większością głosów (art. 23 Ustawy Konstytucyjnej z dnia 17 października 1992 r. o wzajemnych stosunkach między władzą ustawodawczą i wykonawczą Rzeczypospolitej Polskiej oraz o samorządzie terytorialnym). Rozporządzenia te nie podlegały zatwierdzeniu przez Sejm, więc od chwili ich ogłoszenia w Dzienniku Ustaw miały moc ustawy. Mała Konstytucja ponadto przewidywała, że w okresie obowiązywania ustawy upoważniającej inicjatywa ustawodawcza w zakresie upoważnień udzielonych Rządowi należała wyłącznie do Rady Ministrów (mogła być wykonywania w formie rozporządzeń z mocą ustawy, jak i też inicjatywy ustawodawczej wniesionej do Sejmu). Rozporządzenia podpisywał Prezydent Rzeczypospolitej Polskiej. Przysługiwało mu weto absolutne. Mógł też to rozporządzenie skierować do Trybunału Konstytucyjnego w sprawie zgodności z Konstytucją.
Rozporządzenia z mocą ustawy w okresie obowiązywania Konstytucji marcowej w brzmieniu nadanym nowelą sierpniową (1926 - 1935).
W Polsce w okresie od dnia 4 sierpnia 1926 r. do dnia 23 kwietnia 1935 r. włącznie rozporządzenia z mocą ustawy wydawać mógł Prezydent Rzeczypospolitej Polskiej, na wniosek Rady Ministrów. Przepisy Konstytucji przewidywały dwie formy tych rozporządzeń: „w razie nagłej konieczności państwowej” oraz z upoważnienia ustawy.
Rozporządzenia Prezydenta Rzeczypospolitej podlegały rozpatrzeniu przez Sejm pod rygorem utraty mocy obowiązującej.

</doc>
<doc id="223062" url="https://pl.wikipedia.org/wiki?curid=223062" title="NRJ FM">
NRJ FM

NRJ FM (Nowe Radio Jazz) – stacja radiowa z Katowic, rozpoczęła nadawanie 2 listopada 2004, natomiast zakończyła 5 grudnia 2008, włączając się do sieci nadajników ogólnopolskiej stacji Chilli ZET. Ostatnim właścicielem rozgłośni była Grupa Eurozet. Dyrektorem programowym oraz muzycznym tej rozgłośni był Stanisław Trzciński.
Na antenie radia prezentowano muzykę gatunków m.in. chill out, smooth jazz, funk, soul, a także muzykę filmową.

</doc>
<doc id="223063" url="https://pl.wikipedia.org/wiki?curid=223063" title="Suche">
Suche

Zobacz też.
Bacze Suche, Dakowy Suche, Glinki Suche, Góry Suche, Góry Suche (województwo łódzkie), Rytele Suche, Sokolniki Suche, Suche Lipie, Suche Łany

</doc>
<doc id="223065" url="https://pl.wikipedia.org/wiki?curid=223065" title="Jaksa Gryfita">
Jaksa Gryfita

Jaksa Gryfita, Jaksa z Miechowa lub Jaxa Gryfita (ur. 1120, zm. ok. 1176) – możnowładca małopolski, krzyżowiec i fundator klasztoru bożogrobców w Miechowie.
Życiorys.
Część historyków uważa go za postać identyczną z pojawiającym się w źródłach tego samego okresu Jaksą z Kopanicy, który w 1145 poślubił Agapię, córkę Piotra Włostowica. Po śmierci księcia Przybysława-Henryka, wystąpił w 1150 roku z roszczeniami do jego spuścizny zostając w 1154 księciem Stodoran i utrzymując po 1157 roku Köpenick, gdzie bił własną monetę, by trzy lata później ulec Albrechtowi Niedźwiedziowi i schronić się w Polsce.
Pochodzenie Jaksy nie jest pewne, choć większość badaczy przychyla się do teorii, że należał on do możnowładczego rodu Świebodziców-Gryfitów. W starszych opracowaniach pojawiało się nawet stwierdzenie, że miał być on protoplastą rodu, jednak nie jest to możliwe z uwagi na brak męskich potomków (ród Gryfitów wywodził się zapewne od jego męskich krewnych).
Być może na przełomie lat 50. i 60. XII w. ufundował klasztor norbertanek w podkrakowskim Zwierzyńcu (według tradycji pierwszą jego przełożoną miała być córka Jaksy). W 1162 wyruszył na pielgrzymkę do Ziemi Świętej, z której powrócił po roku, przywożąc ze sobą Marcina Gala, kanonika zakonu bożogrobców. Ufundował wówczas klasztor bożogrobców w Miechowie. Był też ofiarodawcą licznych majątków dla klasztoru benedyktyńskiego w Sieciechowie oraz klasztorów norbertanek w Krzyżanowicach (być może był także fundatorem tego ostatniego).
Brał aktywny udział w życiu politycznym. W 1161 uczestniczył w zjeździe możnych w Łęczycy. W 1166/1167 miał uczestniczyć wraz z synem Piotra Włostowica Świętosławem w spisku przeciwko księciu Bolesławowi Kędzierzawemu.
W XVIII w. rajcy miechowscy chcąc uczcić pamięć Jaksy, utworzyli herb miasta z połączenia godła bożogrobców z Gryfem – godłem herbu rodu Gryfitów-Świebodziców.
W zbiorach Museo Nazionale del Bargello we Florencji znajduje się bogato dekorowany miecz, tradycyjnie wiązany z osobą Jaksy z Miechowa.

</doc>
<doc id="223067" url="https://pl.wikipedia.org/wiki?curid=223067" title="Przypołudnik">
Przypołudnik

Przypołudnik, kryształka ("Mesembryanthemum" L.) – rodzaj roślin należący do rodziny pryszczyrnicowatych (przypołudnikowatych). Obejmuje 106 gatunków. Rośliny te występują w Afryce Południowej oraz w basenie Morza Śródziemnego, na Wyspach Kanaryjskich i w południowo-zachodniej Azji po Iran i Oman na wschodzie. W szerszym ujęciu systematycznym należą tu także gatunki z zachodniej części Ameryki Południowej i z Australii. Jako rośliny introdukowane rosną w Ameryce Północnej i Południowej, w Australii i Nowej Zelandii, w Azji Środkowej i Europie Zachodniej. Wiele gatunków pokrytych jest komórkami magazynującymi wodę, co nadaje im charakterystyczny wygląd (zdają się być pokryte kroplami wody błyszącymi jak kryształki lodu).
Gatunki z tego rodzaju są rzadziej uprawiane jako ozdobne niż inne z rodziny, ale są użytkowane jako warzywa, a ich tolerancja gleb zasolonych i suchych, sprawia, że ich użyteczność i perspektywyczne znaczenie jest bardzo duże.
Systematyka.
Rodzaj z rodziny pryszczyrnicowatych "Aizoaceae", w obrębie której zaliczany jest do monotypowej podrodziny "Mesembryanthemoideae", w niektórych ujęciach rozbijany jest na jeszcze 10 innych rodzajów. Dawniej rodzaj ujmowany był bardzo szeroko – należało tu ok. 2,5 tys. gatunków wyodrębnianych w bardzo liczne rodzaje, aczkolwiek w niektórych współczesnych ujęciach część z nich ponownie jest tu włączanych (np. "Aptenia", "Phyllobolus", "Psilocaulon").

</doc>
<doc id="223068" url="https://pl.wikipedia.org/wiki?curid=223068" title="James Randi">
James Randi

James Randi, właśc. Randall James Hamilton Zwinge (ur. 7 sierpnia 1928 w Toronto, zm. 20 października 2020 w Plantation) – kanadyjsko-amerykański iluzjonista, sceptyk naukowy oraz przeciwnik pseudonauki, znany jako "The Amazing Randi" (ang. "Zdumiewający Randi").
Randi zasłynął przede wszystkim jako demaskator fałszywych twierdzeń o zjawiskach nadprzyrodzonych, paranormalnych i okultystycznych, które określa zbiorowo jako „trele-morele”.
Randi wsławił się również wykryciem przekłamań podczas prezentacji wyników badań prof. Jacques’a Benveniste’a (James Randi został zaproszony do komisji opiniującej przez redakcję miesięcznika „Nature”) dotyczących rzekomej skuteczności działania homeopatii z roku 1994. Badania zostały sfinansowane przez francuską firmę produkującą środki homeopatyczne.
James Randi był autorem publikacji na temat zjawisk paranormalnych, sceptycyzmu i historii magii.
Nagroda Randiego.
James Randi Educational Foundation, fundacja założona przez Randiego, jest znana przede wszystkim z oferty nagrody w wysokości 1 mln dolarów, którą do 2015 roku oferowała każdemu, kto potrafiłby pokazać obiektywny dowód jakiegokolwiek paranormalnego zjawiska w warunkach uzgodnionych wcześniej przez obie strony i przy udziale osób niezależnych od fundacji.
Mimo ponad tysiąca zgłoszeń i prób nagrody nikt nie zdobył, nie przechodząc nawet wstępnego etapu polegającego na zademonstrowaniu swoich uzdolnień w kontrolowanych warunkach przed przedstawicielem fundacji, po wcześniejszym przeprowadzeniu przez uczestnika prób i uznaniu warunków eksperymentalnych za odpowiednie.
Kandydaci nieskutecznie pretendujący do nagrody Randiego bronili się twierdząc, że Randi pryncypialnie nie uznaje żadnych pokazów za autentyczne. Fundacja odpiera te zarzuty wskazując, iż kandydaci często wycofują się, gdy fundacja wymaga umieszczenia w protokole testu podwójnie ślepej próby i innych elementów utrudniających oszustwa, oraz że przyjęte kryteria oceny są naukowo obiektywne, wykluczając jakąkolwiek konieczność interpretacji wyników.
Osoby o rzekomych zdolnościach parapsychicznych, które mimo zaproszeń odmawiały poddania się testom, często stosowały argumenty o:

</doc>
<doc id="223069" url="https://pl.wikipedia.org/wiki?curid=223069" title="Angina">
Angina

Angina (łac. "angina", zapalenie gardła) – w najczęstszym rozumieniu ostre zapalenie migdałków podniebiennych i błony śluzowej gardła, wywołane przez bakterie paciorkowce β-hemolizujące z grupy A. Jest chorobą zakaźną przenoszoną drogą kropelkową.
Objawy.
Jest to ogólna toksemia, stąd objawy nie ograniczają się tylko do lokalnych zmian na migdałkach (i to klinicznie odróżnia anginę od zapalenia migdałków czy gardła innego pochodzenia). Głównymi objawami są:
Możliwe powikłania i leczenie.
Ze względu na podobieństwo antygenów bakteryjnych do niektórych antygenów występujących w organizmie ludzkim, istnieje zagrożenie, że wytworzone przeciwciała przeciwko bakteriom zaczną reagować z własnymi tkankami. Istnieje ryzyko takich chorób autoimmunologicznych jak gorączka reumatyczna i zapalenie kłębuszków nerkowych, a także powikłaniami miejscowymi jak ropień okołomigdałkowy czy u dzieci ropień zagardłowy.
W leczeniu potrzebne jest niezwłoczne zastosowanie antybiotyków skutecznych przeciw paciorkowcom z grupy A, z grupy penicylin. Związane jest to z brakiem oporności tych bakterii na tę grupę antybiotyków. W wypadku uczulenia na penicylinę zaleca się cefalosporyny o wąskim spektrum działania, ewentualnie w razie nadwrażliwości typu natychmiastowego makrolidy i klindamycynę. W nawrotach zaleca się podawanie cefadroksylu lub klindamycyny.
Powikłaniem nawracających zakażeń bakteryjnych bywa przerost migdałków.
Wskazane jest przebywanie na świeżym powietrzu około godzinę dziennie, najlepiej w godzinach wieczornych.
Objawami może być również uciążliwy katar oraz bóle głowy.
Do innych powikłań należą również:

</doc>
<doc id="223076" url="https://pl.wikipedia.org/wiki?curid=223076" title="Edward Gött-Getyński">
Edward Gött-Getyński

Edward Karol Gött-Getyński ps. „Sosnowiecki” (ur. 4 stycznia 1898 w Brodach, zm. 25 stycznia 1943 w Auschwitz-Birkenau) – major artylerii Wojska Polskiego, kawaler Orderu Virtuti Militari.
Życiorys.
Brał udział w obronie Lwowa 1918–1919 (ranny dwukrotnie) oraz w czasie wojny polsko-rosyjskiej (ranny dwukrotnie). W 1928 r. pełnił służbę w 6 pułku artylerii ciężkiej we Lwowie, a cztery lata później w 23 Dywizji Piechoty w Katowicach. Na stopień majora został mianowany ze starszeństwem z dniem 1 stycznia 1936 i 6. lokatą w korpusie oficerów artylerii. W marcu 1939 pełnił służbę w Wołyńskiej Szkole Podchorążych Rezerwy Artylerii we Włodzimierzu Wołyńskim na stanowisku dowódcy III dywizjonu. Bezpośrednio przed wybuchem wojny został przydzielony do sztabu Armii „Pomorze”.
W czasie okupacji niemieckiej był założycielem i dowódcą Dywizji Podhalańskiej w Konspiracji, a od jesieni 1941 był referentem działu wojskowego Placówki Naczelnej Konfederacji Tatrzańskiej. Aresztowany przez Gestapo 2 lutego 1942 w swoim majątku Chrobacze, wywieziony do katowni Palace, następnie do Tarnowa i wreszcie do niemieckiego obozu koncentracyjnego Auschwitz-Birkenau (numer obozowy 29693). Wyselekcjonowany wraz z grupą wyższych oficerów i inteligencji za działalność obozową skierowaną przeciwko SS, a także oskarżony o przygotowywanie ucieczek z obozu, był katowany w bunkrze, a następnie rozstrzelany 25 stycznia 1943.
Był żonaty z Heleną z Poratyńskich, miał syna Tomasza (podpułkownika rezerwy Wojska Polskiego). Mieszkał w swoim majątku Chrobacze, koło Jordanowa, gdzie znajduje się dworek z XVIII wieku.

</doc>
<doc id="223081" url="https://pl.wikipedia.org/wiki?curid=223081" title="Dźagannath">
Dźagannath

Dźagannath, Dźagannatha (dewanagari: जगन्नाथ trl. "jagannāth(a)") – forma Kryszny przedstawiająca go jako Pana Świata ("jagat" „świat” + nāth „pan”), czczona przez wisznuitów, a pochodząca z Puri, świętego miasta hinduistów.
Przedstawiany zwykle z siostrą Subhadrą i bratem Balaramą (Balabhadrą, Baladewą). Wszystkie trzy figury wykonane są z drewnianych kloców, mają duże głowy o uproszczonych rysach twarzy, dużych oczach, są bez nóg, a ręce mają w postaci prostych kołków. Dźagannath jest w kolorze czarnym.
Zgodnie z przekazem religijnym autorem pierwowzoru bóstw był niebiański architekt Wiśwakarman, pracujący na polecenie króla Indradjumny. Wiśwakarman porzucił pracę nad bóstwami, gdy zniecierpliwiony Indradjumna, pomimo zakazu architekta, zajrzał do pracowni, by sprawdzić postęp prac. Wówczas Brahma obdarzył bóstwa oczami i powołał je do życia.
Historyczni władcy Orissy mianowali się Synami Dźagannathy.

</doc>
<doc id="223084" url="https://pl.wikipedia.org/wiki?curid=223084" title="Edward Gott-Getyński">
Edward Gott-Getyński



</doc>
<doc id="223088" url="https://pl.wikipedia.org/wiki?curid=223088" title="Uniwersytet Albrechta w Królewcu">
Uniwersytet Albrechta w Królewcu

Uniwersytet Albrechta w Królewcu, Uniwersytet Alberta w Królewcu, zwyczajowo Albertyna lub Albertina (niem. "Albertus-Universität Königsberg") – uniwersytet w Królewcu, istniejący w latach 1544–1945, jedyny uniwersytet w Księstwie Pruskim i jeden z najważniejszych w I Rzeczypospolitej. Po oderwaniu Prus od Polski (w 1657 roku) Albertyna pozostała największym ośrodkiem akademickim w Prusach Wschodnich do końca ich istnienia.
Obecnie do tradycji Albertyny odwołuje się Bałtycki Uniwersytet Federalny im. Immanuela Kanta w Kaliningradzie.
Powstanie uniwersytetu.
Królewiecki uniwersytet zawdzięcza swą nazwę Albrechtowi Hohenzollernowi – pierwszemu władcy Prus Książęcych. Celem, jaki stawiał książę Albrecht przed uniwersytetem, było szerzenie „czystej ewangelii” wewnątrz księstwa i w całej Rzeczypospolitej, dostarczenie państwu kadry urzędniczej, nauczycieli, lekarzy oraz ogólne szerzenie oświaty i kultury humanistycznej.
W 1539 książę polecił stanom pruskim znalezienie funduszy na utrzymanie szkoły. Brano pod uwagę kilka lokalizacji: Nidzica, Zalewo, Welawa. Ostatecznie w 1542 założono w Królewcu (dokładnie w Knipawie) szkołę partykularną, która miała przygotowywać uczniów do studiów uniwersyteckich. W celu podniesienia rangi protestanckiej szkoły 20 lipca 1544 Albrecht uroczystym aktem ufundował w jej miejsce uniwersytet, rozsyłając zaraz po tym stosowną proklamację do kilku państw, w tym Polski, Danii, Szwecji i do krajów niemieckich. 17 sierpnia 1544 nastąpiło poświęcenie uczelni i objęcie rządów przez pierwszego rektora Albertyna, Georgiusa Sabinusa, który dwukrotnie piastował ten urząd. Dotychczasowa szkoła partykularna została przekształcona w pedagogium, a jej zamknięcie nastąpiło w 1617.
W proklamacji Albrecht zapowiedział, że uczelnia będzie nadawała stopnie naukowe, ale nie posiadała ona odpowiedniego przywileju ani od Stolicy Apostolskiej (papież nie widział interesu w popieraniu protestanckiego uniwersytetu), ani od cesarza Niemiec (Albrecht po sekularyzacji zakonu krzyżackiego został w Niemczech banitą). Pełne uprawnienia uniwersyteckie i tym samym możliwość nadawania stopni naukowych uznawanych w całym świecie chrześcijańskim nadał Albertynie (na prośbę księcia Albrechta) król Polski Zygmunt August, który 28 marca 1560 obdarzył uczelnię takimi samymi przywilejami, jakie posiadała Akademia Krakowska.
Polacy na uczelni.
Wśród pierwszych profesorów uczelni byli Abraham Kulwieć, wykładowca greki i hebrajskiego, oraz Stanisław Rafajłowicz, wykładowca teologii (nie znał niemieckiego, wykłady odbywały się po łacinie). Astronomii nauczał Maciej Menius, profesor matematyki w gdańskim gimnazjum, który w Królewcu wydał w 1584 książkę "Themata de circulis Spherae Materialis". Wykładał tu także luterański teolog Hieronim Malecki. Przez 24 lata rektorem uczelni był Celestyn Myślenta.
Wśród pierwszych studiujących tu znanych Polaków byli Bieniasz Budny, Erazm Gliczner, Marcin Kwiatkowski, Jan Kochanowski, Piotr Kochanowski, Andrzej Kochanowski, Jan i Jakub Niemojewscy, Stanisław Sarnicki. 
Jednym z ważniejszych celów Uniwersytetu Albrechta w Królewcu było kształcenie duchownych protestanckich; od 1728 istniało tam polskie seminarium ewangelickie, które działało aż do lat 30. XX wieku i wykształciło wielu pastorów, zasłużonych dla krzewienia oświaty i kultury polskiej, między innymi Krzysztofa Celestyna Mrongowiusza, Gustawa Gizewiusza, Władysława Semadeniego. Na uczelni działali też Jerzy Olech, Marcin Gregor, Herman Pełka, August Grzybowski.

</doc>
<doc id="223090" url="https://pl.wikipedia.org/wiki?curid=223090" title="Kompleksony">
Kompleksony

Kompleksony - grupa aminokwasów, pochodnych kwasu iminodioctowego. Kompleksony tworzą bardzo trwałe związki kompleksowe niemal ze wszystkimi kationami wielowartościowymi, dlatego też są powszechnie używane w miareczkowaniu (→ kompleksonometria) i innych technikach analitycznych.
Najbardziej znane kompleksony to:
Czynniki wpływające na trwałość kompleksów metali z EDTA:

</doc>
<doc id="223091" url="https://pl.wikipedia.org/wiki?curid=223091" title="Wyższa Szkoła Finansów i Zarządzania">
Wyższa Szkoła Finansów i Zarządzania



</doc>
<doc id="223092" url="https://pl.wikipedia.org/wiki?curid=223092" title="Danny Williamson">
Danny Williamson



</doc>
<doc id="223095" url="https://pl.wikipedia.org/wiki?curid=223095" title="Preszburg">
Preszburg



</doc>
<doc id="223096" url="https://pl.wikipedia.org/wiki?curid=223096" title="Konsulaty w Poznaniu">
Konsulaty w Poznaniu

Konsulaty w Poznaniu – miasto Poznań jest znaczącym ośrodkiem administracyjnym, gospodarczym i handlowym w Polsce. Z tego tytułu wiele państw ulokowało tutaj swoje urzędy konsularne.
II Rzeczpospolita (1918–1939).
W latach II Rzeczypospolitej funkcjonowało na terenie Poznania kilka konsulatów. Ich istnienie związane było w dużej mierze z działalnością handlową na Międzynarodowych Targach Poznańskich.
Np. w 1939 w Poznaniu funkcjonowały następujące urzędy konsularne:
Polska Ludowa (1945–1989).
W latach Polski Ludowej w Poznaniu funkcjonowały dwa konsulaty:
III Rzeczpospolita (od 1990).
Po 1990 nastąpiły znaczne zmiany w funkcjonowaniu placówek konsularnych w Poznaniu. W miejsce Konsulatu Generalnego ZSRR powstał Konsulat Generalny Federacji Rosyjskiej, natomiast w przypadku Konsulatu Generalnego USA, administracja amerykańska podjęła decyzję o obniżeniu mu rangi – w miejsce Konsulatu Generalnego powołano Agencję Konsularną Stanów Zjednoczonych Ameryki. W okresie tym powstały liczne konsulaty honorowe. Tradycyjnie w styczniu każdego roku, Prezydent Miasta Poznania zaprasza do Urzędu Miasta korpus konsularny na spotkanie noworoczne.
Lista placówek konsularnych" (stan na dzień 31 lipca 2019)":
Konsulaty zlikwidowane.
61-770 Poznań

</doc>
<doc id="223097" url="https://pl.wikipedia.org/wiki?curid=223097" title="Huta Częstochowa">
Huta Częstochowa

Huta Częstochowa – kombinat metalurgiczny na Rakowie, dzielnicy Częstochowy, jedna z największych hut stali i największy dostawca blach grubych, w tym blachy okrętowej, zbiornikowej i kotłowej w Polsce. W hucie wytwarzano także blachy na rurociągi i blachy konstrukcyjne, np. służące do odbudowy po pożarze mostu Łazienkowskiego w Warszawie. 
Historia zakładu.
Okres zaborów.
Decyzję o budowie huty w rejonie Częstochowy podjęto na podstawie analizy zasobów. W rejonie Częstochowy znajdowały się pokłady rudy żelaza, wapienia i wody przemysłowej, a przez miasto przebiegała linia kolei warszawsko-wiedeńskiej, która zapewniała dobre skomunikowanie zakładu. Budowana w latach 1896–1902 przez Towarzystwo Zakładów Metalowych Bernard Hantke huta o powierzchni 64 ha powstała przy wsi Raków na lewym brzegu Warty jako zaplecze surowcowe dla zakładów produkcyjnych. Projekty dokumentów technicznych sporządzili w całości inżynierowie polscy: Józef Chlebowski, Józef Chmurski i Leopold Sobański. Finansowanie zapewniły banki niemieckie, kredyty zaciągnięto w trakcie budowy w związku z wybuchem kryzysu gospodarczego.
Był to najnowocześniejszy i drugi co do wielkości (po Hucie Bankowej) tego typu zakład w Kongresówce. W jego skład wchodziły dwa wielkie piece na 120 tys. ton surówki rocznie (z 1899 i 1901 r.), stalownia, walcownia (1904 r.), 5 pieców martenowskich (uruchamianych w latach 1900–1902) na 90–100 tys. ton stali rocznie, warsztaty mechaniczne (1899 r.), elektrownia (1899 r.) oraz laboratorium (1900 r.). Zbudowano także osiedle robotnicze dla 280 rodzin i domy dla kadry inżynieryjno-technicznej. Początkowo prowadził działalność w oparciu o surowiec dostarczany z Krzywego Rogu w Imperium Rosyjskim (dzisiejsza Ukraina), a wkrótce zaczęto uzyskiwać go z pobliskich kopalń rud żelaza należących do Towarzystwa.
Lata 1900–1904 były okresem wzrostu produkcji i jej opłacalności, jednak kryzys finansowy i dalsze nakłady inwestycyjne spowodowały zadłużanie się Towarzystwa B. Hantke, którego głównym wierzycielem stało się Oberschlesische Eisenindustrie AG für Bergbau und Hüttenbetrieb w Gliwicach (zwane także „Obereisen Gleiwitz”). Wierzyciel do 1904 roku pozyskał 30% akcji spółki, a trzy lata później miał 95%.
W okresie rewolucji 1905 roku w hucie wybuchały liczne strajki, co spowodowało spadek opłacalności produkcji. Wydarzenia te relacjonował Feliks Dzierżyński. W 1908 roku unieruchomiono zakład z powodu braku koniunktury, a dyrektor Mariusz Bojemski przeforsował program modernizacji zakładu, która w latach 1909–1910 przyniosła wzrost zamówień i produkcji przy nałożeniu na koniunkturę w przemyśle metalowym. Do wybuchu I wojny światowej trwał okres prosperity huty. W 1913 r. w piecach wyprodukowano 114 000 ton surówki, w stalowni 87 000 ton stali surowej, a w walcowni 82 000 tony stali walcowanej. Wartość produkcji w tym roku była dla poszczególnych wydziałów równa od 90% do 100% mocy produkcyjnych. Huta zatrudniała wówczas ok. 1800 robotników.
I wojna światowa, okres międzywojenny i II wojna światowa.
Po wkroczeniu do miasta Niemców hutę unieruchomiono na dwa lata. Do zakończenia wojny produkowała głównie drut na potrzeby wojska. Po odzyskaniu niepodległości załoga żądała upaństwowienia zakładu, w celu ochrony przed upadłością. Niemiecki właściciel utrudniał i opóźniał uruchomienie zakładu. Ostatecznie pozyskano państwowe kredyty, oddając zakład pod zarząd państwowy. Huta była wówczas jedynym zakładem hutniczym na terenie byłego Królestwa Polskiego, który nie doznał zniszczeń infrastruktury. W 1919 roku uruchomiono piece martenowskie i wielki piec, jednak produkcja była niska i sięgała najwyżej 20% przedwojennej. W 1923 roku niemiecki koncern sprzedał udziały Modrzejowskim Zakładom Górniczo-Hutniczym. W tym samym roku podjęto modernizację zakładu, zwiększając zdolności produkcyjne.
Huta wciąż przeżywała jednak zastój. W 1924 roku zakład zatrzymano na pół roku, ale rozruch nastąpił już pod koniec roku. W latach 1925–1929 następowała poprawa koniunktury, udało się osiągnąć blisko 50% produkcji przedwojennej. W 1927 roku rozpoczęto modernizację huty celem zwiększenia zdolności produkcyjnych. W 1928 roku Raków został przyłączony do Częstochowy jako nowa dzielnica. Pod koniec 1929 roku nastąpił kolejny spadek zamówień w związku z wybuchem kryzysu światowego, którego dno nastąpiło w roku 1931, gdy produkcja sięgnęła 5% przedwojennej. Wobec złej sytuacji zakładu sprzedawano jego akcje, do 1936 roku 35% akcji znalazło się w rękach kapitału brytyjskiego, a 62% włoskiego. W 1930 r. wygaszono wielkie piece (jeden pracował w latach 1931–1932). W kolejnych latach następowała poprawa koniunktury, jednakże brak popytu na wyroby wielkich pieców spowodował ich ponowne wygaszenie w 1933 roku. Jeden uruchomiono w 1936 roku, drugi w latach 1940. W stosunku do okresu przedwojennego zatrudnienie spadło o połowę. Zła sytuacja i wynikająca z niej niewielka produkcja powodowały pogarszanie się kondycji finansowej Towarzystwa B. Hantke aż do jego bankructwa w 1934 roku, gdy podjęto decyzję o fuzji z Zakładami Modrzejowskimi w Zjednoczone Zakłady Górniczo-Hutnicze Modrzejów-Hantke.
W drugiej połowie lat 1930. koniunktura uległa poprawie, ale w 1938 r. produkcja w hucie zaczęła spadać z powodu pojawienia się konkurencji ze strony hut z przyłączonego do Polski Zaolzia.
W czasie II wojny światowej Huta Częstochowa została częścią koncernu Hugo Schneider AG (Hasag) z Lipska i pracowała na potrzeby przemysłu wojennego III Rzeszy. Już w październiku 1939 r. zakład wznowił produkcję, gdy uruchomiono wielki piec nr 1, ale produkcja sięgała 30% mocy produkcyjnych. Załoga huty podczas wojny prowadziła działalność sabotażową i dywersyjną. Po otwarciu frontu wschodniego produkcja sięgnęła poziomu z końca okresu międzywojnia. W latach 1942–1944 Niemcy dokonali rozbudowy wielkiego pieca nr 2, rozpoczęto budowę pieca martenowskiego, zmodernizowano piece grzewcze walcowni, uruchomiono gwoździarnię i ciągarnię drutu, a w 1944 roku zbudowano nową odlewnię żeliwa, którą uruchomiono w październiku 1944 roku. Po likwidacji częstochowskiego getta przymusowo pracowali tu Żydzi.
Ze względu na szybkie postępy radzieckiej ofensywy, Niemcy nie zdążyli zniszczyć zakładu przed ucieczką. Huta podczas odbijania Częstochowy nie została zniszczona.
Polska Ludowa.
Już w lutym 1945 r. częstochowska huta została podporządkowana administracyjnie Centralnemu Zarządowi Przemysłu Hutniczego, a zarządzeniem ministra przemysłu z 30 sierpnia 1946 r. znalazła się wśród przedsiębiorstw przejmowanych na własność przez Skarb państwa. W 1947 został przygotowany pierwszy plan rozbudowy zakładu poprzez budowę stalowni martenowskiej z sześcioma piecami oraz walcowni rur. Zaraz po opracowaniu projektu przystąpiono do prac, które zakończono w kwietniu 1952. W 1951 odznaczono osoby "za zasługi położone przy uruchomieniu nowej stalowni w hucie", w tym Krzyż Kawalerski Orderu Odrodzenia Polski otrzymał Oskar Szindler.
Po zakończeniu rozbudowy huta zyskała nazwę Huty im. Bolesława Bieruta, która składała się z dwóch zakładów: „Rakowa” i „Mirowa”. Huta została także znacznie rozbudowana w ramach planu sześcioletniego, plan ten powstał w roku 1948 i realizowano go równolegle z poprzednim. W jego ramach powstały koksownia (1960/62), aglomerownia (1956), wielkie piece i pomocnicze wydziały produkcyjno-remontowe. Uruchomienie pierwszego pieca martenowskiego było transmitowane przez Polskie Radio, a świadkami spustu surówki byli prezes Rady Ministrów Józef Cyrankiewicz, minister finansów Hilary Minc, wojewoda śląski Aleksander Zawadzki oraz minister obrony narodowej Konstanty Rokossowski. Walcownię blach grubych wzniesiono częściowo w miejscu dawnego lotniska na Kucelinie.
W latach 1959–1960 uruchomiono zakład koksochemii oraz zakłady materiałów ogniotrwałych i przeróbki żużla wielkopiecowego. W 1972 r. oddano do eksploatacji największą wówczas w Europie walcownię blach grubych oraz dwie baterie koksownicze.
Prywatyzacja.
W połowie lat osiemdziesiątych XX wieku opracowano plan gruntownej modernizacji zakładu, który został zarzucony po przemianach ustrojowych z powodu spadającego popytu na wyroby stalowe. Zakład częściowo zmodernizowano poprzez uruchomienie linii ciągłego odlewania stali w 1994 r., ale wkrótce zaczęto zamykać kolejne wydziały, m.in. cztery baterie koksownicze, dwie taśmy spiekalnicze, wielki piec A (1994), wielki piec B (2001), piece martenowskie (ostatni w 2001 r.) oraz odlewnię staliwa, żeliwa i metali kolorowych.
W 1998 r. minister skarbu państwa przekształcił zakład w spółkę akcyjną. Kapitał akcyjny wynosił 370 mln zł podzielonych na 37 mln akcji o wartości po 10 zł. Jednocześnie kolejne wydziały i służby hutnicze wydzielano z zakładu i tworzono z nich odrębne przedsiębiorstwa oraz zbywano zbędne grunty i budynki. W 2002 r. powstała Huta Stali Częstochowa Sp. z o.o., która wydzierżawiła urządzenia produkcyjne i przejęła część personelu, natomiast stary zakład zaczęto przygotowywać do ogłoszenia upadłości z powodu rosnącego zadłużenia. Ostatecznie wycofano wniosek o upadłość i złożono w Agencji Rozwoju Przemysłu wniosek o wszczęcie postępowania restrukturyzacyjnego, w efekcie czego nastąpiło umorzenie większości zobowiązań publicznoprawnych.
W 2005 r. hutę przejął ukraiński Przemysłowy Związek Donbasu ("Industrialnyj Sojuz Donbasa"), we wrześniu 2006 zmieniono nazwę na „ISD Huta Częstochowa”. Od 2008 roku wydzielono ze struktur Huty dotychczasowy zakład koksownia, która od tego czasu działa jako osobna spółka pod nazwą Koksownia Częstochowa Nowa Sp. z o.o. 30.04.2009 r. – ISD Huta Częstochowa Sp. z o.o. sprzedała 100% udziałów w Koksowni Częstochowa Nowa Sp. z o.o. chorzowskiej spółce Zarmen Sp. z o.o.
14 września 2010 r. Zarząd Alchemia SA poinformował o zawarciu z ISD Huta Częstochowa przedwstępnej umowy sprzedaży Zakładu Produkcji Rur wchodzącego w skład Huty.
Zmiany właścicielskie.
W maju 2019 r. huta zaprzestała produkcji. 28 czerwca zarząd spółki złożył w częstochowskim sądzie wniosek o upadłość ISD Huty Częstochowa. Sąd Rejonowy w Częstochowie 4 września ogłosił upadłość likwidacyjną zakładu, a 19 września syndyk wydzierżawił hutę na 12 miesięcy Sunningwell International Polska sp. z o.o., który 30 września wznowił produkcję.
3 kwietnia 2020 r. sąd gospodarczy zatwierdził warunki sprzedaży majątku huty i wkrótce potem syndyk ogłosił przetarg na sprzedaż, ale zwycięzca przetargu Sunningwell Steel odstąpił od transakcji, a w drugim postępowaniu nie wpłynęła żadna oferta. Sąd zgodził się na przedłużenie umowy dzierżawnej na okres nie dłuższy niż do czerwca 2021 r., ale już 3 grudnia syndyk rozwiązał umowę w trybie natychmiastowym, gdyż pod koniec października działalność zakładu została wstrzymana.
Jednocześnie syndyk zaczął rozmowy z innymi potencjalnymi dzierżawcami i 23 grudnia podpisał ze spółką Corween Investmens umowę dzierżawy do 31 lipca 2021 r. z prawem pierwokupu. W międzyczasie, 1 grudnia 2020 r., ogłoszono kolejny przetarg na sprzedaż huty. 14 stycznia 2021 r. wykonano pierwszy po przerwie wytop stali. 22 stycznia 2021 r. sąd gospodarczy zatwierdził wybór oferty Corween Investments sp. z o.o. (w trakcie zmiany firmy na Liberty Częstochowa). 28 maja syndyk ogłosił podpisanie umowy sprzedaży huty spółce Liberty Częstochowa za 190 milionów PLN.
Władze huty.
Dyrektorzy:
Prezesi Huty Częstochowa SA:
Prezes ISD Huty Częstochowa Sp. z o.o.:
Prezes Sunningwell International Polska Sp. z o.o. (dzierżawca)ː
Prezes Liberty Częstochowaː

</doc>
<doc id="223104" url="https://pl.wikipedia.org/wiki?curid=223104" title="Cofnięcie pozwu">
Cofnięcie pozwu

Cofnięcie pozwu – czynność procesowa strony procesu cywilnego, której istotą jest cofnięcie przez powoda żądania skierowanego wobec pozwanego w pozwie.
Możliwość cofnięcia pozwu jest przejawem zasady dyspozycyjności (rozporządzalności) procesu cywilnego – skoro stronie wolno wystąpić z żądaniem, to wolno jej również wycofać się z tego żądania. Jednakże, skoro w proces zaangażowana jest również druga strona, to przejawem zasady kontradyktoryjności jest uzależnienie skuteczności cofnięcia od jej zgody. Kolejnym skutkiem tej zasady jest to, że sąd jest (z pewnymi wyjątkami) związany cofnięciem pozwu.
Należy rozróżnić cofnięcie pozwu od cofnięcia pozwu ze zrzeczeniem się roszczenia. Samo cofnięcie pozwu wywiera tylko skutek procesowy i oznacza tylko tyle, że strona rezygnuje z dochodzenia roszczenia w danym postępowaniu. Natomiast jeżeli cofnięcie pozwu jest połączone ze zrzeczeniem się roszczenia, to wywiera również skutek na przyszłość – zrzekając się roszczenia powód pozbawia się możliwości jego skutecznego dochodzenia w ogóle (ewentualne następne powództwo o to samo roszczenie zostanie oddalone na zarzut pozwanego). Należy podkreślić, że przedmiotem zrzeczenia jest roszczenie w znaczeniu procesowym, wobec czego skuteczność tej czynności nie zależy od tego, czy dochodzone roszczenie (w znaczeniu materialnoprawnym) faktycznie istnieje. Innymi słowy, procesowe zrzeczenie się roszczenia nie wpływa na byt prawny roszczenia materialnoprawnego, a tylko powoduje możliwość skutecznego powołania się pozwanego na zarzut zrzeczenia się roszczenia.
W polskiej procedurze cywilnej postępowanie przy cofnięciu pozwu reguluje m.in. art. 203 i 332 § 2 Kodeksu postępowania cywilnego. Dopuszczalność cofnięcia pozwu jest uzależniona od trzech czynników:
Jak już wspomniano wyżej, sąd jest związany cofnięciem pozwu. Od zasady tej istnieją jednak wyjątki. W myśl art. 203 § 4 kpc sąd może uznać za niedopuszczalne cofnięcie pozwu, zrzeczenie się lub ograniczenie roszczenia tylko wtedy, gdy okoliczności sprawy wskazują, że wymienione czynności są sprzeczne z prawem lub zasadami współżycia społecznego albo zmierzają do obejścia prawa. W takim przypadku sąd zawiadamia strony o uznaniu cofnięcia za niedopuszczalne, czyni o tym wzmiankę w protokole i prowadzi postępowanie dalej; zdaniem części teoretyków i praktyków sąd powinien jednak wydać postanowienie o uznaniu cofnięcia za niedopuszczalne.
O cofnięciu pozwu sąd zawiadamia pozwanego. Pozwany ma wówczas dwa tygodnie od doręczenia zawiadomienia na złożenie wniosku o przyznanie kosztów procesu. Jeżeli skuteczność cofnięcia zależy od zgody pozwanego, niezłożenie przez niego tego wniosku w tym terminie uważa się za zgodę na cofnięcie pozwu (art. 203 § 3 kpc). Jeżeli wniosek ten zostanie złożony, sąd przyzna pozwanemu od powoda zwrot kosztów procesu.
Skutkiem cofnięcia pozwu jest umorzenie postępowania (art. 355 § 1 kpc), ponieważ wydanie wyroku staje się zbędne (ze względu na brak potrzeby rozstrzygnięcia sporu).
Pozew cofnięty nie wywołuje żadnych skutków, jakie prawo wiąże z jego wniesieniem. W szczególności nie powoduje przerwy biegu przedawnienia.
Umorzenie postępowania z powodu cofnięcia pozwu uważa się z reguły za przegraną powoda, gdyż nie osiąga on pożądanego przez siebie rozstrzygnięcia. Jednakże jeżeli pozwany spełni dochodzone świadczenie w toku procesu, powód w następstwie tego cofnie pozew, a sąd wskutek tego umorzy postępowanie, to uznaje się, że powód wygrał sprawę, ponieważ osiągnął jej cel (tyle tylko, że nie wskutek wydania orzeczenia przez sąd). Kwestia ta ma znaczenie dla rozstrzygnięcia o zwrocie kosztów procesu.
Pozew może również zostać cofnięty w części (co do pewnej części dochodzonego świadczenia, wobec jednego z pozwanych itp.), co potocznie nazywa się ograniczeniem powództwa. Wówczas skutki cofnięcia pozwu ograniczają się tylko do części cofniętej.

</doc>
<doc id="223105" url="https://pl.wikipedia.org/wiki?curid=223105" title="Turkopole">
Turkopole

Turkopole (gr."Turkopouloi" – synowie Turków) – oddziały lekkiej kawalerii, wzorowane na jeździe muzułmańskiej, stanowiące część wojsk Królestwa Jerozolimskiego w XII i XIII wieku. 
Bezpośrednio podlegali mistrzom zakonów rycerskich tzw. turkopolierom, należącym do ścisłego kierownictwa templariuszy i joannitów. Rekrutowali się z chrześcijan od wieków osiadłych w Ziemi Świętej lub z małżeństw mieszanych „z tureckich ojców i greckich matek”, jak pisał kronikarz Albert z Akwizgranu, a także Syryjczyków, Ormian, Turków seldżuckich i Arabów nawróconych na chrześcijaństwo lub walczących jako najemnicy-muzułmanie.
W armii królestwa pełnili rolę oddziałów zwiadowczych i dywersyjnych, pełnili także rolę przewodników i tłumaczy. 
Ubrani byli na modłę muzułmańską, a ochronę zapewniały skórzane kaftany z naszytymi blaszkami i kałkany. Uzbrojenie stanowiły: łuki, szable, małe tarcze i lekkie włócznie. Mieli ten sam ubiór i uzbrojenie co muzułmanie, taki sam sposób walki oraz często mówili tym samym językiem. 
Oddziały turkopolów byli najbardziej przydatni w walkach właśnie z muzułmanami, ponieważ dobrze znali, kraj, język, zwyczaje, a przede wszystkim sposób walki i podstępy przeciwnika. Turkopole byli również przyzwyczajeni do wschodniego klimatu i warunków życia.
Turkopolów chętnie używano też jako zwiadowców i szpiegów.
Liczebność ich była różna w różnych okresach, np. w bitwie pod Hittin walczyło ich 4000.
Znienawidzeni przez muzułmanów i uważani przez nich za zdrajców, nigdy nie byli brani przez nich do niewoli.

</doc>
<doc id="223107" url="https://pl.wikipedia.org/wiki?curid=223107" title="Teodor Roland">
Teodor Roland

Teodor Aleksander Roland, pierwotnie Konopka (ur. 7 lipca 1862 w Siedlcach, zm. 10 października 1928 w Warszawie) – aktor polski.
Życiorys.
Był synem urzędnika Artura Konopki i Felicji z Synakiewiczów. Po wczesnej śmierci rodziców wychowywał się u rodziny, właścicieli ziemskich Dubieckich, później uczęszczał do gimnazjum w Warszawie.
Zdobył przygotowanie do zawodu aktora u Władysława Szymanowskiego (związanego z Warszawskimi Teatrami Rządowymi). Prawdopodobnie latem 1884 debiutował na scenie warszawskiego teatru ogrodowego Belle Vue (pod nazwiskiem Konopka), ale wkrótce wyjechał do Krakowa, uciekając od obowiązku służby w armii rosyjskiej. Do 1891 pozostawał aktorem teatru w Krakowie, kilkakrotnie uczestnicząc w wyjazdach zespołu na występy poza miasto (Częstochowa, Krynica, Szczawnica).
We wrześniu 1891 wyjechał z Krakowa, prawdopodobnie z paszportem na nazwisko Roland (od tego czasu używał nowego nazwiska, zarówno na scenie, jak i w życiu prywatnym), przez pół roku występował w polskim teatrze w Petersburgu, potem w Rydze, Mitawie i Lipawie, ponownie w Petersurgu; z zespołem petersburskiego teatru polskiego występował w wielu miastach Rosji.
W 1893 powrócił do Warszawy i został zaangażowany do zespołu Warszawskich Teatrów Rządowych; od 1918 występował w Teatrze Rozmaitości, od 1924 w Teatrze Narodowym. W Warszawie obchodził dwa jubileusze pracy artystycznej – 25-lecia (1910) i 35-lecia (1923). Przeszedł na emeryturę w 1925.
Cieszył się dużą sławą w Warszawie. Miał bogaty repertuar, grał role dramatyczne, komediowe, romantyczne, w sztukach współczesnych i kostiumowych. Do najwybitniejszych ról Rolanda zaliczane są Maciuś w "Zaczarowanym kole" Lucjana Rydla, tytułowy "Mazepa" Juliusza Słowackiego, Wołodyjowski w scenicznych adaptacjach "Trylogii" Henryka Sienkiewicza, tytułowy "Kościuszko pod Racławicami" Władysława Anczyca, Wacław w "Zemście" Aleksandra Fredry. Był uważany za wybitnego recytatora poezji romantycznej.
Od 1911 występował również w filmach, m.in. w "Dziejach grzechu" (1911, reż. A. Bednarczyk), "Sądzie Bożym" (1911, reż. S. Knake-Zawadzki), "Panu Tadeuszu" (1928, reż. R. Ordyński). Udzielał się jako pedagog aktorstwa, m.in. w Klasie Dramatycznej przy Warszawskim Towarzystwie Muzycznym i Warszawskiej Szkole Dramatycznej. Działał w Związku Artystów Scen Polskich, otrzymał w 1922 tytuł zasłużonego członka tej organizacji. 2 maja 1924 został odznaczony Krzyżem Kawalerskim Orderu Odrodzenia Polski. Został pochowany na Powązkach (kwatera L-1-22)).
15 sierpnia 1895 poślubił Helenę Marię Szymborską (ur. 1872, zm. 1952), również aktorkę, później występującą pod nazwiskiem Helena Rolandowa. Tradycje aktorskie kontynuowali obaj synowie Rolanda – Witold i Jerzy.

</doc>
<doc id="223108" url="https://pl.wikipedia.org/wiki?curid=223108" title="Baranów (województwo wielkopolskie)">
Baranów (województwo wielkopolskie)

Baranów – wieś w Polsce, położona w województwie wielkopolskim, w powiecie kępińskim, w gminie Baranów, przy południowej granicy Kępna; siedziba władz gminy. Dawniej miasto.
Położenie.
Położone jest pomiędzy liniami kolejowym: Kępno-Namysłów (nieczynna) i Ostrów Wielkopolski-Tarnowskie Góry. Krzyżują się tu droga krajowe nr 39 Baranów-Brzeg z drogą krajową nr 11 Poznań-Bytom.
Historia.
Jest to jedna z najstarszych miejscowości powiatu kępińskiego – Baranów jest wzmiankowany już w roku 1250. Był wówczas posiadłością cysterek z klasztoru w Ołoboku. Baranów był gniazdem rodowym Baranowskich herbu Jastrzębiec. Od 1563 roku miejscowość należała do rodu Tomickich herbu Łodzia. Po wybudowaniu pałacu przez Tomickich, stał się on na wiele lat reprezentacyjną siedzibą tego rodu.
Baranów uzyskał lokację miejską przed 1426 rokiem, zdegradowany w 1907 roku. W latach 1975–1998 miejscowość administracyjnie należała do województwa kaliskiego.

</doc>
<doc id="223110" url="https://pl.wikipedia.org/wiki?curid=223110" title="Baranów">
Baranów



</doc>
<doc id="223112" url="https://pl.wikipedia.org/wiki?curid=223112" title="Aulis Aarnio">
Aulis Aarnio

Aulis Aarnio (ur. 14 maja 1937 w Kymi) – fiński prawnik, specjalista w dziedzinie teorii i filozofii prawa oraz prawa cywilnego. Jest jednym z głównych przedstawicieli analitycznej teorii prawa. 
Od 1975 członek Fińskiej Akademii Nauk i Literatury, należy również do Rosyjskiej Akademii Nauk (1995) i szwedzkiej Akademii Nauk w Lund (1983); w 1989 został uhonorowany Medalem Polskiej Akademii Nauk im. Kopernika. Profesor uniwersytetów w Helsinkach (od 1970), Turku (1974–78) i Tampere (od 1978).

</doc>
<doc id="223115" url="https://pl.wikipedia.org/wiki?curid=223115" title="Aleksander Lwow">
Aleksander Lwow

Aleksander Lwow (ur. 18 września 1953 w Krakowie) – polski alpinista i himalaista.
Wspina się od 1970 roku, a zaczynał od skałek Gór Sokolich w Rudawach Janowickich (kurs grotołazów) i w Karkonoszach.
Od 1971 r. był członkiem Klubu Wysokogórskiego we Wrocławiu (do momentu jego rozwiązania w 1998). W roku tym został laureatem nagrody „Kolos” za zimową wyprawę na Mount Everest.
Jest redaktorem biuletynu „Góry i Alpinizm” (GiA).
Najważniejsze osiągnięcia wspinaczkowe.
Był uczestnikiem wypraw w Himalaje i Karakorum, między innymi na K2 (2 razy, w tym raz w zimie), Yalung Kang (zimą), Broad Peak (zimą), Mount Everest (4 razy). Wspinał się także w Hindukuszu, Pamirze, Andach i Tienszanie. Jest autorem pierwszego polskiego i jak dotąd najszybszego w historii (7 godzin, samotnie) wejścia na Pumori. W 1991 roku zorganizował i kierował międzynarodową wyprawą Polish Jack Wolfskin Everest Expedition.
Inne osiągnięcia.
W 1994 r. stworzył pierwszy w Polsce miesięcznik wspinaczkowy „Góry i Alpinizm” (GiA). Ukazało się 98 numerów magazynu.
W 2022 roku w filmie "Broad Peak" w rolę Lwowa wcielił się Piotr Głowacki.

</doc>
<doc id="223116" url="https://pl.wikipedia.org/wiki?curid=223116" title="Manuel Noriega">
Manuel Noriega

Manuel Antonio Noriega Moreno (ur. 11 lutego 1934 w Panamie, zm. 29 maja 2017 tamże) – panamski generał i prawicowy polityk, w latach 1983–1989 sprawował w Panamie władzę autorytarną jako wojskowy przywódca Panamy oraz samozwańczy „Najwyższy Przywódca Wyzwolenia Narodowego”.
Życiorys.
Absolwent tzw. Szkoły Ameryk specjalizującej się w wojnie ideologicznej i zwalczaniu lewicowych partyzantek w Ameryce Środkowej. Początkowo był sojusznikiem Stanów Zjednoczonych. Od 1959 do 1986 pracował dla CIA, za co otrzymywał nawet 200 tysięcy dolarów rocznie. Od lat 70. stał na czele armii panamskiej. W 1981 po śmierci w wypadku lotniczym prezydenta Panamy gen. Omara Torrijosa przejął władzę siłą i utrzymywał się przy niej jako dyktator kraju, fałszując kolejne wybory. Pomagał CIA w tajnych operacjach przeciwko lewicy w Ameryce Łacińskiej, jego zadaniem było wspomaganie amerykańskich interesów w Ameryce Środkowej, w szczególności sabotowanie działań socjalistycznego rządu sandinistów w Nikaragui oraz rewolucjonistów FMLN w Salwadorze. Według późniejszych oskarżeń, pomimo współpracy z amerykańską Administracją Legalnego Obrotu Lekarstw, wspomagał jednocześnie handlarzy narkotyków.
W późnych latach 80. zaczął przeciwstawiać się polityce realizowanej przez amerykańskie agencje, które wyniosły go do władzy. Rozpoczął współpracę z kubańskim rządem Fidela Castro, z którym wcześniej prowadził już interesy gospodarcze, będąc nieoficjalnym pośrednikiem Stanów Zjednoczonych w handlu z wyspą. Dziesięć lat po schwytaniu Noriegi przez Amerykanów wyszła na jaw sprzedaż Kubie tajnych dokumentów amerykańskiej Agencji Bezpieczeństwa Narodowego; okazało się, że współpracował również z Układem Warszawskim, przekazując zachodnie technologie wojskowe. Na tym procederze zarobił blisko 3 mln USD. Rozpoczęcie współpracy z Kubą spowodowało oskarżenie go przez Amerykanów o chęć budowy "osi Kuba, Panama, Nikaragua".
Stany Zjednoczone oskarżały go o fałszowanie wyborów, handel narkotykami i łamanie praw człowieka. W marcu 1989 miał miejsce pierwszy nieudany zamachu stanu (zaplanowany przez CIA). Ostatecznie został obalony przez wojska amerykańskie ("Operation Just Cause") w 1989. Podczas inwazji schronił się w nuncjaturze papieskiej, licząc na azyl polityczny. Jednakże wkrótce został zmuszony opuścić nuncjaturę z powodu głośnej muzyki (heavy metal) nadawanej przez wojsko amerykańskie pod jej budynkiem. Następnie został uprowadzony i przewieziony do Stanów Zjednoczonych. Oskarżony o handel narkotykami został skazany w 1992 na 40 lat więzienia. Frank Rubino, adwokat Noriegi, powiedział, że ten wyjdzie z więzienia 9 września 2007. W marcu 2007 potwierdzono, że jeżeli Noriega wróci do Panamy, może stać się wolnym człowiekiem po wyjściu z więzienia Stanów Zjednoczonych. Rząd Panamy próbował bez rozgłosu wprowadzić nowe prawo pozwalające na to.
26 kwietnia 2010 nastąpiła ekstradycja Noriegi do Francji, gdzie został osadzony w więzieniu La Santé. Władze Panamy zażądały jego ekstradycji, gdyż był sądzony zaocznie przez panamski wymiar sprawiedliwości za zniknięcia i zabójstwa opozycjonistów w latach 1968–1989. 11 grudnia 2011 został przewieziony do Panamy i tym samym po niemal 22 latach powrócił do kraju.
Główny bohater filmu pt. "Noriega – Wybraniec Boży" (reż. Roger Spottiswoode, 2000).

</doc>
<doc id="223117" url="https://pl.wikipedia.org/wiki?curid=223117" title="Proces Milcha">
Proces Milcha

Proces Milcha (oficj. USA vs. Erhard Milch) – drugi z 12 procesów norymberskich przeprowadzonych przed Amerykańskimi Trybunałami Wojskowymi po zakończeniu głównego procesu niemieckich zbrodniarzy wojennych przed Międzynarodowym Trybunałem Wojskowym w Norymberdze. Tym razem jedynym oskarżonym był feldmarszałek hitlerowskiej Luftwaffe Erhard Milch. Proces toczył się w dniach od 2 stycznia do 17 kwietnia 1947.
Sędziowie.
Skład sędziowski złożony był z amerykańskich sędziów:
Oskarżenie.
Erhard Milch, zastępca Hermanna Göringa, został oskarżony o popełnienie zbrodni wojennych oraz zbrodni przeciwko ludzkości. Akt oskarżenia w punktach pierwszym i trzecim wymieniał następujące zarzuty – zmuszanie do pracy niewolniczej, deportacje i maltretowanie milionów ludzi – cywilnych robotników przymusowych i alianckich jeńców wojennych. W punkcie drugim oskarżono go o udział w zbrodniczych eksperymentach medycznych na ludziach, a także w morderstwach, aktach przemocy i innych nieludzkich czynach.
Wyrok.
Trybunał uznał zasadność punktów pierwszego i trzeciego aktu oskarżenia, natomiast w przypadku punktu drugiego Milch został ogłoszony niewinnym zarzucanych mu czynów. Oskarżony skazany został na karę dożywotniego pozbawienia wolności, która to kara została zamieniona w 1951 na 15 lat pozbawienia wolności. Ostatecznie Milch opuścił więzienie w czerwcu 1954. Zmarł w 1972 roku. 

</doc>
<doc id="223120" url="https://pl.wikipedia.org/wiki?curid=223120" title="Elżbieta Górkowa">
Elżbieta Górkowa



</doc>
<doc id="223121" url="https://pl.wikipedia.org/wiki?curid=223121" title="Bustina">
Bustina

Bustina - włoska furażerka wojskowa, zaprojektowana u progu lat 30. przez Federica Caproniego. Charakteryzował ją podniesiony do góry daszek oraz nauszniki zapinane na guzik lub klamerkę po lewej stronie. Stosowano ją powszechnie w wojskach lądowych faszystowskich Włoch (bersalierzy, piechota, alpini, spadochroniarze, jednostki milicji faszystowskiej oraz "arditi"). Z przodu zazwyczaj naszywano godło danej formacji lub liść wawrzynu (alpini). Po wojnie kontynuowano jej użycie w armii włoskiej aż do połowy lat 50.

</doc>
<doc id="223122" url="https://pl.wikipedia.org/wiki?curid=223122" title="Halszka Ostrogska">
Halszka Ostrogska



</doc>
<doc id="223125" url="https://pl.wikipedia.org/wiki?curid=223125" title="Diastrofizm">
Diastrofizm

Diastrofizm to w geologii ogół procesów powodujących mechaniczne deformacje skorupy ziemskiej w jej geologicznej ewolucji, np.: wypiętrzenia i zapadnięcia całych obszarów, fałdowania, powstawanie uskoków, trzęsienia ziemi, zmiany linii brzegowej, transgresje i regresje mórz.
Procesy endogeniczne prowadzące do zmian w obrębie skorupy ziemskiej na dużych jej obszarach nazywa się distrofizmem. Obejmuje on procesy związane ze wznoszeniem i opadaniem oraz deformacją skorupy ziemskiej. Zaliczamy tu ruchy epejrogeniczne, talassogeniczne (związane z powstawaniem mórz), epejroforezę, ruchy górotwórcze oraz wstrząsy sejsmiczne.

</doc>
<doc id="223130" url="https://pl.wikipedia.org/wiki?curid=223130" title="Krambambula (napój alkoholowy)">
Krambambula (napój alkoholowy)

Krambambula – rodzaj dawnej nalewki ziołowej, słodkiej wódki przyrządzanej w wielu odmianach. Również napój z dodatkiem wódki, cukru i cytryny.
Według J. Kitowicza w dawnej Rzeczypospolitej zaliczana była wraz z ratafią do najdroższych trunków tego rodzaju (po tynfie za kielich o zawartości ⅛ kwaterki); często serwowana na wytrzeźwienie po długotrwałym pijaństwie. Znana w Europie, uchodziła za jedną z najdroższych „wódek gdańskich”. Gloger wyjaśnia jej nazwę jako pochodzącą z przyśpiewu hulaszczej piosenki niemieckiej („Krambambuli, so heisst der Titel, womit dich ein Starost beehrt”).
Na kresach dawniej (jeszcze w XIX wieku) określano tak podawany w zajazdach rozgrzewający napój złożony z gorącej wody, wódki, cukru i cytryny.
Współcześnie na Białorusi uchodzi za rodzimy rodzaj słodkiej wódki (oryg. крамбамбуля) , o ruskiej tradycji sięgającej czasów litewskich. Jej podstawą zasadniczo są przyprawy (np. cynamon, pieprz, kminek, anyżek, jałowiec) oraz miód. Znane są przepisy z dodatkami smakowymi w postaci np. migdałów lub skórki pomarańczy.. 

</doc>
<doc id="223132" url="https://pl.wikipedia.org/wiki?curid=223132" title="Bałtycki Uniwersytet Federalny im. Immanuela Kanta w Kaliningradzie">
Bałtycki Uniwersytet Federalny im. Immanuela Kanta w Kaliningradzie

Bałtycki Federalny Uniwersytet im. Immanuela Kanta (ros. "Федеральное государственное автономное образовательное учреждение высшего профессионального образования „Балтийский федеральный университет имени Иммануила Канта”", skrótowo: "БФУ им. И. Канта", "БФУ", "Кантиана"; oficj. ang. "Immanuel Kant Baltic Federal University", skrót ang. "IKBFU"; skrót międzynarodowy "Kantiana") – rosyjski uniwersytet państwowy utworzony w 1947 w Kaliningradzie (jako Państwowy Kaliningradzki Instytut Pedagogiczny), od 1977 nawiązujący do tradycji istniejącego w latach 1544–1945 niemieckiego Uniwersytetu Albertyna (Uniwersytetu Albrechta w Królewcu).
Uniwersytet kształci studentów w 2 specjalistycznych szkołach wyższych i na 9 wydziałach. Jedną z wielu specjalności jest „Język polski i literatura” (bakalaureat).
Historia uczelni.
Państwowy Kaliningradzki Instytut Pedagogiczny został utworzony 21 lipca 1947 i rozpoczął działalność dydaktyczną w lipcu 1948 na 3 wydziałach (Wydział Historyczny, Wydział Literatury, Wydział Fizyczno-Matematyczny). W następnych latach połączono Wydziały Historyczny oraz Literatury w Wydział Historyczno-Filologiczny oraz utworzono nowe: Wydział Pedagogiki i Metodyki Nauczania Początkowego oraz Wydział Nauk Przyrodniczych. 16 lipca 1966 uczelnia została przekształcona w Kaliningradzki Uniwersytet Państwowy ("Калининградский государственный университет") z 4 wydziałami (Wydział Fizyczno-Matematyczny, Wydział Nauk Przyrodniczych, Wydział Historyczno-Filologiczny, Wydział Ekonomiczno-Prawniczy). W 1971 z Wydziału Nauk Przyrodniczych utworzono Wydział Geograficzny oraz Wydział Chemiczno-Biologiczny.
Kierownictwo.
Uniwersytetem zarządzają obecnie (2022) 3 organy kolegialne:
Rektorem uczelni i przewodniczącym Rady Akademickiej jest od 2020 проф. д-р Александр Александрович Фёдоров (Prof. Dr Alexander Fedorov).
Struktura organizacyjna.
Uniwersytet posiada obecnie (2022) 124 jednostki organizacyjne rozmieszczone w 40 budynkach akademickich (w tym 23 dydaktyczne, 3 ośrodki badawczo-edukacyjne i 13 domów akademickich), m.in. przebudowany po II wojnie światowej gmach główny dawnego Uniwersytetu Albrechta (obecnie budynek nr 3 przy ul. Uniwersyteckiej 2, mieszczący Wydział Systemów Żywych). 

</doc>
<doc id="223133" url="https://pl.wikipedia.org/wiki?curid=223133" title="Jan Rolbiecki">
Jan Rolbiecki

Jan Nepomucen Józef Pankracy Rolbiecki (ur. 12 maja 1806, w Grąbcu, zm. 4 lipca 1870, w Warszawie) – polski konstruktor maszyn rolniczych.
Życiorys.
Był synem Adama i Joanny z domu Karwat, małżonków Rolbieckich. Od 1840 dzierżawił rządową ekonomię w Broku nad Bugiem w powiecie Ostrów Mazowiecka, gdzie założył tartak i niedużą fabrykę maszyn i narzędzi rolniczych. W 1855 nabył od ziemianina Józefa Jakuszczyka projekt żniwiarki nożycowej i po licznych ulepszeniach zgłosił ją jako własny wynalazek (o nazwie „Polka”) w Towarzystwie Rolniczym w Warszawie. Uzyskał 5-letni patent i rozpoczął w 1855 seryjną produkcję w nowej fabryce na warszawskiej Pradze. Zajmował się także ulepszaniem i konstruowaniem innych urządzeń. Produkcji „Polki” zaprzestał w 1865 ze względu na skromne możliwości.
Publikował na łamach „Gazety Rolniczo-Przemysłowej”, m.in. "Wiadomość o fabryce budowli drewnianych w Broku" (1853, nr 36), "Młocarnia parokonna i ręczna wyrobu brokowskiego" (1855, nr 3), "Młocarnia i deptak nowej konstrukcji" (1854, nr 31, 39, 65, 84, 88). Należał do Warszawskiego Towarzystwa Dobroczynności. Zmarł po długiej chorobie, został pochowany na Powązkach (kwatera B-3-24). Wkrótce po jego śmierci upadła fabryka na Pradze, wytwórnia w Broku przetrwała do końca XIX w.
Był żonaty z Józefą z Łasowskich, miał syna Władysława (ur. 1841, zm. 1914).

</doc>
<doc id="223136" url="https://pl.wikipedia.org/wiki?curid=223136" title="Brzegi (powiat tatrzański)">
Brzegi (powiat tatrzański)

Brzegi – wieś w Polsce, położona w województwie małopolskim, w powiecie tatrzańskim, w gminie Bukowina Tatrzańska, granicząca ze Słowacją.
Według danych z 31 grudnia 2012 r. sołectwo Brzegi miało 769 stałych mieszkańców.
W latach 1975–1998 miejscowość administracyjnie należała do województwa nowosądeckiego.
Położenie.
Znajduje się w otulinie Tatrzańskiego Parku Narodowego, na wschodnich i zachodnich stokach Brzegowskiego Działu – grzbietu odbiegającego w północnym kierunku od Tatr, ale należącego do Pogórza Bukowińskiego. Nad miejscowością wznosi się najwyższy szczyt tego pogórza – Cyrhla nad Białką (1155 m). Miejscowość położona jest w dolinach potoków spływających z tego grzbietu do Białki: Ryniasowego Potoku, Zawiersiańskiego Potoku, Brzegowskiego Potoku, Kozinieckiego Potoku. Zachodnimi stokami Brzegowskiego Działu biegnie szosa z Bukowiny Tatrzańskiej do Łysej Polany. Znajduje się tutaj bardzo widokowa polana Głodówka, z której roztacza się panorama obejmująca całe Tatry. Ze znajdujących się na wschodnich stokach zabudowań wioski zobaczyć można panoramę obejmującą m.in. Rysy, Gerlach, Murań, Szeroką Jaworzyńską, Mięguszowieckie Szczyty, czy Wołoszyn.
Opis miejscowości.
Wieś powstała w 1625 r. na prawie wołoskim, chociaż wzmiankowana jest już pod koniec XVI wieku. W latach 1975–1998 należała administracyjnie do województwa nowosądeckiego. Dojazd do Brzegów jest możliwy z dwóch stron: od Bukowiny Tatrzańskiej i od strony Jurgowa.
Kościołem parafialnym wsi jest świątynia pw. Świętego Antoniego Padewskiego z 1950 roku, którą opiekują się werbiści. Na wzgórzu Rynias znajduje się dom rekolekcyjny "Scala", którego nazwa pochodzi od miejsca we Włoszech koło Neapolu, w którym założyciel redemptorystów św. Alfons Liguori podjął decyzję o założeniu nowego zgromadzenia zakonnego. Jest tam również kaplica "Matki Bożej z Gór", której, jak i ośrodka opiekunem był przez wiele lat o. Jan Mikrut CSsR (w latach 1993–2003 posługujący w Radiu Maryja).
We wsi znajduje się remiza Ochotniczej Straży Pożarnej i Szkoła Podstawowa im. hrabiego Władysława Zamoyskiego, w której w okresie wakacji funkcjonuje schronisko młodzieżowe PTTK.
W okresie zimowym w Brzegach działa pięć wyciągów narciarskich. Na północnych zboczach Głodówki śnieg utrzymuje się przeważnie do końca kwietnia.
W Brzegach odbywa się w ciągu roku kilka imprez o charakterze ludowo-regionalnym (m.in. gminny festyn „U zbiegu trzech kultur – Lindada”). Mieszkańcy silnie kultywują tradycję i folklor góralski. Spora część kobiet brzeżańskich słynie z hafciarstwa ściegowego. We wsi można spotkać jeszcze stylowe drewniane chałupy utrzymane w starym góralskim stylu oraz przydrożne kapliczki.
Wizyta kardynała Karola Wojtyły.
1 listopada 1976 roku krakowski metropolita Karol Wojtyła (późniejszy papież Jan Paweł II) spotkał się na polanie Rynias z ks. Franciszkiem Blachnickim – założycielem Ruchu Światło-Życie i wygłosił tam homilię podczas Mszy Świętej. Spotkanie odbyło się w związku z poświęceniem domu rekolekcyjnego i kaplicy stworzonej przez ks. Blachnickiego. Od tamtego czasu na polanie odbywają się rekolekcje dla młodzieży, dorosłych i wiele innych.

</doc>
<doc id="223137" url="https://pl.wikipedia.org/wiki?curid=223137" title="Droga krajowa nr 7 (Polska)">
Droga krajowa nr 7 (Polska)

Droga krajowa nr 7 – droga krajowa klasy S, klasy GP oraz G prowadząca z Żukowa k. Gdańska przez Warszawę do granicy ze Słowacją w Chyżnem. Jest ona częścią międzynarodowej drogi europejskiej E77 prowadzącą dalej przez Słowację do stolicy Węgier, Budapesztu oraz na odcinku Gdańsk – węzeł Elbląg Wschód częścią trasy E28. Fragment z Krakowa do Rabki jest także częścią trasy tzw. "Zakopianki", czyli najczęściej uczęszczanej przez turystów drogi w Tatry. Trasa przebiega przez pięć województw: pomorskie, warmińsko-mazurskie, mazowieckie, świętokrzyskie i małopolskie. Arteria bywa czasem nazywana "drogą E7", ze względu na to, że przed reformą sieci drogowej w 1985 roku znaczna część trasy obecnej „siódemki” istniała jako szlak międzynarodowy E7.
W czasach PRL odcinek Warszawa – Płońsk rozbudowano do postaci dwujezdniowej. Do połowy lat 80. arterię przebudowano od granic Warszawy do Dziekanowa Leśnego. Na dalszym odcinku druga jezdnia, wraz z nowym mostem nad Wisłą, powstała do początku lat 90. Analogicznie w I połowie lat 80. oddano do użytku drugą jezdnię na odcinku Warszawa – Grójec.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021.
Wcześniej droga krajowa nr 7 objęta była ograniczeniami dopuszczalnego nacisku pojedynczej osi:
Droga ekspresowa S7.
Droga na odcinkach Straszyn – Napierki (203 km), Zakroczym – Czosnów (14,6 km), Głuchów – granica województwa świętokrzyskiego i małopolskiego (192 km), Myślenice – Lubień (16 km) oraz na kilku krótszych fragmentach ma status drogi ekspresowej S7.
Szczegóły przebiegu.
Przebieg w Gdańsku.
Obecnie droga nr 7 rozpoczyna się na rondzie łączącym ją z drogą nr 20 w Żukowie i prowadzi w kierunku Gdańska drogą oznaczaną w latach 90. jako 219, a w granicach Gdańska (jako S7) przebiega trasą południowej obwodnicy Gdańska, i łączy Koszwały na wschodnich przedmieściach Gdańska, przez dzielnicę Orunia-Św. Wojciech-Lipce z obwodnicą trójmiejską w Straszynie na węźle Gdańsk-Południe.
Przebieg w Warszawie.
Na przestrzeni lat kilkukrotnie zmieniano przebieg drogi nr 7 przez Warszawę:
Całkowita długość odcinka drogi 7 w obrębie Warszawy wynosi 21,2 km.
Historia numeracji.
Na przestrzeni lat trasa posiadała różne oznaczenia:
Bezpieczeństwo.
„Siódemka” przed oddaniem do użytku poszczególnych odcinków w standardzie drogi ekspresowej była jedną z najniebezpieczniejszych dróg krajowych w Polsce. Według danych policji w 2007 roku odnotowano na niej 765 wypadków drogowych co było najwyższą wartością dla polskich dróg krajowych (taka sama liczba wypadków miała miejsce na drodze nr 1) w których zmarło 170 a odniosło rany 1157 osób, które to wartości były najwyższe spośród wszystkich dróg krajowych w Polsce. Rok później (w 2008) liczba wypadków zmniejszyła się do 696 (co było drugą najwyższą wartością dla dróg krajowych w Polsce zaraz po drodze nr 1 – 738) w których zmarło 157 (najwięcej w Polsce) a odniosło rany 929 osób (druga pod względem liczby ofiar wartość dla polskich dróg krajowych po drodze nr 1 – 993). Dla porównania w wypadkach drogowych do których doszło na liczącej 230 km drodze nr 78 w 2007 r. zmarło 19 osób co nawet przy wzięciu pod uwagę różnicy w długości jest wartością dużo niższą.
Droga krajowa nr 7 w kulturze.
Od numeru drogi pochodzi tytuł piosenki Jana Krzysztofa Kelusa "Ballada o szosie E7" nawiązująca do działalności KORu po wydarzeniach radomskich. Kazik Staszewski w piosence pod tytułem „Piosenka o mławskiej policji” (album Mars napada) opowiada fikcyjną historię swojej podróży Drogą krajową nr 7 (opisaną w utworze przy pomocy potocznego określenia "szosa gdańska"), w tym o zatrzymaniu przez tytułową policję drogową z Mławy za złamanie "prawa i przepisów". Podróż drogą nr 7 jest również wątkiem przewodnim w powieści Ziemowita Szczerka "Siódemka".

</doc>
<doc id="223138" url="https://pl.wikipedia.org/wiki?curid=223138" title="Nalewka aptekarska">
Nalewka aptekarska

Nalewka aptekarska (nalewka farmaceutów) – nalewka składająca się z cytryny, cukru, mleka i spirytusu o zawartości alkoholu ok. 40%. Jest uważana za lek na niestrawność.

</doc>
<doc id="223140" url="https://pl.wikipedia.org/wiki?curid=223140" title="Bitwa pod Filipowem (1656)">
Bitwa pod Filipowem (1656)

Bitwa pod Filipowem (znana też jako bitwa pod Mieruniszkami-Filipowem) – bitwa stoczona 22 października 1656 w czasie potopu szwedzkiego między wojskami polskimi a siłami szwedzko-brandenburskimi.
Przebieg bitwy.
Po zniszczeniu armii szwedzko-brandenburskiej pod Prostkami armia litewsko-tatarska przystąpiła do pustoszenia ziem elektorskich, wkrótce jednak Tatarzy odeszli, Prusy opuściły również chorągwie koronne Wojniłłowicza i armia stopniała liczebnie do 5000 żołnierzy. W drugiej połowie października ruszyła na Litwinów kolejna, armia szwedzko-brandenburska dowodzona przez generała Gustawa Ottona Stenbocka i Jerzego Fryderyka, księcia Waldeck. Siły tym razem były mniej więcej równe, gdyż 5000 Litwinów dowodzonych przez hetmana polnego litewskiego Wincentego Gosiewskiego musiało zmierzyć się z 6000 żołnierzy szwedzkich i elektorskich.
Dywizja (ok. 5 tys.) hetmana polnego litewskiego Wincentego Gosiewskiego rozlokowana w Filipowie w powiecie suwalskim stoczyła bitwę z korpusem (ok. 6 tys.), dowodzonym przez generała Gustawa Ottona Stenbocka i Jerzego Fryderyka księcia Waldeck.
W czasie, gdy główne siły litewskie były rozlokowane w Filipowie, posuwające się szybkim marszem oddziały szwedzko-brandenburskie zaatakowały niespodzianie pod Mieruniszkami tylną straż wojsk polskich. Wywiązała się bitwa, w której od początku inicjatywę i przewagę taktyczną mieli Szwedzi i Brandenburczycy. Cofającym się pod naporem nieprzyjaciela wojskom polskim groziło oskrzydlenie. W tej sytuacji hetman Gosiewski postanowił oderwać swe główne siły od wroga i wycofać się na północ.
Porażka była dotkliwa, jednak dzięki temu, że Gosiewski w porę wycofał się z walki, straty były niewielkie. Utracono część taborów oraz cennego jeńca – wziętego pod Prostkami i trzymanego pod strażą w Filipowie Bogusława Radziwiłła. Po bitwie pokonany Gosiewski zawarł wkrótce rozejm z elektorem i wycofał się z Prus Książęcych, natomiast Stenbock pomaszerował nad Wisłę.

</doc>
<doc id="223142" url="https://pl.wikipedia.org/wiki?curid=223142" title="C.k.">
C.k.

c.k.", "ck", "c. i k. (niem. k. u. k., "kaiserlich und königlich", lub k.-k., "kaiserlich-königlich", ) – skrót od określeń cesarsko-królewski oraz cesarski i królewski; pochodzi od tytułu władcy Austro-Węgier, który był cesarzem Austrii i królem Węgier jednocześnie. W przypadku wspólnych instytucji obu państw (Ministerstwo Wojny, Ministerstwo Spraw Zagranicznych i placówki dyplomatyczne, Ministerstwo Finansów, wspólny bank centralny i marynarka handlowa) stosowany był skrót zapisywany po polsku w formie: c. i k., będącej dosłownym tłumaczeniem z niemieckiego "k. u k." (cesarski i królewski), natomiast w przypadku instytucji austriackiej części monarchii (Przedlitawii), w tym Galicji, stosowano skrót c.k. (z niemieckiego "k.k.", cesarsko-królewski). Skróty te w niemieckiej wersji zapisywane są także bez kropek: "kuk" i "kk".
Po poniesionych w XIX wieku klęskach, które spowodowały utratę przez Austrię posiadłości we Włoszech oraz kontroli nad Rzeszą niemiecką, nastąpiły reformy, w wyniku których powstała dualistyczna monarchia Austro-Węgierska. Jej części składowe miały autonomię, a Węgry samodzielnie decydowały o sprawach wewnętrznych (z wyjątkiem wojska, które mimo odrębności było całkowicie podporządkowane władzom austriackim).
Tak więc dla mieszkańców austriackiej części monarchii Habsburgów (Austria, Czechy, Galicja), tzw. Cislitawii (po polsku niekiedy "Cyslitawii", od "Leitha" – granicznej rzeki Litawy), ówcześni władcy Franciszek Józef i Karol I byli cesarzami, zaś dla mieszkańców części węgierskiej, tzw. Zalitawii (po polsku niekiedy "Translitawii" – Węgry, w skład których wchodziła dzisiejsza Słowacja i Siedmiogród, a także autonomiczna Chorwacja) – królami. W sprawach dotyczących Cislitawii używano określenia K.-k. (po polsku c.k. – Kaiserlich-königlich, cesarz Austrii, król Czech, Galicji i Lodomerii), w sprawach Translitawii m.k. (magyar királyi) lub k.u. (königlich ungarisch, królewski węgierski), przy wspólnych instytucjach jak wyżej k.u.k.
Szydercy, jak Robert Musil, nazywali ten twór państwowy "„Kakanien”", co kojarzy się z niemieckim słowem "„Kacke”" (pol. "„Kupa”" w znaczeniu fekaliów ludzkich). Również mieszkańcy Galicji, bombardowani nieustannie skrótem K.-k., ukuli żartobliwą nazwę "Kakania".

</doc>
<doc id="223145" url="https://pl.wikipedia.org/wiki?curid=223145" title="Dioda germanowa">
Dioda germanowa

Dioda germanowa – dioda półprzewodnikowa wykonana z kryształu germanu. Odznacza się niskim spadkiem napięcia w kierunku przewodzenia (0,2 V) i małą odpornością na wysoką temperaturę. 
Ze względu na prostotę produkcji powszechnie stosowana do lat 70. XX wieku. Całkowicie wyparta z układów mocy przez diody krzemowe. Germanowe diody ostrzowe są rozwinięciem detektora kryształkowego.

</doc>
<doc id="223146" url="https://pl.wikipedia.org/wiki?curid=223146" title="Gordion">
Gordion

Gordion – starożytne miasto i stolica Frygii w Azji Mniejszej na prawym brzegu rzeki Senioras, założone przez legendarnego króla Gordiasa.
Według mitologii greckiej mieszkańcy Frygii nękani brakiem władcy i walkami wewnętrznymi zwrócili się o radę do wyroczni, która poradziła im, by ogłosili królem tego, kto pojawi się u nich na rydwanie zaprzężonym w woły. W ten sposób Gordios, który zjawił się na takim rydwanie, został królem. W dowód wdzięczności założył miasto Gordion, a Zeusowi złożył w ofierze swój rydwan, na którego dyszlu wykonał skomplikowany węzeł (patrz: węzeł gordyjski). Przepowiednia głosiła, że kto ten węzeł rozwiąże, będzie rządził światem. Sztuki tej miał dokonać Aleksander Wielki w czasie wyprawy na Persję. Legenda głosi, że król Macedonii rozciął węzeł jednym cięciem miecza.
W wyniku przeprowadzonych wykopalisk (z których najważniejsze przeprowadzone były przez archeologów amerykańskich od 1949) stwierdzono tu ciągłość osadnictwa od III tysiąclecia p.n.e. do epoki grecko-rzymskiej. Z VIII–VII wieku p.n.e., gdy Gordion był stolicą Frygii, zachowały się masywne mury miejskie z bramą w formie długiego korytarza oraz resztki rezydencji królewskiej. Domy budowane w formie megaronu, z kamienia lub materiału podobnego do muru pruskiego posiadały dwuspadowy dach. Bogatsze domy zdobione były geometrycznymi mozaikami z krzemienia.
W pobliżu miasta znajdują się liczne kurhany z drewnianymi komorami grobowymi wewnątrz. W jednym z nich, zwanym grobem (lub tumulusem) Midasa, znaleziono cenne wyroby z brązu, m.in. zdobione reliefem, w innych zaś – resztki sprzętów drewnianych.

</doc>
<doc id="223147" url="https://pl.wikipedia.org/wiki?curid=223147" title="Ratafia">
Ratafia

Ratafia (wł. "ratafià, rataffia") – słodka wódka wieloowocowa wytwarzana z niedestylowanych nalewek na sokach owocowych. 
Przyjęta w wielu językach nazwa pochodzi od toastu wygłaszanego przez Kreolów pochodzenia francuskiego podczas zawierania umów, wyrażanego łacińskimi słowami „Rata fiat [conventio]” (Niech będzie zawarta [umowa]). Ze względu na różnorodność wykorzystanych owoców ratafia często bywa potocznie określana jako „tutti frutti”.
Specyfika tego trunku pozwala na przyrządzanie go metodą domową od okresu letniego do jesieni. W tym celu wykorzystuje się dymion, w którym warstwowo umieszcza się oczyszczone rozmaite owoce sezonowe, przesypywane cukrem i zalewane spirytusem. Do zawartości dodawane bywają migdały i pestki niektórych owoców (śliwek, moreli, brzoskwiń).
Do nalewek wieloowocowych typu tutti frutti należą ratafie staropolskie. Ich cechą jest zawartość różnorodnych gatunków owoców oraz duża zawartość cukrów.

</doc>
<doc id="223149" url="https://pl.wikipedia.org/wiki?curid=223149" title="Karniowice">
Karniowice



</doc>
<doc id="223151" url="https://pl.wikipedia.org/wiki?curid=223151" title="Lewkonia">
Lewkonia

Lewkonia ("Matthiola" ) – rodzaj należący do rodziny kapustowatych. Obejmuje 55 gatunków. Pochodzą one głównie z Europy, Afryki Północnej oraz środkowej i południowo-zachodniej Azji. Dwa gatunki uprawia się powszechnie jako rośliny ozdobne. Nazwa naukowa upamiętnia Pietro Andreę Matthioliego (1500–1577) – włoskiego artystę i botanika.
Rozmieszczenie geograficzne.
Zasięg rodzaju obejmuje Europę, północną i wschodnią Afrykę oraz środkową i południowo-zachodnią Azję. W Europie rośnie 10 gatunków, pozostałe w większości w Azji. Jako rośliny introdukowane obecne są w Australii i Ameryce Północnej. W Polsce trzy gatunki spotykane są w uprawie lub przejściowo dziczejące.
Biologia.
Rośliny jednoroczne, dwuletnie, byliny, rzadko półkrzewy.
Systematyka.
"Lonchophora" Durieu, "Mathiola" W. T. Aiton, "Mathiolaria" Chevall., "Pirazzia" Chiov.
Należy do rodziny kapustowatych ("Brassicaceae"), rzędu kapustowców ("Brassicales"), kladu różowych (rosids) w obrębie okrytonasiennych ("Magnoliophyta").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Capparanae" Reveal, rząd kaparowce ("Capparales" Hutch.), podrząd "Capparineae" Engl., rodzina kapustowate ("Brassicaceae" Burnett), rodzaj lewkonia ("Matthiola" W. T. Aiton).

</doc>
<doc id="223152" url="https://pl.wikipedia.org/wiki?curid=223152" title="Maciej Rolbiecki">
Maciej Rolbiecki

Maciej Rolbiecki (ur. 1786, zm. 6 marca 1831) – podpułkownik Wojska Polskiego.
Życiorys.
Urodzony w powiecie michałowskim na Pomorzu, pochodził z rodziny szlacheckiej herbu Sas, był synem Karola i Marianny z Kucharskich. Po początkowych naukach w domu rodzinnym został wcielony do pruskiej szkoły kadetów w Chełmnie (1794), później przeszedł do Wyższego Zakładu Kadetów w Berlinie (1798), który ukończył w 1801. Służył w 33 regimencie piechoty (stacjonującym w Kłodzku), brał udział w bitwie pod Auerstädt (14 października 1806). Doszedł do stopnia porucznika.
W 1807 przeszedł do Wojska Polskiego. 3 kwietnia tego roku został kapitanem. Przez pewien czas pełnił służbę w sztabie generała Jana Henryka Dąbrowskiego. Zachowując obowiązki w sztabie, miesiąc później został przydzielony do 2 pułku piechoty (późniejszego 10 pułku piechoty). Brał udział w oblężeniu Gdańska (1807), potem m.in. w kampanii rosyjskiej 1812, uczestniczył w bitwach pod Tylżą (28 grudnia 1812) i Labiau (3 stycznia 1813). W 1913 generał Jean Rapp mianował go szefem batalionu w 10 pułku piechoty i udzielił pochwały za męstwo w obronie Gdańska. W latach 1813-1814 przebywał w niewoli rosyjskiej.
W lutym 1815 podjął służbę w armii Królestwa Polskiego. W randze majora został przydzielony do Pułku 1-go Strzelców Pieszych w Warszawie, dowodził tam kolejno 2 i 1 batalionem. W październiku 1820 otrzymał awans na podpułkownika. Od stycznia 1830 czasowo zastępował generała Piotra Szembeka na stanowisku dowódcy brygady. W t.r. prezentował swój pułk przed przebywającym w Królestwie Polskim carem Mikołajem I, uzyskując uznanie i pochwały. W maju 1830 został odznaczony Znakiem Honorowym za 20 lat wzorowej służby oficerskiej.
Po wybuchu powstania listopadowego nakłonił generała Piotra Szembeka do przystąpienia do powstańców. Od 7 grudnia 1830 do 31 stycznia 1831 był dowódcą Pułku 1-go Strzelców Pieszych. Przydzielony do Sztabu Głównego, wkrótce popełnił samobójstwo, być może załamany odsunięciem od czynnej służby wojskowej.
Miał synów Teodora Kajetana (autora rozpraw na tematy agrarne) i Aleksandra Przemysława (urzędnika administracji leśnej).

</doc>
<doc id="223157" url="https://pl.wikipedia.org/wiki?curid=223157" title="Proces prawników">
Proces prawników

Proces prawników (oficj. proces USA vs. Josef Altstötter i inni) – trzeci z 12 procesów norymberskich, które odbyły się przed amerykańskimi trybunałami wojskowymi po zakończeniu procesu głównych zbrodniarzy wojennych przed Międzynarodowym Trybunałem Wojskowym w Norymberdze. Na ławie oskarżonych zasiedli członkowie nazistowskiego wymiaru sprawiedliwości i niemieccy prawnicy, którzy współpracowali z władzami III Rzeszy. Proces przeprowadzono w dniach od 5 marca do 4 grudnia 1947.
Sędziowie.
Skład sędziowski złożony był z czterech amerykańskich sędziów:
Po tym jak Marshall wystąpił ze składu sędziowskiego, Brand został przewodniczącym składu zaś Harding z zastępcy stał się pełnoprawnym sędzią.
Oskarżeni.
Oskarżonych zostało 16 niemieckich prawników, z czego 9 pracowało w nazistowskim Ministerstwie Sprawiedliwości (pozostali pełnili funkcje w tzw. Sądach Specjalnych i w Trybunałach Ludowych). Głównym zarzutem było przygotowanie i sankcjonowanie nazistowskiego programu „czystości rasowej”, przez wprowadzenie rasistowskiego ustawodawstwa i udział w prześladowaniu „ras niższych”. Członkowie Sądów Specjalnych i Trybunałów Ludowych odpowiadali za niesprawiedliwe i przesadnie surowe traktowanie obywateli państw alianckich, którzy z pogwałceniem prawa zostali przez te organy osądzeni. Oskarżeni także niejednokrotnie sankcjonowali zbrodnie popełniane przez innych. Na ławie oskarżonych zabrakło: Otto Thieracka (nazistowskiego ministra sprawiedliwości w latach 1942–1945, odpowiedzialnego w dużej mierze za kierowanie więźniów do obozów koncentracyjnych i częstego wizytatora tych obozów) i Rolanda Freislera (fanatycznego nazisty, przewodniczącego Trybunału Ludowego od 1942, który sądził m.in. uczestników zamachu z 20 lipca 1944 i wydawał niezwykle surowe wyroki). Thierack popełnił samobójstwo w 1946 r., a Freisler zginął (w 1945 r.) podczas jednego z posiedzeń Trybunału Ludowego w trakcie nalotu bombowców alianckich.
Zarzuty i wyrok.
Zarzuty aktu oskarżenia obejmowały zbrodnie wojenne i przeciw ludzkości oraz przynależność do organizacji przestępczych: SS (co dotyczyło Altstöttera, Cuhorsta, Engerta i Joela) i korpusu kierowniczego NSDAP (co dotyczyło Cuhorsta, Oeschy’ego, Nebelunga i Rothauga). 10 oskarżonych uznano za winnych stawianych im zarzutów, z wyjątkiem Oswalda Rothauga, który skazany został jedynie za zbrodnie przeciw ludzkości (Rothaug skazany został mimo to na dożywotnie pozbawienie wolności, gdyż trybunał uznał oskarżonego za człowieka okrutnego i sadystycznego, nie znajdując dla niego żadnych okoliczności łagodzących). 5 oskarżonych uniewinniono, Karl Engert został wycofany z procesu z powodów zdrowotnych, a Karl Westphal popełnił samobójstwo przed jego rozpoczęciem. Opinia publiczna uznała wyrok za zbyt łagodny. Skazanym, którzy nie należeli do organizacji przestępczych, na poczet kary zaliczono okres uwięzienia sprzed i w trakcie procesu. Większość skazanych zwolniono na początku lat 50., a niektórzy otrzymali nawet od władz RFN emerytury (Franz Schlegelberger, Ernst Lautz i Curt Rothenberger).
Sentencja wyroku Amerykańskiego Trybunału Wojskowego w procesie prawników:
Karl Westphal popełnił samobójstwo przed rozpoczęciem procesu.
Filmografia.
Proces prawników stał się kanwą dla amerykańskiego filmu z 1961 pt. "Wyrok w Norymberdze" w reżyserii Stanleya Kramera.

</doc>
<doc id="223159" url="https://pl.wikipedia.org/wiki?curid=223159" title="Ministerstwo Edukacji Narodowej i Sportu">
Ministerstwo Edukacji Narodowej i Sportu



</doc>
<doc id="223162" url="https://pl.wikipedia.org/wiki?curid=223162" title="Underground">
Underground



</doc>
<doc id="223163" url="https://pl.wikipedia.org/wiki?curid=223163" title="Nalewka miętowa">
Nalewka miętowa

Nalewka miętowa - nalewka sporządzana na mięcie, lub olejku miętowym, uważana przez niektórych za lekarstwo na niestrawność i brak apetytu.

</doc>
<doc id="223165" url="https://pl.wikipedia.org/wiki?curid=223165" title="Anosognozja">
Anosognozja

Anosognozja (gr. ἀ- "a- –" przedrostek przeczący, νόσος "nosos" – choroba; γνῶσις "gnosis" – wiedza) lub anozognozja – zaburzenia neurologiczne, polegające na niezdolności zdania sobie sprawy z własnej choroby. Schorzenie to występuje najczęściej przy paraliżu lewostronnym (prawej półkuli mózgu). Objawy anosognozji podobne są do psychologicznych mechanizmów zaprzeczania chorobie (brak zainteresowania swoją ogólną sytuacją; emocjonalna i uczuciowa obojętność wobec sytuacji), w rzeczywistości mają jednak podłoże neurologiczne związane z uszkodzeniem prawej części kory mózgowej znanej jako "kora somatosensoryczna".
Jednym z rodzajów anozognozji jest zespół Antona polegający na nieuświadamianiu sobie i zaprzeczaniu swojej ślepocie. Występuje on u wielu osób ze ślepotą korową (zwaną też ślepotą mózgową), która spowodowana jest uszkodzeniem pierwotnej kory wzrokowej w płatach potylicznych oraz istoty białej.
Termin „anozognozja” został stworzony w 1914 roku przez Józefa Babińskiego, który zauważył to zaburzenie u swoich pacjentów z porażeniem połowiczym.

</doc>
<doc id="223167" url="https://pl.wikipedia.org/wiki?curid=223167" title="Hiroyuki Iwaki">
Hiroyuki Iwaki

 – japoński dyrygent i perkusista.
W latach 1950-1954 studiował na Wydziale Muzyki Tokijskiego Uniwersytetu Sztuki. Od 1954 był kierownikiem chóru Filharmonii Tokijskiej i asystentem dyrygenta Orkiestry Symfonicznej NHK, nad którą w 1969 objął dyrekcję. W 1974 został dyrektorem Melbourne Symphony Orchestra. 
Renomę światowej klasy dyrygenta zyskał zwłaszcza jako wykonawca repertuaru współczesnego. 
W 1987 roku otrzymał "Suntory Music Award", najwyższą nagrodę muzyczną w rodzimej Japonii. Artysta został też uhonorowany Orderem Australii (AO) za zasługi dla australijskiego życia muzycznego. Został laureatem Nagrody Asahi za 2005 rok.

</doc>
<doc id="223168" url="https://pl.wikipedia.org/wiki?curid=223168" title="Kanaus">
Kanaus



</doc>
<doc id="223169" url="https://pl.wikipedia.org/wiki?curid=223169" title="Lewantyna">
Lewantyna



</doc>
<doc id="223170" url="https://pl.wikipedia.org/wiki?curid=223170" title="NZW">
NZW



</doc>
<doc id="223171" url="https://pl.wikipedia.org/wiki?curid=223171" title="Muślin">
Muślin

Muślin:

</doc>
<doc id="223172" url="https://pl.wikipedia.org/wiki?curid=223172" title="Panora">
Panora



</doc>
<doc id="223173" url="https://pl.wikipedia.org/wiki?curid=223173" title="Pongé">
Pongé



</doc>
<doc id="223174" url="https://pl.wikipedia.org/wiki?curid=223174" title="Prunela">
Prunela



</doc>
<doc id="223175" url="https://pl.wikipedia.org/wiki?curid=223175" title="Norwegian Wood">
Norwegian Wood

 – powieść japońskiego pisarza Harukiego Murakamiego.
Powieść została wydana w Japonii we wrześniu 1987 i bardzo szybko stała się bestsellerem. Powstawała w Grecji i we Włoszech. Tytułem nawiązuje do popularnej piosenki The Beatles. Wedle wypowiedzi autora, nie jest to powieść autobiograficzna, wbrew opiniom i oczekiwaniom czytelników.
Zarys fabuły.
Akcja rozgrywa się pod koniec lat 60. XX wieku, których symbolem jest wspomniana piosenka The Beatles "Norwegian Wood". Główny bohater to spokojny i dojrzały student Tōru Watanabe, zauroczony tajemniczą Naoko. Jednakże uczucie tych dwojga skażone jest samobójczą śmiercią poprzedniego chłopaka Naoko, a najlepszego przyjaciela Tōru – Kizukiego. Naoko, dziewczyna wrażliwa, reaguje na śmierć Kizukiego i romans z Tōru depresją. Watanabe nie jest w stanie jej pomóc, może tylko obdarzać ją swoim uczuciem podczas rzadkich odwiedzin w sanatorium. Wkrótce w jego życiu pojawia się Midori, dziewczyna o zupełnie innej, dynamicznej osobowości. Mężczyzna konstatuje, że jest zakochany w obydwu dziewczynach, ale uznaje, że potrafi, spotykając się z obiema, być wobec obu uczciwy. Ostatecznie Naoko nie wytrzymuje presji otaczającego świata i, podobnie jak Kizuki, popełnia samobójstwo. Nawet dla silnego Tōru jest to cios, na który reaguje ucieczką i odcięciem się od świata. Później jednak powraca do Midori.
Główny bohater jest zadziwiająco stabilny i trzeźwo myślący na tle otaczających go rówieśników i pędzącego życia. Samobójstwa, tak częste wokół niego, sprawiają mu ból, ale znosi to z podziwu godnym męstwem. Z pozoru banalna historia o dojrzewaniu, jakie spotkać można i w literaturze anglosaskiej, jest jednakowoż pochwałą normalności, tradycyjnych wartości i akceptującej odmienność wrażliwości. Czas akcji – przełomowy rok 1968 – i zachodnie konteksty kulturowe, pozwalają odbierać powieść także w odmiennych od Japonii krajach.
W Polsce książka ta ukazała się w 2006 nakładem Wydawnictwa Muza S.A.
Geneza tytułu.
Oryginalny tytuł, "Noruwei no mori", jest standardowym japońskim tłumaczeniem tytułu piosenki The Beatles pod tytułem "Norwegian Wood", napisanej przez Johna Lennona z pomocą Paula McCartneya, która często występuje w powieści. Jest to błędne tłumaczenie, ponieważ "noruwei no mori" oznacza ‘norweski las’, nie zaś ‘norweskie drewno’ (jap. ノルウェーの木材, "noruwei no mokuzai"), o którym mowa w piosence. W języku angielskim "wood" oznaczać może zarówno ‘drewno’, jak i ‘las’.
Adaptacja filmowa.
Filmowa adaptacja "Norwegian Wood" wyreżyserowana została przez Trần Anh Hùnga, twórcę m.in. "Rykszarza". Światowa premiera filmu miała miejsce 2 września 2010 roku na Festiwalu Filmowym w Wenecji, zaś w japońskich kinach pojawiła się 11 grudnia.

</doc>
<doc id="223179" url="https://pl.wikipedia.org/wiki?curid=223179" title="Błękitny Karbunkuł">
Błękitny Karbunkuł

Błękitny Karbunkuł (ang. The Blue Carbuncle, tytuł org. The Adventure of the Blue Carbuncle) – jedna z przygód Sherlocka Holmesa i doktora Johna Watsona. Opowiadanie kryminalne autorstwa Arthura Conana Doyle’a. Opublikowane w styczniu 1892 w The Strand Magazine, następnie w książce Przygody Sherlocka Holmesa w tym samym roku. Ilustrował Sidney Paget. Inny tytuł "Błękitny rubin".
Przygoda dzieje się w okresie świąt Bożego Narodzenia. Znajomy Sherlocka Holmesa posłaniec Peterson jest świadkiem nocnej awantury. Wkracza, aby pomóc biednej ofierze – pijanemu starcowi, napastowanemu przez chuliganów. Jednak ten, po nieumyślnym wybiciu szyby w sklepie, ucieka pozostawiając na ulicy podniszczony kapelusz i dorodną gęś. Peterson bez wahania zabiera te rzeczy do Holmesa. Sherlock dedukuje z kapelusza cechy właściciela, a gęś oddaje Petersonowi. Wkrótce w gęsi znaleziony zostaje błękitny karbunkuł skradziony w hotelu bogatej hrabinie Morcar. Hrabina załamana kradzieżą zawiadomiła policję, która aresztowała wykonującego naprawy w apartamencie ślusarza Hornera podejrzanego (bezpodstawnie, jak się okazało) o kradzież klejnotu.
Holmes postanawia znaleźć właściciela nakrycia głowy. Daje w tym celu ogłoszenie do gazet. Z karteczki na łapce gęsi wynika, że nazwisko poszkodowanego brzmi Henry Baker. Zawracając mu kapelusz i upewniając się, że Baker nie wie o bezcennej zawartości gęsi, detektyw oferuje nową gęś na miejsce zjedzonej i ustala, skąd pochodziła ta pierwsza. Wraz z Watsonem udaje się na wskazane targowisko i po nitce do kłębka dociera do sprawcy kradzieży.
Ekranizacje:

</doc>
<doc id="223185" url="https://pl.wikipedia.org/wiki?curid=223185" title="Harijanie">
Harijanie



</doc>
<doc id="223186" url="https://pl.wikipedia.org/wiki?curid=223186" title="Harijanin">
Harijanin



</doc>
<doc id="223190" url="https://pl.wikipedia.org/wiki?curid=223190" title="Karniowice (powiat krakowski)">
Karniowice (powiat krakowski)

Karniowice – wieś w Polsce, położona w województwie małopolskim, w powiecie krakowskim, w gminie Zabierzów.
W latach 1975–1998 leżała w woj. krakowskim.
Historia.
Pierwsza wzmianka o wsi pochodzi z roku 1286 kiedy to Karniowice były własnością książęcą. Po 1286 roku stały się własnością szlachecką, gdy Leszek Czarny nadał je w dziedziczne posiadanie Sułkowi z Niedźwiedzia herbu Stary Koń, kasztelanowi krakowskiemu.
Karniowice otrzymały wówczas liczne przywileje. W wypadku zatrzymania się księcia w Karniowicach, wieś była zobowiązana dać mu dawnym zwyczajem, miejsce pobytu, wóz i stróża. W sprawie między mieszkańcami o zabójstwo winni mieli być sądzeni w obecności księcia, z tym że kara za głowę należała do Sułka. Książę nadał też nowemu właścicielowi wsi prawo sądzenia mieszkańców i wyrokowania, jeśli zajdzie taka konieczność, przy pomocy pojedynku zwanego po polsku "kije".
W 1440 roku Władysław Warneńczyk na prośbę Katarzyny z Melsztyna, wdowy po Mikołaju Białusze, przenosi na prawo magdeburskie jej wsie, w tym Karniowice.
W XV wieku Karniowice należały do dwóch właścicieli. Wiadomo, że w roku 1470 jedna część wsi była własnością kustosza kolegiaty św. Idziego w Krakowie. Druga część wsi w 1469 roku należała do Dobiesława Kmity z Wiśnicza, kasztelana lubelskiego. 12 maja 1624 roku dzięki staraniom dziedzica Karniowic Jerzego Pipana doktora medycyny i prawa, rajcy krakowskiego, lektora uniwersytetu krakowskiego i padewskiego poświęcono wybudowaną w ogrodzie na wzgórzu kaplicę pod wezwaniem św. Marii Magdaleny. W 1666 roku ks. Stanisław z Brzezia Wojeński kanonik krakowski ówczesny dziedzic z Karniowic odnowił kaplicę. Karniowice przechodziły później prawem sukcesji lub kupna do: Morsztynów, Ossolińskich, Meciszewskich i Bartynowskich. W 1836 roku kupił je Stanisław z Mieroszewic Miroszewski, były marszałek powiatu krakowskiego i poseł do rady państwa. Zastał on w kaplicy skład siana, a mszy św. już od kilkunastu lat nie odprawiano. Odnowił kaplicę, wewnątrz postawił posągi ewangelistów i nowy obraz Matki Boskiej Częstochowskiej. W 1860 roku uzyskał pozwolenie na odprawianie tam mszy św. W 1878 roku hrabia Sobiesław Mieroszewski postarał się o odnowienie odpustu, który corocznie odbywał się w dniu 18 listopada.
Zabytki.
Obiekty wpisane do rejestru zabytków nieruchomych województwa małopolskiego:
Przyroda i turystyka.
Karniowice położone są na południowych zboczach Wyżyny Olkuskiej i w Rowie Krzeszowickim rozdzielającym Wyżynę Olkuską od Garbu Tenczyńskiego. Północne tereny wsi ze względu na piękno krajobrazu i cenną przyrodę włączone zostały w obszar Parku Krajobrazowego Dolinki Krakowskie. Położenie miejscowości sprawia, że jest ona dobrym miejscem wypadowym do zwiedzania dwóch z nich: Bolechowickiej i Kobylańskiej. Wyloty tych dolin znajdują się w bezpośrednim sąsiedztwie wsi. Przebiegające przez miejscowość szlaki turystyki pieszej i rowerowej umożliwiają zwiedzenie również pozostałych, nieco dalej położonych dolin: Będkowskiej, Dolina Kluczwody, Doliny Szklarki i Doliny Racławki.
Szlaki turystyczne.
 żółty – z Ojcowskiego Parku Narodowego przez górną część Doliny Kluczwody i Wierzchowie, Zelków, Dolinę Bolechowicką (w dół), Karniowice, Kobylany, Dolinę Kobylańską, Dolinę Będkowską, Dolinę Szklarki do Paczółtowic.
 rowerowy szlak brzozowy – z Zabierzowa przez Bolechowice, Karniowice, Dolinę Kobylańską (w górę), Krzemionkę, Zelków i przysiółek Gacki, tam szlak rozgałęzia się – możliwy jest powrót do Bolechowic lub przejazd do Ujazdu.
 zielony – z Bolechowic obok Bramy Bolechowickiej, przez Karniowice, Krzemionkę, przysiółek Kawiory, górną część Doliny Będkowskiej i Doliny Szklarki.
Osiedle mieszkaniowe.
Pod koniec lat 70. XX w. powstało osiedle mieszkaniowe przy ówczesnym Krakowskim Ośrodku Postępu Rolniczego (obecnie Małopolski Ośrodek Doradztwa Rolniczego). W byłym hotelu pracowniczym znajduje się obecnie Dom Opieki Społecznej. Do 2018 r. nosiło nazwę XXXV-lecia PRL, obecnie ulica Osiedlowa.

</doc>
<doc id="223193" url="https://pl.wikipedia.org/wiki?curid=223193" title="Stanisław Orzechowski (1939–2021)">
Stanisław Orzechowski (1939–2021)

Stanisław Orzechowski, pseud. Orzech (ur. 7 listopada 1939 w Kobylinie, zm. 19 maja 2021 we Wrocławiu) – polski duchowny katolicki, prałat; licencjusz teologii; duszpasterz świata pracy diecezji wrocławskiej.
Życiorys.
Jest synem Stanisława (zmarł 12 stycznia 1992) i Franciszki z domu Robakowska (zmarła 25 maja 1985). Oboje pochowani są na cmentarzu parafialnym w Kobylinie. Miał braci Bronisława, Kazimierza i Józefa.
Szkołę podstawową ukończył w Kobylinie w roku 1953, a świadectwo maturalne uzyskał w roku 1957 w Technikum Budowlanym we Wrocławiu. Rok później wstąpił do Wyższego Seminarium Duchownego we Wrocławiu, przyjmując święcenia kapłańskie w dniu 28 czerwca 1964 z rąk arcybiskupa Bolesława Kominka. Mszę prymicyjną odprawił 5 lipca 1964 w kościele parafialnym św. Stanisława Biskupa Męczennika w Kobylinie.
Pracę duszpasterską po święceniach rozpoczął od parafii św. Barbary w Nowej Rudzie-Drogosławiu, gdzie przez trzy lata (1964-1967) pełnił funkcję wikariusza, a następnie przez rok (1967/1968) był wikariuszem parafii św. Wawrzyńca przy ul. Bujwida we Wrocławiu. W latach 1968–1972 odbył studia pedagogiczne na KUL-u, wieńcząc je tytułem licencjata teologii pastoralnej na podstawie pracy pt. "„Przygotowanie do małżeństwa młodzieży akademickiej”". Podczas studiów na KUL-u uczęszczał na wykłady Karola Wojtyły, którego naukę bardzo cenił i często się do niej odnosił. Od roku 1967 (z przerwą na studia) był duszpasterzem akademickim "Wawrzyny" przy parafii pw. św. Wawrzyńca we Wrocławiu. W duszpasterstwie uczestniczył jako student późniejszy biskup ks. Andrzej Siemieniewski, który przy nim odnalazł swoje powołanie i wstąpił do seminarium duchownego.
Osobnym rozdziałem w życiu Stanisława Orzechowskiego było duszpasterstwo robotników i kolejarzy. On pierwszy w sierpniu 1980 roku odprawiał mszę św. w czasie strajku w zajezdni tramwajowej. Później uczestniczył w strajku głodowym kolejarzy wrocławskich. Także z jego inicjatywy, od początku stanu wojennego we wszystkie czwartki, w kościele przy ul. Bujwida odbywały się msze święte za Ojczyznę (popularnie zwane "Dwudziestkami", gdyż odbywały się o godz. 20). Kardynał Henryk Gulbinowicz powierzył mu wówczas funkcję diecezjalnego duszpasterza świata pracy. Był przyjacielem księdza Jerzego Popiełuszki.
Od 1981 r. był głównym przewodnikiem Pieszej Pielgrzymki Wrocławskiej na Jasną Górę. Przewodniczył także corocznej październikowej pieszej Pielgrzymce z Wrocławia do Grobu św. Jadwigi w Trzebnicy.
O życiu ks. Stanisława Orzechowskiego powstał film dokumentalny „Orzech – zawsze chciałem być z ludźmi”. Film zdobył nagrodę główną „Złoty Opornik” za najlepszy polski film dokumentalny na Międzynarodowym Festiwalu Filmowym NNW 2020.
W 2021 został laureatem nagrody honorowej „Świadek Historii” przyznanej przez Instytut Pamięci Narodowej.
Zmarł 19 maja 2021 roku o godzinie 12:42 w wieku 81 lat.

</doc>
<doc id="223195" url="https://pl.wikipedia.org/wiki?curid=223195" title="Belial">
Belial

Belial, także: Beliar, Berial, Mroczny Starzec, Albatros (od "belijja'al", czyli połączenie 'blj' – negacja i 'ja'al' – "użytek") – jeden z upadłych aniołów (w niebie należał do chórów Cnót i Aniołów) i czterech piekielnych książąt (pozostali to Szatan, Lucyfer i Lewiatan), symbolizuje płodność ziemi, niezależność oraz kierunek geograficzny północ. Często jest utożsamiany z Szatanem.
Dosłowne tłumaczenie brzmi „ten, który nie ma pana”, „niegodziwiec świata”, „ten, który podnosi bunt” bądź „nic niewart”.
George Aaron Barton w "The Origin of the Names of Angels and Demons in the Extra-Canonical Apocalyptic Literature to 100 A.D." przypuszcza, że Belial to dawna nazwa Szeolu.
Według Thomasa Francisa Glassona ("Greek influence in Jewish eschatology") Beliar nigdy nie był aniołem; autor ten porównuje go do Arymana, czyli niezależnego i równego Bogu przeciwnika.
W chrześcijaństwie.
W Starym Testamencie jest synonimem nieprawości. W Nowym Testamencie występuje pod imieniem "Beliar", jest przeciwnikiem Chrystusa – Antychrystem.
Pojawia się w Drugim Liście do Koryntian (6, 15) "...jakaż jest wspólnota Chrystusa z Beliarem?". Św. Paweł traktował go jako wodza demonów lub Szatana.
W apokryfach jest uznawany za księcia ciemności, zagorzałego przeciwnika Boga. W "Męczeństwie Izajasza" jest aniołem nieprawości.
W apokryficznej "Ewangelii Bartłomieja".
Bartłomiej prowadził rozmowę z Beliarem. Z tej rozmowy wynikło, że Beliar kiedyś był Satanaelem, czyli Aniołem Boga, a po upadku został Szatanem, czyli Aniołem Piekła. Nazywał siebie pierwszym aniołem, gdyż Bóg zaraz po stworzeniu nieba, wziął garść ognia i stworzył go, jako pierwszego z aniołów.
W demonologii.
Był czczony głównie w Sydonie oraz Sodomie, jednakże nigdzie nie wzniesiono mu ołtarza. Jest najbardziej rozpustnym i bezprawym duchem. Pierre de Lancre uważa, że jego imię oznacza "bunt" i "nieposłuszeństwo". Johann Weyer (Jan Wier) pisał w "Pseudomonarchia Daemonum", że doprowadził on wielu aniołów do buntu, dlatego też był jednym z pierwszych wyrzuconych z nieba. Przemawia łagodnym głosem. Podwładne mu duchy pochodzą ze sfer Cnót i Aniołów. Współpracuje z tymi, którzy uznają jego zwierzchnictwo. W "Pseudomonarchia Daemonum" jest dwudziestym trzecim duchem.
Rzekomo król Salomon zamknął go wraz z jego legionami oraz armią pięciuset dwudziestu dwóch tysięcy dwustu osiemdziesięciu demonów w butelce. Inna legenda głosi, że ową butelką wrzucił do studni pod Babilonem i zakrył ją głazem, a ciekawscy Babilończycy stłukli butelkę i tym uwolnili wszystkie demony oraz króla piekieł. Belial bojąc się kolejnego uwięzienia, schował się w pustej figurze i zajął się przepowiadaniem przyszłości, odtąd w Babilonie zaczęto oddawać mu cześć.
W książce "Das Buch Belial" składa królowi Salomonowi listy uwierzytelniające, a także przed nim tańczy.
W "Sztuce Goecji".
Sześćdziesiąty ósmy duch "Sztuki Goecji". By go przywołać i podporządkować, potrzebna jest jego pieczęć, która powinna być zrobiona ze złota. Jest potężnym królem piekła, zaraz po Lucyferze. Uważa on, że należał do klasy aniołów, które przewyższają m.in. Michała Archanioła i chełpi się tym, że upadł pierwszy spośród cnotliwszych. Rozporządza 80 albo 50 legionami duchów.
Posiada dar pięknej mowy i lubi opowiadać o tym jak jako jeden z pierwszych aniołów upadł z nieba. Rozdaje godności i ważne stanowiska. Godzi ze sobą przyjaciół i wrogów, dostarcza dobrych duchów opiekuńczych. Tylko dzięki boskiej mocy można zmusić go do mówienia prawdy. Jeżeli demonolog chce na niego liczyć, to musi pamiętać o składaniu mu ofiar i podarunków.
Jest przedstawiany jako para pięknych aniołów siedzących na ognistym rydwanie.
W kulturze masowej.
Pojawia się u Johna Miltona w "Raju utraconym". Victor Hugo w "Pracownikach morza" przedstawia Beliala jako ambasadora Piekła w Turcji. Jako przykład kwintesencji zła jest przedstawiany w dziełach Thomasa Manna i Aldousa Huxleya. Jako wcielenie zła pojawia się w książce "Boża inwazja" Philipa Kindreda Dicka. Wspomniany jest w książce Umberta Eco "Imię róży" – powołuje się na niego Remigiusz z Varagine. W książce Grahama Mastertona zatytułowanej "Czarny Anioł", przedstawiony jest jako jeden z upadłych aniołów, pan kłamstwa.
Jest głównym bohaterem mangi "Herezja Miłości" autorstwa Eny Moriyamy. Został wezwany przez główną bohaterkę, aby spełniać za opłatą jej życzenia.
Postać Beliala ukazana jest w filmach "Gabriel", "Armia Boga:Bunt" i "Egzorcyzmy Emily Rose" (fabularnej wersji historii Anneliese Michel).
W grach "Gothic", "BloodRayne" oraz "SpellForce: Cień Feniksa", Beliar (lub Belial) reprezentuje różne złe bóstwa. Imię Belial zostało użyte również w grze , w której nazywa się tak główny bohater, mistrz portali (jest półaniołem – półdemonem). Z kolei w "Devil May Cry 4", "Diablo III" i "" postacie nazwane imieniem Belial są jednymi z głównych bossów.
Belial jest także arcydiabłem i rzeczywistym władcą czwartej warstwy piekła w grze fabularnej "Dungeons &amp; Dragons".
W grze figurkowej "Warhammer 40.000" Belial jest dowódcą 1. Kompanii Zakonu Mrocznych Aniołów, zwanej "Skrzydłem Śmierci".
W grze "" istnieje przedmiot "The Book of Belial" (Księga Beliala).

</doc>
<doc id="223196" url="https://pl.wikipedia.org/wiki?curid=223196" title="Negligentia">
Negligentia



</doc>
<doc id="223200" url="https://pl.wikipedia.org/wiki?curid=223200" title="Pluralis maiestatis">
Pluralis maiestatis

Pluralis maiestatis (lub pluralis maiestaticus; łac. „liczba mnoga majestatu”) – użycie liczby mnogiej zamiast liczby pojedynczej, mające na celu podkreślenie godności, dostojeństwa władcy (także: biskupa, rektora itp.), stosowane przez władców w odniesieniu do siebie lub przez innych w odniesieniu do władców.
W dzisiejszej polszczyźnie "pluralis maiestatis" w zasadzie nie występuje, poza kontekstami humorystycznymi czy przykładami stylizacji.
Warto podkreślić, że nie każde użycie liczby mnogiej w stosunku do samego siebie jest przejawem "pluralis maiestatis". Bywa także odwrotnie ("pluralis modestiae"), gdy piszący dąży do pomniejszenia znaczenia własnej osoby, własnych zasług w opisywanych wydarzeniach, wyprowadzanych wnioskach itp.
Przykład.
Z aktu abdykacyjnego króla Stanisława Augusta Poniatowskiego: "My, Stanisław August, z Bożej Łaski Król Polski (...), byliśmy także tego zdania, iż opuścić należy tron w okolicznościach, w których rozumieliśmy, że oddalenie Nasze przyłoży się do powiększenia szczęścia współziomków Naszych lub też przynajmniej umniejsza ich nieszczęścia (...)."

</doc>
<doc id="223205" url="https://pl.wikipedia.org/wiki?curid=223205" title="Ostrowice (gmina)">
Ostrowice (gmina)

Ostrowice (1945–1947: Ostrowiec) – dawna gmina wiejska w północno-zachodniej Polsce, zniesiona 1 stycznia 2019.
Gmina Ostrowice powstała po II wojnie światowej na terenie Ziem Odzyskanych (III okręg administracyjny: Pomorze Zachodnie). 28 czerwca 1946 gmina – jako jednostka administracyjna powiatu drawskiego – weszła w skład nowo utworzonego województwa szczecińskiego. 6 lipca 1950 gmina, wraz z całym powiatem drawskim, weszła w skład nowo utworzonego województwa koszalińskiego.
Według stanu z 1 lipca 1952 gmina składała się z 11 gromad: Borne, Chlebowo, Gawroniec, Gronowo, Jelenino, Ostrowice, Przytoń, Siecino, Słowianki, Stare Worowo i Szczycienko. Gminę zniesiono 29 września 1954, reformą wprowadzającą gromady w miejsce gmin. Przywrócono ją 1 stycznia 1973, reformą reaktywującą gminy. 1 czerwca 1975 weszła ona w skład nowo utworzonego (mniejszego) województwa koszalińskiego. 1 stycznia 1999, w związku z reformą administracyjną, powróciła do powiatu drawskiego w nowo utworzonym województwie zachodniopomorskim.
Według danych z 31 grudnia 2016 gmina miała 2522 mieszkańców. W województwie zajmowała (na 114 gmin) 71. miejsce pod względem powierzchni i 113. pod względem liczby ludności. Natomiast według danych z 31 grudnia 2017 roku gminę zamieszkiwało 2512 osób.
Gmina została zlikwidowana 1 stycznia 2019. W tym dniu obręby ewidencyjne Borne, Dołgie, Donatowo, Grzybno, Jelenino, Ostrowice i Przytoń o łącznej powierzchni 6558,36 ha zostały włączone do gminy Drawsko Pomorskie, a obręby Chlebowo, Cieminko, Gronowo, Nowe Worowo, Płocie, Siecino, Smołdzięcino, Szczycienko i Śmidzięcino o łącznej powierzchni 8500,04 ha znalazły się w granicach gminy Złocieniec. Ostrowice to pierwsza w dziejach Polski gmina, która stała się niewypłacalna i została zlikwidowana.
Położenie.
Gmina położona była w środkowej części województwa zachodniopomorskiego (od 1999), w północnej części powiatu drawskiego, na Pojezierzu Drawskim. Obszar gminy był podzielony na dwie części, oddzielone od siebie jeziorem Siecino należącym do gminy Złocieniec i małą wsią Słowianki (gmina Połczyn-Zdrój). Obszar dawnej gminy charakteryzuje się urozmaiconą rzeźbą terenu z licznymi formami polodowcowymi. Dominującym typem jest młodoglacjalny krajobraz pagórkowaty pojezierzy, poprzecinany dolinami i równinami akumulacyjnymi den dolinnych. Z holocenu pochodzą formy subrealne, kształtujące dna dolin i niższe terasy rzeczne.
Przez obszar gminy przebiegał główny wododział I rzędu, oddzielający zlewnię rzeki Regi od zlewni Drawy. Cały obszar zasobny jest w wody powierzchniowe i wgłębne. Do najważniejszych rzek należą Kokna (23,9 km – prawy dopływ Drawy) oraz Rakoń (21 km – dopływ Kokny).
Według danych z 1 stycznia 2017 powierzchnia gminy Ostrowice wynosiła 150,27 km², co stanowiło 8,5% powierzchni powiatu drawskiego. Była to najmniejsza w powiecie gmina (zarówno pod względem liczby mieszkańców, jak i powierzchni).
Sąsiednie gminy:
Demografia.
Według danych z 31 grudnia 2016 gmina miała 2522 mieszkańców, co stanowiło 4,3% ludności powiatu. Gęstość zaludnienia wynosiła 16,8 osoby na km².
Dane z 31 grudnia 2016:
Administracja i samorząd.
W gminie Ostrowice utworzonych było 14 jednostek pomocniczych, będących sołectwami: Bolegorzyn, Borne, Chlebowo, Cieminko, Dołgie, Gronowo, Jelenino, Nowe Worowo, Ostrowice, Płocie, Przytoń, Siecino, Smołdzęcino i Szczycienko.
Od października 2016 organy gminy (radę gminy i wójta) zawieszono, a w ich miejsce ustanowiony został zarząd komisaryczny.
Właściwy miejscowo dla zniesionej gminy sąd rejonowy znajduje się w Drawsku Pomorskim. Sprawy z zakresu ubezpieczeń społecznych oraz sprawy gospodarcze rozpatrywane były przez Sąd Rejonowy w Koszalinie. Gmina znajdowała się w obszarze właściwości Sądu Okręgowego i Samorządowego Kolegium Odwoławczego w Koszalinie.
Do 2014 mieszkańcy gminy Ostrowice razem z mieszkańcami gminy Złocieniec wybierali 5 radnych do Rady Powiatu Drawskiego, a radnych do Sejmiku Województwa Zachodniopomorskiego w okręgu nr 3. Posłów na Sejm wybierali z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.
Problemy finansowe i likwidacja gminy.
W 2016 wykonane wydatki budżetu gminy Ostrowice wynosiły 9,9 mln zł, a dochody budżetu 10,7 mln zł (najmniejsze dochody w województwie). Zobowiązania samorządu (dług publiczny) według stanu na koniec 2016 wynosiły 38,5 mln zł, co stanowiło 360,8% poziomu dochodów (największy poziom zadłużenia w województwie). W 2016 wydatki na administrację publiczną wykonującą zadania własne samorządu, jak i zadania zlecone wyniosły 1,36 mln zł.
Z powodu wieloletniego niegospodarnego zarządzania przez wójta Wacława Micewskiego oraz radę gminy – gmina Ostrowice w 2015, po rocznej przerwie, znowu znalazła się na 1. miejscu listy najbardziej zadłużonych gmin w Polsce. Wielokrotne negatywne opinie z Regionalnej Izby Obrachunkowej doprowadziły do odmowy pożyczki z Ministerstwa Finansów, która miała służyć temu, by ustabilizować zadłużenie Gminy. W maju 2015 wysokość łącznych zadłużeń gminy szacowało się na poziomie ok. 36 mln zł, z czego blisko 28 mln to zadłużenie w parabankach. Z powodu braku możliwości obsługi takiego zadłużenia, 1 lipca 2015 wojewoda zachodniopomorski zaproponował MSWiA zniesienie gminy i przyłączenie jej obszaru do gminy Drawsko Pomorskie oraz gminy Złocieniec. Po kilkumiesięcznych próbach odwołania się od decyzji premiera przez wójta 26 października 2016 Naczelny Sąd Administracyjny oddalił skargę kasacyjną i oficjalnie zawiesił organy gminy, a 2 dni później premier Beata Szydło mianowała dla gminy komisarza rządowego.
Z danych Regionalnej Izby Obrachunkowej w Szczecinie wynika, że stan zadłużenia gminy Ostrowice na koniec 2017 wynosił 437,3% planowanych dochodów. W tej sytuacji gmina nie miała perspektyw finansowych na realizowanie inwestycji wspierających rozwój gospodarczy i społeczny.
Pierwsze informacje o możliwej likwidacji gminy pojawiły się w 2015. Amerykański portal crowdfundingowy (wesharecrowdfunding.com) ogłosił akcję „Save Ostrowice”, potem wójt Wacław Micewski prosił o pomoc założyciela Microsoftu, Billa Gatesa. W 2016 gmina Ostrowice była samorządem o najmniejszych dochodach (10,7 mln zł) oraz o największym poziomie zadłużenia względem dochodów w województwie (360,8%).
W 2017 ze względu na wysokie długi (ponad 43 mln zł 30 czerwca 2017) wojewoda zachodniopomorski zaproponował zniesienie gminy Ostrowice i włączenie jej do obszaru gminy Drawsko Pomorskie. MSWiA poparło projekt. Od 20 września do 19 października 2017 przeprowadzono konsultacje z mieszkańcami dotyczące zniesienia gminy i włączenia jej obszaru do gminy Drawsko Pomorskie, która wraz z terytorium i majątkiem gminy Ostrowice miałaby przejąć część jej długu w wysokości 20 mln zł. W konsultacjach tych 276 mieszkańców sprzeciwiło się kasacji gminy, 36 ją poparło, a 5 wstrzymało się od głosu. Analogiczne konsultacje w gminie Drawsko Pomorskie odbyły się od 10 września do 15 października 2017. W tym wypadku uzyskano 6922 opinie, przy czym głosów ważnych było 6283. W sumie w konsultacjach udział wzięło 38,2 proc. mieszkańców. 6180 osób było przeciwko połączeniu gminy Ostrowice z gminą Drawsko Pomorskie, 70 osób było za, a 33 osoby wstrzymały się od głosu. 11 maja 2018 podczas spotkania przedstawicieli rządu z mieszkańcami podano do wiadomości publicznej, że gmina Ostrowice na mocy specjalnej ustawy 1 stycznia 2019 zostanie zlikwidowana, jej terytorium podzielone między gminy Drawsko Pomorskie i Złocieniec, a długi przejmie Skarb Państwa.
W okresie od 30 czerwca do 10 lipca 2018 po raz kolejny przeprowadzono konsultacje z mieszkańcami dotyczące zniesienia gminy i włączenia jej obszaru do gmin Drawsko Pomorskie i Złocieniec. W konsultacjach tych wzięły udział 152 osoby; za zniesieniem gminy opowiedziały się 142 osoby, przeciw 3, a wstrzymało się 7 osób. Równocześnie odbyły się konsultacje społeczne w gminach Drawsko Pomorskie (21 czerwca – 5 lipca 2018) i Złocieniec (27 czerwca – 8 lipca 2018). W pierwszej z nich za przyłączeniem części gminy Ostrowice opowiedziały się 143 osoby (34,7 proc.), a przeciw 269 osób (65,3 proc. głosujących); łącznie głos zabrało 412 mieszkańców, czyli 2,52 proc. uprawnionych. Z kolei spośród 15 103 mieszkańców Złocieńca (stan z 8 lipca 2018) głos oddały 172 osoby (17 w formie papierowej i 155 w formie elektronicznej), a więc 1,14% mieszkańców gminy: 122 osoby poparły przyłączenie, 27 było mu przeciwnych, 2 osoby nie miały na ten temat zdania, a 21 głosów uznano za nieważne.
Nie czekając na wynik konsultacji, 5 lipca 2018 Sejm przyjął ustawę o szczególnych rozwiązaniach dotyczących gminy Ostrowice w województwie zachodniopomorskim. Na jej mocy 7 sierpnia 2018 wydano Rozporządzenie Rady Ministrów w sprawie zniesienia gminy Ostrowice oraz ustalenia granic gminy Drawsko Pomorskie i gminy Złocieniec, sankcjonujące likwidację gminy Ostrowice. Zgodnie z ustawą w dniu jej wejścia w życie organy gminy uległy rozwiązaniu i wygasły mandaty wójta i radnych. Mieszkańcy gminy w wyborach samorządowych 2018 głosowali na organy gmin, w granicach których mieli znaleźć się od 2019.
31 grudnia 2017 długi gminy wynosiły ok. 47 mln zł, tj. 437% jej rocznych dochodów.
19 grudnia 2018 roku przed Sądem Okręgowym w Koszalinie rozpoczął się proces byłego wójta i skarbniczki gminy. Oskarżonym groziło do 10 lat pozbawienia wolności za zadłużenie gminy na kwotę co najmniej 38,5 miliona złotych. SO w Koszalinie, działając jako sąd pierwszej instancji, w kwietniu 2022 r. wymierzył obojgu karę 7 lat pozbawienia wolności za zadłużenie gminy na kwotę 52 milionów złotych.
11 stycznia 2019 wojewoda zachodniopomorski wydał obwieszczenie, zgodnie z którym wierzyciele gminy Ostrowice mieli 3 miesiące na zgłoszenie swoich należności. Wszystkie te wierzytelności, które nie zostały zgłoszone w tym terminie, wygasły. Wierzytelności zgłosiło 56 wierzycieli, m.in. Zakład Wodociągów i Kanalizacji ze Złocieńca, Wojewódzki Inspektorat Ochrony Środowiska, ZUS, banki, parabanki i osoby prywatne. Wartość wszystkich wierzytelności wynosi 53 404 647,23 złotych, z czego 40 383 862,72 zł to główna kwota rozszczeń, a 13 020 784,52 zł – odsetki. Do końca 2019 roku trwała weryfikacja zgłoszeń. Wojewoda między 12 a 15 miesiącem od zniesienia gminy Ostrowice miał ustalić ważność należności. Uznano należności Remedis SA, MW Trade SA, Urzędu Skarbowego w Drawsku Pomorskim, Banku Polskiej Spółdzielczości SA, ZUS w Koszalinie i Głównego Instytutu Górnictwa w łącznej kwocie 4 003 979,91 złotych. Wierzyciele będą mieli prawo do zgłaszania sprzeciwu do Sądu Rejonowego w Drawsku Pomorskim. Tym wierzycielom, którzy nie wniosą sprzeciwu, zostaną wypłacone należności w ustalonej przez wojewodę kwocie. Skarb Państwa będzie reprezentowała Prokuratoria Generalna Rzeczypospolitej Polskiej.
Zobowiązania (zadłużenie) gminy Ostrowice w latach 2000–2016: 
Miejscowości.
Gmina Ostrowice liczyła 31 miejscowości.
Oświata.
Na terenie gminy Ostrowice funkcjonowały dwa zespoły szkół (w Nowym Worowie oraz Ostrowicach), będące obok biblioteki w Ostrowicach oraz GOPS jedynymi jednostkami organizacyjnymi gminy.
Infrastruktura i transport.
Transport drogowy.
Przez obszar dawnej gminy na odcinku długości 14,886 km prowadzi droga wojewódzka nr 173 łącząca Ostrowice z Drawskiem Pomorskim (19 km) i Połczynem-Zdrojem (18 km). Pozostałe szlaki komunikacyjne to drogi powiatowe, uzupełniane przez drogi gminne o łącznej długości 32 km.
Transport kolejowy.
Teren dawnej gminy Ostrowice uzyskał połączenie kolejowe w 1903, po wybudowaniu linii kolejowej ze Złocieńca przez Chlebowo do Połczyna-Zdroju. W 1991 linia ta została zamknięta, a w 1995 w większości rozebrana. Najbliżej położony przystanek osobowy Chlebowo był oddalony od Ostrowic o około 7 km.
Poczta.
Na obszarze dawnej gminy czynna jest 1 placówka pocztowa w Ostrowicach.
Zabytki i atrakcje turystyczne.
Zabytkowe kościoły w Chlebowie, Donatowie, Dołgiem, Gronowie, Ostrowicach i Siecinie.
Parki dworskie w Bornem, Dołgiem, Gronowie, Grzybnie, Karpnie, Ostrowicach, Siecinie i Szczytnikach.
Przyroda i turystyka.
Wschodnia część dawnej gminy leży w granicach Drawskiego Parku Krajobrazowego, w którym (na terenie gminy) znajdują się 2 rezerwaty: Zielone Bagna i Brunatna Gleba. Przez zachodnią część przepływa rzeka Kokna (dopływ Drawy), na której leżą 2 jeziora: Dołgie i Ostrowiec. Rzeka jest dostępna dla kajaków od Ostrowic do ujścia do Drawy. Przez całą gminę prowadzą liczne szlaki turystyczne.
Na terenie gminy znajdują się zarówno małe, bezodpływowe jeziorka (głównie śródpolne oczka wodne o powierzchni kilku arów), jak i średnie oraz duże jeziora. Wiele z nich posiada głębokość nawet do 30 metrów i strome brzegi.
Wykaz jezior gminy:

</doc>
<doc id="223207" url="https://pl.wikipedia.org/wiki?curid=223207" title="Maria I (królowa Portugalii)">
Maria I (królowa Portugalii)

Maria I Franciszka Pobożna, port. "Maria I Francisca a Piedosa" (ur. 17 grudnia 1734, zm. 20 marca 1816) − pierwsza rządząca królowa Portugalii.
Urodziła się w Lizbonie jako najstarsza córka króla Józefa I i Marianny Wiktorii Burbon (córki króla Hiszpanii Filipa V i Elżbiety Farnese). Została ochrzczona jako "Maria Francisca Isabel Josefa Antónia Gertrudes Rita Joana". 6 czerwca 1760 poślubiła swojego wuja, młodszego brata swego ojca, Pedro (1717-1786). Miała z nim 6 dzieci:
w Portugalii.
Jej pierwszą decyzją jako królowej było odwołanie niepopularnego premiera, markiza de Pombal. Markiz otrzymał także zakaz przebywania w pobliżu królowej, nie mógł się zbliżyć do dworu bliżej niż 20 mil. Królowa wypuściła wielu uwięzionych na rozkaz markiza, w większości jezuitów. Ufundowała Królewską Akademię Nauk (1779) i Bibliotekę Narodową (1796), a także w 1780 Casa Pia - połączenie przytułku, szkoły i instytucji poprawczej. W lipcu 1782 Portugalia przystąpiła do Ligi Zbrojnej Neutralności. W 1781 Austria przekazała Portugalii leżącą u wybrzeży Mozambiku zatokę Maputo (Delagoa).
W 1801 rządzący Hiszpanią Manuel Godoy wkroczył do Portugalii w porozumieniu z Napoleonem. Jeszcze w tym samym roku Hiszpanie zostali jednak zmuszeni do odwrotu. Mimo tego w traktacie podpisanym w Badajoz 6 czerwca królowa oddawała Hiszpanii Olivenza i część Gujany. Królowa cierpiała na manię religijną i melancholię. Po roku 1799 nie była już w stanie zajmować się sprawami państwowymi i regentem został jej syn Jan.
w Brazylii.
W 1807 odmowa przystąpienia do kontynentalnej blokady Wielkiej Brytanii ściągnęła na kraj ponowną inwazję hiszpańsko-francuską pod dowództwem marszałka Junota. W jej obliczu członkowie dynastii wyjechali do Brazylii 3 listopada, zaś Napoleon mianował Junota gubernatorem. 1 sierpnia 1808 generał Arthur Wellesley wylądował w Lizbonie z kontyngentem wojsk brytyjskich rozpoczynając wojnę na Półwyspie Iberyjskim. 21 sierpnia pokonał Junota w bitwie pod Vimeiro, odcinając Francuzom drogę odwrotu. Zostało to zaprzepaszczone w ugodzie z Sintry (30 sierpnia). Wkrótce Wellesley już jako lord Wellington powrócił do Portugalii 22 kwietnia 1809 i wznowił kampanię. Wojska portugalskie pod brytyjskim dowództwem wyróżniły się broniąc linii Torres Vedras (1809-1810), a następnie w inwazji na okupowaną Hiszpanię. Po upadku Napoleona w 1815 królowa Maria z rodziną wciąż przebywała w Brazylii. Zmarła w Rio de Janeiro w 1816, a tron objął książę regent jako król Portugalii i Brazylii, Jan VI.

</doc>
<doc id="223209" url="https://pl.wikipedia.org/wiki?curid=223209" title="Lubień (gmina)">
Lubień (gmina)

Lubień – gmina wiejska w województwie małopolskim, w powiecie myślenickim. W latach 1975–1998 gmina położona była w województwie nowosądeckim.
Siedziba gminy to Lubień.
Według danych z 25 maja 2014 gminę zamieszkiwało 9882 osób. Natomiast według danych z 31 grudnia 2017 roku gminę zamieszkiwało 10 027 osób.
Położenie.
Gmina Lubień stanowi bramę wlotową od strony Krakowa na teren byłego województwa nowosądeckiego, położoną na trasie Kraków – Zakopane, wzdłuż drogi S-7 – popularnej "Zakopianki". Jej teren obejmuje pasmo Beskidu Wyspowego i Beskidu Średniego. Od północy graniczy z gminą Pcim, od południa z gminami Rabka-Zdrój i Raba Wyżna, od zachodu z gminą Jordanów, a od wschodu z gminą Mszana Dolna.
Struktura powierzchni.
Według danych z roku 2002 gmina Lubień ma obszar 75,01 km², w tym:
Gmina stanowi 11,14% powierzchni powiatu.
Demografia.
Dane z 25 maja 2014:
Miejscowości.
Krzeczów, Lubień, Tenczyn, Skomielna Biała
Sąsiednie gminy.
Jordanów, Mszana Dolna, Pcim, Raba Wyżna, Rabka-Zdrój, Tokarnia

</doc>
<doc id="223210" url="https://pl.wikipedia.org/wiki?curid=223210" title="Transformers Cybertron">
Transformers Cybertron



</doc>
<doc id="223212" url="https://pl.wikipedia.org/wiki?curid=223212" title="Otto Weininger">
Otto Weininger

Otto Weininger (ur. 3 kwietnia 1880 w Wiedniu, zm. 4 października 1903 w Wiedniu) – filozof austriacki, pochodzący z ortodoksyjnej rodziny żydowskiej.
Życiorys.
Najsłynniejszą jego pracą jest książka "Płeć i charakter" (1903), w której postawił tezę, że w każdym człowieku istnieje zarówno pierwiastek męski, jak i żeński, przy czym ten pierwszy utożsamia on z moralnością i logiką, drugi zaś – z próżnością, chucią i brakiem wiedzy. Wspomina też o podobnym podziale pomiędzy religią chrześcijańską a żydowską – chrześcijan porównuje do mężczyzn, żydów zaś – do kobiet. Sam Weininger, choć z pochodzenia Żyd, w 1902 stał się chrześcijaninem (protestantem).
Weininger uważa kobiety za istoty tak nikczemne, iż jego zdaniem „słusznie nic tak wielkiej nie budzi pogardy, jak mężczyzna, co się w kobietę przeistoczył”.
"Płeć i charakter" zyskała sławę po spektakularnym samobójstwie 23-letniego autora – zastrzelił się w wynajętym w tym celu pokoju, w którym zmarł Beethoven – wkrótce po wydaniu książki. Sam zaś Weininger zyskał w ten sposób popularność w środowisku ówczesnej bohemy.

</doc>
<doc id="223213" url="https://pl.wikipedia.org/wiki?curid=223213" title="Stanisław Orzechowski (pisarz)">
Stanisław Orzechowski (pisarz)

Stanisław Orzechowski "łac. Orichovius" herbu Oksza (ur. 11 listopada 1513 w Przemyślu, zm. 1566) – ksiądz katolicki, kanonik przemyski, historyk, autor pism politycznych i religijnych okresu renesansu, ideolog złotej wolności szlacheckiej i ruchu obrony praw szlacheckich.
Życiorys.
Pochodzenie.
Był synem pisarza ziemskiego przemyskiego Stanisława Orzechowskiego i Jadwigi Baranieckiej z Barańczyc, córki prawosławnego księdza. Rodzina Orzechowskich osiadła na ziemi przemyskiej w pierwszej połowie XV wieku, a jej gniazdem rodowym została wieś Orzechowce, od której przybrali nazwisko.
Wykształcenie i kariera.
Od młodych lat wyznaczony przez rodzinę do stanu duchownego. W wieku 12 lat otrzymuje kanonię przemyską, a 5 lat później probostwo w Żurawicy. Po pierwszych naukach w szkole katedralnej w Przemyślu, udaje się na studia do Krakowa, wpisując się w poczet żaków 5 sierpnia 1526. W 1528 udaje się na dalsze studia do Wiednia. Z powodu zagrożenia tureckiego w 1529 opuszcza miasto i kontynuuje naukę w Wittenberdze, gdzie poznaje Marcina Lutra. W 1532 udaje się na dalsze studia do Włoch, gdzie studiuje na uniwersytetach w Bolonii, Padwie i Wenecji. W Rzymie poznał weneckiego dyplomatę Gasparo Contariniego, który wywarł na niego duży wpływ. We Włoszech zaprzyjaźnił się również z Marcinem Kromerem. W 1540 z prezenty Piotra Kmity otrzymuje probostwo w Pobiedniku (które zamienia w 1547 na Sanok). Po powrocie do Polski w 1541, pod naciskiem ojca, przyjmuje święcenie kapłańskie z rąk znajomego biskupa lwowskiego Piotra Starzechowskiego. W 1543 roku jako kanonik przemyski został ekskomunikowany przez biskupa Stanisława Tarłę za posiadanie wielu niezgodnych ze sobą beneficjów bez dyspensy Stolicy Apostolskiej oraz za nieobecność na synodzie diecezjalnym. Wyrok został później cofnięty, dzięki wstawiennictwu prymasa Piotra Gamrata). W 1547 nowy biskup przemyski Jan Dziaduski oskarżył Orzechowskiego o "utrzymywanie błędów Rusi, gorszącego życia, książki na bezżeństwo kapłańskie". W tym czasie jego nieformalną żoną była niejaka Anna Zaparcianka, z którą miał potomstwo. Po pisemnym oświadczeniu wierności nauce Kościoła, wrócił chwilowo do łask. W 1549 zrzeka się probostwa w Żurawicy, rok później probostwa w Sanoku oraz kanonii przemyskiej. W 1550 urządza wesele w rodzinnej posiadłości ks. Marcinowi Krowickiemu. W zapusty 1551 sam żeni się w Lścinie z 16-letnią szlachcianką Magdaleną Chełmską. Pomimo wcześniejszego zrzeczenia się tytułów kościelnych, biskup Dziaduski ekskomunikuje Orzechowskiego, skazując na utratę dóbr oraz wygnanie z diecezji. Dzięki znajomości z Kmitą wyrok pozostaje w zawieszeniu aż do obrad Sejmu w Piotrkowie Tryb. Mając poparcie ze strony kilku magnatów oraz mas szlacheckich wyrok został uchylony 17 lutego 1552, a sprawa przekazana do Rzymu. Papież Juliusz III, pod wpływem wydarzeń i nastrojów społeczeństwa w Królestwie Polskim zadecydował się na zwołanie synodu dla rozpatrzenia jego sprawy. W 1561 roku kazus księdza Orzechowskiego był tematem obrad synodu warmińskiego, który zdecydował o przekazaniu sprawy bezpośrednio do rozpatrzenia Piusowi IV. Papież uwolnił Stanisława Orzechowskiego od ciążącego na nim zarzutu herezji, jednak kwestię ważności zawartego małżeństwa poddał pod obrady soboru trydenckiego. Sobór nigdy jednak tego problemu nie rozpatrzył.
Jako ojciec rodziny gospodarzył w rodzinnym majątku w Żurowicach Długich (dziś Żurawiczki k. Przeworska), tu też powstało wiele z jego pism. Wypowiadał się nadal politycznie i działał jako szlachecki aktywista. Był przeciwnikiem haseł głoszonych przez Andrzeja Frycza Modrzewskiego i braci polskich. Po pogodzeniu się z Kościołem katolickim stał się zwolennikiem kontrreformacji. Nie oddalił od siebie Magdaleny Chełmskiej, z którą żył do końca życia oraz doczekał się pięciorga dzieci. Zmarł kilka miesięcy po żonie w 1566.
Poglądy.
Związał się ze szlacheckim obozem przeciwników polityki króla Zygmunta II Augusta i z obrońcami przywilejów szlacheckich, sympatyzował z luteranizmem. Był bardzo popularnym pisarzem politycznym, a także oratorem. Napisał dwie mowy antytureckie, nazywane "Turcykami". W 1543 roku wygłosił słynną mowę tzw. pierwszą "Turcykę", w której nawoływał do krucjaty antytureckiej. W rok później opublikował drugą "Turcykę".
Stanisław Orzechowski znany jest głównie z powodu głoszonych przez siebie poglądów w kwestii dyscypliny kościelnej oraz postępowania, które wywołało wiele zamieszania w polskim Kościele rzymskokatolickim w XVI wieku. W 1547 roku w dziele "De lege coelibatus" Stanisław Orzechowski publicznie sprzeciwił się bezżeństwu księży i postępując zgodnie ze swoimi przekonaniami wyraził chęć ożenku z Anuchną z Brzozowa. Deklarację swoją tłumaczył koniecznością zapewnienia ciągłości swojego rodu.
Jako syn Rusinki dążył do równouprawnienia obrządku wschodniego i zachodniego. Sprzeciwiał się powtórnemu chrzczeniu Rusinów przechodzących na katolicyzm.

</doc>
<doc id="223214" url="https://pl.wikipedia.org/wiki?curid=223214" title="Niedbalstwo">
Niedbalstwo

Niedbalstwo (łac. "negligentia", "culpa") – pojęcie z zakresu teorii prawa oznaczające nieumyślne spowodowanie szkody lub czynu zabronionego. W zależności od epoki, gałęzi prawa i przedstawicieli doktryny bywa ujmowana jako nadrzędna w stosunku do lekkomyślności (jest wtedy ujmowana jako nieumyślność) lub równorzędna do niej (wtedy jest postacią nieumyślności). Przeciwieństwem niedbalstwa jest "diligentia" (łac. staranność, troska, delikatność). 
Prawo rzymskie.
Prawo rzymskie prywatne wskazywało na trzy postacie niedbalstwa, utożsamianego z winą w znaczeniu właściwym: "culpa lata", "culpa levis" i "culpa levis in concreto".
W pierwszej postaci, w tzw. grubym niedbalstwie, miarą wymaganej staranności była taka, jaką zachowywał przeciętny człowiek w normalnych sytuacjach. Drugą postacią, tzw. winą lekką (a ściślej: "culpa levis in abstracto") było niezachowanie staranności człowieka sumiennego i zapobiegliwego, idealnego ojca rodziny (tzw. "diligentia diligentis patris familias"). Trzecia postać niedbalstwa oznaczała niezachowanie staranności, którą dana osoba stosowała zwykle we własnych sprawach.
Prawo polskie.
Cywilne.
Według polskiego prawa cywilnego niedbalstwo jest nieumyślnym stopniem winy. W odróżnieniu od prawa karnego, prawo cywilne nie skupiając się na elemencie psychologicznym, nie rozróżnia lekkomyślności i niedbalstwa właściwego. 
Nieumyślność w prawie cywilnym polega na niezachowaniu należytej staranności. Niektóre prawodawstwa (np. francuskie) idą za prawem rzymskim, określając model "dobrego ojca rodziny", inne zaś kształtują bardziej abstrakcyjny wzorzec (np. ustawodawca niemiecki i szwajcarski).
Karne.
W prawie karnym niedbalstwo uznawane było tradycyjnie za formę winy nieumyślnej (nieświadoma wina nieumyślna), przeciwstawianą lekkomyślności (nieumyślności świadomej). Wyjaśniane było jako sytuacja, gdy sprawca nie miał zamiaru popełnienia czynu zabronionego i następnie nie był też świadomy zaistnienia czynu zabronionego, to popełnił go, mimo że powinien był dołożyć staranności, by zachować się z należytą ostrożnością, i mimo że mógł przewidzieć, że jego zachowanie nosi znamiona czynu zabronionego. W tym ujęciu powinność zachowania staranności powinna być oceniana wspólnie dla osób znajdujących się w zbliżonych sytuacjach, natomiast możność przewidywania oceniana być powinna indywidualnie, w zależności od poziomu wiedzy, cech osobowości i inteligencji konkretnego sprawcy.
Współcześnie na gruncie polskiego prawa karnego nie operuje się kategorią niedbalstwa, nie zna jej polski Kodeks karny z 1997 r. i nie ma praktycznej potrzeby jej stosowania. Kategoria niedbalstwa poddana została gruntownej krytyce w polskiej nauce prawa karnego. Sytuację, gdy sprawca nie przewidywał możliwości popełnienia czynu zabronionego, określa się jako nieświadomą nieumyślność. Odróżnia się ją wyraźnie od winy, która jest odrębnym aspektem struktury przestępstwa. Po ustaleniu, że sprawca popełnił czyn zabroniony nieumyślnie (art. 9 § 2 k.k.), należy mu jeszcze przypisać winę (art. 1 § 3 k.k.). 

</doc>
<doc id="223215" url="https://pl.wikipedia.org/wiki?curid=223215" title="Antoni Serbeński">
Antoni Serbeński

Antoni Serbeński (ur. 13 grudnia 1886 w Potoku Złotym, zm. 5 marca 1957 w Ostrowie Wielkopolskim) – polski malarz, grafik, pedagog.
Życiorys.
Do szkół średnich uczęszczał we Lwowie i w Nowym Sączu. Po maturze rozpoczął naukę w Akademii Sztuk Pięknych w Krakowie, gdzie jego nauczycielami byli m.in. Teodor Axentowicz i Leon Wyczółkowski. Egzamin końcowy zdał dopiero w 1918 roku – wcześniej jego nauka została przerwana przez wybuch I wojny światowej i przymusowe wcielenie do wojska austriackiego. W latach 1918–1920 ochotniczo służył w wojsku polskim. 
W latach 1920–1931 był nauczycielem w wielkopolskich szkołach: w Rawiczu, w Gimnazjum Męskim w Inowrocławiu (nawiązał tam znajomość z Janem Kasprowiczem), w Gimnazjum Męskim w Ostrowie Wielkopolskim. Uczestniczył w pracach przygotowawczych do poznańskiej Wystawy Krajowej w 1929 roku. W 1931 roku osiadł na stałe w Ostrzeszowie, gdzie oddał się całkowicie pracy twórczej. W latach 1941–1942 prowadził tam tajne nauczanie, a w 1943 został wywieziony na roboty za odmowę namalowania portretu Adolfa Hitlera. Żył skromnie. Zmarł na chorobę nowotworową 5 marca 1957 roku w Ostrowie Wielkopolskim. Został pochowany na cmentarzu katolickim w Ostrzeszowie.
Zajmował się głównie malarstwem i grafiką (przede wszystkim drzeworytnictwem). Tematem jego prac były najczęściej krajobrazy i obiekty architektoniczne okolic Ostrzeszowa, Ostrowa i Kępna, portrety i martwe natury (kompozycje kwiatowe). Zaprojektował także polichromię w auli ostrowskiego Gimnazjum Męskiego. 
Upamiętnienia.
W 2010 roku o Antonim Serbeńskim nakręcono film w reżyserii Andrzeja Mosia. W Ostrowie Wlkp., Ostrzeszowie i Kępnie uhonorowany został ulicą jego imienia. W 2006 roku Rada Miejska Ostrzeszowa podjęła uchwałę o ustanowieniu roku 2007 Rokiem Antoniego Serbeńskiego.

</doc>
<doc id="223216" url="https://pl.wikipedia.org/wiki?curid=223216" title="Gérard de Ridefort">
Gérard de Ridefort

Gérard de Ridefort (ur. ok. 1140, zm. 4 października 1189), wielki mistrz zakonu templariuszy w latach 1184-1189.
Pochodził z Flandrii. W 1173 przybył do Ziemi Świętej jako świecki rycerz-pielgrzym. Przystał na służbę do hrabiego Rajmunda z Trypolisu, który w uznaniu jego zasług obiecał mu małżonkę z dobrego rodu. Rajmund przyrzeczenia nie dotrzymał. W 1180 roku Rajmund wydał wdowę po lordzie Botronu za kupca z Pizy ,a Gerard porzucił u niego służbę i zapadł na zdrowiu. 
Leczony przez templariuszy, po wyzdrowieniu wstąpił do ich zakonu, jednocześnie stając się zaciekłym wrogiem hrabiego Rajmunda. W 1183 był już seneszalem zakonu. Został wybrany wielkim mistrzem w wyniku intryg. Brał udział w zamachu stanu we wrześniu 1186, który wyniósł na tron jerozolimski Gwidona z Lusignan. Był przedstawicielem grupy najbardziej nieprzejednanych wrogów islamu. 
Chcąc pokrzyżować plany Rajmunda dążącego do pokoju z Saladynem, doprowadził do bitwy u źródła Cresson, która skończyła się klęską wojsk chrześcijańskich. Następnie, namawiając króla jerozolimskiego Gwidona do stoczenia bitwy z Saladynem w niesprzyjających dla Franków warunkach, wbrew radom Rajmunda, przyczynił się do klęski w bitwie pod Hittin, co stało się początkiem końca Królestwa Jerozolimskiego. Tam też dostał się do niewoli. Uwolniony we wrześniu 1187 w zamian za zamek templariuszy w Gazie. Po uwolnieniu kierował osobiście udaną obroną Tortosy (obecnie Tartus), ostatniej twierdzy templariuszy w Syrii. Zginął podczas oblężenia Akki 4 października 1189.

</doc>
<doc id="223217" url="https://pl.wikipedia.org/wiki?curid=223217" title="Wirtuoz">
Wirtuoz

Wirtuoz (wł. "virtuoso" z łac. "virtus", umiejętność, doskonałość) – wybitny instrumentalista, mistrz danego instrumentu. Muzyk zdolny pokonać najbardziej skomplikowane problemy techniczne. Charakteryzuje się doskonałym słuchem i wyczuciem rytmu.
Wirtuozeria może się łączyć z pogłębioną interpretacją, często jednak stanowi cel sam w sobie. We współczesnej kulturze muzycznej począwszy od XIX wieku, umacnia się przeświadczenie o prymacie interpretacji artystów nad wirtuozerią.

</doc>
<doc id="223218" url="https://pl.wikipedia.org/wiki?curid=223218" title="Nowa Heloiza">
Nowa Heloiza

Nowa Heloiza (pełny tytuł: "Julia, Nowa Heloiza, listy dwojga kochanków, mieszkańców małego miasteczka u stóp Alp") – powieść epistolograficzna napisana przez Jeana Jacques’a Rousseau w 1761 roku.
Zalicza się do prozy sentymentalnej. Opisuje nieszczęśliwą miłość skromnego nauczyciela i jego arystokratycznej uczennicy z Clarens (koło Montreux) w Szwajcarii.
Utwór umieszczony został w index librorum prohibitorum dekretem z 1806 roku.
Budowa i fabuła.
Utwór składa się z listów kochanków ułożonych w sześć części i dzięki tej korespondencji obserwujemy stopniowy rozwój uczuć, niezachwianych nawet przez wymuszone małżeństwo Julii z bogatym i szlachetnym baronem de Wolmar. Julia i Saint-Preux zdają sobie sprawę, że ich uczucie nie może się spełnić, toteż starają się walczyć z tą zakazaną miłością. Nie chcą się spotykać, chociaż bardzo za sobą tęsknią. Nie chcą do siebie pisać listów, chociaż jest to istotą ich życia. Żałują, że się poznali, lecz nie są w stanie wyobrazić sobie, że mogliby się nigdy w życiu nie spotkać. Ich los był dla Rousseau pretekstem do gwałtownej krytyki cywilizacji.
Powieść nawiązuje do historii filozofa Abelarda i jego uczennicy Heloizy z wieków średnich (stąd tytuł). Jednakże w "Nowej Heloizie" Jeana Jacques’a Rousseau miłość między dwojgiem kochanków ma postać platoniczną. "Nowa Heloiza" w XVIII wieku była nazwana „Biblią zakochanych”.

</doc>
<doc id="223219" url="https://pl.wikipedia.org/wiki?curid=223219" title="Halszka z Ostroga">
Halszka z Ostroga



</doc>
<doc id="223221" url="https://pl.wikipedia.org/wiki?curid=223221" title="Grigorij Nielubow">
Grigorij Nielubow

Grigorij Grigorjewicz Nielubow, ros. Григорий Григорьевич Нелюбов, (ur. 31 marca 1934 w Porfirjewce niedaleko Eupatorii na Krymie (ZSRR a obecnie Ukraina); zm. 18 lutego 1966 na stacji Ippolitowka (Kraj Nadmorski) – radziecki pilot wojskowy, członek pierwszego oddziału kosmonautów ZSRR. 
Życiorys.
Ukończył wojskową szkołę lotniczą, a później służył w lotnictwie morskim. W 1960 włączono go do pierwszego oddziału kosmonautów ZSRR (WWS 1). Przygotowywał się do lotu na statku kosmicznym Wostok. Był jednym z kandydatów do pierwszego lotu w kosmos.
Podczas przygotowań do lotu Jurija Gagarina wyznaczono mu rolę rezerwowego kosmonauty (dublerem był Herman Titow). Taką samą funkcję pełnił podczas lotu Wostoka 2. Znajdował się w grupie kosmonautów przygotowujących się do lotu na statkach kosmicznych Wostok 2, Wostok 3 i Wostok 4. 
Z uwagi na stan zdrowia wyłączono go z tego zespołu w trakcie przygotowań do grupowego lotu Wostoka 3 i Wostoka 4.
4 maja 1963 wykluczony z oddziału kosmonautów za naruszenie dyscypliny wojskowej. Według niektórych źródeł decyzja ta nie była sprawiedliwa.
Cytat z książki Jarosława Gołowanowa „Kosmonauta nr 1”:
(….) Zdaniem prawie wszystkich kosmonautów Nielubow mógł być w pierwszej piątce radzieckich kosmonautów. Stało się jednak inaczej. 
Grigorija zgubiło jego „huzarstwo”. Stało się to już po locie Titowa. Scysja na dworcu kolejowym z patrolem wojskowym, który zatrzymał Nielubowa, Anikiejewa i Fiłatjewa oraz zuchwała hardość Nielubowa w komendanturze żandarmerii groziła wysłaniem raportu do dowództwa. Kierownictwo Centrum Przygotowań Kosmonautów uprosiło dyżurnego komendantury, aby nie posyłał raportu. Zgodził się na to, ale pod warunkiem, że Nielubow go przeprosi. Ten jednak odmówił. Raport poszedł droga służbową do najwyższego dowództwa. Rozgniewany Kamanin wydał polecenie wykluczenia całej trójki z oddziału kosmonautów. Kosmonauci 
uważali, że Anikiejew i Fiłatjew zostali wydaleni z winy Nielubowa.
Uważano, że za tak nieznaczne naruszenie dyscypliny usunięcie z oddziału wymienionych było zbyt surową karą.
Po opuszczeniu oddziału kosmonautów Grigorij Nielubow kontynuował służbę w siłach powietrznych ZSRR Na Dalekim Wschodzie. Miał nadzieję, że w krótkim czasie wróci do oddziału, ale nigdy tego się nie doczekał. Nikt nie wierzył Nielubowowi, że był w oddziale kosmonautów, a Gagarin, Titow, Nikołajew i inni to jego koledzy. 
Zginął 18 lutego 1966 pod kołami pociągu.
Cytat z książki Jarosława Gołowanowa „Kosmonauta nr 1”:
(…) W wyciągu z raportu przeczytałem (cytuję dosłownie): „18 lutego 1966, w stanie nietrzeźwym, zginął pod kołami przejeżdżającego pociągu na moście kolejowym stacji Ippolitowka na dalekowschodniej magistrali kolejowej. (…) 
Pojawiły się też spekulacje, że mogło być to samobójstwo.

</doc>
<doc id="223223" url="https://pl.wikipedia.org/wiki?curid=223223" title="Zbigniew Czerwiński (1922–2020)">
Zbigniew Czerwiński (1922–2020)

Zbigniew Jan Czerwiński (ur. 10 czerwca 1922 w Przemyślu, zm. 14 września 2020 w Warszawie) – wojskowy polski, generał brygady Wojska Polskiego.
Życiorys.
W 1938 zdał tzw. małą maturę w gimnazjum w Przemyślu i odbył roczną praktykę w Zakładzie H. Cegielskiego. W czasie wojny pracował początkowo jako robotnik magazynowy i ślusarz w fabryce metalowej, a następnie jako ślusarz - tokarz w warsztatach kolejowych parowozowni w Przemyślu. Podjął również naukę w liceum matematyczno-fizycznym. W styczniu 1945 został powołany do służby w ludowym Wojsku Polskim. We wrześniu 1945 ukończył Oficerską Szkołę Piechoty nr 3 w Inowrocławiu i został promowany na stopień podporucznika w korpusie oficerów piechoty. Następnie służył w 13 Dywizji Piechoty jako dowódca kompanii moździerzy w 44 pułku piechoty w Tarnowskich Górach. Od stycznia 1946 służył na stanowisku dowódcy kompanii moździerzy, a potem adiutanta 10 Pułku Piechoty 4 Dywizji Piechoty. W 1947 zdał maturę w liceum matematyczno-przyrodniczym w Ostrowie Wielkopolskim.
Po ukończeniu kursu oficerów sztabów w Wyższej Szkole Piechoty w Rembertowie (1948-1949) był oficerem operacyjnym 12 Pułku Piechoty w Pleszewie, a następnie szefem sztabu tego pułku, który został w międzyczasie przeniesiony do Gorzowa Wielkopolskiego. W październiku 1952 został dowódcą 13 Pułku Piechoty w Ciborzu koło Świebodzina (w strukturze 4 Dywizji Piechoty w Krośnie Odrzańskim). W latach 1953–1954 był szefem sztabu 4 Dywizji Piechoty w Krośnie Odrzańskim. Od sierpnia 1954 przebywał na Wyższym Kursie Akademickim w Akademii Sztabu Generalnego WP, który ukończył w sierpniu 1955. W kolejnych latach służył w sztabie Śląskiego Okręgu Wojskowego jako szef Wydziału w Oddziale Operacyjnym (do 1959). W latach 1959-1961 studiował w Wojskowej Akademii Sztabu Generalnego Sił Zbrojnych ZSRR im. K. Woroszyłowa w Moskwie. Po powrocie do kraju został zastępcą szefa Oddziału Operacyjnego w Zarządzie Operacyjnym Sztabu Generalnym WP, a następnie szefem Zespołu w Sztabie Planowania Rozwoju Obronnego Kraju. 
Od października 1968 do kwietnia 1972 był szefem Gabinetu Ministra Obrony Narodowej gen. Wojciecha Jaruzelskiego. Następnie objąf funkcję szefa Zarządu Organizacyjnego Sztabu Generalnego WP (1972–1975). W 1973 ukończył dwumiesięczny Wyższy Akademicki Kurs Operacyjno-Strategiczny przy Wojskowej Akademii Sztabu Generalnego Sił Zbrojnych ZSRR im. K. Woroszyłowa w Moskwie. 29 września 1973 na mocy uchwały Rady Państwa PRL otrzymał awans na stopień generała brygady. Nominację otrzymał w Belwederze z rąk przewodniczącego Rady Państwa prof. Henryka Jabłońskiego. 
Od grudnia 1975 był ministrem pełnomocnym – szefem Polskiej Misji Wojskowej w Komisji Nadzorczej Państw Neutralnych w Korei. Od marca 1977 do października 1987 był szefem Katedry Obrony Terytorium Kraju w Akademii Sztabu Generalnego WP (1977–1987). W październiku 1987 został pożegnany przez ministra obrony narodowej, gen. armii Floriana Siwickiego i przeniesiony w stan spoczynku w związku z osiągnięciem wieku emerytalnego.
Żył 98 lat. Został pochowany na cmentarzu komunalnym Północnym w Warszawie.
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Był synem Rudolfa, maszynisty kolejowego i Stanisławy z domu Kubas. Mieszkał w Warszawie. Od 1948 żonaty z Bożeną Czerwińską (1929-2014), dwie córki. Jego brat Adam (1923-2006) po ukończeniu we wrześniu 1945 Oficerskiej Szkoły Piechoty nr 3 w stopniu podporucznika, dowodził plutonem i kompanią piechoty w 44 pułku piechoty (13 Dywizja Piechoty) w Tarnowskich Górach, potem na tym stanowisku służył w 60 pułku piechoty (16 Dywizja Piechoty) w Gdańsku-Wrzeszczu i awansował na stopień porucznika. Służbę w WP zakończył w 1947 i przeszedł do rezerwy, w której później awansował na stopień kapitana.

</doc>
<doc id="223224" url="https://pl.wikipedia.org/wiki?curid=223224" title="Olivenza">
Olivenza

Olivenza (port. Olivença) – miasto w Hiszpanii w prowincji Badajoz należącej do wspólnoty autonomicznej Estremadura, leżące w spornym terytorium hiszpańsko-portugalskim określanym tą samą nazwą. Miasto w 2016 roku liczyło 12 032 mieszkańców.
Historia.
Olivenza stała się częścią Portugalii w 1297, gdy król Dionizy I po śmierci kastylijskiego władcy Sancha IV wymusił na regentce Marii de Molina oddanie jej wraz z terytorium Campo Maior i innymi ziemiami w traktacie z Alcañices. W 1801 królowa Maria po nieudanej inwazji zgodziła się oddać miasto Hiszpanii wraz z częścią Gujany na mocy traktatu podpisanego w Badajoz.
W 1815 na kongresie wiedeńskim porządkującym Europę po wojnach napoleońskich portugalska delegacja pod przewodnictwem księcia Palmela doprowadziła do zawarcia w Ustaleniach Końcowych artykułu 105, który potwierdzał portugalskie prawa do Olivenzy, jednak pozostawiał tę kwestię do rozwiązania w drodze uzgodnień dwustronnych. Hiszpania uznała, że to postanowienie kongresu nie unieważniło wcześniejszego traktatu z Badajoz i podpisała jego ustalenia.
Władze hiszpańskie utrzymują, że ich kraj posiada "de iure" władzę nad okręgiem. Podczas gdy Portugalia nigdy nie uznała hiszpańskiej władzy nad Olivenzą. Od zakończenia kongresu wiedeńskiego prowadzono negocjacje odnośnie do statusu Olivenzy, jednak zostały one przerwane w wyniku portugalskiej inwazji na terytorium Banda Oriental (obecny Urugwaj) w Ameryce Południowej. Od tego czasu graniczne "status quo" między obydwoma krajami pozostało na linii wytyczonej przez układ z Badajoz wzdłuż rzeki Gwadiana.
W 1840 władze hiszpańskie w okręgu zakazały używania języka portugalskiego także w obrzędach religijnych. W chwili obecnej portugalski zachował się na tym terytorium głównie wśród ludności wiejskiej i starszych generacji w miastach. Młodzież używa języka kastylijskiego.
Z powodu kontrowersji wokół Olivenzy granica portugalsko-hiszpańska została dokładnie wytyczona jedynie we fragmentach. W Portugalii wciąż istnieje kilka stowarzyszeń nacjonalistycznych domagających się zwrotu Olivenzy. W 2004 sprawą zajmował się także tamtejszy parlament.
Znani mieszkańcy.
W Olivenzy urodził się Paulo da Gama, starszy brat odkrywcy morskiej drogi do Indii Vasco da Gamy.
W mieście urodził się Guillermo Fernández Vara, hiszpański polityk, lekarz sądowy, nauczyciel akademicki i samorządowiec, działacz Hiszpańskiej Socjalistycznej Partii Robotniczej (PSOE), w latach 2007–2011 i od 2015 prezydent Estremadury.

</doc>
<doc id="223225" url="https://pl.wikipedia.org/wiki?curid=223225" title="Theodor Eicke">
Theodor Eicke

Theodor Eicke (ur. 17 października 1892 w Hampont, zm. 26 lutego 1943 w ZSRR) – SS-Obergruppenführer, współtwórca systemu niemieckich obozów koncentracyjnych, twórca oddziałów SS-Totenkopfverbände oraz Inspektoratu Obozów Koncentracyjnych. Zbrodniarz wojenny.
Życiorys.
Theodor Eicke urodził się w miasteczku Hampont w niemieckiej naówczas Lotaryngii, w którym jego ojciec pełnił funkcję naczelnika stacji kolejowej. Młody Theodor ukończył tam szkołę ludową i rozpoczął naukę w gimnazjum. Nie szła mu jednak ona najlepiej, więc w 1909 roku rzucił szkołę, by w wieku 17 lat zaciągnąć się w szeregi kajzerowskiej armii.
Wojskowa kariera Eickego na stanowisku pisarza kompanijnego i płatnika nie wyróżniała się niczym szczególnym. Za udział w I wojnie światowej (jako płatnik w 3 i 22 pułku piechoty) uzyskał jednak Żelazny Krzyż II klasy.
Po przegranej wojnie Eicke opuścił szeregi armii, lecz przez długi czas nie mógł się odnaleźć w cywilnym życiu. Sfrustrowany klęską i biedą, niemal od razu zapałał nienawiścią do „zdradzieckiej” Republiki Weimarskiej. Szybko wyczerpały się jego niewielkie oszczędności, a rodzina żony odmówiła dalszego wsparcia. Próbował zostać policjantem, lecz kilkakrotnie zatrudniony w różnych miastach szybko tracił pracę. Powodem była nieskrywana nienawiść do Republiki i udział w antyrządowych manifestacjach. Ostatecznie w styczniu 1923 roku został zatrudniony w zakładach IG Farben w Ludwigshafen, początkowo jako sprzedawca, a następnie strażnik. Na tym stanowisku Eicke pracował aż do 1932 roku.
Radykalne poglądy Eickego, nienawiść do Republiki Weimarskiej i frustracja niską jakością życia zbliżyły go do ruchu narodowosocjalistycznego. W 1928 roku Eicke wstąpił do NSDAP (nr identyfikacyjny 114901) stając się jednocześnie członkiem SA. Decydujące dla jego dalszej kariery stało się jednak członkostwo w SS nabyte 20 sierpnia 1930 roku (nr identyfikacyjny 2921).
Kariera Eickego w SS przebiegała w błyskawicznym tempie, gdyż jego energia, oddanie i niebywałe zdolności organizacyjne zwróciły nań uwagę Heinricha Himmlera. Już w listopadzie 1931 r. Eicke uzyskał awans do stopnia SS-Standartenführera i stanowisko dowódcy 10. pułku SS w Nadrenii-Palatynacie.
Służba w „Sztafetach Ochronnych” sprowadziła jednak na Eickego wiele kłopotów. Najpierw z powodu zaniedbywania obowiązków zwolniono go z pracy w zakładach I.G. Farben. W marcu 1932 roku natomiast został aresztowany przez policję i skazany na dwa lata więzienia za nielegalne posiadanie materiałów wybuchowych i przygotowywanie serii zamachów terrorystycznych oraz zabójstw politycznych w Bawarii. Interwencja sprzyjającego nazistom bawarskiego ministra sprawiedliwości doprowadziła jednak do odroczenia wykonania wyroku, a Eicke na rozkaz Himmlera opuścił Niemcy i uciekł do faszystowskich Włoch. Pozostawał tam aż do momentu przejęcia władzy przez Hitlera.
Po powrocie do Niemiec kariera Eickego omal nie została definitywnie przerwana. Od 1931 r. znajdował się on bowiem w bardzo ostrym konflikcie z Gauleiterem Nadrenii-Palatynatu Josefem Bürckelem. Personalny spór doszedł do takiego stopnia, że 10 marca 1933 r. Eicke zorganizował pucz przeciw Bürckelowi. Jego wierni SS-mani zajęli szturmem siedzibę NSDAP w Ludwigshafen i zamknęli Gauleitera w schowku ze szczotkami. Bürckela uwolniła dopiero interwencja policji porządkowej. Rozwścieczony wyczynami Eickego Himmler nakazał usunąć go z szeregów SS i zamknąć bezterminowo w szpitalu psychiatrycznym.
Wydawało się, że kariera Eickego jest już zakończona, jednak z pomocą zaprzyjaźnionego lekarza zdołał przekonać Reichsfürera SS, że wypadki w Ludwigshafen były jednorazowym wyskokiem, który więcej się nie powtórzy. Udobruchany Himmler przywrócił Eickego w szeregi SS i mianował go komendantem nowo utworzonego obozu koncentracyjnego w Dachau.
Eicke wykazywał się na tym stanowisku nieludzkim stosunkiem do więźniów, a zwłaszcza Żydów. Jako komendant pierwszego hitlerowskiego kacetu Eicke położył podwaliny pod kształt przyszłego systemu obozów koncentracyjnych. To on opracował zbiory podstawowych zasad obozowych – nieludzki regulamin, system kar, kodeks postępowania strażników, zasady administrowania obozem – przyjęte później w innych kacetach. To on zainicjował indoktrynację strażników w duchu nieubłaganej pogardy i nienawiści do więźniów.
Osiągnięcia Eickego w przekształceniu Dachau we wzorcowe w rozumieniu hitlerowców miejsce kary dla przeciwników reżimu w niesławnej „Nocy długich noży”. Eicke odegrał znaczącą rolę w aresztowaniu bawarskiej czołówki SA, a następnie osobiście, z pomocą swojego adiutanta SS-Sturmbannführera Michaela Lipperta w celi więzienia Stadelheim w Monachium dokonał egzekucji Ernsta Röhma. Cztery dni po tym zabójstwie spotkała go nagroda – awans do stopnia SS-Gruppenführera i stanowisko Inspektora Obozów Koncentracyjnych i Dowódcy Oddziałów Wartowniczych.
Do roku 1939 Eicke przeprowadził reorganizację niemieckich obozów, likwidując wszystkie mniejsze i pozostawiając jedynie Dachau, Sachsenhausen, Buchenwald oraz Ravensbrück. Rozkazał wybudować także pierwszy obóz koncentracyjny w Austrii (Mauthausen w 1938). Ujednolicił organizację wszystkich obozów, określając Dachau jako obóz wzorcowy. Działania te spowodowały, iż cały system obozów koncentracyjnych nabrał dla III Rzeszy ogromnego gospodarczego znaczenia przez bezlitosną eksploatację niewolniczej pracy więźniów. Strażnicy gorliwie przyswoili sobie wprowadzone przez Eickego zasady traktowania więźniów, zmieniając ich obozowe życie w piekło. Po wojnie Rudolf Höss zeznał, iż za zbrodniczy sposób traktowania więźniów w pełni odpowiadał Theodor Eicke. Pod jego rządami śmiertelność w kacetach wzrosła do tego stopnia, że niemieckie Ministerstwo Sprawiedliwości wszczęło oficjalne dochodzenie w tej sprawie.
Jednocześnie Eicke coraz większą uwagę zaczął poświęcać oddziałom wartowniczym – tzw. „Trupim Główkom” (SS „Totenkopfverbände”). Rychło opanowała go idea, by uczynić z nich najbardziej elitarną część SS. Wykorzystując swe wpływy na szczytach SS rozpoczął intensywną rekrutację do SS „Totenkopfverbände” i skuteczne wysiłki na rzecz zdobycia dla nich jak najlepszego wyposażenia. Objął również osobistą pieczę nad szkoleniem rekrutów starając się uczynić z nich nie tylko najbardziej elitarną, ale też najbardziej fanatyczną formację w SS. Jego wysiłki przyniosły sukces i we wrześniu 1939 r. SS „Totenkopfverbände” liczyły już ok. 24 tys. ludzi, zorganizowanych w trzy pułki.
Sam Eicke, mimo że zaszedł wysoko w nazistowskiej hierarchii, nie był zbyt lubiany na szczytach władzy. Jego konfliktowy charakter, podejrzliwość, olbrzymie ambicje i przeczulenie na punkcie swej niezależności przysporzyły mu wielu wrogów, z których najsilniejszym był szef SD Reinhard Heydrich. Prości SS-mani natomiast szanowali go i bali się jak ognia jednocześnie.
II wojna światowa.
We wrześniu 1939 roku, Eicke pełnił funkcję Wyższego Dowódcy SS i Policji na terenach zajętych w Polsce przez niemiecką 8 i 10 Armię (Wielkopolska, łódzkie). Marsz jego trzech pułków „Trupich Główek” za czołówkami Wehrmachtu znaczyły tysiące ofiar – polskich intelektualistów, arystokratów, księży i Żydów. Oddziały „Trupich Główek” wzięły też udział w masakrze w Bydgoszczy i masowych mordach na Pomorzu.
Hitler w ramach przygotowań do inwazji na zachodnią Europę wydał w październiku 1939 r. zgodę na stworzenie trzech dywizji polowych SS, mających tworzyć rdzeń tzw. Waffen-SS. Jedną z nich stała się złożona z „Trupich Główek” 3 Dywizja SS „Totenkopf”, której zorganizowanie i dowodzenie powierzono Eickemu.
Eicke z niezwykłą energią przystąpił do tworzenia nowej dywizji. Osobiście nadzorował morderczy trening i bezustanną indoktrynację, jakiej poddawano rekrutów, toteż pisze się, że „Totenkopf” była jego osobistym dziełem. Z wielkim zaangażowaniem pracował również nad zaopatrzeniem Dywizji „Totenkopf” w ciężki sprzęt i środki transportu. Wykorzystywał w tym celu swoje rozliczne znajomości i upór, dzięki którym stopniowo uzyskiwał wszystko co potrzebował od niechętnego mu Wehrmachtu lub konkurencyjnych instytucji SS. Często stosował też niekonwencjonalne metody, nakazując na przykład swym ludziom kradzież sprzętu z cudzych magazynów. Gdy jednak zachodziła potrzeba, potrafił być ujmujący i przekonać do siebie i swej dywizji niechętnych SS oficerów Wehrmachtu, choćby feldmarszałków Maximiliana von Weichsa i Ericha von Mansteina (ten ostatni określał Eickego jako „dzielnego człowieka”).
W maju 1940 r. Eicke poprowadził Dywizję „Totenkopf” do walki na froncie zachodnim. Początkowo pozostawała ona w rezerwie. by w połowie maja wejść w skład XV Korpusu Pancernego Hotha. Dywizja walczyła we Flandrii (z oddziałami Brytyjskiego Korpusu Ekspedycyjnego), a następnie w Szampanii wszędzie wykazując się zaciętością w boju. Agresywna taktyka uderzeń czołowych stosowana przez Eickego przyniosła jej jednak spore straty, sięgające 10% stanu. Szlak bojowy dywizji znaczyły również liczne mordy na angielskich i francuskich jeńcach wojennych, m.in. w Le Paradis, L’Arbresle, Lentilly.
Po kilku miesiącach spędzonych na służbie okupacyjnej we Francji, Dywizja „Totenkopf” została przerzucona na wschód by wziąć udział w operacji „Barbarossa”. Również i w Związku Radzieckim wizytówkami Dywizji „Totenkopf” stały się zarówno nieustępliwość w boju, jak i okrucieństwo wobec jeńców i ludności cywilnej.
6 lipca, zaledwie dwa tygodnie po rozpoczęciu operacji „Barbarossa”, Eicke został ranny, gdy jego samochód wjechał na minę. Na kilka miesięcy opuścił dywizję. Wrócił dopiero we wrześniu 1941 r. i dowodził nią podczas starć między jeziorami Ilmen i Seliger, a następnie w ciężkich walkach podczas rosyjskiej kontrofensywy zimowej i oblężenia Demiańska. Po ich zakończeniu Eicke wymógł na przełożonych wycofanie dywizji z frontu wschodniego i jej odtworzenie.
Odbudowana we Francji dywizja „Totenkopf” została przekształcona w dywizję pancerną SS i włączona w skład elitarnego I Korpusu Pancernego SS. Gdy po klęsce pod Stalingradem załamał się niemiecki front w południowej Rosji korpus, a wraz z nim dywizja „Totenkopf” zostały przerzucone pod Charków i odegrały decydującą rolę w zwycięskiej kontrofensywie, która przyniosła Niemcom ustabilizowanie sytuacji. Była to dla Eickego ostatnia bitwa. 26 lutego 1943 roku samolot łącznikowy Fieseler Fi 156 Storch, którym leciał w celu zlokalizowania pułku pancernego (sztab główny utracił z nim kontakt radiowy) został zestrzelony przez radziecką piechotę w pobliżu wsi Artiełnoje. SS-Obergruppenführer zginął na miejscu. 1 marca 1943 roku informacja o śmierci Eickego została podana publicznie, Hitler w peanie na cześć człowieka, który w tak "wyjątkowy i jedyny w swoim rodzaju sposób służył Rzeszy", ogłosił, że 3 pułk grenadierów pancernych, dla uhonorowania zmarłego założyciela i dowódcy dywizji „Totenkopf”, otrzymał imię „Theodora Eickego”.

</doc>
<doc id="223228" url="https://pl.wikipedia.org/wiki?curid=223228" title="Algorytm malarza">
Algorytm malarza

Algorytm malarza (ang. "painter's algorithm") – algorytm stosowany w grafice komputerowej, służący do wyznaczania powierzchni widocznych. Polega na rysowaniu obiektów w kolejności od najdalszego do najbliższego, podobnie jak malarz przedstawia bliższe obiekty malując je na namalowanych wcześniej, bardziej odległych. Fragmenty są następnie rysowane w tejże kolejności. Zakłada się przy tym, że rysunek powstaje analogicznie do malowania obrazu olejnego, stąd nazwa algorytmu. Oznacza to, że fragment później namalowany zasłania (zamalowuje) wszystko, co było dotychczas namalowane w tym miejscu. Tę cechę ma każde urządzenie wyświetlające, ale stosowanie algorytmu malarza bezpośrednio na drukarce jest niemożliwe.
Jest jednym z najprostszych algorytmów HSR i nie usuwa powierzchni niewidocznych, dlatego przy złożonych scenach powinien być stosowany razem z innymi metodami, np. backface culling, BSP tree. 
Algorytm nazywany jest również "algorytmem sortowania ze względu na głębokość", ponieważ przed rozpoczęciem rysowania obiektów następuje ich sortowanie ze względu na głębokość (na ogół współrzędną "Z") i, w ogólnym przypadku, przed narysowaniem sceny 3D rozstrzyga się wszystkie niejednoznaczności związane z sortowaniem – czy wielokąty nie przenikają przez siebie, co wymuszałoby konieczność skorzystania z innego algorytmu, np. bufora Z.
W zastosowaniach grafiki 2,5D (kartografia, projektowanie układów scalonych, zarządzanie oknami w systemach graficznych) takie problemy nie występują.

</doc>
<doc id="223231" url="https://pl.wikipedia.org/wiki?curid=223231" title="Michaił Zoszczenko">
Michaił Zoszczenko

Michaił Zoszczenko (; ur. w Petersburgu lub Połtawie, zm. 22 lipca 1958 w Siestroriecku) – radziecki pisarz. Autor opowiadań satyrycznych, humoresek, felietonów, komedii obyczajowych o drobnomieszczaństwie i filisterstwie lat porewolucyjnych; stosował technikę narracyjną tzw. skaz.
Życiorys.
Dzieciństwo i nauka.
Urodził się w Petersburgu lub w Połtawie. Sam pisarz nie był pewien miejsca narodzin – w wywiadzie z 1927 roku przyznał się, że istnieją dwa słabo napisane dokumenty, w których jeden stwierdza, że urodził się w Połtawie, a drugi, że w Petersburgu – trudno było stwierdzić, który dokument jest falsyfikatem (również w sprawie roku narodzin była rozbieżność: 1894, 1895 lub 1896); w wywiadzie z 1953 roku jednoznacznie stwierdza, że urodził się w 1895 roku w Połtawie.
Większość swojego życia spędził w Petersburgu (później przemianowane na Piotrogród i Leningrad).
Jego ojciec – Michaił Iwanowicz Zoszczenko (1857–1907) był ukraińskim artystą (jego dzieła znajdują się m.in. w Muzeum Suworowa i w Galerii Trietiakowskiej), wywodził się ze szlachty połtawskiej; jego matka – Elena Osipowna Zoszczenko (nazwisko panieńskie Surina; 1875–1920) była rosyjską szlachcianką, w czasach panieństwa aktorką, wydawała opowiadania w czasopiśmie Kopiejka.
W 1913 roku ukończył VIII Gimnazjum w Petersburgu. Przez rok studiował na wydziale prawa Petersburskiego Uniwersytetu Państwowego, ale został wydalony za brak opłat. W okresie wakacji pracował jako kontroler kolejowy na Kaukazie.
I wojna światowa i wojna domowa.
29 września 1914 roku dobrowolnie wstąpił do Pawłowskiej Szkoły Wojskowej w stopniu junkra.
5 stycznia 1915 roku został awansowany na stopień junkra-podoficera. 1 lutego 1915 roku ukończył czteromiesięczny przyspieszony kurs wojenny, po którym został mianowany na chorążego z myślą o przydzieleniu do Armeńskiej Piechoty. 5 lutego został odesłany do dyspozycji sztabu Kijewskiego Okręgu Wojennego, a stamtąd oddelegowany do Wiatki (obecnie Kirow) i Kazania, do 106. Zapasowego Batalionu Piechoty jako dowódca 6. roty. Od 12 marca 1915 roku do grudnia tego roku został oddelegowany do Megrelskiego 16. Grenadierskiego Pułku Jego Imperatorskiej Wysokości Wielkiego Księcia Dmitrija Konstantynowicza Kaukaskiej Grenadierskiej Dywizji na stanowisko młodszego oficera oddziału karabinów maszynowych. Na początku listopada, w czasie ataku na niemiecką transzeję, otrzymał niewielką ranę w nogę od odłamków. 22 grudnia został mianowany na podporucznika na stanowisko naczelnika oddziału karabinów maszynowych.
9 lipca 1916 roku został mianowany na porucznika. W nocy z 19 na 20 lipca, w rejonie miasteczka Smorgonie, w wyniku niemieckiego ataku gazowego Zoszczenko został ranny i odesłany do szpitala (w późniejszych czasach zmagał z powikłaniami po tym ataku). W październiku tego roku został zwolniony i otrzymał tytuł inwalidy I stopnia w stopniu rezerwowym, co nie zmieniło faktu, że opuścił siły rezerwowe i 9 października powrócił do pułku. 10 listopada został mianowany sztabskapitanem i naczelnikiem roty, a następnego dnia tymczasowym naczelnikiem batalionu. 17 listopada został oddelegowany na stację Wilejka w celu prowadzenia kursów w tymczasowej szkole chorążych.
W styczniu 1917 roku został mianowany na kapitana. 9 lutego pogłębia się choroba Zoszczenki (wada serca – efekt ataku gazem niemieckich wojsk) i po hospitalizacji zostaje odesłany do rezerw. Latem Zoszczenko został mianowany naczelnikiem poczty i telegrafów i komendantem urzędów pocztowych Piotrogrodu. Szybko oddał stanowiska i wyjechał do Archangielska, gdzie pełnił stanowisko adiutanta archangielskiego pułku.
Zrezygnował z propozycji emigracji do Francji. Już za władzy sowieckiej, jako rezerwista, pracował jako sekretarz sądu, nauczyciel chowu królików i kur w guberni smoleńskiej.
Na początku 1919 roku, pomimo stanu zdrowia, dobrowolnie wstąpił do Armii Czerwonej – służył jako adiutant. Zimą brał udział w bitwach pod Narwą i Jamburgiem (obecnie Kirgisepp) w oddziale Stanisława Bułaka-Bałachowicza. W kwietniu został odesłany ze służby i oddelegowany z wojska po ataku serca i hospitalizacji. Został telefonistą w przygranicznej straży.
W czasie I wojny światowej i wojny domowej został pięciokrotnie uhonorowany orderami:
Praca literacka.
Ostatecznie porzucił służbę wojskową i w latach 1920–1922 parał się wieloma profesjami – był m.in. agentem policji sądowej, referentem Piotrogrodzkiego Portu Wojennego, stolarzem, szewcem, traperem. W tym samym okresie był częstym gościem studia literackiego wydawnictwa Vsemirnaya Literatura, której przewodził Korniej Czukowski.
Jako pisarz debiutował w 1922 roku opowiadaniami. Należał do grupy Bracia Serafiońscy, którą w 1921 roku założył Jewgienij Zamiatin. Mottem grupy było stronienie od demagogii i próżnej deklaratywności, niezależności sztuki i twórców od polityki (apolityczność). Według krytyków Zoszczenko był najważniejszym i najaktywniejszym członkiem grupy.
W swoich krótkich, satyrycznych utworach, zaliczanych do okresu "NEP-u" (1921–1929), opisywał rzeczywistość porewolucyjnej Rosji z pozycji prostego, naiwnego bohatera-obywatela z ubogim kręgosłupem moralnym i prymitywnym spojrzeniem na otaczający świat, dziwiącego się wszystkiemu. Opowiadania Zoszczenki (mimo że zwykle tworzone jako satyra) cechuje dbałość o kompozycję i opis postaci. W swoich opowiadaniach używał wszelakie formy skazu i oryginalnego języka – nieprzetłumaczalnej na obce języki mieszanki gwary prostych ludzi i napuszonego, komicznego, urzędniczego stylu nowych radzieckich urzędników, pochodzących ze społecznych nizin.
W latach 30. XX wieku zajmował się już większymi formami literackimi, jak nowela i opowieść. W tym okresie powstały m.in. "Niebieska księga" ("Голубая книга"), "Przywrócona młodość" ("Возвращённая молодость") i inne. Rozpoczął pracę nad autobiograficzną powieścią "Przed wschodem słońca" ("Перед восходом солнца").
Opowiadania z lat 20. 30. cieszyły się wielką sławą, a sam autor często podróżował z występami po młodym Związku.
1 lutego 1939 roku otrzymał Order Czerwonego Sztandaru Pracy na podstawie ukazu Prezydium Rady Najwyższej ZSRR „O nagrodzeniu sowieckich pisarzy”.
II wojna światowa.
Od razu po ataku Niemiec na ZSRR Zoszczenko chciał zaciągnąć się do wojska i pójść na front jako doświadczony żołnierz, ale odmówiono mu jako niezdolnemu do służby wojskowej (choroba serca). Został przydzielony do obrony przeciwpożarowej – wraz z synem gasił pożary po bombardowaniach.
Pisał antyfaszystowskie felietony dla gazet i radia. Napisał scenariusz do sztuki o wzięciu Berlina przez sowieckie wojska – "Pod lipami Berlina" ("Под липами Берлина") dla Leningradzkiego Teatru Komedii im. N.P. Akimowa. Sztuka była wystawiana na deskach teatru nawet wtedy, gdy Leningrad był blokowany przez nazistów.
W sierpniu 1941 roku Zoszczenko był ewakuowany najpierw do Moskwy, a potem do Ałma-Aty. Z racji limitu na bagaż wynoszący 12 kilogramów, zabrał ze sobą rękopis powieści "Przed wschodem słońca" w postaci 20 zeszytów ważących 8 kilogramów i pozostałe niezbędne rzeczy. W Ałma-Acie kontynuował tworzenie książki, pracował w dziale scenariuszy Mosfilmu, pisał serię opowiadań wojennych, antyfaszystowskie felietony, scenariusze do filmów "Żołnierskie szczęście" ("Солдатское счастье") i "Opadłe liście" ("Опавшие листья").
W kwietniu 1943 roku przyjechał do Moskwy, został członkiem kolegium redakcyjnego czasopisma „Krokodił”. Od sierpnia 1943 roku w czasopiśmie „Oktiabr'” rozpoczęto publikowanie pierwszych rozdziałów "Przed wschodem słońca", ale zakazano dalszej publikacji i rozpoczęła się nagonka na pisarza. W całości utwór został opublikowany w 1968 roku w Stanach Zjednoczonych, a w Rosji w 1987 roku w czasach pieriestrojki.
W latach 1944–1946 pracował dla teatrów. Dwie jego komedie zostały wystawione przez Leningradzki Teatr Dramatu, w tym "Płócienny portfel" ("Парусиновый портфель"), która była wystawiana 200 razy w ciągu roku.
Ostatnie lata życia.
W kwietniu 1946 roku otrzymał Medal za Ofiarną Pracę w Wielkiej Wojnie Ojczyźnianej 1941–1945 dla pracowników związanych z nauką, techniką, sztuką i literaturą. Jednakże od tego momentu rozpoczyna się nagonka na Zoszczenkę – krytyka uznała, że pisarz nie zasłużył na medal, gdyż czynnego udziału w wojnie nie brał. Również kolejne utwory, pisane w duchu Braci Serafiońskich, były mocno krytykowane (w szczególności opowiadanie "Przygody małpy" ("Приключения обезьяны")), a czasopisma, w których publikował Zoszczenko – „Zwiezda” i „Leningrad” – zostały na mocy postanowienia Żdanowa mocno skrytykowane przez władzę radziecką i innych wydawców (czasopismo „Leningrad” zostało na zawsze zawieszone). Na mocy tego samego postanowienia Zoszczenko (oraz inna pisarka – Anna Achmatowa) został wykluczony ze Związku Pisarzy ZSRR – z tego powodu popadł w biedę, gdyż pieniądze ze związku były jego jedynym źródłem utrzymania. Pisarz popadł w zapomnienie – przestano drukować jego utwory, w prasie nie ukazywały się już wzmianki o nim, nie podawano jego imienia i nazwiska przy utworach tłumaczonych przez niego, większość pisarzy zerwała z nim znajomość.
W latach 1946–1953 Zoszczenko musiał parać się wieloma niskopłatnymi pracami – tłumaczył teksty (m.in. A. Timonena, M. Tsagarayeva, A. Untoli, M. Lassila), dorabiał w zakładach szewskich.
Po śmierci Stalina w 1953 roku, Konstantin Simonow i Aleksandr Twardowski starali się przyjąć Zoszczenkę do Związku Pisarzy na nowo. Simonow argumentował, by pisarza przyjąć jako nowego członka (tym razem jako tłumacza, nie przywróconego pisarza) na podstawie jego przetłumaczonych utworów po 1946 roku; utwory sprzed tego roku uznał za „literacki chłam”, zakazany przez partię, których nie powinno się brać pod uwagę przy przyjmowaniu Zoszczenki do związku. Prośbę rozpatrzono pozytywnie i w czerwcu 1953 roku pisarz został na nowo przyjęty do Związku Pisarzy.
W maju 1954 roku Zoszczenko i Achmatowa zostali zaproszeni do Domu Pisarza na wykłady dla wizytujących tam studentów z Anglii. Podczas jednego z nich jeden ze studentów zadał im pytanie na temat ich podejścia do postanowienia z 1946 roku. Zoszczenko wyraził się negatywnie na temat postanowienia, wyliczając swoje zasługi dla państwa i literatury, m.in. jest rosyjskim oficerem z wieloma odznaczeniami, natomiast satyra jego utworów była skierowana przeciwko przedrewolucyjnemu mieszczaństwu, a nie przeciw władzy radzieckiej. Jego wykład zakończył się gromkimi oklaskami ze strony studentów. Achmatowa wypowiedziała się tylko jednym zdaniem, w którym uznała słuszność postanowienia. Jej syn Lew Gumilow znajdował się wtedy w łagrze, krytyka władzy mogłaby mu zagrozić. Po tym wystąpieniu w prasie pojawiło się wiele krytycznych artykułów na temat pisarza. Miesiąc po wystąpieniu zebrała się specjalna komisja literacka, na której zachęcano Zoszczenkę do wycofania swoich zarzutów względem postanowienia z 1946 roku. Krytyka ustała, gdy w prasie angielskiej pojawiły się artykuły na temat możliwości swobodnej wypowiedzi i dyskusji w ZSRR.
Zdrowie Zoszczenki po fali krytyki mocno podupadło, pogłębia się depresja pisarza. W 1955 roku odmówiono pisarzowi emerytury, gdy ukończył odpowiedni wiek, przyznano mu ją dopiero w 1958 roku, kilka miesięcy przed śmiercią. Ostatnie miesiące życia spędził w domku letniskowym w kurorcie Siestrorieck (obecnie wchodzącym w skład Dzielnicy Uzdrowiskowej Petersburga).
Stan jego zdrowia drastycznie pogorszył się wiosną 1958 roku. 22 lipca 1958 roku o godzinie 0:45 zmarł z powodu ostrej niewydolności serca. Rodzinie odmówiono pochowania ciała Zoszczenki na Cmentarzu Wołkowskim w Leningradzie (obecnie Petersburg), dlatego został pochowany w Siestroriecku.
W 1988 roku otwarto Muzeum Zoszczenki w Petersburgu, znajdujące się w ostatnim mieszkaniu, w którym mieszkał w latach 1954–1958. Co roku w sierpniu w Centralnej Rejonowej Bibliotece im. M.M. Zoszczenki w Siestroriecku obok jego pomnika organizowane jest święto poświęcone jego twórczości.

</doc>
<doc id="223236" url="https://pl.wikipedia.org/wiki?curid=223236" title="Zdzisław Morawski (dziennikarz)">
Zdzisław Morawski (dziennikarz)

Zdzisław Tadeusz Morawski, pseud. ZDM (ur. 11 stycznia 1927 w Małej Wsi koło Grójca, zm. 7 czerwca 2005 w Warszawie) – polski dziennikarz.
Był synem Tadeusza i Julii z Lubomirskich, bratem Kazimierza. Podczas wojny, jako nastolatek był żołnierzem AK. W 1949 ukończył prawo na Uniwersytecie Warszawskim. Od 1948 pracował w PAP, początkowo jako reporter, a następnie jako korespondent zagraniczny 1966–1968 w Algierii, 1968–1974, 1979–1981 i 1986–1990 przy Watykanie). Od 1960 należał do PZPR. Od 1981 do 1986 był redaktorem naczelnym „Życia Warszawy”. W 1990 przeszedł na emeryturę. W latach 1984–1986 był prezesem Zarządu Głównego Towarzystwa Przyjaźni Polsko-Włoskiej.
Ożenił się w 1953 z Janiną Romaną z Kurcewskich primo voto Domaszewską. Ma z nią córki Ewę (zamężną Karpińską) i Annę (zamężną Macke).
Został odznaczony m.in. Krzyżem Komandorskim Orderu Odrodzenia Polski. W czasach PRL był odznaczony m.in.: Krzyżem Kawalerskim Orderu Odrodzenia Polski, Złotym i Srebrnym Krzyżem Zasługi, Medalem 10-lecia Polski Ludowej i Medalem 30-lecia Polski Ludowej.

</doc>
<doc id="223237" url="https://pl.wikipedia.org/wiki?curid=223237" title="Listing">
Listing

Listing to wydruk kodu źródłowego programu. Mianem listingu określa się kody zawarte w literaturze, czasopismach oraz stronach WWW. Dodatkowo dla listingów publikowanych w Internecie często jest stosowane kolorowanie składni.

</doc>
<doc id="223246" url="https://pl.wikipedia.org/wiki?curid=223246" title="IGBT">
IGBT

IGBT () – tranzystor bipolarny z izolowaną bramką. Jest to element półprzewodnikowy mocy używany w przekształtnikach energoelektronicznych o mocach do kilkuset kilowatów.
Łączy zalety dwóch typów tranzystorów: łatwość sterowania tranzystorów polowych i wysokie napięcie przebicia oraz szybkość przełączania tranzystorów bipolarnych; jest wykorzystywany m.in. w falownikach jako łącznik, umożliwia załączanie prądów powyżej 1 kA i blokowanie napięć do 6 kV.
Tranzystor IGBT powstał przez połączenie w obszarze monolitycznego materiału półprzewodnikowego tranzystora bipolarnego z tranzystorem polowym typu MOS. Utworzona w ten sposób struktura ma pozytywne cechy obu elementów i stanowi półprzewodnikowy łącznik przydatny do układów o mocy nawet kilkuset kilowatów i pracujący z częstotliwością przełączania sięgającą 50 kHz. Maksymalne dopuszczalne wartości blokowanego napięcia przekraczają 6 kV, co oznacza pełną przydatność IGBT w układach zasilanych z sieci o napięciu skutecznym 400 V i wyższym.
Niezwykle ważną zaletą IGBT jest (przejęta od tranzystora MOS) łatwość sterowania go przez zmianę potencjału izolowanej bramki, co bardzo upraszcza konstrukcję całego urządzenia. Pewną wadą tranzystorów IGBT jest natomiast znaczny spadek napięcia występujący na nich w stanie przewodzenia (ok. 2,5 V), jednakże sumaryczne straty mocy w IGBT są mniejsze niż w klasycznym tranzystorze bipolarnym. Kolejną wadą (jak wszystkich półprzewodników krzemowych) jest ograniczona temperatura pracy, od –20 °C do temperatury złącza około 150 °C. Jeszcze inną wadą jest występowanie tzw. „ogona prądowego” w procesie wyłączania tranzystora, co wydłuża czas autentycznego wyłączenia. Zjawisko to jest związane z potrzebą odprowadzenia ładunków mniejszościowych z obszaru bramki.
Symbol i schemat zastępczy tranzystora IGBT.
Najpopularniejszy sposób oznaczania IGBT to skrzyżowanie symboli tranzystora bipolarnego oraz tranzystora polowego (lewy symbol na rysunku). Obszar kolektora C i emitera E jest zapożyczony wprost z symbolu tranzystora bipolarnego, zaś obszar bazy zastąpiony jest symbolem bramki G z tranzystora polowego. Wynikowy symbol przypomina więc bardzo tranzystor bipolarny, z dodatkową linią i pustą przestrzenią w obrębie bazy/bramki.
Schemat zastępczy tranzystora IGBT przypomina układ Darlingtona (prawa strona rysunku), zbudowany z tranzystorów MOSFET-n oraz bipolarnego PNP, w której emiter PNP oznaczony jest jako kolektor IGBT, połączenie bazy tranzystora typu PNP i drenu tranzystora typu MOSFET nie jest wyprowadzone, połączenie źródła tranzystora typu MOSFET z kolektorem tranzystora typu PNP nosi nazwę emitera tranzystora typu IGBT.
Zasada działania tranzystora IGBT.
Tranzystor MOSFET steruje bazą tranzystora bipolarnego, zapewniając szybkie przechodzenie od stanu blokowania do przewodzenia i na odwrót. Jednakże w odróżnieniu od bipolarnego tranzystora Darlingtona, w tranzystorze IGBT największa część prądu drenu płynie przez kanał tranzystora MOSFET. Stan blokowania IGBT występuje gdy napięcie między bramką a źródłem jest niższe od wartości progowej Ugs(th), wielkości znanej z tranzystora MOSFET. Dołączone napięcie dren-źródło powoduje przepływ bardzo małego prądu upływu.
Jeśli napięcie bramka-źródło przekroczy wartość progową Ugs(th) tranzystora MOSFET struktury IGBT to zaczyna on przewodzić – płynie prąd drenu określony napięciem kolektor-emiter oraz wartością napięcia sterującego Uge.

</doc>
<doc id="223252" url="https://pl.wikipedia.org/wiki?curid=223252" title="Koyaanisqatsi">
Koyaanisqatsi

Koyaanisqatsi – debiut filmowy Godfreya Reggio i pierwszy film z tzw. "Trylogii Qatsi", na którą składają się również "Powaqqatsi" (1988) i "Naqoyqatsi" (2002). Prace nad filmem trwały 7 lat; muzykę skomponował Philip Glass, a materiał zdjęciowy nakręcił Ron Fricke.
Film nie ma klasycznej fabuły ani dialogów. Tworzą go stworzone w technice poklatkowej lub w zwolnionym/przyspieszonym tempie obrazy przyrody i miast z
różnych stanów USA. 
Harmonia i piękno natury zderzone jest z obrazami cywilizacji, co wyrażone jest w wieloznacznym "koyaanisqatsi" – jedynym słowie wypowiadanym w filmie. Obok epilogu, stanowiącego wraz z pierwszym aktem filmu symbol zwycięstwa natury nad człowiekiem (eksplozja rakiety kosmicznej Atlas Centaur), jedną z najbardziej sugestywnych sekwencji jest szereg ujęć przedstawiających fizyczną likwidację osiedla Pruitt-Igoe oraz innych potężnych obiektów, którymi – zgodnie z przesłaniem — człowiek zakłócił równowagę natury.
"Koyaanisqatsi" oznacza w języku Indian Hopi: 1. "szalone życie", 2. "życie pozbawione równowagi", 3. "życie w zgiełku", 4. "dążenie do katastrofy", 5. "stan, w którym należy zastanowić się nad zmianą trybu życia". Jako angielski podtytuł filmu używany jest zwrot "Life Out of Balance" ("Życie pozbawione równowagi").

</doc>
<doc id="223256" url="https://pl.wikipedia.org/wiki?curid=223256" title="Tahoe">
Tahoe

Tahoe – jezioro w południowo-zachodnich Stanach Zjednoczonych, na granicy stanów Nevada (hrabstwa Douglas, Washoe, Carson City) i Kalifornii (hrabstwa El Dorado i Placer). Położone w górach Sierra Nevada na wysokości 1897 m n.p.m. Jest drugim pod względem głębokości jeziorem w USA po jeziorze Kraterowym w Oregonie. Powstało około 2-3 milionów lat temu na uskoku geologicznym. Obniżające się warstwy utworzyły basen jeziora Tahoe a jednocześnie na wschodzie wypiętrzył się łańcuch Carson Range a na zachodzie fragment gór Sierra Nevada. W czasie tego procesu powstało kilka szczytów otaczających jezioro. Są to Freel Peak (3320 m), Monument Peak (3068 m), Pyramid Peak (3043 m) oraz Mt. Tallac (2967 m). 
Ze względu na dużą przejrzystość wody zanotowano w nim rekordową głębokość występowania makrofitów z grup ramienic i mchów – 75 m, a także glonów (ponad 100 m). Przejrzystość jeziora wyrażona widzialnością krążka Secchiego pod koniec XX wieku spadła do poziomu ok. 20 metrów.
Jezioro ma połączenie z jeziorem Pyramid.
Na południowym brzegu leży miasto South Lake Tahoe.

</doc>
<doc id="223259" url="https://pl.wikipedia.org/wiki?curid=223259" title="Iwan III">
Iwan III



</doc>
<doc id="223262" url="https://pl.wikipedia.org/wiki?curid=223262" title="Henryk Koczara">
Henryk Koczara

Henryk Koczara (ur. 21 stycznia 1921 w Białymstoku, zm. 15 sierpnia 2006 w Warszawie) – generał dywizji ludowego Wojska Polskiego, działacz PZPR.
Życiorys.
Syn Władysława, księgowego w kasach urzędów skarbowych i Jadwigi z Grzybowskich. W latach 1927-1931 uczył się w szkole powszechnej w Białymstoku, a następnie w państwowym gimnazjum. Po przeniesieniu służbowym ojca do Lipna kontynuował naukę w tym mieście. W 1939 zdał maturę w Liceum Ziemi Kujawskiej we Włocławku. Podczas okupacji pracował jako robotnik w Fabryce Papieru i Celulozy we Włocławku, a po wysiedleniu jego rodziny w październiku 1940 przeszedł przez obozy przesiedleńcze w Łodzi i Chełmie. W styczniu 1941 osiadł z rodziną we wsi Cichostów w powiecie Radzyń Podlaski. Pracował jako pracownik kontraktowy w księgowości w Urzędzie Podatkowym w Hrubieszowie, następnie w Powiatowej Spółdzielni Rolniczo-Handlowej. Do ludowego Wojska Polskiego wstąpił w 26 sierpnia 1944.
Przebieg służby.
W ludowym Wojsku Polskim służył przez 42 lata, z czego 18 lat w stopniu generalskim.
Działalność partyjna.
Działacz PPR i PZPR. Wielokrotnie wybierany do władz partyjnych w jednostkach wojskowych i instytucjach centralnych MON. Na V Zjeździe PZPR (1968) wybrany w skład Centralnej Komisji Rewizyjnej PZPR. Na VII Zjeździe PZPR (1975) oraz na VIII Zjeździe PZPR (1980) wybrany w skład Centralnej Komisji Kontroli Partyjnej PZPR (pozostawał w jej składzie do IX Zjazdu PZPR w lipcu 1981). W latach 1980–1981 członek Prezydium Centralnej Komisji Kontroli Partyjnej. Był członkiem Państwowej Komisji Wyborczej w wyborach do Sejmu PRL VIII kadencji w 1980. Działał w Komitecie Społeczno-Politycznym Rady Ministrów. 
Zmarł po długoletniej chorobie 15 sierpnia 2006 w Warszawie. Pochowany 24 sierpnia 2006 r. na Cmentarzu Wojskowym na Powązkach w Warszawie (kwatera I urnowa-7-14). W imieniu współtowarzyszy służby Zmarłego pożegnał gen. bryg. w st. spocz. prof. Mieczysław Michalik. W pogrzebie wziął udział m.in. b. Prezydent RP gen. Wojciech Jaruzelski.
Życie prywatne.
Mieszkał w Warszawie. Od 1943 był żonaty z Heleną Romanowicz (1923-2013). Małżeństwo miało dwie córki, Danutę i Krystynę.

</doc>
<doc id="223263" url="https://pl.wikipedia.org/wiki?curid=223263" title="Iwan V">
Iwan V



</doc>
<doc id="223265" url="https://pl.wikipedia.org/wiki?curid=223265" title="Latający cyrk">
Latający cyrk



</doc>
<doc id="223268" url="https://pl.wikipedia.org/wiki?curid=223268" title="X-Plane (symulator)">
X-Plane (symulator)

X-Plane – zaawansowany symulator lotu będący próbą jak najlepszego odwzorowania fizyki lotu. Program został napisany przez programistów z Laminar Research.
Symulator oferuje kilkadziesiąt maszyn latających, zarówno cywilnych jak i wojskowych.

</doc>
<doc id="223269" url="https://pl.wikipedia.org/wiki?curid=223269" title="Masakra Fettermana">
Masakra Fettermana

Masakra Fettermana – starcie wojska amerykańskiego z Indianami 21 grudnia 1866 podczas wojny Czerwonej Chmury.
Wiosną 1865 r. wojsko zaczęło pojawiać się na ziemiach wolnych Indian prerii. Żołnierze patrolowali drogi i linie telegraficzne, zapuszczali się wzdłuż Szlaku Oregońsko – Kalifornijskiego, zwanego Szlakiem Bozemana, w głąb krainy rzeki Powder. Wywołało to niepokój Indian z plemion: Szejenów, Dakotow (Siuksów) i Arapaho, którzy zdecydowani byli do upadłego bronić jednego ze swych nielicznych już terytoriów. Rozpoczęła się wojna, zwana Wojną Czerwonej Chmury, która przyniosła sukces Indianom. W jej czasie doszło do wielu potyczek i bitew. Najbardziej spektakularnym sukcesem plemion indiańskich było wciągnięcie w zasadzkę i wybicie do nogi oddziału z Fort Phil Kearny, które przeszło do historii jako Masakra Fettermana.
Przebieg bitwy może być tylko domniemywany, ponieważ zginęli wszyscy żołnierze, a świadectwa od jeszcze żyjących Indian zostały spisane dopiero na przełomie XIX i XX w. (a ponadto osoby je spisujące czyniły to niezbyt dokładnie); z kolei pole bitwy (i miejsca znalezienia ciał żołnierzy) nie zostało opisane dokładnie, ponieważ żołnierze z fortu z obawy przed nowym atakiem Indian szybko zebrali zabitych i wycofali się.
Fort Phil Kearny został założony w połowie 1866 r. przez płk. Henry'ego B. Carringtona. W forcie kwaterowało około 400 żołnierzy oraz prawie 300 cywilów (drwale, przewodnicy etc. wraz z rodzinami). Pod koniec lata 1866 r. główny wódz Dakotów (Lakotów) Oglala, Czerwona Chmura dysponował około trzema tysiącami wojowników z plemion Dakotów, Szejenów i Arapaho. Część z nich posiadała broń palną, lecz większość uzbrojona była we włócznie i łuki. Indianie szykowali się do ataku na Fort Kearny. Starali się wywabiać z fortu i atakować mniejsze oddziały wojska. Ataki te spowodowały pewne straty wśród ludzi i koni, jak również utrudniły bieżące zaopatrywanie fortu (np. po drewno opałowe drwale wyprawiali się nie dalej niż kilka kilometrów, byli eskortowani przez około 100 żołnierzy, a drugie tyle żołnierzy dyżurowało w forcie w gotowości do pójścia z odsieczą). Młodsi oficerowie (w tym kapitan Fetterman) krytykowali płk. Carringtona za zbyt ostrożną taktykę, ale z kolei dowódca uważał, że oficerowie ci nie walczyli z Indianami, więc nie wiedzą jaka jest właściwa taktyka.
21 grudnia 1866 r. wodzowie zadecydowali o zorganizowaniu wielkiej zasadzki i stoczeniu bitwy. Jej miejscem była mała dolina Peno Creek. Prawie dwa tysiące wojowników czekało w zasadzce. Dziesięciu innych, którymi dowodził Szalony Koń, Hump i Mały Wilk miało za zadanie wprowadzić wojsko do pułapki. Pozostali wojownicy przypuścili tymczasem atak na wozy wiozące drewno znajdujące się na wschód od fortu. W gotowości do pójścia z odsieczą dyżurował oddział 79 żołnierzy i dwóch cywilnych pracowników pod dowództwem kpt. Fettermana (grupą kawalerzystów w składzie oddziału dowodził por. Grummond cieszący się „sławą” odważnego, ale niezbyt zdyscyplinowanego oficera — kilkakrotnie stawał przed sądem wojennym). Na odgłos wystrzałów i rozkaz płk. Carringtona wojsko wyszło z fortu i pogalopowało na odsiecz drwalom — zgodnie z zeznaniami świadków płk. Carrington nakazał pójście na północ, dotarcie do Szlaku Bozemana (zakazał jego przekraczania) i skręcenie na wschód, aby zaatakować od tyłu Indian atakujących drwali.
Żołnierze jednak po dotarciu do Szlaku Bozemana poszli dalej na północ do Doliny Peno. Nie jest znana przyczyna tej decyzji — albo rozkaz wydał Fetterman, albo (co jest uważane za prawdopodobniejsze) Grummond na czele kawalerzystów (27 żołnierzy i dwóch cywilów) pogalopował za 10 wojownikami na północ, a Fetterman usiłował z piechurami go dopędzić i zawrócić. Gdy oddział dotarł do doliny, do akcji przystąpili Indianie szarżując z obu stron na żołnierzy. Rozproszeni w szybkim marszu (a nawet biegu) piechurzy próbowali się skupić i bronić, ale konni Indianie byli szybsi, wjechali między nich i szybko wybili w walce wręcz (prawdopodobnie tutaj dzielnością odznaczył się trębacz Adolph Metzger, ponieważ jego ciało nie zostało okaleczone, ale przykryte skórą bizona). Kapitan Fetterman albo zginął w walce albo popełnił samobójstwo (świadectwa Indian są niejednoznaczne). Znajdujący się dalej kawalerzyści próbowali uciekać konno, ale zostali dogonieni i wybici. Jedynie dwaj cywile wiedzący doskonale, że Indianie na koniach są szybsi, zsiedli z koni, schowali się wraz z kilkoma żołnierzami wśród skał dostępnych jedynie pieszo i ostrzeliwali z szesnastostrzałowych karabinów Henry’ego (poprzedników sławnych Winchesterów; tę broń mieli tylko obaj cywile, żołnierze mieli karabiny jednostrzałowe) przez około 15-20 minut. Prawdopodobnie atakujący pieszo Indianie ponieśli tutaj największe straty, bo ciała obu cywilów były najbardziej okaleczone.
Bitwa nazwana została przez białych Masakrą Fettermana, przez Indian Bitwą Stu Zabitych. Klęska wywarła olbrzymie wrażenie w Waszyngtonie. Była to jedna z dwóch bitew w historii armii USA, gdy żaden żołnierz nie uszedł z życiem.
Straty Indian nie są znane. Początkowo szacowano je na 160-200 zabitych (nie było to poparte źródłami). Indiańscy uczestnicy bitwy wspominali o kilkudziesięciu zabitych. Współcześni historycy po przeanalizowaniu tych świadectw obliczyli, że Indian zginęło 13 lub 14. Obliczenia te wynikły z tego, że indiańscy uczestnicy zawsze wspominali o kilku zabitych ze swojego plamienia i kilkudziesięciu z pozostałych dwóch (a zatem zawyżali te straty chcąc pokazać, że wojownicy macierzystego plemienia są dużo lepsi, skoro w tej samej bitwie stracili 10× mniej ludzi).

</doc>
<doc id="223271" url="https://pl.wikipedia.org/wiki?curid=223271" title="Martwa papuga">
Martwa papuga



</doc>
<doc id="223272" url="https://pl.wikipedia.org/wiki?curid=223272" title="Orz">
Orz

Orz – rzeka, lewy dopływ Narwi o długości 60,66 km i powierzchni dorzecza 609 km².
Rzeka płynie w województwie podlaskim i mazowieckim. Wypływa u podnóża Czerwonego Boru, na południe od wsi Szumowo, płynie przez Międzyrzecze Łomżyńskie przez miejscowości Gumowo, Gniazdowo, Czerwin, Goworowo, Kunin, Zaorze. Do Narwi uchodzi poniżej Różana.

</doc>
<doc id="223276" url="https://pl.wikipedia.org/wiki?curid=223276" title="Duszpasterstwo">
Duszpasterstwo

Duszpasterstwo – zorganizowana działalność społeczna kościołów polegająca na głoszeniu zasad wiary i celebrowaniu liturgii w różnych grupach, nad którymi opiekę ze strony kościołów sprawuje duszpasterz. Zazwyczaj dokonuje się ono w ramach parafii (duszpasterstwo parafialne) oraz w ramach duszpasterstw specjalnych, np.: Duszpasterstwo Akademickie, Duszpasterstwo Przedsiębiorców i Pracodawców itp.
W Kościele katolickim na szczeblu krajowym sprawami duszpasterstwa wiernych zajmuje się Konferencja Episkopatu Polski (KEP), w ramach której Komisją ds. Duszpasterstwa kieruje jej przewodniczący abp Wiktor Skworc. Komisję tę tworzy 33 duszpasterzy różnych grup.

</doc>
<doc id="223277" url="https://pl.wikipedia.org/wiki?curid=223277" title="Pogromcy duchów (ujednoznacznienie)">
Pogromcy duchów (ujednoznacznienie)



</doc>
<doc id="223279" url="https://pl.wikipedia.org/wiki?curid=223279" title="Ginkgo biloba">
Ginkgo biloba



</doc>
<doc id="223280" url="https://pl.wikipedia.org/wiki?curid=223280" title="Popol Vuh">
Popol Vuh



</doc>
<doc id="223285" url="https://pl.wikipedia.org/wiki?curid=223285" title="Architektura muzułmańska">
Architektura muzułmańska



</doc>
<doc id="223287" url="https://pl.wikipedia.org/wiki?curid=223287" title="Rega Trzebiatów">
Rega Trzebiatów

Rega Trzebiatów – klub piłkarski z siedzibą w Trzebiatowie, występujący od sezonu 2021/22 w klasie okręgowej (grupa zachodniopomorska I). W sezonach 2006/07 i 2007/08 w III lidze.
Historia.
21 czerwca 2002 z połączenia Regi Trzebiatów i Meridy 1879 Trzebiatów powstał Gminny Klub Sportowy „Rega-Merida” Trzebiatów. Nazwa Merida 1879 pochodziła od Jednostki Wojskowej nr 1879 w Trzebiatowie. Klub wtedy posiadał barwy czerwono-biało-niebieskie, a trenerem był m.in. Jarosław Ziółkowski. W czerwcu 2008 reaktywowano poprzednią nazwę Rega Trzebiatów, a nowym trenerem zespołu został Andrzej Miązek. Zimą 2010/2011 klub opuściło wielu graczy pierwszego składu, a nowym szkoleniowcem został ponownie Kamil Twarzyński. Zlikwidowano również Regę II Trzebiatów, a wszystkich piłkarzy z tej drużyny na stałe przeniesiono do pierwszego zespołu.

</doc>
<doc id="223288" url="https://pl.wikipedia.org/wiki?curid=223288" title="Strefa klimatyczna">
Strefa klimatyczna

Strefa klimatyczna – obszar Ziemi, przyjmujący zazwyczaj postać równoleżnikowego pasa, w obrębie którego podobny przebieg mają elementy klimatu wybrane jako podstawa wydzielenia strefy (najczęściej temperatura powietrza, opad, ciśnienia atmosferyczne).
Klimat definiowany jest jako przeciętny stan przyrody (fizyczny stan troposfery w danym miejscu i czasie) i poszczególnych jej składników, ustalony na podstawie wieloletnich obserwacji. Badania prowadzone przez klimatologów pozwoliły na dokonanie klasyfikacji warunków klimatycznych występujących na Ziemi. Najczęstszym kryterium podziału klimatów Ziemi na strefy klimatyczne jest ilość promieniowania słonecznego docierająca do powierzchni Ziemi. Jej bezpośrednim wyrazem jest zróżnicowanie temperatury powietrza, a pośrednim także intensywność wymiany wilgoci między powierzchnią Ziemi a atmosferą. Wielkość promieniowania słonecznego uzależniona jest przede wszystkim od szerokości geograficznej, dlatego też klimat Ziemi cechuje strefowość. Przebieg stref klimatycznych modyfikowany jest głównie przez geograficzne, astrefowe czynniki klimatotwórcze. W zależności od przyjętych kryteriów wydziela się kilka stref klimatycznych Ziemi, np. takich jak: równikowa, zwrotnikowa, podzwrotnikowa, umiarkowana ciepła, umiarkowana chłodna, okołobiegunowa. Podział na strefy klimatyczne nakłada się na podział na typy klimatu, co skutkuje wydzielaniem mniejszych jednostek.
Klasyfikacja Okołowicza.
W systemie Wincentego Okołowicza wyróżniane są następujące strefy i typy klimatu:
Klasyfikacja Köppena.
Opracowana przez niemieckiego klimatologa Wladimira Köppena w 1900 roku. Twórca oparł swój podział na średnich miesięcznych temperaturach oraz wielkości i rozkładzie opadów rocznych, w nawiązaniu do szerokości geograficznej. Jest to najpowszechniej stosowany system klasyfikacji. Köppen wydzielił 5 stref klimatycznych i 11 typów.
Klasyfikacja Alisowa.
Podstawą klasyfikacji radzieckiego klimatologa były masy powietrza panujące nad danym obszarem w poszczególnych półroczach. Wyróżnił tym samym 7 stref klimatycznych:

</doc>
<doc id="223289" url="https://pl.wikipedia.org/wiki?curid=223289" title="Proces RuSHA">
Proces RuSHA

Proces RuSHA (oficj. USA vs. Ulrich Greifelt i inni; nieoficj. niem. "Volkstumsprozess" - pol. dosł. "proces o ludowość") – ósmy z 12 procesów norymberskich przeprowadzonych przed amerykańskimi trybunałami wojskowymi po zakończeniu głównego procesu zbrodniarzy wojennych przed Międzynarodowym Trybunałem Wojskowym w Norymberdze. Tym razem na ławie oskarżonych znaleźli się członkowie hitlerowskich organizacji zajmujących się nazistowskimi programami rasowymi, na czele z Głównym Urzędem Rasy i Osadnictwa SS (Rasse- und Siedlungshauptamt, RuSHA). Proces został przeprowadzony w okresie 20 października 1947 – 10 marca 1948.
Oskarżeni.
Na ławie oskarżonych zasiadło 14 osób i, oprócz członków RuSHA, znaleźli się na niej członkowie Komisariatu Rzeszy do spraw Umacniania Niemczyzny ("Reichskommissar für die Festigung des deutsches Volkstums", w skrócie RKFDV, na jego czele stał sam Heinrich Himmler), Głównego Urzędu Kolonizacyjnego dla Niemców etnicznych ("SS-Hauptamt Volksdeutsche Mittelstelle", w skrócie VoMi) oraz stowarzyszenia Lebensborn. Wszystkie powyższe instytucje znajdowały się w strukturach SS. Wśród oskarżonych znaleźli się: Otto Hofmann i Richard Hildebrandt (kolejni szefowie RuSHA), Ulrich Greifelt, który kierował RKFDV i jego zastępca Rudolf Creutz, Werner Lorenz (szef VoMi) oraz Max Sollmann (przewodniczący Towarzystwa "Lebensborn").
Zarzuty.
Zarzuty skupiły się na udziale oskarżonych w rasistowskich programach "czystości rasowej" i ich udziale w przesiedleniach przedstawicieli różnych narodowości. W szczególności obejmowało to dokonanie zbrodni wojennych i przeciw ludzkości w postaci: kradzieży dzieci narodowości nie-niemieckiej (które uznano za "aryjskie"), zmuszania "nie-aryjskich" kobiet do dokonywania aborcji, przeprowadzania przymusowej deportacji ludności krajów okupowanych z miejsca jej dotychczasowego zamieszkania i umieszczanie na jej miejscu ludności niemieckiej, wysyłania homoseksualistów i lesbijek do obozów koncentracyjnych oraz udziału w prześladowaniach Żydów. Do tego dochodził zarzut przynależności do organizacji przestępczej, czyli SS (jedynie Inge Viermetz, zastępczyni Maxa Sollmanna, nie była objęta tym zarzutem).
Wyrok.
Jedynie członkowie Towarzystwa "Lebensborn" zostali zwolnieni z zarzutu porywania dzieci, co, jak stwierdził trybunał, przeprowadzały natomiast pozostałe instytucje. 13 oskarżonych zostało uznanych za winnych (z tego jednak 4 po ogłoszeniu wyroku zwolniono, uznając iż odbyli już karę przebywając w więzieniu przed i w trakcie trwania procesu), a Inge Viermetz uniewinniono.
Wyroki wydano 10 marca 1948:

</doc>
<doc id="223290" url="https://pl.wikipedia.org/wiki?curid=223290" title="Wielichowo">
Wielichowo

 – miasto w woj. wielkopolskim, w powiecie grodziskim, siedziba gminy miejsko-wiejskiej Wielichowo. W latach 1975–1998 miasto administracyjnie należało do woj. poznańskiego. W odległości 6 km od miasta przebiega droga krajowa nr 32 (Zielona Góra–Poznań).
Według danych GUS z 30 czerwca 2021, miasto liczyło mieszkańców.
Miasto biskupstwa poznańskiego, pod koniec XVI wieku leżało w powiecie kościańskim województwa poznańskiego. 
Położenie i transport.
Wielichowo leży w dolinie środkowej Obry, w pobliżu nadrzecznych bagien.
Przez Wielichowo biegnie droga wojewódzka nr 312, łącząca drogę krajową 32 z Rakoniewic z drogą krajową nr 5 w Czaczu.
Od 1973 stacja kolejowa w Wielichowie jest końcowym punktem Śmigielskiej Kolei Dojazdowej (wcześniej linia ze Starego Bojanowa kończyła się w Rakoniewicach). Na początku XX wieku istniała jeszcze wąskotorowa linia do Ujazdu. Szachulcowy dworzec kolejowy (położony na terenie Wielichowa-Wsi) został wybudowany w 1902.
Historia.
Nazwa wywodzi się od lasu biskupiego "Vielychowo", leżącego na południe od Łubnicy. Przy dworku, prawdopodobnie myśliwskim rozwinęła się wieś Welichow, wzmiankowana w 1291. Dokumenty z 1308 wskazują, że było wówczas własnośnią biskupią. Niemieckie prawa miejskie Wielichowo, wówczas jako Ciołkowice uzyskało w 1429 r. od króla Władysława Jagiełły. W 1458 miasto wystawiło na wyprawę malborską 2 zbrojnych. W tym czasie w Wielichowie istniał prawdopodobnie już kościół. W 1645 miasto przeszło w ręce biskupów poznańskich. Cały okres swojej historii pozostawało ośrodkiem produkcji rolniczej i rzemiosła. W XIX wieku miasto rozwinęło się terytorialnie, architektonicznie, gospodarczo i ludnościowo. Około 1840 jako właściciela zapisano Mikołaja Mielżyńskiego. Wielichowo liczyło wówczas 111 domów i 592 mieszkańców. Pod koniec XIX wieku liczba mieszkańców wzrosła do ok. 1000. Aż 249 mieszkańców Wielichowa, w którym wyraźnie przeważała ludność polska, wzięło udział w powstaniu wielkopolskim w 1919 r.. Kompania wielichowska poniosła znaczne straty w trakcie walk o Kargową.
Gospodarka.
W pobliżu Wielichowa zlokalizowana jest należąca do Polskiego Górnictwa Naftowego i Gazownictwa Kopalnia Gazu Ziemnego Wielichowo. Kopalnia prowadzi eksploatację złóż Wielichowo-Ruchocice z podłączeniem odwiertów Elżbieciny, Jabłonna i Łęki. Łączne zasoby wydobywalne ze złóż Wielichowo, Ruchocice, Łęki, Elżbieciny i Jabłonna są szacowane na ponad 3,5 mld m3 gazu ziemnego zaazotowanego.
Ludzie związani z Wielichowem.
W Wielichowie urodzili się wybitni lekkoatleci polscy: Zdzisław Krzyszkowiak (1929-2003), mistrz olimpijski, mistrz Europy oraz Marian Dudziak (ur. 1941) wicemistrz olimpijski i Europy. Z Wielichowa wywodzi się koszykarka 1 ligowa Kinga Banach (ur. 1997), grająca w Enea AZS Poznań, a także wielokrotna młodzieżowa reprezentantka Polski w koszykówce.
Zabytki.
Na listę zabytków Narodowego Instytutu Dziedzictwa wpisano:

</doc>
<doc id="223291" url="https://pl.wikipedia.org/wiki?curid=223291" title="Dzień Dziecka">
Dzień Dziecka

Międzynarodowy Dzień Dziecka (MDD) – dzień ustanowiony w 1954 przez Zgromadzenie Ogólne Organizacji Narodów Zjednoczonych (ONZ) dla upowszechniania ideałów i celów dotyczących praw dziecka zawartych w Karcie Narodów Zjednoczonych (1945) i obchodzony od 1955 w różne dni roku w różnych krajach członkowskich ONZ; w Polsce MDD obchodzony jest 1 czerwca.
W Polsce.
W Polsce i innych byłych państwach socjalistycznych Międzynarodowy Dzień Dziecka obchodzony jest od 1950 w dniu 1 czerwca. Po raz pierwszy zorganizowano go w związku z akcją zbierania podpisów pod Apelem sztokholmskim. Od 1952 stało się świętem stałym. Jego inicjatorem jest organizacja zwana International Union for Protection of Childhood, której celem było zapewnienie bezpieczeństwa dzieciom z całego świata. Od 1994 tego dnia w Warszawie obraduje Sejm Dzieci i Młodzieży.
Z okazji Dnia Dziecka w szkołach często obchodzony jest dzień sportu; np. poprzez organizowanie rozgrywek międzyklasowych.
Przed II wojną światową z inicjatywy Polskiego Komitetu Opieki nad Dzieckiem od 1929 roku w dniu 22 września obchodzono Święto Dziecka. Tego dnia po mszach w kościołach dzieci udawały się do szkół na uroczyste akademie, a następnie na przygotowane wycieczki i zabawy, w czasie których rozdawano słodycze, zakupione ze środków pozyskanych ze zbiórek publicznych.
Święta pokrewne.
Międzynarodowy Dzień Dzieci-Żołnierzy.
Od 2002 roku obchodzony jest 12 lutego "Międzynarodowy Dzień Dzieci-Żołnierzy", ang. "International Children's Day-Soldiers", zapoczątkowany kampanią „Red Hand Day”. Data nie jest przypadkowa (12 lutego 2002) – tego dnia wszedł w życie Fakultatywny Protokół do Konwencji Praw Dziecka o zakazie wykorzystywania dzieci (osób poniżej 18. roku życia), jako żołnierzy w konfliktach zbrojnych. Symbolem dnia jest czerwona ręka.
Międzynarodowy Dzień Dzieci Ulicy.
Międzynarodowa kampania na rzecz dzieci ulicy, aby ich prawa nie były ignorowane. Kampanię prowadzi konsorcjum CSC, Consortium for Street Childern, przy wsparciu Avivy i członków CSC, którzy pracują w ponad 130 krajach na całym świecie.
Międzynarodowy Dzień Dziecka Zaginionego.
25 maja 1979 roku na Dolnym Manhattanie w dzielnicy SoHo w Nowym Yorku zaginął 6-letni Etan Kalil Patz. Chłopiec tego dnia po raz pierwszy miał sam dotrzeć do szkoły. Nie pojawił się w niej już nigdy. Nie dotarł nawet na przystanek, znajdujący się w pobliżu jego mieszkania, z którego odchodził szkolny autobus. Wydawało się, że dosłownie zapadł się pod ziemię. Poszukiwania chłopca poruszyły całą społeczność Stanów Zjednoczonych. Wizerunek Etana był m.in. publikowany w całych Stanach na kartonach z mlekiem. Działania poszukiwawcze za zaginionym chłopcem były prowadzone na skalę międzynarodową. Ostatecznie w 2001 r. chłopiec został uznany oficjalnie za zmarłego. W 1983 roku ówczesny Prezydent Stanów Zjednoczonych Ronald Reagan ustanowił dzień zaginięcia chłopca, tj. 25 maja Międzynarodowym Dniem Dziecka Zaginionego. Dlatego też każdego roku, tego właśnie dnia, celem zwrócenia uwagi na zjawisko zaginięć dzieci, wszystkie kraje na świecie, w tym również Polska, podejmują działania na rzecz upamiętnienia powyższego zdarzenia.
W Polsce obchodzony on jest od 2004 roku, pod patronatem Fundacji Itaka. Symbolem dnia jest niebieski kwiat niezapominajki.
Dzień Dzieci Będących Ofiarami Agresji.
Decyzja o ustanowieniu corocznych obchodów tego dnia zapadła podczas specjalnej sesji Zgromadzenia Ogólnego ONZ 19 sierpnia 1982 roku (rezolucja ES-7/8). Sesja ta była poświęcona kwestii palestyńskiej oraz izraelsko-palestyńskiemu konfliktowi zbrojnemu. Zgromadzenie Ogólne zdecydowało się ustanowić ten dzień „wstrząśnięte ogromną liczbą palestyńskich i libańskich dzieci zabitych podczas dokonywanych przez Izrael aktów agresji”.
Światowy Dzień Sprzeciwu wobec Pracy Dzieci.
Dzień ten został ustanowiony przez MOP (ang. ILO), międzynarodową organizację afiliowaną przy ONZ celem ograniczenia wyzysku dzieci i przestrzegania konwencji MOP nr 182 w sprawie najcięższych form pracy dzieci i konwencji MOP nr 138 w sprawie minimalnego wieku zatrudnienia. Pierwszy Dzień obchodzono 12 czerwca 2002 roku.
Dzień Dziecka Afrykańskiego.
Day of the African Child – święto obchodzone corocznie 16 czerwca od 1991 roku. Inicjatorem obchodów była Organizacja Jedności Afrykańskiej (obecnie Unia Afrykańska) w zespół z organizacją UNICEF-u. Dzień ten przypomina masakry dzieci w Soweto koło Johannesburga w Południowej Afryce, dokonane w r. 1976 przez tamtejszy reżim rasistowski, gdy tysiące czarnoskórych dzieci wyszło 16 czerwca na ulicę w proteście przeciw niskiemu poziomowi edukacji i żądając prawa do nauki w swoim języku. Policja zastrzeliła wtedy wiele chłopców i dziewcząt, a w ciągu kolejnych dwóch tygodni zajść zabiła w sumie ponad sto osób, a ponad tysiąc zraniła.
Dzień Dziewczynek (Dziewcząt).
19 grudnia 2011 roku Zgromadzenie Ogólne Narodów Zjednoczonych przyjęło Rezolucję 66/170, by ogłosić dzień 11 października Międzynarodowym Dniem Dziewczynki, uznając ich prawa oraz szczególne wyzwania, przed jakimi stoją na całym świecie.
Dzień Pamięci Dzieci Nienarodzonych i Zmarłych.
W Stanach Zjednoczonych od 1988 roku 15 października obchodzony jest "Dzień Pamięci Dzieci Nienarodzonych i Zmarłych".
Od 2004 roku, z inicjatywy Organizacji Rodziców po Stracie oraz Rodziców Dzieci Chorych „Dlaczego”, w Polsce tego samego dnia obchodzony jest Dzień Dziecka Utraconego.
Międzynarodowy Dzień Zapobiegania Przemocy wobec Dzieci.
Obchodzony z inicjatywy "Fundacji „Światowy Szczyt Kobiet”", WWSF. Organizatorzy obchodów wskazują przede wszystkim na seksualny aspekt przemocy wobec dzieci.

</doc>
<doc id="223292" url="https://pl.wikipedia.org/wiki?curid=223292" title="Zwyczaj międzynarodowy">
Zwyczaj międzynarodowy

Zwyczaj międzynarodowy – jedno ze źródeł prawa wciąż żywe i często stosowane w prawie międzynarodowym. W przeciwieństwie do prawa krajowego, w którym zwyczaj ma już znaczenie marginalne, w prawie międzynarodowym istnieje wiele zagadnień wciąż regulowanych w większości prawem zwyczajowym (np. zagadnienie immunitetu państwa, zasady odpowiedzialności międzynarodowej). Natomiast w większości dziedzin prawa międzynarodowego normy zwyczajowe istnieją obok norm umów międzynarodowych, np. w prawie dyplomatycznym i konsularnym, prawie traktatów, prawie kosmicznym, prawie morza itd. W czasach nam współczesnych wciąż powstają nowe normy zwyczajowe, np. prawo do szelfu kontynentalnego, zasada wolności przestrzeni kosmicznej. Do bardzo żywo dyskutowanych zagadnień należy obecnie kwestia, czy praktyka tzw. interwencji humanitarnej (np. NATO na Bałkanach) ukształtowała już normę zwyczajową, czy też nie. Przykładem norm zwyczaju międzynarodowego są także normy "ius cogens", czyli normy bezwzględnie obowiązujące całą społeczność międzynarodową.
Definicja zwyczaju międzynarodowego.
Zwyczaj międzynarodowy definiowany jest jako zgodna praktyka państw tworząca prawo. Innymi słowy, zwyczaj to powszechna praktyka przyjęta za prawo (zob. art. 38 Statutu Międzynarodowego Trybunału Sprawiedliwości). Na prawo zwyczajowe składają się więc normy rzeczywiście i stale stosowane w przekonaniu, że są one prawem i że obowiązują.
Zwyczaj a obyczaj międzynarodowy.
Zwyczaj międzynarodowy trzeba wyraźnie odróżniać od obyczaju międzynarodowego, czyli zbioru norm o charakterze niewiążącym, a często spotykanych w stosunkach międzynarodowych (np. obyczaj dyplomatyczny, grzeczność międzynarodowa, zwany też z "commitas gentium", czy też savoir-vivre’em).
Elementy zwyczaju międzynarodowego.
Najczęściej podaje się cztery elementy zwyczaju międzynarodowego pogrupowane w dwóch kategoriach: elementy konieczne: (praktyka i "opinio iuris") oraz elementy uzupełniające (element geograficzny i element czasowy).
Elementy konieczne.
Praktyka.
Praktyka (łac. "usus"), to postępowanie państw (i innych podmiotów prawa międzynarodowego) zgodne, jednolite i nieprzerwane. Postępowaniem tworzącym zwyczaj będzie podobne postępowanie w podobnych sytuacjach. Mówiąc o postępowaniu państw, w istocie rzeczy myślimy o działalności jego organów, jako że państwo może działać jedynie poprzez swoje organy.
Opinio iuris.
"Opinio iuris sive necessitatis", to przekonanie, że określona praktyka jest obowiązującym prawem. Innymi słowy, jesteśmy w stanie wykazać, iż organy państw postępują w określony sposób ponieważ są przekonane (posiadają "opinio"), iż takie postępowanie jest wymagane przez prawo (a więc posiadają "opinio iuris").
"Opinio iuris" często wydaje się trudnym i nieuchwytnym elementem zwyczaju międzynarodowego. Jednak jego istnienie można próbować wykazać na wiele sposobów – może ono wynikać z milczącego uznania, postępowania innych państw; może przejawiać się w oficjalnych oświadczeniach państw i uchwałach organizacji międzynarodowych; może także wynikać z umów międzynarodowych, jeżeli strony umowy zamierzały w nich potwierdzić istnienie normy zwyczajowej.
Elementy uzupełniające.
Element geograficzny.
Zwyczaj międzynarodowy zasadniczo jest powszechny, czyli obowiązuje wszystkie państwa świata. Pewne normy prawa zwyczajowego mogą jednak wykształcić się w poszczególnych kręgach państw. Przykładowo w Ameryce Południowej istnieje norma zwyczajowa azylu dyplomatycznego, przewidująca możliwość udzielania schronienia w misji dyplomatycznej na obcym terytorium, podczas gdy takiej instytucji nie akceptują państwa na innych kontynentach (akceptują natomiast tzw. azyl terytorialny vel polityczny, czyli udzielanie schronienia, ale dopiero na własnym terytorium).
Element czasowy.
Praktyka międzynarodowa musi być nieprzerwana i długotrwała, aby mogła przekształcić się w wiążący zwyczaj międzynarodowy. Nie można jednak wskazać żadnej określonej długotrwałości takiej praktyki. Innymi słowy, praktyka musi trwać tak długo, aby zdążyło się wykształcić "opinio iuris". Niektóre normy zwyczajowe kształtowały się kilka wieków (np. ochrona dzieł sztuki i wyłączenie ich spod prawa łupu), niektóre kilka lat (np. prawo do szelfu kontynentalnego), a niektóre tylko kilka dni, a może wręcz kilkanaście godzin (np. wolność przestrzeni kosmicznej).
Powstawanie zwyczaju.
Zwyczaj międzynarodowy jest zjawiskiem zmiennym i niekiedy trudno uchwytnym. Jest bowiem procesem nieprzerwanym – nie przerywa go nawet samo powstanie normy zwyczajowej, ponieważ taka norma może ewoluować i zmieniać swoją treść.
Często obrazowo porównuje się powstawanie zwyczaju międzynarodowego do pojawienia się ścieżki na trawie, gdzie nie sposób stwierdzić, od którego momentu ona istnieje. Jeżeli po trawie przejdziemy jeden raz – ścieżka nie powstanie; jeżeli przejdziemy tą samą trasą drugi raz – ścieżki nadal nie ma, choć część źdźbeł trawy będzie już bardziej połamana i pognieciona. W którymś momencie będzie jednak widać, gdzie przebiega ścieżka. Podobnie trudno jest wskazać dokładny moment powstania zwyczaju międzynarodowego.
Zwyczaj międzynarodowy a nowo powstające państwa.
Kwestia czy nowo powstałe państwa są związane normami zwyczaju międzynarodowego, który powstał zanim stały się one podmiotami prawa międzynarodowego jest przedmiotem dyskusji w nauce prawa międzynarodowego. W ostatnich latach stała się ona ponownie aktualna w związku z rozpadem niektórych państw federalnych, np. Związku Radzieckiego, czy Jugosławii. Pogląd przeważający przyjmuje iż nowo powstałe państwa stają się związane normami prawa zwyczajowego w momencie ich powstania.
Wygaśnięcie normy zwyczajowej.
Norma zwyczaju międzynarodowego może przestać obowiązywać bądź w przypadku powstania nowej normy zwyczajowej lub normy umownej bądź przez "desuetudo", czyli odwyknięcie od wykonywania – niewykonywanie normy przez dłuższy czas.
Moc prawna.
W Polsce, zwyczaj międzynarodowy nie stanowi źródła prawa, zdolnego do wpływania na wyniku procesów sądowych, ani wiążącej umowy z państwami obcymi. Konstytucja ogranicza źródła prawa międzynarodowego, wyłącznie do pisemnych umów międzynarodowej (Art. 88), przegłosowanych przez Sejm i Senat, oraz podpisanych przez Prezydenta, opublikowanych w przewidzianym ustawą czasopiśmie.

</doc>
<doc id="223294" url="https://pl.wikipedia.org/wiki?curid=223294" title="Hiszpańska Inkwizycja">
Hiszpańska Inkwizycja



</doc>
<doc id="223295" url="https://pl.wikipedia.org/wiki?curid=223295" title="Mailto">
Mailto

mailto – element formatu odnośników do zasobów URL ("Uniform Resource Locator"), służący do tworzenia odwołań do adresów e-mail.
Schemat mailto w ramach formatu URL jest stosowany do odwoływania się do pocztowych adresów Internetowych. W najprostszej formie, odnośnik mailto zawiera tylko adres e-mail.
W wersji rozszerzonej, mailto może też zawierać odwołania do konkretnych maili poprzez odniesienie do elementów nagłówka lub tekstu. 
Schemat mailto jest zdefniowany w dokumencie .
Ogólna postać odnośnika:
Przykłady:
Działanie odnośnika mailto zależy od kontekstu w jakim jest użyty oraz konfiguracji systemu użytkownika. 
Np: URL mailto z samym adresem e-mailowym wstawiony do linku w dokumencie HTML, po wczytaniu tego dokumentu do przeglądarki internetowej i kliknięciu linku przez użytkownika uruchamia zwykle jego program pocztowy i wstawia automatycznie do pola adresowego - adres z linku.
URL &lt;mailto:kowalski@example.com?In-Reply-To=%asia@example.net&gt; może być użyty w archiwach list dystrybucyjnych do porządkowania maili w wątki.

</doc>
<doc id="223299" url="https://pl.wikipedia.org/wiki?curid=223299" title="David Copperfield (iluzjonista)">
David Copperfield (iluzjonista)

David Copperfield (ur. 16 września 1956 jako David Seth Kotkin) – amerykański iluzjonista, najlepiej znany ze swoich widowiskowych pokazów połączonych z opowieściami.
Specjalizuje się w tak zwanej „Wielkiej Iluzji”. Jego najsłynniejsze sztuczki to spowodowanie zniknięcia Statuy Wolności, Boeinga, Orient Expresu, Tornado Ognia oraz przeniknięcie przez Wielki Mur Chiński.
Życiorys.
Młodość.
David Copperfield urodził się w Metuchen w stanie New Jersey, jako jedyny syn żydowskich imigrantów. Jego matka Rebecca pochodziła z Jerozolimy, rodzice jego ojca Hymana byli żydowskimi imigrantami z Ukrainy (wówczas ZSRR). Matka zajmowała się ubezpieczeniami, a ojciec był właścicielem sklepu z konfekcją męską.
Kiedy miał 10 lat, wybrał się w Nowym Jorku do sklepu z magicznymi akcesoriami, gdzie chciał kupić marionetkę, żeby zostać brzuchomówcą. Jednak zachwycony różnorodnością i bogactwem niezwykłych rekwizytów postanowił zostać iluzjonistą. Od tego momentu czytał każdą książkę na temat magii i chodził na wszystkie występy magików. Mając dwanaście lat, zaczął dawać profesjonalne pokazy iluzjonistyczne, biorąc pięć dolarów za występ. Początkowo występował pod pseudonimem Davino, ale kiedy spotkał się na zjeździe iluzjonistów z nowojorskim dziennikarzem Barrym Cunninghamem, ten zasugerował mu, aby przybrał nazwisko jednego z bohaterów powieści Charlesa Dickensa David Copperfield.
W 1968 r. został najmłodszym członkiem Stowarzyszenia Amerykańskich Iluzjonistów, a w wieku szesnastu lat prowadził kursy magii dla studentów z Uniwersytetu Nowojorskiego. Pomimo wrodzonego talentu młody Copperfield był nieśmiałym samotnikiem, który widział w magii szansę na dopasowanie się do otoczenia, a później na podrywanie dziewczyn. Jako nastolatek fascynował się Broadwayem, więc często w przerwach między swoimi występami zakradał się do teatrów, by podglądać artystów przy pracy.
Kariera.
W wieku osiemnastu lat rozpoczął naukę na Uniwersytecie Fordham, jednak zakończył ją już po trzech tygodniach, gdyż chciał całkowicie poświęcić się występom. W tym samym czasie otrzymał rolę w chicagowskim musicalu "The Magic Man", w którym nie tylko wykonywał magiczne sztuczki, ale także śpiewał i tańczył. Występy w tym przedstawieniu rozbudziły w nim zamiłowanie do teatralnego stylu przedstawiania iluzji.
Kariera Copperfielda nabrała rozpędu w 1977 r., kiedy to został odkryty przez Josepha Catesa, producenta telewizyjnego, który obsadził go w widowisku rewiowym telewizji ABC, "The Magic of ABC". Program, dzięki któremu mógł w końcu pokazać się szerokiej publiczności, okazał się punktem zwrotnym w jego karierze. Wtedy też zaczął dodawać do swoich pokazów muzykę rockową, która do dziś jest integralną częścią jego występów. W 1978 r. podpisał z telewizją CBS kontrakt na stworzenie specjalnego programu telewizyjnego pt. „Magia Davida Copperfielda”. Ponieważ show okazał się sukcesem postanowiono nakręcić kolejne. Łącznie między 1978 a 2001 rokiem powstało ich dwadzieścia. To w nich Copperfield zaprezentował swoje najsłynniejsze iluzje, takie jak: zniknięcie Statuy Wolności, lewitację nad Wielkim Kanionem czy przeniknięcie przez Wielki Mur Chiński.
W 1982 r. założył Project Magic, program rehabilitacyjny pomagający niepełnosprawnym w odzyskiwaniu sprawności i koordynacji ruchowej. Iluzjoniści i terapeuci uczą pacjentów szpitali magicznych sztuczek, dzięki czemu magia pełni rolę fizjoterapii. Program został pozytywnie przyjęty przez Amerykańskie Stowarzyszenie Terapeutyczne i na stałe wprowadzony do ponad 1100 szpitali w 30 krajach świata.
W 1996 r. razem z Deanem Koontzem, Joyce Carol Oates, Rayem Bradburym i innymi stworzył książkę opowiadającą o świecie magii i iluzji pt. "David Copperfield’s Tales of the Impossible". Jej drugi tom, "David Copperfield: Poza wyobraźnią" został opublikowany w 1997 r.
W 2009 r. ujawnił, że wśród nowych iluzji, które planuje zrobić będzie wyprostowanie Krzywej Wieży w Pizie, nałożenie twarzy kobiety na Mount Rushmore i zniknięcie księżyca.
Sprawy sądowe.
11 lipca 1994 r. Copperfield pozwał do sądu magika i pisarza Herberta L. Beckera, by zapobiec publikacji jego książki ujawniającej sekrety iluzjonistów. Becker wygrał sprawę, ale książka została wydana bez ujawniania sekretów Copperfielda, dzięki dyskretnemu porozumieniu zawartemu przez obu magików. Uznano, że opis metod Copperfielda był niedokładny, więc wydawca usunął sekcję z jego sztuczkami przed wydaniem książki.
W 1997 r. wspólnie z Claudią Schiffer pozwał magazyn Paris Match, żądając 30 milionów dolarów odszkodowania za stwierdzenie, że ich związek jest tylko chwytem reklamowym, a on płaci modelce za udawanie narzeczonej. W 1999 r. sąd zdecydował, że magazyn musi wycofać swoje twierdzenia i wypłacić nieujawnioną sumę pieniędzy. Świadkiem, który potwierdził autentyczność ich związku, był Herbert L. Becker, którego Copperfield poprosił o zeznania w tej sprawie.
25 sierpnia 2000 r. bezskutecznie pozwał przedsiębiorstwo ubezpieczeniowe Fireman’s Fund Insurance Company, które odmówiło zapłacenia 506 343 dolarów odszkodowania za zarekwirowany w Rosji sprzęt iluzjonisty.
W 2004 r. były właściciel wysp Musha Cay, John Melk zarzucił Copperfieldowi oszustwo przy ich zakupie, utrzymując, że magik w trakcie ich nabywania celowo ukrywał swoją tożsamość. Copperfield oświadczył, że Melk zgodził się sprzedać wyspy jego przedsiębiorstwu Imagine Nation Company, a umowę zawarł przez stronę trzecią, ponieważ obawiał się, że Melk będzie usiłował wykorzystać jego sławę i zażąda nierealnej ceny. Sprawa została zakończona w 2006 r., jednak jej rozstrzygnięcie nie zostało ujawnione.
6 listopada 2007 r. spółki "Viva Art International Ltd" i "Maz Concerts Inc." zażądały od Copperfielda zapłaty ponad dwóch milionów dolarów odszkodowania za złamanie kontraktu. Zgodnie z umową iluzjonista miał dać dziesięć występów w Zjednoczonych Emiratach Arabskich oraz trzydzieści osiem w Tajlandii, Indonezji, Malezji i Singapurze, ale się z nich wycofał. Copperfield tłumaczył, że odwołał pokazy, gdyż nie chciał być przesłuchiwany przez dziennikarzy w toczącej się wówczas sprawie z Lacey L. Carroll. Z kolei jego adwokat dodał, że tournée nie odbyło się także z powodu uchybień w kontraktach organizatorów. Spór trwał dwa lata i został rozstrzygnięty w lipcu 2009 r.
Życie prywatne.
W 1993 r. podczas gali w Berlinie Copperfield poznał supermodelkę Claudię Schiffer. Przez sześć lat byli parą, a przez trzy miesiące narzeczeństwem, jednak w 1999 r. ostatecznie się rozeszli. W okresie, gdy byli razem, Schiffer czasami pojawiała się na scenie jako specjalna asystentka w wybranych iluzjach np. Przepiłowanie kobiety na pół. Wystąpiła też w specjalnym programie telewizyjnym "David Copperfield: 15 Years of Magic". W 1997 r. pojawiły się pogłoski, że ich związek jest jedynie chwytem reklamowym, który ma spopularyzować Copperfielda w Europie, a Schiffer otrzymuje pieniądze za udawanie narzeczonej.
W kwietniu 2006 r. po występie w West Palm Beach na Florydzie Copperfield i jego dwie asystentki zostali napadnięci przez złodziei. Rabusie zabrali kobietom pieniądze, paszporty i telefony komórkowe. Według policyjnego raportu Copperfield nic nie stracił, gdyż – jak zeznał – użył swoich zręcznych dłoni do ukrycia wartościowych rzeczy. Jedna z asystentek zapisała numery rejestracyjne samochodu złodziei, dzięki czemu zostali oni później ujęci, aresztowani i skazani.
Międzynarodowe Muzeum i Biblioteka Sztuk Magicznych.
W 1991 r. Copperfield za ponad dwa miliony dolarów kupił na aukcji Bibliotekę Sztuk Czarnoksięskich i Pokrewnych Mullhollanda, w skład której wchodzi 80 000 woluminów. W tej niezwykłej kolekcji znalazło się też piętnaście tysięcy ksiąg dotyczących magii, pamiętniki Houdiniego czy niezwykle rzadkie egzemplarze pierwszych ksiąg magicznych. Wkrótce potem kolekcja Copperfielda wzbogaciła się o nowe księgi, rekwizyty i artefakty związane z magią. W ten sposób powstało Muzeum i Biblioteka Sztuk Magicznych, które dziś jest największym na świecie zbiorem tego typu. Na część biblioteczną składają się książki i woluminy zapisane w ponad dwudziestu językach (niektóre z nich pochodzą nawet z XVI wieku). Z kolei wśród magicznych rekwizytów znajduje się m.in. kufer Houdiniego z jego słynnej sztuki "Metamorphosis", latająca kula Okita, gabinet duchów Dante’a, czy karabin Chung Ling Soo (przypuszczalnie ten sam, przez który zginął wykonując swój słynny numer z chwytaniem kul karabinowych). W muzeum znajdują się też tysiące rysunków, fotografii, afiszów, druków i listów oraz setki przedmiotów należących do znanych iluzjonistów. Na ścianach z kolei znajdują się litografie przedstawiające mistrzów iluzji w czasie wykonywania swoich sztuczek.
Muzeum mieści się w Las Vegas i nie jest dostępne dla publiczności, mogą je oglądać jedynie historycy, znajomi Copperfielda, magicy i poważni kolekcjonerzy. Wejście do niego prowadzi przez sekretne drzwi, ukryte w siedzibie iluzjonisty.
Restauracja „Magic Underground”.
Pod koniec lat 90. pojawił się pomysł stworzenia restauracji "David Copperfield’s Magic Underground" nawiązujących do działalności Copperfielda. Na Hollywood Boulevard pojawiły się reklamy promujące jej rychłe otwarcie. Miała ona też powstać na Times Square w Nowym Jorku, a w dalszej przyszłości także w Disneylandzie w Anaheim, jak również w Paryżu i Tokio. Restauracje miały zawierać magiczne rekwizyty, a wokół stołów mieli chodzić magicy wykonujący różne sztuczki. Restauracja na Times Square była w 85 procentach gotowa, ale spory pomiędzy zespołem wykonawczym a finansowym i ogromne koszty inwestycji spowodowały wycofanie się z niej inwestorów i cały projekt odwołano. Sam Copperfield nie był inwestorem, ale inni stracili na tej inwestycji trzydzieści cztery miliony dolarów, a podwykonawcy piętnaście milionów.
Zarobki.
Według magazynu "Forbes" w 2001 r. zarobki Copperfielda wyniosły 60 milionów dolarów, co uplasowało go na piątym miejscu najlepiej opłacanych gwiazd na świecie. W 2003 r. zarobił 55 milionów dolarów i znalazł się na dziesiątym miejscu. W 2004 i 2005 zarobił 57 milionów, a w 2009 r. trzydzieści milionów. Jego łączny majątek szacuje się na trzy miliardy dolarów.

</doc>
<doc id="223300" url="https://pl.wikipedia.org/wiki?curid=223300" title="Klimat równikowy">
Klimat równikowy

Klimat równikowy – w klasyfikacji klimatów Wincentego Okołowicza jest to jedna z pięciu głównych stref klimatycznych. Obejmuje część obszarów kuli ziemskiej położonych między 20°S oraz 20°N. W strefie klimatów równikowych średnia temperatura wszystkich miesięcy przekracza 20 °C. Roczne amplitudy temperatur są niewielkie, wzrastają do 5 °C–10 °C idąc na północ i na południe od równika. Z oddaleniem od równika zmniejsza się też roczna suma opadów i ich rozkład w ciągu roku. Na równiku nie ma wyraźnej pory bezdeszczowej (codziennie padają tutaj tzw. deszcze zenitalne), dalej od równika pora deszczowa ograniczona jest do kilku miesięcy.
Ze względu na różnice w amplitudach temperatur i rozkładu opadów w ciągu roku, wydzielane są trzy typy klimatów:
Strefa klimatów równikowych obejmuje: Amerykę Środkową wraz z wyspami Morza Karaibskiego, północną część Ameryki Południowej, Afrykę pomiędzy 15°N a 20°S, większą część wyspy Madagaskar, Archipelag Malajski, Filipiny, północną Australię oraz wyspy Oceanii.

</doc>
<doc id="223302" url="https://pl.wikipedia.org/wiki?curid=223302" title="1960 w literaturze">
1960 w literaturze



</doc>
<doc id="223304" url="https://pl.wikipedia.org/wiki?curid=223304" title="1961 w literaturze">
1961 w literaturze



</doc>
<doc id="223305" url="https://pl.wikipedia.org/wiki?curid=223305" title="1962 w literaturze">
1962 w literaturze



</doc>
<doc id="223306" url="https://pl.wikipedia.org/wiki?curid=223306" title="1963 w literaturze">
1963 w literaturze



</doc>
<doc id="223308" url="https://pl.wikipedia.org/wiki?curid=223308" title="Moses Molongo">
Moses Molongo

Moses Esingila Molongo (ur. 14 czerwca 1979 w Limbé) – kameruński piłkarz. Molongo ma 186 cm wzrostu i waży 78 kg.
Molongo jest wychowankiem kameruńskiego klubu Victoria United Limbé, gdzie występował w pierwszej lidze w latach 1996-1997. Na początku sezonu 1997/1998 wyjechał do Polski, gdzie został zawodnikiem pierwszoligowego Zagłębia Lubin. Pierwszoligowy debiut zaliczył 9 sierpnia 1997 w meczu wyjazdowym z ŁKS-em Łódź, przegranym 0:1. Pierwszą bramkę zdobył 9 listopada w przegranym 1:2 meczu z Amiką Wronki. Ogółem w pierwszym sezonie za granicą rozegrał 22 mecze i zdobył dwie bramki. W kolejnym sezonie stał się podstawowym graczem klubu z Lubina, rozegrał 27 meczów i strzelił dziewięć goli. Sezon 1999/2000 nie był już jednak tak dobry i Molongo stracił miejsce w jedenastce. Sezon zakończył z 10 meczami i dwiema bramkami na koncie, po czym przeniósł się do drugoligowego wówczas Dolcanu Ząbki.
Tam grał jeden sezon i później kontynuował karierę w lidze ukraińskiej. W pierwszym klubie, Wołyniu Łuck, siedział na ławce rezerwowych jesienią 2002 (jeden mecz w lidze). Więcej grał w kolejnym klubie, Worskle Połtawa, gdzie wiosną 2003 zdobył trzy bramki w 13 meczach. Jesień kolejnego sezonu spędził również w klubie z Połtawy, gdzie rozegrał trzy mecze w Wyszczej Lidze oraz w słowackim Slovanie Bratysława. W stolicy Słowacji rozegrał jedynie dwa mecze w Corgon Lidze. Wiosnę 2004 spędził siedząc na ławce rezerwowych w czeskim pierwszoligowcu Slezský Opava, po czym zdecydował się na transfer do IV-ligowej Regi-Meridy Trzebiatów. Jesienią 2005 był w kadrze Zakarpattii Użhorod, ale nie rozegrał tam żadnego spotkania. Wiosną 2006 grał w Stali Mielec, a jesienią 2007 w walijskim Cwmbran Town.
W 2008 roku wrócił do Regi-Meridy. Od wiosny 2009 roku występował w Sławie Sławno. W 2009 roku miał zostać zawodnikiem Stilonu Gorzów, Kameruńczyk zagrał we wszystkich sparingach, miał przygotowany kontrakt, jednak ostatecznie nie podpisał umowy. W 2009 podpisał kontrakt z Pogonią Barlinek. W sezonie 2012-13 był zawodnikiem Noteci Czarnków.

</doc>
<doc id="223309" url="https://pl.wikipedia.org/wiki?curid=223309" title="Klimatyczne pory roku">
Klimatyczne pory roku



</doc>
<doc id="223311" url="https://pl.wikipedia.org/wiki?curid=223311" title="Pfungstadt">
Pfungstadt

Pfungstadt – niemieckie miasto położone w południowej części kraju związkowego Hesja, w rejencji Darmstadt, w powiecie Darmstadt-Dieburg.
W mieście od 1831 działa zabytkowy browar, który pomyślnie przetrwał postępowanie restrukturyzacyjne i został sprzedany producentowi urządzeń browarniczych, firmie Lauer. Zakład produkuje piwo marki "Pfungstädter" i będzie zatrudniał, po redukcji etatów (listopad 2020) 46 osób, przy planowanych zdolnościach produkcyjnych ok. 200 tys. hl (wcześniej: 450 tys. hl). Pod koniec 2022 roku, kiedy zatrudniał prawie 70 osób, ogłoszono zamknięcie produkcji do 2023. Inwestor planuje na terenie browaru zabudowę mieszkaniową. 

</doc>
<doc id="223316" url="https://pl.wikipedia.org/wiki?curid=223316" title="Rezerwat przyrody Zarośle">
Rezerwat przyrody Zarośle

Zarośle – leśny rezerwat przyrody znajdujący się na terenie gminy Tomaszów Lubelski, w powiecie tomaszowskim, w województwie lubelskim. Leży w granicach Krasnobrodzkiego Parku Krajobrazowego.
Główne zespoły roślinne występujące na terenie rezerwatu to żyzna buczyna karpacka (w formie zdegenerowanej) oraz wyżynny jodłowy bór mieszany. Rosną tu m.in.: wawrzynek wilczełyko, bez koralowy, szczyr trwały, czartawa drobna i starzec Fuchsa.

</doc>
<doc id="223317" url="https://pl.wikipedia.org/wiki?curid=223317" title="Theodor Schwann">
Theodor Schwann

Theodor Schwann (ur. 7 grudnia 1810 w Neuss, zm. 11 stycznia 1882 w Kolonii) – niemiecki zoolog, fizjolog i histolog – twórca podstaw nowoczesnej histologii, odkrywca pepsyny i komórek glejowych. Laureat Medalu Copleya.
Życiorys.
Studiował medycynę w Berlinie, po czym został asystentem fizjologa J. P. Müllera (1834/1838). W czasie badań procesów trawienia (1836 r.) wyizolował substancję odpowiedzialną za trawienie w żołądku – pierwszy enzym przygotowany z tkanki zwierzęcej – nazwał ją pepsyną.
Opisał strukturę ograniczoną błoną komórkową otaczającą jądro i wprowadził pojęcie metabolizmu. W latach 1838-1839 współpracował z botanikiem M. J. Schleidenem, tworząc teorię budowy komórkowej, wspólną dla roślin i zwierząt.
W latach 1839-1848 był profesorem uniwersytetu w Leuven. W tym okresie badał powstawanie zarodników drożdży, stwierdzając, że fermentacja cukru i skrobi jest wynikiem procesów życiowych. Sformułował podstawowe zasady embriologii stwierdzając, że wszystkie organizmy powstają z pojedynczych komórek.
Na uniwersytetach w Leuven i Liège w Belgii (1849/1879) badał proces przekazywania impulsów nerwowych z receptorów do mięśni, odkrywając rolę komórek otaczających aksony (otoczka mielinowa), skracających czas od pobudzenia do reakcji mięśni. Obecnie znane są cztery rodzaje tzw. komórek glejowych, stanowiących wciąż przedmiot intensywnych badań neurofizjologów, którzy zmierzają do odkrycia mechanizmów działania tajemniczego „drugiego mózgu” (nie zbudowanego z neuronów).
Wyniki jego badań nie znalazły zrozumienia współczesnych. Odkrycie roli drożdży w fermentacji alkoholowej zostało wyszydzone przez Justusa Liebiga i Friedricha Wöhlera. Z niechęcią przyjmowano jego koncepcje, że ciało ludzkie powstaje i działa zgodnie ze ślepymi prawami natury.
R. Douglas Fields, profesor Neurobiologii i Programu Nauk Kognitywnych w University of Maryland (College Park), współczesny autorytet w dziedzinie badań interakcji neuronalno-glejowych, napisał:
W tej nieprzychylnej atmosferze Schwann – człowiek skromny i pobożny – zrezygnował z pracy naukowej. Został wynalazcą maszyn dla górnictwa. Zaprojektował m.in. aparaty oddechowe do akcji ratunkowych (pomysł wykorzystano później w czasie konstrukcji wyposażenia do badań podwodnych). Okresowo cierpiał na depresję i stany lękowe.
Koncepcje Schwanna zyskały uznanie wkrótce po jego rezygnacji z dalszej pracy naukowej. Już w roku 1847 pracę "Mikroskopische Untersuchungen...", 1839 uznano za „jeden z najważniejszych kroków na drodze postępu w naukach fizjologicznych”.
Jego starszy brat Peter Schwann był duchownym katolickim i profesorem teologii w Braniewie.

</doc>
<doc id="223318" url="https://pl.wikipedia.org/wiki?curid=223318" title="Rezerwat przyrody Żmudź">
Rezerwat przyrody Żmudź

Żmudź – florystyczny rezerwat przyrody znajdujący się na terenie gminy Żmudź, w powiecie chełmskim, w województwie lubelskim.

</doc>
<doc id="223320" url="https://pl.wikipedia.org/wiki?curid=223320" title="Pogromcy duchów">
Pogromcy duchów

Pogromcy duchów () – amerykańska komedia grozy z 1984 w reżyserii Ivana Reitmana.
Fabuła.
W 1984 w Nowym Jorku ma pojawić się sumeryjski bóg Gozer, aby zniszczyć świat. Jego pojawienie poprzedzone jest masowym atakiem wszelkiej maści duchów na Nowy Jork. W tym samym czasie grupa naukowców (Egon Spengler, Raymond „Ray” Stantz i Peter Venkman) postanawia założyć przedsiębiorstwo Pogromcy Duchów. W obliczu bezradności policji i żandarmerii wojskowej tylko pogromcy duchów mogą powstrzymać Gozera.

</doc>
<doc id="223322" url="https://pl.wikipedia.org/wiki?curid=223322" title="Ruroni Kenshin">
Ruroni Kenshin



</doc>
<doc id="223323" url="https://pl.wikipedia.org/wiki?curid=223323" title="Wojcieszów">
Wojcieszów

Wojcieszów () – miasto w województwie dolnośląskim, w powiecie złotoryjskim, położone nad rzeką Kaczawą, w Górach Kaczawskich w Sudetach Zachodnich.
Według danych GUS z 31 grudnia 2019 r. miasto miało 3650 mieszkańców.
Lokalny ośrodek usługowo-turystyczny. Zakłady wapiennicze, przemysł drzewny i spożywczy. W Wojcieszowie znajdują się trzy kościoły, dwie stacje kolejowe (zamknięte dla ruchu pasażerskiego), szkoła podstawowa i gimnazjum, dom kultury, biblioteka miejska, ruiny zamku, ruiny szubienicy, 5 pałaców oraz zespół dworski.
Przez miasto przebiega droga wojewódzka nr 328 i nieczynna linia kolejowa Legnica – Złotoryja – Marciszów – Kamienna Góra.
Położenie.
Miasto znajduje się w województwie dolnośląskim, w południowej części powiatu złotoryjskiego. Gmina miejska jest położona nad rzeką Kaczawą, w Górach Kaczawskich, w Sudetach Zachodnich.
Sąsiednie gminy: Bolków, Janowice Wielkie, Świerzawa.
Według danych z roku 2002 Wojcieszów ma obszar 32,16 km², w tym: użytki rolne 38%, użytki leśne 46%.
Miasto stanowi 5,59% powierzchni powiatu.
W latach 1975–1998 miasto administracyjnie należało do województwa jeleniogórskiego.
Nazwa.
Nazwa miejscowości pochodzi od staropolskiego imienia Wojciech. W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest jako "Woycechdorf", czyli "wieś Wojciecha".
Historia.
W jaskiniach góry Połom stwierdzono ślady działalności człowieka paleolitycznego m.in. narzędzia, kości zwierząt (niedźwiedzia jaskiniowego). Pierwsze wzmianki o osadzie pochodzą z XIII w. Miejscowość stanowiła własność Piastów śląskich do 1392. Następnie, po upadku ostatniego niezależnego księstwa piastowskiego, przeszła pod koronę czeską. W 1526, miejscowość przeszła pod koronę Habsburgów (Austrii). Na skutek wojen śląskich, w 1742 r. Wojcieszów włączony został do Królestwa Prus. Po II wojnie światowej (1945 r.) Wojcieszów przeszedł pod jurysdykcję Polskiej Rzeczypospolitej Ludowej. W mieście działały Wojcieszowskie Zakłady Przemysłu Wapienniczego oraz rozlewnia wód stołowych "Wojcieszowianka", która czerpała wodę ze zdroju wody mineralnej "Miłek". Od 1989 r. Wojcieszów należy do Rzeczypospolitej Polskiej.
W latach 1956–1973 Wojcieszów był osiedlem typu miejskiego. W 1973 r. uzyskał status miasta.
W latach 1955–1958 zbudowano osiedle mieszkaniowe w rejonie ulic Kochanowskiego i Żeromskiego (Wojcieszów Górny). Autorami projektu byli: Marianna Rostkowska, Stanisław Ryniak i Jan Kalinowski z Wojewódzkiego Biura Projektów we Wrocławiu.
2 lipca 2017 odbyło się kolejne (po 1999) referendum lokalne w sprawie przyłączenia Wojcieszowa do powiatu jeleniogórskiego, w którym za taką zmianą opowiedziało się 838 głosujących, przy 43 głosach przeciwnych i 11 nieważnych. Ze względu na zbyt niską frekwencję wyborczą (29,4%) wynik referendum pozostał nieważny (dla uzyskania ważności zabrakło 19 głosów).
Zabytki.
Do wojewódzkiego rejestru zabytków wpisane są:
inne zabytki:
Budowa geologiczna i bogactwa mineralne.
Wojcieszów położony jest w obrębie metamorfiku kaczawskiego. Wzniesienia wokół niego zbudowane są ze staropaleozoicznych skał metamorficznych facji zieleńcowej. Są to zieleńce i łupki zieleńcowe, fyllity, łupki serycytowe, łupki kwarcowe, wapienie krystaliczne, porfiroidy. Są one silnie zaangażowane tektonicznie – zafałdowane oraz poprzecinane uskokami i żyłami kwarcowymi.
Niektóre z nich były w przeszłości eksploatowane. Zieleńce, łupki i fyllity na lokalne potrzeby, natomiast wapienie krystaliczne na skalę przemysłową. Wapienie wojcieszowskie początkowo eksploatowano jako kamienie budowlane i ozdobne, później jako surowiec dla przemysłu wapienniczego.
Ponadto, od średniowiecza w rejonie Wojcieszowa wydobywano rudy miedzi z różnymi dodatkami, a w latach 40. i 50. XX w. prowadzono poszukiwania rud uranu.
Ochrona przyrody.
Na obszarze gminy znajduje się rezerwat przyrody Góra Miłek chroniący charakterystyczny dla Sudetów fragment regla dolnego na podłożu wapiennym z występującymi naturalnymi zespołami roślinnymi i bogatą fauną bezkręgowców.
Demografia.
Według danych z 31 grudnia 2016 r. miasto miało 3742 mieszkańców. Gminę miejską zamieszkiwało 8,4% ludności powiatu. Gęstość zaludnienia wynosi 116,3 osoby na km².
Dane z 31 grudnia 2016 r.:
Piramida wieku mieszkańców Wojcieszowa w 2014 roku.

</doc>
<doc id="223324" url="https://pl.wikipedia.org/wiki?curid=223324" title="Popol Vuh (księga)">
Popol Vuh (księga)

 
Popol Vuh (Popol Wuj, dosł. „Księga Wspólnoty”, „Księga Rady”, znana także jako "Rękopis z Chichicastenango") – święta księga narodu Kicze, należącego do cywilizacji Majów i zamieszkującego tereny dzisiejszej Gwatemali. 
Księga została napisana między 1554 a 1558 przez jednego lub więcej anonimowych autorów. Będąca bezcennym zabytkiem literatury prekolumbijskiej "Popol Vuh" to poetycka opowieść, zawierająca zarówno elementy historii, jak i mitologii narodu Kicze. Oprócz mitu o stworzeniu świata i rodzaju ludzkiego przez bogów, znaleźć można w "Popol Vuh" opowieści o królestwie Kicze i podboju hiszpańskim oraz zebrane ustne relacje, dotyczące tradycji przodków.
"Popol Vuh" została odkryta dopiero w 1701 r. przez hiszpańskiego dominikanina Francisco Ximeneza, proboszcza w Chichicastenango. Ximenez wykonał transkrypcję tekstu oraz przetłumaczył go na język hiszpański; oryginał zwrócił Indianom Kicze. Pierwsze, zawierające wiele błędów wydanie księgi było dziełem Carla Scherzera, austriackiego etnologa, który w 1856 r. opublikował w Wiedniu zarówno oryginał, jak i hiszpańskie tłumaczenie Ximeneza. W 1861 r. opat Charles Etienne Brasseur de Bourbourg przetłumaczył i opublikował "Popol Vuh" w Paryżu, ta wersja zawierała tekst oryginalny, doskonałe francuskie tłumaczenie oraz obszerne komentarze i przypisy. Tłumaczenia Ximeneza i Brasseura stały się podstawą większości współczesnych wydań "Popol Vuh".
W Polsce "Popol Vuh" ukazała się po raz pierwszy w 1980 nakładem PIW, w tłumaczeniu Haliny Czarnockiej i Carlosa Marrodána Casasa.

</doc>
<doc id="223325" url="https://pl.wikipedia.org/wiki?curid=223325" title="Ruruoni Kenshin">
Ruruoni Kenshin



</doc>
<doc id="223328" url="https://pl.wikipedia.org/wiki?curid=223328" title="Książ (piwo)">
Książ (piwo)

Książ – marka polskiego piwa produkowanego przez browary w Brzesku i Szczecinie będące częścią koncernu Carlsberg Polska. Jest to lager o 6% zawartości alkoholu oraz 12,1% zawartości ekstraktu. Jego skład został oparty na wiekowej recepturze odnalezionej w podziemiach Zamku Książ. Producent przedstawia je jako piwo o dość silnej goryczce i dużej klarowności. Istnieje również mocna odmiana piwa Książ z czarną etykietą, o 9% zawartości alkoholu.
Pierwotnie piwo jasne pełne Książ warzone było w browarze w Świebodzicach w trzech odmianach:
W latach 90. produkcję przeniesiono do browaru "Piast", a lokalny browar w Świebodzicach został zlikwidowany.

</doc>
<doc id="223329" url="https://pl.wikipedia.org/wiki?curid=223329" title="Grand Prix Francji 1954">
Grand Prix Francji 1954

Grand Prix Francji 1954 (oryg. Grand Prix de l'ACF) – 4. runda Mistrzostw Świata Formuły 1 w sezonie 1954, która odbyła się 4 lipca 1954 po raz 4. na torze Reims-Gueux.
41. Grand Prix Francji, 5. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"

</doc>
<doc id="223330" url="https://pl.wikipedia.org/wiki?curid=223330" title="Arantxa Sanchez Vicario">
Arantxa Sanchez Vicario



</doc>
<doc id="223335" url="https://pl.wikipedia.org/wiki?curid=223335" title="Grand Prix Wielkiej Brytanii 1954">
Grand Prix Wielkiej Brytanii 1954

Grand Prix Wielkiej Brytanii 1954 (oryg. RAC British Grand Prix) – 5. runda Mistrzostw Świata Formuły 1 w sezonie 1954, która odbyła się 17 lipca 1954 po raz 5. na torze Silverstone.
7. Grand Prix Wielkiej Brytanii, 5. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
!Nr
!Kierowca
!Konstruktor
!Czas
!Okr.
!31
!17
!7
!1
!33
!11
!9
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 5 najlepszych wyścigów danego kierowcy.
"Uwzględniono tylko kierowców, którzy zdobyli jakiekolwiek punkty"

</doc>
<doc id="223339" url="https://pl.wikipedia.org/wiki?curid=223339" title="Alternative Tentacles">
Alternative Tentacles

Alternative Tentacles – niezależna wytwórnia płytowa utworzona w 1979 roku w San Francisco przez East Bay Raya i Jello Biafrę.
Pierwszym nagraniem, które ukazało się sygnowane tą nazwą, był singel ich zespołu Dead Kennedys: "California Über Alles". Kiedy zdobył on pewną popularność, Ray i Biafra zdecydowali się utworzyć większą firmę płytową, która będzie nie tylko wydawać płyty ich zespołu, ale i innych wykonawców. Od połowy lat 80. jedynym właścicielem wytwórni jest Biafra.
W 1981 roku została wydana pierwsza składanka: "Let Them Eat Jellybeans", promująca zespoły związane z wytwórnią. W późniejszych latach, dzięki popularności takich zespołów jak: Nomeansno, D.O.A. czy Alice Donut, które były związane z firmą, stała się ona jedną z najważniejszych w USA na rynku niezależnym (undergroundowym) (obok SST Records, Dischord Records czy Slash Records). Oprócz płyt muzycznych ukazują się również płyty "mówione" z tematyką polityczną i społeczną (albumy Jello Biafry i Noama Chomsky'ego).
W pierwszej połowie 2000 roku Biafra i Alternative Tentacles zostali pozwani przez innych członków Dead Kennedys. Sprawa dotyczyła honorariów, praw do nagrań zespołu i do nazwy. Zakończyła się niekorzystnie dla Biafry, a sam zespół wznowił działalność z innym wokalistą, zawierając umowę z wytwórnią Manifesto Records.
W październiku 2002 roku Alternative Tentacles przeniosła się z San Francisco do Emeryville (również Kalifornia).
Zobacz też.
Virus 100

</doc>
<doc id="223344" url="https://pl.wikipedia.org/wiki?curid=223344" title="Szybka Kolej Miejska w Warszawie">
Szybka Kolej Miejska w Warszawie

Szybka Kolej Miejska w Warszawie, SKM – linie naziemnej szybkiej kolei miejskiej łączącej centrum Warszawy z jej przedmieściami i niektórymi satelickimi miejscowościami. Linie te są zaczątkiem sieci SKM (kolei aglomeracyjnej), obejmującej cały węzeł kolejowy Warszawy. Wraz z Metrem Warszawskim, tworzą szkielet komunikacji miejskiej w Warszawie, uzupełniony przez Warszawską Kolej Dojazdową oraz połączenia Kolei Mazowieckich. Przewoźnikiem obsługującym linie SKM jest Szybka Kolej Miejska Sp. z o.o.
Historia.
Przed II wojną światową.
Pierwsze próby stworzenia systemu SKM w Warszawie miały miejsce przed wojną. W 1937 zelektryfikowano węzeł i wprowadzono kursy podmiejskie z częstotliwościami typowymi dla tego typu systemów. 15 grudnia 1936 uruchomiono sieć trakcyjną na linii do Otwocka i Pruszkowa, 22 maja 1937 oddano do użytku zelektryfikowany odcinek Pruszków – Grodzisk – Żyrardów, a 15 grudnia 1937 uruchomiono pociągi elektryczne do Mińska Mazowieckiego. Zastosowano tabor przystosowany do wysokich (węzłowych) peronów (powojenne serie PKP – EW51 i EW52).
Po II wojnie światowej.
Po wojnie zbudowano drugą nawę tunelu średnicowego. W okresie gospodarki planowej linię średnicową znacznie rozbudowano i zmodernizowano, a nowy tabor typu 1B/2B, ASEA i 3B/4B (serie PKP EW53, EW54, EW55) także był przystosowany do wysokich peronów, a liczbę drzwi zwiększono.
W 1963 oddano do użytku nowoczesną stację Warszawa Śródmieście (w miejscu zburzonego Dworca Głównego) i przystanki Warszawa Ochota, Powiśle oraz Stadion, a także osobny tunel dla pociągów dalekobieżnych.
W 1975 zbudowano w nowym miejscu dworzec Warszawa Centralna. Od czasów stanu wojennego i pogłębionego przez niego kryzysu społeczno-gospodarczego system podupadł, zmniejszyła się częstotliwość kursowania pociągów. Niekorzystny wpływ na poziom świadczonych przez kolej usług miały także przemiany ustrojowe, pod koniec lat 90. XX wieku kolej regionalna w Warszawie obsługiwała poniżej 1% realizowanych podróży, a składy wysokoperonowe zastępowane przez „uniwersalne” typu 5B/6B (seria PKP EN57), a rozkład jazdy nie przystawał do lokalnych potrzeb. Jedyne wówczas wyprodukowane zespoły wysokoperonowe (serie PKP EW58 i EW60) skierowano do Trójmiasta, gdyż Warszawa nie była postrzegana jako miejsce, gdzie komunikacja kolejowa ma jakieś znaczenie.
XXI wiek.
Dopiero pod koniec 2002 padła propozycja eksperta eksploatacji i ekonomistów transportu (m.in. R. Wodzickiego i A. Fularza), by system SKM zorganizować jako przedsiębiorstwo oddzielne od kolei państwowej PKP. Chodziło o zniwelowanie różnic taryfowych między PKP i ZTM. W ulotce Polskiego Naukowo-Technicznego Towarzystwa Eksploatacyjnego w Warszawie i referacie na konferencji we Wrocławiu na temat zintegrowanego transportu R. Wodzicki przeciwstawił się (luty-kwiecień 2003) projektowi wydzielenia linii średnicowej jako „kolejki typu metro”. W następstwie, A. Fularz na zorganizowanej wówczas konferencji prasowej przedstawił rozwiązania organizacyjne spotykane w stolicach Europy oraz zaproponował strukturę organizacyjną dla warszawskiej SKM.
Obecnie system SKM jest jednym z ważniejszych środków komunikacji aglomeracyjnej, a jego znaczenie ciągle rośnie. Postępuje jego włączanie w system transportu miejskiego Warszawy oraz integracja kolejowej komunikacji aglomeracyjnej przez włączenie do niej ruchu regionalnego. Komunikacja kolejowa jest najszybszym środkiem komunikacji w aglomeracji osiągając prędkość handlową około 40 km/h.
Rozbudowa sieci.
Piaseczno.
Dyrektor ZTM informował w maju 2011 roku, że prowadzone są działania, mające na celu otwarcie linii SKM do Piaseczna. Uruchomienie linii w tym kierunku było wtedy przewidywane po stworzeniu przez PKP PLK możliwości zawracania składów w Piasecznie. Jednak pod koniec 2016 roku, podczas spotkania z udziałem władz samorządowych i mieszkańców w Urzędzie Gminy Piaseczno, przedstawiciel ZTM zadeklarował, że z przyczyn leżących po stronie zarządcy infrastruktury, PKP Polskie Linie Kolejowe, uruchomienie połączeń SKM w tym kierunku będzie możliwe najwcześniej w 2021 roku.
Lotnisko Modlin.
Po otwarciu 1 czerwca 2012 roku stacji kolejowej Warszawa Lotnisko Chopina została uruchomiona linia S3. Linia ta miała zostać przedłużona w 2012 z Legionowa do portu lotniczego Modlin w Nowym Dworze Mazowieckim . Połączenia te są realizowane przez spółkę Koleje Mazowieckie.
Nieporęt i Radzymin.
Od 2 stycznia 2020 roku siedem par pociągów linii S3 zostało wydłużonych przez Nieporęt do Radzymina.
Ogólne plany.
Obecnie realizowana jest rozbudowa systemu SKM, która polega na następujących działaniach:
Stan docelowy.
Od około 2000 trwają dyskusje publiczne w prasie warszawskiej i urzędowe w ZTM i SKM na temat przyszłościowego wyglądu systemu SKM w Warszawie. Plany rozbudowy SKM (z października 2007, lipca 2008 oraz maja 2009) przewidują powstanie nowych linii (lub przedłużeń istniejących) także do Grodziska Mazowieckiego, Mińska Mazowieckiego, Błonia oraz Wołomina.

</doc>
<doc id="223346" url="https://pl.wikipedia.org/wiki?curid=223346" title="David Copperfield">
David Copperfield



</doc>
<doc id="223347" url="https://pl.wikipedia.org/wiki?curid=223347" title="Flebologia">
Flebologia

Flebologia – dział medycyny zajmujący się diagnostyką i chorobami żył. W Polsce od roku 1991 działa Polskie Towarzystwo Flebologiczne.

</doc>
<doc id="223349" url="https://pl.wikipedia.org/wiki?curid=223349" title="Gest">
Gest

Gest – dowolny ruch wykonany przez kogoś świadomie lub nieświadomie, mający określone znaczenie.
Zazwyczaj gesty są rozumiane tylko przez pewną grupę osób, które wywodzą się z tego samego środowiska lub tego samego kręgu kulturowego. Niektóre gesty stanowią też rodzaj znaku, umożliwiającego rozpoznanie odpowiednich osób. Typowym przykładem jest poprawne salutowanie w wojsku, które w każdej armii różni się nieco szczegółami wykonania.
Istnieją gesty, które zostały rozpowszechnione niemalże na cały świat, dzięki prostocie przekazu lub udziałowi mediów. Mimo to wiele ogólnie rozumianych gestów w kulturze zachodniej ma zupełnie inne znaczenie w kulturze Wschodu. Typowym przykładem jest uniesiony do góry kciuk, który w zachodnim kręgu kulturowym oznacza zwycięstwo lub akceptację, zaś w krajach Bliskiego Wschodu ma negatywny kontekst seksualny.
Jednym z bardziej znanych gestów w Polsce jest tzw. "gest Kozakiewicza", wykonany przez polskiego tyczkarza Władysława Kozakiewicza na Letnich Igrzyskach Olimpijskich w Moskwie w 1980 roku. Pobił on wówczas rekord świata, wygrywając z radzieckim zawodnikiem Wołkowem. Kozakiewicz wykonał ten obraźliwy gest w stronę widowni, która okazywała niezadowolenie ze zwycięstwa Polaka.
Gesty są bardzo ważną częścią liturgii religijnych. Na gestach oparty jest też język maklerów giełdowych. Nie należy mylić gestów ze znakami języka migowego.
W psychologii opisuje się znaczenie i mowę gestów wraz z innymi ruchami ciała.

</doc>
<doc id="223356" url="https://pl.wikipedia.org/wiki?curid=223356" title="Pieczęć">
Pieczęć

Pieczęć – znak własnościowy i rozpoznawczy osoby fizycznej lub prawnej, wyciskany za pomocą stempla (tłoku pieczętnego). Stanowi świadectwo wiarygodności – nadaje moc prawną pismu lub dokumentowi. Również jest środkiem zabezpieczającym nienaruszalność zamkniętego pisma lub przedmiotu.
Historia pieczęci.
Starożytność.
W starożytności używano pieczęci głównie jako znaku własnościowego i do stwierdzania nienaruszalności przedmiotów (np. grobowców). W starożytnej Grecji i Rzymie używano ich do zabezpieczania korespondencji i zaświadczania autentyczności testamentu. Od przełomu IV i III w. p.n.e. pieczęci wraz z podpisem używano do uwierzytelniania dokumentów.
Średniowiecze.
Po starożytnych pieczęcie przejęli barbarzyńcy. Używali ich podobnie jak poprzednicy do gwarantowania nienaruszalności korespondencji i przedmiotów oraz jako znaku rozpoznawczo-własnościowego. Na zachodzie Europy od XI w. stały się pełnoprawnym środkiem legalizacji dokumentu. OD przełomu XII i XIV w. pieczęć stała się jedynym sposobem legalizacji dokumentów co upowszechnił dekret Aleksandra III z 1166 r. Uszkodzenie lub brak pieczęci powodowały uznanie dokumentu za nieważny. 
Czasy nowożytne.
W miarę upowszechniania pisma pieczęcie ponownie zaczęły pełnić funkcje zamykania korespondencji i przedmiotów w celu kontroli ich nienaruszalności. Pozostała jako środek legalizacji dokumentów ale wyłącznie kiedy występowała razem z podpisem. W czasach współczesnych pieczęcie są używane przede wszystkim przez władze państwowe a w dalszej kolejności osoby prywatne i pełni funkcję wyłącznie znaku wierzytelności dokumentu.

</doc>
<doc id="223360" url="https://pl.wikipedia.org/wiki?curid=223360" title="Nizina Menamu">
Nizina Menamu

Nizina Menamu, "Nizina Czau Prai", nizina w Tajlandii, między górami Tanen Taunggyi na zachodzie i Thiu Khao Phetchabun na wschodzie. Zajmuje powierzchnię ok. 100 tys. km². Stanowi tektoniczne obniżenie wypełnione aluwiami rzeki Menam i jej dopływów. Najbardziej zasobny i bogaty w żyzne ziemie region kraju. Dominującym zajęciem jest tu uprawa ryżu. 
Głównym miastem rejonu jest Bangkok.

</doc>
<doc id="223363" url="https://pl.wikipedia.org/wiki?curid=223363" title="Sim lock">
Sim lock



</doc>
<doc id="223364" url="https://pl.wikipedia.org/wiki?curid=223364" title="Studio Filmowe „Tor”">
Studio Filmowe „Tor”

Studio Filmowe „Tor” (SF „Tor”) – polska wytwórnia filmowa utworzona w 1967 w Warszawie, od 2011 państwowa instytucja kultury. W 2019 włączone do Wytwórni Filmów Dokumentalnych i Fabularnych.
Opis.
Studio Filmowe „Tor” wyprodukowało ponad 100 filmów, m.in. "Rejs" (1970), "Zazdrość i medycyna" (1973), "Bilans kwartalny" (1974), "Barwy ochronne" (1976), "Szpital przemienienia" (1978), "Amator" (1979), "Party przy świecach" (1980), "Krótki film o zabijaniu" (1987), "Krótki film o miłości" (1988), "300 mil do nieba" (1989), "Ucieczka z kina „Wolność”" (1990), trylogię "Trzy kolory" (1993/4), "Cwał" (1996).
Studio Filmowe „Tor” (wówczas Zespół Filmowy „Tor”) wyprodukowało też m.in. serial telewizyjny "Doktor Ewa" (1971).
Po zawarciu umowy z Google od czerwca 2013 studio udostępnia nieodpłatnie niektóre swoje produkcje na własnym kanale filmowym w serwisie YouTube.
Kierownikami artystycznymi wytwórni byli kolejno Stanisław Różewicz (1967–1968), Antoni Bohdziewicz (1968–1970), Jerzy Passendorfer (1971–1972), ponownie Stanisław Różewicz (1972–1980), Krzysztof Zanussi (od 1980).
W 2017 roku studio z okazji 50-lecia istnienia wydało "Wielką Kolekcję", 25 filmów po rekonstrukcji, dostępnych na płytach DVD, Blu-Ray i w steelbooku (zestaw DVD i BD).
Na podstawie Zarządzenia Ministra Kultury i Dziedzictwa Narodowego z dnia 3 września 2019 r., z dniem 1 października 2019 r. studio Tor połączyło się ze studiami Kadr, Zebra, SMF i „starą” WFDiF, na bazie których powstała nowa Wytwórnia Filmów Dokumentalnych i Fabularnych. Tym samym po 52 latach studio zakończyło działalność.

</doc>
<doc id="223365" url="https://pl.wikipedia.org/wiki?curid=223365" title="Wallington (New Jersey)">
Wallington (New Jersey)

Wallington – miasto w stanie New Jersey w Stanach Zjednoczonych. Liczy 11,6 tys. mieszkańców (2000), z czego około 45-55% stanowi ludność pochodzenia polskiego.
W mieście znajduje się polska parafia pw. Najświętszego Serca Pana Jezusa – parafia jest terytorialna (obejmuje całe miasto Wallington) oraz personalna (należą do niej Polacy mieszkający w Wallington i okolicznych miasteczkach). Jej proboszczem jest od 1998 Ks. kanonik Feliks R. Marciniak a wikariuszami są zwykle księża z Polski.
W mieście działa wiele polskich instytucji, tutaj jest wydawany popularny dwutygodnik Polonijny, są polskie sklepy, zakłady usługowe. Dzisiaj większość ludności polskiego pochodzenia jest zamerykanizowana, ale przyznaje się do polskich korzeni i kultywuje polskie tradycje. Uczestniczy też w inicjatywach popularyzujących polskość, jak Parada Pułaskiego, lokalne parady, wystawy, imprezy.

</doc>
<doc id="223366" url="https://pl.wikipedia.org/wiki?curid=223366" title="Zespół Filmowy TOR">
Zespół Filmowy TOR



</doc>
<doc id="223369" url="https://pl.wikipedia.org/wiki?curid=223369" title="Zespół Filmowy Tor">
Zespół Filmowy Tor



</doc>
<doc id="223370" url="https://pl.wikipedia.org/wiki?curid=223370" title="Wanda Rolbieska">
Wanda Rolbieska

Wanda Jadwiga Rolbieska (ur. 15 października 1876 w Broniszewicach, powiat pleszewski, zm. 13 czerwca 1952 w Bydgoszczy) – polska nauczycielka, organizatorka i dyrektorka pierwszego żeńskiego gimnazjum miejskiego w Bydgoszczy.
Była córką Piotra Aleksandra Rolbieckiego (nazwisko uległo zniekształceniu w dokumentach władz niemieckich) i Michaliny z Lipkowskich, siostrą fabrykanta Stanisława. Uczęszczała do liceum żeńskiego i Miejskiego Seminarium Nauczycielskiego w Bydgoszczy, uzyskując dyplom ze specjalizacją filologii angielskiej. Studiowała w Berlinie, jako wolna słuchaczka brała udział w wykładach z filozofii i psychologii. Po powrocie do Bydgoszczy, przed I wojną światową uczyła w szkołach dla dziewcząt. Ze względu na jej patriotyczne zaangażowanie została skierowana do szkolnictwa powszechnego, mimo iż uzyskała uprawnienia do pracy pedagogicznej na poziomie licealnym. Uczestniczyła w tym okresie w tajnym nauczaniu języka, literatury i historii polskiej. Założyła edukacyjne stowarzyszenie "Stella".
Po przejęciu Bydgoszczy przez władze polskie (styczeń 1920) Rolbieskiej powierzono zadanie organizacji średniej szkoły żeńskiej; szkoła została uruchomiona już w marcu 1920, zyskując rozporządzeniem Ministra Oświaty z lutego 1923 prawa gimnazjum państwowego. Od roku szkolnego 1923/1924 szkoła nosiła nazwę Żeńskie Katolickie Gimnazjum Humanistyczne miasta Bydgoszczy. Rolbieska, pełniąc funkcję dyrektora placówki, dbała o wysoki poziom nauczania (szczególnie w dziedzinie języków obcych), wspierała również działalność przy szkole drużyny harcerskiej, Polskiego Czerwonego Krzyża, kółek zainteresowań. Była inicjatorką budowy domu wakacyjnego dla uczennic w Beskidach Wschodnich (1931–1932) i powołała w tym celu Towarzystwo Kolonii Wakacyjnych. Dzięki jej poparciu uczennice wydawały dwumiesięcznik "Dziewczęta w Mundurkach".
Pracę straciła wraz z wybuchem II wojny światowej. Okupację przeżyła w ciężkich warunkach materialnych, na początku wojny zginął zamordowany jej brat z najbliższą rodziną. Po wojnie mimo podeszłego wieku zgłosiła się do pracy pedagogicznej, ale nie przyjęto jej oferty. Była odznaczona m.in. Złotym Krzyżem Zasługi.
Nie założyła rodziny, wychowała siostrzenicę, późniejszą prawniczkę. 

</doc>
<doc id="223371" url="https://pl.wikipedia.org/wiki?curid=223371" title="Punkt równowagi">
Punkt równowagi

Punkt równowagi, stan równowagi – stan układu mechanicznego, w którym pozostaje on w bezruchu (tj. prędkość zmian stanu wynosi 0). Jako przykład podać można wahadło, które ma dwa punkty równowagi, dokładnie poniżej oraz powyżej punktu zaczepienia wahadła.
Punkt formula_1 określający położenie równowagi ciała spełnia warunek:
dla każdego formula_3 – gdzie formula_3 to czas, a formula_5 siła działająca na ciało.
Punkty równowagi dzieli się na stabilne i niestabilne. Ponownie na przykładzie wahadła: punkt równowagi leżący powyżej punktu zaczepienia wahadła nie jest punktem stabilnym, ponieważ nawet niewielkie zaburzenie stanu układu spowoduje ruch wahadłowy i w efekcie przejście do drugiego punktu równowagi.
Stabilność punktu równowagi bada się za pomocą portretu fazowego oraz za pomocą metod Lapunowa, przy czym stabilność tę można określić jako:
lub:

</doc>
<doc id="223376" url="https://pl.wikipedia.org/wiki?curid=223376" title="Zurab Nogaideli">
Zurab Nogaideli

Zurab Noghaideli, gruz. ზურაბ ნოღაიდელი (ur. 22 października 1964 w Kobuleti) – gruziński polityk, premier Gruzji od 17 lutego 2005 do 16 listopada 2007.
Urodził się w nadmorskim mieście Kobuleti, w południowo-zachodniej części Adżarii. W 1987 ukończył studia na Wydziale Fizyki na Moskiewskim Państwowym Uniwersytecie. Pracował w Instytucie Geografii Gruzińskiej Akademii Nauk w latach 1988–1992.
Nogaideli zaczynał karierę polityczną w Partii Zielonych Gruzji. Został deputowanym do parlamentu Gruzji w 1992, po usunięciu ze stanowiska prezydenta Zwiada Gamsachurdii. W kadencji 1992–1995 kierował parlamentarną komisją ochrony środowiska i zasobów naturalnych. Ponownie wybierany w 1995 i 1999. W kadencji 1999-2000 objął stanowisko przewodniczącego parlamentarnej komisji ds. podatków.
Przyłączył się do następcy Gamsachurdii Eduarda Szewardnadze, jako minister finansów w maju 2000. Został pozbawiony stanowiska bez specjalnych wyjaśnień dwa lata później (jako jedna z przyczyn wymieniana jest chęć opuszczenia stanowiska jako sprzeciwu przeciwko polityce Szewardnadzego).
Po usunięciu Szewardnadzego ze stanowiska podczas rewolucji róż w listopadzie 2003, Nogaideli powrócił do rządu jako doradca ekonomiczny tymczasowej prezydent Nino Burdżanadze. W lutym 2004 został ponownie powołany na stanowisko ministra finansów w rządzie Zuraba Żwanii.
Prezydent Micheil Saakaszwili nominował Nogaidelego na stanowisko premiera 11 lutego 2005, po nieoczekiwanej śmierci Żwanijego. Nogadeli nie jest członkiem żadnej partii i jest uważany za technokratę.
W kwietniu 2007 poddał się operacji kardiochirugicznej w szpitalu "St. Luke’s Episcopal Hospital" w Houston w USA.
Odwołany ze stanowiska 16 listopada 2007 przez prezydenta Micheila Saakaszwilego. Został zastąpiony przez dyrektora rady nadzorczej Banku Gruzji, Lado Gurgenidzego.
Żonaty, jedno dziecko.

</doc>
<doc id="223380" url="https://pl.wikipedia.org/wiki?curid=223380" title="Straße des 17. Juni">
Straße des 17. Juni

Straße des 17. Juni („Ulica 17 Czerwca”) – ulica w Berlinie na terenie dzielnic Tiergarten i Charlottenburg. Jest częścią osi wschód-zachód tego miasta, a także dróg krajowych: B2 i B5. Stanowi również główną berlińską arterię komunikacyjną, atrakcję turystyczną oraz miejsce organizacji różnych wydarzeń.
Opis i przebieg.
Ulica Straße des 17. Juni ma około 3,5 km długości i 85 m szerokości. Stanowi przedłużenie alei Unter den Linden. Jest przeznaczona dla ruchu pieszego, rowerowego i samochodowego. Ma sześć pasów ruchu i jeden pas środkowy, na którego części, podobnie jak na obrzeżach ulicy są ulokowane miejsca parkingowe. Po Straße des 17. Juni kursują autobusy następujących linii: X9, M41, M45, 100, 106, 187 i 245. W pobliżu ulicy znajdują się ponadto przystanki metra: "Ernst-Reuter-Platz", "Brandenburger Tor" i "Hansaplatz", a także kolei S-Bahn: "Berlin Tiergarten" i "Berlin Brandenburger Tor".
Ulica rozpoczyna się przy położonym po tylnej stronie Bramy Brandenburskiej placu Platz des 18. März, skąd biegnie przez park Großer Tiergarten do placu Großer Stern, który leży dokładnie na jej środku. Na tym odcinku krzyżuje się tylko z ulicą Yitzhak-Rabin-Straße, przechodzącą w miejscu skrzyżowania w tunel. Od placu Großer Stern, który stanowi również skrzyżowanie o ruchu okrężnym z ulicami Hofjägerallee, Spreeweg i Altonaer Straße, biegnie dalej, krzyżując się od strony północnej z ulicami Klopstockstraße, Bachstraße i Salzufer, do przerzuconego nad stanowiącym granicę między dzielnicami Tiergarten i Charlottenburg kanałem Landwehrkanal mostu Charlottenburger Brücke, po czym nieco dalej krzyżuje się od strony północnej z ulicą Einsteinufer oraz od strony południowej z ulicą Müller-Breslau-Straße. Następnie już bez żadnego skrzyżowania przebiega przez kampus Berlińskiego Uniwersytetu Technicznego, po czym kończy się na placu Ernst-Reuter-Platz.
Historia.
Ulica została wytyczona w 1697 roku z inicjatywy brandenburskiego elektora Fryderyka III jako drogowe połączenie pomiędzy zamkiem berlińskim a Pałacem Charlottenburg. W okresie od 1705 do 1799 roku wobec ulicy stosowano nazwy "Allee nach Berlin" i "Chaussee nach Berlin". W późniejszych czasach odcinek ulicy biegnący od Bramy Brandenburskiej do obszaru, na którym w 1885 roku oddano do użytku przystanek "Berlin Tiergarten" nazwano "Charlottenburger Chaussee", zaś odcinek położony między tym obszarem a dzisiejszym placem Ernst-Reuter-Platz dostał nazwę "Berliner Straße". W połowie XVIII wieku przeprowadzono rozbudowę ulicy.
Od 1820 roku ulica była miejscem uruchamiania czołowych innowacji w dziedzinie drogownictwa: autobusów i tramwajów konnych, ponadto w 1897 roku wprowadzono na niej tramwaje elektryczne z zasilaniem akumulatorowym.
W czasach rządów nazistowskich w związku z realizacją Planu Germania ulicę poddano przebudowie na reprezentacyjną aleję stanowiącą część osi wschód-zachód Berlina. Zyskała ona wtedy swoją obecną szerokość wynoszącą 85 m. W latach 1935–1945 oficjalną nazwą ulicy była "Ost-West-Achse" (pol. „Oś wschód-zachód”). Później używano jej historycznego nazewnictwa.
Od kwietnia 1945 roku przez następnych kilka miesięcy ulica była użytkowana jako lotnisko. 11 listopada tego roku, przy położonym w dzielnicy Tiergarten odcinku ulicy odbyło się odsłonięcie Pomnika Żołnierzy Radzieckich, poległych podczas związanej z II wojną światową operacji berlińskiej.
22 czerwca 1953 roku na mocy uchwały Senatu Berlina Zachodniego odcinkowi ulicy położonemu między Bramą Brandenburską a przystankiem "Berlin Tiergarten" nadano nazwę "Straße des 17. Juni" w celu upamiętnienia powstania w Niemieckiej Republice Demokratycznej, które miało miejsce pięć dni wcześniej. 3 listopada tego roku nazwę tę otrzymała również pozostała część ulicy.
Wydarzenia związane z ulicą.
Do 1989 roku na Straße des 17. Juni odbywały się defilady wojsk zachodnich państw alianckich.
Przy położonym w dzielnicy Charlottenburg odcinku ulicy w każdy weekend od 1978 roku odbywa się popularny wśród turystów pchli targ, na którym można nabyć m.in. wyroby rzemiosła artystycznego.
Od 1987 roku na ulicy jest urządzany start Maratonu Berlińskiego.
Od czasu przemian politycznych w 1989 roku na Straße des 17. Juni w pobliżu Bramy Brandenburskiej są organizowane obchody Sylwestra.
W latach 1996–2006 ulica była miejscem organizacji festiwalu Love Parade. 2 lipca 2005 roku urządzono na niej koncert Live 8.
W 2006 roku na części ulicy między Bramą Brandenburską a Siegessäule zorganizowano tzw. "Fanmeile" (pol. „Mila fanów”) – strefę, w której zgromadzona publiczność na jedenastu telebimach mogła oglądać transmisję meczów piłkarskich mistrzostw świata w Niemczech. Podczas trwania tych mistrzostw "Fanmeile" odwiedziło około dziesięciu milionów ludzi z całego świata, co przyczyniło się do tego, że od tamtej pory jest ona regularnie organizowana przy okazji innych ważnych piłkarskich imprez.

</doc>
<doc id="223383" url="https://pl.wikipedia.org/wiki?curid=223383" title="Strasse des 17. Juni">
Strasse des 17. Juni



</doc>
<doc id="223393" url="https://pl.wikipedia.org/wiki?curid=223393" title="Jarremix">
Jarremix

Jarremix – album będący kompilacją utworów francuskiego kompozytora muzyki elektronicznej Jeana-Michela Jarre’a w wykonaniu różnych DJ-ów. Wydany w 1995 roku.

</doc>
<doc id="223396" url="https://pl.wikipedia.org/wiki?curid=223396" title="Geografia Madagaskaru">
Geografia Madagaskaru

Geografia Madagaskaru – dziedzina nauki zajmująca się badaniem Madagaskaru pod względem geograficznym.
Republika Madagaskaru jest państwem leżącym na wyspie Madagaskar na Oceanie Indyjskim u południowo-wschodnich wybrzeży Afryki. Od Afryki, Mozambiku, oddziela ją szeroki na około 400 km Kanał Mozambicki. Madagaskar jest czwartą co do wielkości wyspą świata.
Powierzchnia i granice.
Republika Madagaskaru leży na wyspie Madagaskar o powierzchni 587 041 km² (581 540 km² zajmuje ląd a 5 501 km² wody) – czwartej pod względem wielkości wyspie świata. Wyspa ma 1500 km długości i 450 km szerokości. Linia brzegowa ma 4 828 km długości. Od zachodu przez wody terytorialne graniczy z Mozambikiem – od Afryki oddziela ją szeroki na około 400 km Kanał Mozambicki, na północny zachód od wyspy leży Majotta w odległości 280 km. Na wschód od Madagaskaru w odległości 670 km leży Reunion.
Budowa geologiczna i rzeźba.
Madagaskar jest fragmentem dawnego superkontynentu Gondwany, który oderwał się ok. 200 milionów lat temu. Wschodnia część wyspy zbudowana jest ze skał krystalicznych; cokół prekambryjski tworzą skały metamorficzne, które są przykryte osadami pochodzącymi z okresu od górnego karbonu po czasy współczesne. Wiek najstarszych skał szacuje się na 2,6 mld lat. Skały te leżą w południowej części wyspy. Drugi pokład starych skał znajduje się w północno-wschodniej części Madagaskaru. W ich skład wchodzą min. granity i łupki kwarcytowe.
Część zachodnia Madagaskaru ma odmienną budowę geologiczną. Występują tam skały osadowe, które powstały dzięki ruchom epejrogenicznym, które wypiętrzały wyspę od czasów karbońskich. Skały te w głównej mierze składają się z wapieni, zawierających różne skamieniałości, m.in. amonity.
Rzeźba Madagaskaru jest bardzo zróżnicowana. Na wyspie przeważają wyżyny i góry. Średnia wysokość terenu to 615 m n.p.m. Nizinne są tylko obszary zachodnie i południowe, a także wąski pas nadbrzeżny na wschodzie. W skład Madagaskaru wchodzą trzy regiony morfologiczne, układające się w równoległych pasach: Wschodnie Wybrzeże, Zachodnie Wybrzeże i Płaskowyż Centralny.
Najwyższe wniesienie kraju, leżące w masywie Tsaratanana, to szczyt Maromokotro o wysokości 2876 m n.p.m. Masyw leży na północnym krańcu wyspy. Wysokie góry zajmują także środkową część Madagaskaru. W masywie Ankaratra wznosi się góra Tsiafajavona o wysokości 2643 m n.p.m. Na południu zaś w masywie Andringitra znajduje się Pic Boby o wysokości 2658 m n.p.m.
Wybrzeże Wschodnie jest wąskim na ok. 50 km pasem nizinnym ciągnącym się na całej długości wyspy. Jego południowa część jest szersza niż północna. Zwęża się ku północny mniej więcej od 20 równoleżnika. Jest to teren względnie płaski, ku zachodowi przechodzący w pagórki i tarasy. Dalej na zachód, obszar staje się wyżynny i tworzy Płaskowyż Centralny. Na północy nad zatoką Antongila wzniesienia Płaskowyżu Centralnego zbliżają się do oceanu.
Płaskowyż Centralny, zajmujący ok. 2/3 obszaru wyspy, wznosi się od 800 do 1400 m n.p.m. Jego rzeźba jest bardzo urozmaicona. Występują tam: łagodne pagórki, strome krawędzie, masywy granitowe oraz stożki wygasłych wulkanów. Na płaskowyżu występują także wysoko położone płaskie zabagnione tereny.
Wybrzeże Zachodnie jest o wiele szersze niż Wybrzeże Wschodnie – ma około 100–200 km. szerokości. Zbudowane jest ze skał wapiennych, w których rozwinęły się zjawiska krasowe, widoczne szczególnie na północnym zachodzie i na krańcach południowych.
Wulkanizm.
Na Madagaskarze nie ma czynnych wulkanów, ale dużo jest śladów dawnej aktywności wulkanicznej. Poniższa tabela przedstawia madagaskarskie wulkany wygasłe:
Klimat.
Na zmienność klimatu na Madagaskarze zasadniczy wpływ mają rozciągłość południkowa i rzeźba terenu, które determinują dużą różnorodność klimatyczną oraz z drugiej strony wyspiarskie położenie powodujące, że różnice są łagodzone przez Ocean Indyjski i Kanał Mozambicki. W okresie zimowym na półkuli południowej przeważa pasat południowo-wschodni. Latem zaś pobliski Niż Równikowy sprawia, że znaczna część wyspy znajduje się w zasięgu monsunu wiejącego z północy. Skutkiem takich zmian atmosferycznych jest występowanie dwóch wyraźnych pór roku: pory deszczowej trwającej od listopada do kwietnia i pory suchej zaczynającej się w maju i trwającej do końca października.
Pory roku.
Na Madagaskarze występują typowe dla tych szerokości geograficznych dwie długie pory roku: lato od listopada do kwietnia i zima od maja do października. Pory pośrednie są krótkie, trwają niecały miesiąc.
Temperatura.
Latem i wiosną temperatura maksymalna na Madagaskarze wynosi od . Najwyższa temperatura panuje na zachodnich nizinach. Temperatura odczuwalna w zależności od ekspozycji terenu może wynosić miejscami nawet . Temperatura w lipcu (zima) nie spada poniżej , sięgając na północy nawet ponad . Różnica w warunkach termicznych jest za to widoczna w nocy, letnie noce są cieplejsze, temperatura rzadko spada poniżej , utrzymując się przeważnie nieco powyżej tej granicy, nieznacznie przekraczając na niektórych terenach. Z kolei zimą temperatura w nocy może spaść nawet poniżej , oscylując od , na samej północy (bliżej równika) temperatura zimowych nocy dochodzi do .
Czasami jednak, w sytuacjach anormalnych w wyniku adwekcji dochodzi do znacznego spadku temperatury nawet poniżej (rekordowo niska temperatura została zarejestrowana w Antserana w sierpniu 1967).
Opady.
Opady na Madagaskarze są wysokie, nawet w porównaniu z kontynentalną częścią Afryki (np. Mozambikiem z drugiej strony kanału). Opady latem są znacznie wyższe niż zimą. Podobnie liczba dni z opadem, jednakże nie jest to tak widoczne, a na zachodnim wybrzeżu brak różnic.
Roczna suma opadów waha się od poniżej 400 mm na południowej części zachodniego wybrzeża do ponad 3000 mm na wschodnim wybrzeżu.
Usłonecznienie.
Madagaskar ma ogólnie dobre warunki insolacyjne, jednakże są bardzo zróżnicowane. Na terenie większości kraju usłonecznienie sięga 60–70% w najlepszych pod tym względem terenach na północy usłonecznienie względne dochodzi do 84%. Natomiast na najbardziej pochmurnych terenach (Andapa w górach) wynosi zaledwie 39%. Roczna liczba godzin słonecznych na zachodnim wybrzeżu jest największa i wynosi często ponad 3200 godzin (około 8,7 godzin dziennie) dochodząc nawet do 3610 godzin w Toliarze (9,89 godzin dziennie) natomiast w górach na północnym wschodzie jest najniższa spadając poniżej 1500 godzin rocznie. Zmiany roczne nie są zbyt zróżnicowane szczególnie na w środkowym równoleżnikowym pasie na wschodzie Anatalesze oraz na zachodzie w Toliarze. Największa zmienność jest na północy, gdzie różnica pomiędzy najbardziej słonecznym a najmniej słonecznym miesiącem wynosi 166 godzin (około 5,5 godziny dziennie). Zróżnicowane warunki przekładają się na wielkość dopływu energii słonecznej wahającej się od 5862 do 7536 MJ/m².
Wody.
Z powodu dużych opadów deszczu, Madagaskar obfituje w wody powierzchniowe, jak rzeki i jeziora. Rzeki płynące na wschód są krótkie i bystre, m.in. Mandrare, Mananara, Faraony i Maningory. Najdłuższą z nich jest Mongoro – 300 km. Po zachodniej stronie wyspy, rzeki są długie i spokojne, m.in. Onilahy, Tsiribihina i Betsiboka. Najdłuższa z nich i zarazem najdłuższa w całym państwie jest Mangoky – 821 km. Liczne wychodnie twardych skał sprawiają, że rzeki tworzą katarakty oraz przełomy. Nie są przez to żeglowne. Rzeki w południowo-zachodniej części wyspy mają charakter okresowy, dotyczy to także najdłuższej z nich – Mandrare.
Na wyspie są jeziora, najwięcej na Płaskowyżu Centralnym, m.in. jezioro tektoniczne Alaotra (pow. 900 km²), oraz Itasy, które jest pochodzenia wulkanicznego. Wzdłuż wschodniego wybrzeża ciągnie się pas jezior przybrzeżnych, które są połączone kanałem Pangalanes. Kanał ten biegnie równolegle do wybrzeża na długości 600 km. W południowo-zachodniej części wyspy znajduje się słone jezioro Tsimanampetsotsa.
Gleby.
Na Madagaskarze dominują czerwone gleby ferralitowe, co jest powodem nazwania kraju „Wielką Czerwoną Wyspą”. Gleby te są mało żyzne. Lepsze są gleby na wulkanicznym podłożu. Wielki udział ferralitów jest spowodowany klimatem i krystalicznym podłożem. W niektórych rejonach na Płaskowyżu Centralnym występują gleby, które na ogół spotyka się w strefach klimatu umiarkowanego. To odróżnia pokrywę glebową Madagaskaru od kontynentu afrykańskiego. Młoda rzeźba terenu sprzyja erozji, która odsłania starsze pokrywy glebowe, oraz skały macierzyste. Jest to poważną przeszkodą dla rolnictwa.
Flora i fauna.
Wczesne oddzielenie się Madagaskaru od Afryki w czasie rozpadu Gondwany spowodowało wykształcenie się swoistej flory i fauny. Występuje tu wiele gatunków endemicznych i reliktowych – ok. 90% gatunków flory i fauny to endemity.
Flora.
Szata roślinna wyspy jest nieco inna niż spotykana na stałym lądzie Afryki. Ponad 80% gatunków roślin naczyniowych to endemity. Wczesne oddzielenie się Madagaskaru od Afryki spowodowało odmienny tor ewolucji roślinności. Rośnie tu m.in. ponad 1000 gatunków orchidei. Roślinność jest uzależniona od zróżnicowania klimatycznego Madagaskaru.
Na Wschodnim Wybrzeżu roślinność jest bogata zarówno w liczbę gatunków, jak i w zagęszczenie, co jest związane z wilgotnym klimatem. Nadmorski pas charakteryzuje się lasami parkowymi pełnymi palm i pandanów, brzegi lagun porośnięte są roślinnością bagienną. Na zachód od lagun, na wzgórzach, które są pozbawione lasów, przeważają sawanny. Sawanny te mają gęste zarośla i miejscami odrosty wtórnych lasów. Charakterystyczną rośliną jest „drzewo podróżników” – pielgrzan madagaskarski. Tkanki tego drzewa zawierają ciecz nadającą się do picia. Wiecznie zielone lasy tropikalne zachowały się jedynie wokół zatoki Antogil.
Płaskowyż Centralny jest praktycznie pozbawiony lasów. Dominują tam łąki zniszczone przez gospodarkę żarową i odłogową. Wiele miejsc zostało obsadzonych mimozami i eukaliptusami w celu ochrony gleby przed degradacją rolniczą. Zachodnia część kraju jest pokryta sawannami trawiastymi. Na sawannach rosną miejscami baobaby i odporne na ogień palmy. Wzdłuż rzek rosną lasy galeriowe. Wiele gatunków drzew traci w porze suchej liście.
Inna flora jest w obszarze południowo-zachodnim. Suche tereny jakie tam występują są pokryte sukulentami i kserofitami. Rosną tam euforbie, aloesy i gęste kolczaste zarośla.
Fauna.
Przemiany geologiczne wywarły również wpływ na stan świata zwierzęcego. Na Madagaskarze nie spotkamy małp, ale jest ok. 40 gatunków lemurów – 75% ze spotykanych na świecie. Nie ma też wielkich kotów jak lwy czy gepardy. Świat ssaków reprezentują takie gatunki jak tenrekowate, jeże, nietoperze i dzikie świnie.
Bogaty jest świat ptaków, zarówno miejscowych, jak i wędrownych. Występują tu m.in. perlice, czaplowate, flamingi i ibisy W XVII w. żył na wyspie olbrzymi ptak – mamutak, którego jaja o pojemności około 8 litrów wciąż są odnajdywane na wyspie.
Głównym przedstawicielem gadów jest krokodyl bytujący nad rzekami. Dużo jest też kameleonów – dwie trzecie gatunków odkrytych na świecie. Występują także żółwie jak i niemal wyłącznie niejadowite węże.
Na wyspie odnotowano występowanie ok. 800 gatunków motyli, licznych gatunków ciem i pająków.
W wodach śródlądowych żyją m.in. tilapie, pstrągi tęczowe i ryby z rodzaju Micropterus. W wodach morskich występują m.in. strzępielowate, dorady, tuńczyki, rekiny, sardyki, witlinki i skorupiaki z nadrodziny Astacoidea. W wodach przybrzeżnych żyją „żywe skamieniałości” – ryby z rzędu celakantokształtnych.
Ochrona przyrody.
Na Madagaskarze znajdują się 43 obszary chronione obejmujące parki narodowe a także ścisłe i specjalne rezerwaty przyrody. 5 z nich to tereny wpisane na listę konwencji ramsarskiej, 5 ma status rezerwatu biosfery UNESCO a 7 zostało wpisanych na listę światowego dziedzictwa UNESCO.

</doc>
<doc id="223397" url="https://pl.wikipedia.org/wiki?curid=223397" title="Wawrzynek główkowy">
Wawrzynek główkowy

Wawrzynek główkowy, wawrzynek główkowaty ("Daphne cneorum" L.) – gatunek krzewu należący do rodziny wawrzynkowatych. Występuje dziko w południowej i środkowej Europie. W Polsce (gdzie osiąga północno-zachodnią granicę zasięgu) znaleźć go można na Wyżynie Lubelskiej, Wyżynie Sandomierskiej i w Kotlinie Sandomierskiej.
Biologia i ekologia.
Kwitnie w maju i czerwcu. Ze względu na długą rurkę kwiaty są zapylane przez długopyszczkowe trzmiele i motyle. Siedlisko: widne bory sosnowe i zarośla, nasłonecznione stoki. Preferuje suche, jałowe, bogate w węglan wapnia gleby. W klasyfikacji zbiorowisk roślinnych gatunek charakterystyczny dla klasy "Erico-Pinetea". 
Roślina trująca: cała roślina jest trująca.
Zagrożenia i ochrona.
Roślina objęta jest ścisłą ochroną gatunkową. Gatunek umieszczony na Czerwonej liście roślin i grzybów Polski (2006) i na obszarze Polski uznany za gatunek narażony na wyginięcie (kategoria zagrożenia V). W wydaniu z 2016 roku otrzymał kategorię CR (krytycznie zagrożony).
Znajduje się także w Polskiej Czerwonej Księdze Roślin w kategorii CR (krytycznie zagrożony).
Zastosowanie.
Roślina ozdobna – chętnie sadzona w ogródkach skalnych. Wymaga słonecznego miejsca, stale wilgotnej i próchnicznej gleby. Rozmnaża się przez sadzonki lub przez odkłady. Źle znosi przesadzanie.

</doc>
<doc id="223401" url="https://pl.wikipedia.org/wiki?curid=223401" title="Odyssey Through O2">
Odyssey Through O2

Odyssey Through O2 – album Jeana-Michela Jarre’a, wydany w 1998 roku. Składają się na niego remiksy utworów z "Oxygene 7-13". Do albumu, jako dodatek, dołączono program komputerowy do tworzenia teledysków.

</doc>
<doc id="223403" url="https://pl.wikipedia.org/wiki?curid=223403" title="Kultura wschodniopomorska">
Kultura wschodniopomorska



</doc>
<doc id="223406" url="https://pl.wikipedia.org/wiki?curid=223406" title="Unter den Linden">
Unter den Linden

Unter den Linden () – aleja w Berlinie, w okręgu administracyjnym Mitte, w dzielnicy Mitte. Jest uważana za jedną z najpiękniejszych ulic Berlina, ponadto stanowi jego ważną atrakcję turystyczną.
Opis i dojazd.
Aleja Unter den Linden ma 1,5 km długości i 60 m szerokości. Rozciąga się od placu Pariser Platz z Bramą Brandenburską na zachodzie, do łączącego ją z Lustgarten mostu Schloßbrücke na wschodzie. Przedłużeniem alei od zachodniej strony jest Straße des 17. Juni, ulica, która w czasie zimnej wojny została odcięta od Unter den Linden przez Mur Berliński. Nazwa "Unter den Linden", czyli w dosłownym polskim tłumaczeniu „Pod Lipami”, nawiązuje do porastających aleję drzew lipowych. Pierwsze drzewa posadzono tu w połowie XVII wieku. Z czasem drzewa usunięto ze wschodniej części alei z powodu włączenia tego obszaru w obręb fortyfikacji miejskich Berlina. Stan ten utrzymał się do dziś i lipy spotkać można tylko w zachodniej części ulicy. Niemal cały przedwojenny drzewostan został zniszczony podczas operacji berlińskiej. Dzisiejsze drzewa zostały zasadzone w 1947 roku.
Na Unter den Linden można się dostać, wysiadając na obsługiwanym przez linie S1, S2, S25 i S26 kolei S-Bahn przystanku "Berlin Brandenburger Tor" lub na położonych na linii U5 stacjach metra: "Unter den Linden" i "Brandenburger Tor".. Ponadto dojazd na aleję zapewniają linie autobusowe 100, 147, 200, TXL (zatrzymują się na przystanku położonym w pobliżu zarówno stacji kolei S-Bahn, jak i metra) oraz N2 (przystanek "Berlin. Behrenstraße/Wilhelmstraße").
Historia.
Poprzednikiem alei był utworzony w 1573 roku trakt, służący brandenburskiemu elektorowi Janowi Jerzemu do podróży konnych z zamku berlińskiego do położonego w zachodniej części miasta parku Großer Tiergarten, stanowiącego wtedy obszar łowiecki. W 1647 roku, z inicjatywy Wielkiego Elektora Fryderyka Wilhelma I na długości 942 m trakt został obsadzony lipami zgodnie z holenderskim wzorem. W 1653 roku powstał przy nim dom architekta Johanna Gregora Memhardta, w późniejszych latach przeznaczony na siedzibę dowódcy garnizonu berlińskiego - był to pierwszy kamienny budynek zbudowany na obszarze Friedrichswerder. Pięć lat później wycięto lipy ze wschodniej części traktu z powodu decyzji władcy o włączeniu tego obszaru w obręb fortyfikacji miejskich. W 1673 roku trakt otrzymał nazwę "Erste Straße", którą rok później zmieniono na "Neustädtische Allee". Wraz z prowadzoną w latach 1674-1680 rozbudową miasta w ramach założenia urbanistycznego Dorotheenstadt, granice Großer Tiergarten przesuwano coraz bardziej na zachód, do wysokości dzisiejszej ulicy Schadowstraße, zaś samą Neustädtische Allee systematycznie przedłużano. W 1690 roku jej nazwę zmieniono na "Lindenallee". W 1695 roku przy alei rozpoczęto budowę miejskiego arsenału, którą zakończono w 1730 roku. W 1723 roku aleję nazwano "Lindenstraße", zaś jedenaście lat później otrzymała ona nazwę "Unter den Linden".
Po 1740 roku w ramach założenia urbanistycznego Forum Fridericianum, opracowanego przez króla Prus Fryderyka II Wielkiego przy Unter den Linden wybudowano Opernhaus (obecnie Staatsoper, pol. „Opera Państwowa”) w sąsiedztwie którego utworzono brukowany plac o nazwie Platz am Opernhaus (obecnie Bebelplatz). Z kolei w późniejszych latach w pobliżu tego obszaru zostały wzniesione Katedra św. Jadwigi (pierwszy kościół katolicki w Berlinie), Königliche Bibliothek (pol. „Biblioteka Królewska”) i Prinz Heinrich Palais (pol. „Pałac Księcia Henryka”; obecnie Uniwersytet Humboldtów). W tamtym czasie przy wschodniej części alei mieściły się głównie reprezentacyjne pruskie rezydencje, z kolei zachodnia część miała typowo burżuazyjny charakter. Na początku XIX wieku we wschodniej części wybudowano Nowy Odwach i most Schloßbrücke, zaprojektowane przez Karla Friedricha Schinkla.
Po zakończeniu wojen napoleońskich przy Unter den Linden wybudowano nowe, monumentalne budynki, a także posągi zasłużonych pruskich generałów. W dalszej części XIX wieku, po 1871 roku Unter den Linden stała się eleganckim, miejskim bulwarem z hotelami, restauracjami, kawiarniami, bankami i ekskluzywnymi sklepami. Powstały wtedy przy niej luksusowe hotele takie jak Royal, Imperial, Victoria, Grand Hôtel de Rome oraz ukończony w 1906 roku pierwszy Hotel Adlon.
W latach 1914-1916 zbudowano biegnący pod Unter den Linden tunel tramwajowy, którego wlot znajdował się pomiędzy Singakademie (pol. „Akademia Śpiewu”; obecnie Maxim-Gorki-Theater) a Uniwersytetem Humboldtów i który dokładnie pod aleją rozgałęział się na dwie odnogi - jedna wychodziła pomiędzy Staatsoper a Prinzessinnenpalais, zaś druga na środku dzisiejszego placu Bebelplatz. Tunel ten powstał wskutek dezaprobaty cesarza Wilhelma II dla przecinającej aleję naziemnej linii tramwajowej. Z powodu nieopłacalności w 1926 roku zamknięto odnogę wychodzącą na placu Bebelplatz, a jej wlot zasypano. 
W 1936 roku wszystkie lipy rosnące przy alei zostały wycięte z powodu choroby wywołanej przez grzyby. W ich miejsce posadzono 370 lip srebrzystych. Z okazji Letnich Igrzysk Olimpijskich odbywających się w tym samym roku, na całej długości alei postawiono wysokie pylony z wieńczącymi je swastykami.
W czasie II wojny światowej zabudowa Unter den Linden została w znacznym stopniu zniszczona. Uszkodzeniu uległ też Lindentunnel, który po przeprowadzeniu prac naprawczych został otwarty w 1950 roku, jednak już rok później zamknięto go dla ruchu tramwajowego, a jego wlot południowy zamurowano. W późniejszych latach przeprowadzono odbudowę znajdujących się we wschodniej części alei monumentalnych, reprezentacyjnych gmachów, tj. Zeughaus, Staatsoper czy Uniwersytet Humboldtów. Nie licząc budynku ambasady ZSRR (obecnie ambasady Rosji), wzniesionego w latach 1949-1952, zagospodarowywanie zachodniej części Unter den Linden rozpoczęto dopiero w latach 60. XX wieku. Obok ocalałych kamienic z przełomu XIX i XX wieku zbudowano wtedy budynki reprezentujące ówcześnie modny styl modernistyczny tj. siedziby ambasad zaprzyjaźnionych z NRD państw (np. siedziba ambasady Węgier oddana do użytku w 1965 roku), a także gmachy biurowe i użytkowe, wśród których był m.in. budynek wschodnioniemieckiego Ministerstwa Oświaty Ludowej wybudowany w 1961 roku oraz Hotel Unter den Linden wzniesiony w latach 1964-1966. 
Po zjednoczeniu Niemiec przeprowadzono restaurację zabytkowych budynków znajdujących się przy alei. Dokonano także wyburzenia budynków z lat 60. XX wieku w zachodniej części ulicy, a na ich miejscu zbudowano nowe budynki nawiązujące swą stylistyką i wykonaniem do dawnej architektury - tak postąpiono np. z dotychczasową siedzibą ambasady Węgier, na miejscu której w latach 1999-2001 zbudowano nową oraz z Hotelem Unter den Linden, który zastąpiono biznesowo-biurowo-mieszkalnym kompleksem Upper Eastside Berlin otwartym w 2008 roku. Wyjątkiem był budynek Ministerstwa Oświaty Ludowej, który z inicjatywy Bundestagu został w latach 1993-1994 przebudowany pod kątem form zewnętrznych, tak aby nawiązywały one do historycznej stylistyki. Od 2017 roku gmach ten jest znany jako Matthias-Erzberger-Haus.

</doc>
<doc id="223412" url="https://pl.wikipedia.org/wiki?curid=223412" title="Mieczysław Gil">
Mieczysław Gil

Mieczysław Władysław Gil (ur. 9 stycznia 1944 w Gacach Słupieckich, zm. 29 września 2022 w Krakowie) – polski działacz związkowy, opozycjonista w okresie PRL, poseł na Sejm X i I kadencji, senator VIII kadencji, przewodniczący Obywatelskiego Klubu Parlamentarnego.
Życiorys.
Ukończył w 1963 Technikum Hutniczo-Mechaniczne w Nowej Hucie, w tym samym roku podjął pracę w stalowni Huty im. Lenina. W latach 1968–1982 był członkiem Polskiej Zjednoczonej Partii Robotniczej. Od 1977 redagował gazetę zakładową „Głos Nowej Huty”, zaangażował się w działalność związkową. W Sierpniu 1980 został rzecznikiem strajku hutników, następnie przewodniczył Komisji Robotniczej Hutników Niezależnego Samorządnego Związku Zawodowego „Solidarność” w Hucie im. Lenina. Pełnił również funkcję wiceprzewodniczącego i przewodniczącego zarządu Regionu Małopolska związku. Brał udział w negocjacjach związku z rządem na temat ustawy o samorządzie i przedsiębiorstwie państwowym, był delegatem na I Krajowy Zjazd Delegatów NSZZ „S” w Gdańsku.
Po wprowadzeniu stanu wojennego organizował strajki w Hucie im. Lenina i w regionie. W styczniu 1982 został aresztowany, a następnie skazany na 4 lata pozbawienia wolności. Zwolniono go w listopadzie 1983, stracił zatrudnienie w hucie, pracował następnie w rolnictwie, prowadząc jednocześnie działalność w podziemiu. Od 26 kwietnia 1988 uczestniczył w strajku w hucie, wraz z Janem Ciesielskim i Stanisławem Handzlikiem przejął kierowanie tym protestem. Po jego pacyfikacji pobity, 5 maja aresztowany, po kilkunastu dniach zwolniony na skutek interwencji przedstawicieli kurii biskupiej.
W 1989 brał udział w obradach Okrągłego Stołu w zespole ds. gospodarki i polityki społecznej oraz podzespole ds. polityki mieszkaniowej i ponownie został szefem zakładowej „Solidarności” w Nowej Hucie. W czerwcu 1989 został wybrany do Sejmu kontraktowego z ramienia Komitetu Obywatelskiego w okręgu nowohuckim, uzyskał najlepszy indywidualny wynik w tych wyborach (89,3%). Był członkiem Obywatelskiego Klubu Parlamentarnego, a po wyborach prezydenckich w 1990, kiedy klub opuściła część działaczy związana z Tadeuszem Mazowieckim, objął stanowisko przewodniczącego OKP. W tym samym roku zakładał krakowski dziennik „Czas”, w 1993 był redaktorem naczelnym „Nowej Gazety”.
W 1991 po raz drugi uzyskał mandat poselski z wspierającej Lecha Wałęsę listy Krakowskiej Koalicji Solidarni z Prezydentem w okręgu krakowskim. Od 1996 działał w Partii Chrześcijańskich Demokratów, następnie od 1999 w Porozumieniu Polskich Chrześcijańskich Demokratów, w tym jako przewodniczący struktur małopolskich. W latach 1998–2002 był radnym sejmiku małopolskiego I kadencji z ramienia Akcji Wyborczej Solidarność. W 2001 bezskutecznie kandydował do Sejmu z listy Akcji Wyborczej Solidarność Prawicy. Od 2005 był przewodniczącym Stowarzyszenia Polskich Chrześcijańskich Demokratów, w tym samym roku bez powodzenia kandydował do Senatu z ramienia Partii Centrum. W wyborach parlamentarnych w 2011 był kandydatem Prawa i Sprawiedliwości do Senatu, został wybrany na VIII kadencję tej izby liczbą 45 526 głosów. W 2015 nie uzyskał senackiej reelekcji.
Był członkiem kapituły Medalu „Niezłomnym w słowie”. Wraz z Markiem Garzteckim, Mirosławem Chojeckim, Arturem Świergielem, Janem Rulewskim i innymi działaczami opozycji demokratycznej współzałożyciel Fundacji Dobrego Państwa.
Został pochowany w Alei Zasłużonych krakowskiego cmentarza Rakowickiego.
Życie prywatne.
Był żonaty, miał dwoje dzieci.
Odznaczenia.
W 1980 otrzymał Srebrny Krzyż Zasługi. W 1990 zarządzeniem prezydenta RP na uchodźstwie Ryszarda Kaczorowskiego został odznaczony Krzyżem Kawalerskim Orderu Odrodzenia Polski. W 2006 został odznaczony przez prezydenta Lecha Kaczyńskiego Krzyżem Komandorskim Orderu Odrodzenia Polski. Prezydent RP Andrzej Duda wyróżnił go w 2017 Krzyżem Wolności i Solidarności, a w 2022 nadał mu pośmiertnie Krzyż Wielki Orderu Odrodzenia Polski.

</doc>
<doc id="223413" url="https://pl.wikipedia.org/wiki?curid=223413" title="Metro w Pradze">
Metro w Pradze

Metro w Pradze – system kolei podziemnej w Pradze. Jest to jedyna sieć metra w Czechach i najszybszy środek lokomocji w stolicy, dziennie przewożący ponad półtora miliona pasażerów. Pierwszy odcinek został oddany do użytku 9 maja 1974 roku.
Podstawowe informacje.
Praskie metro składa się z trzech linii, każda o innym kolorze i innym oznaczeniu literowym na mapach: linia A (zielona), linia B (żółta) i linia C (czerwona). 61 stacji (w tym trzy przesiadkowe-wielopoziomowe) połączone zostało ponad 61-kilometrową siecią torów, budowanych głównie pod ziemią. Metro działa od godziny 5 rano do północy, z odstępami między kolejnymi pociągami rzędu 2-3 minut w godzinach szczytu. Rocznie przewozi prawie 584 miliony pasażerów (według danych z 2013 roku).
Metro zarządzane jest przez Przedsiębiorstwo Komunikacyjne Miasta Stołecznego Pragi (Dopravní podnik hlavního města Prahy – DP Praha), które prócz metra obsługuje również tramwaje, autobusy, kolejkę na wzgórze Petřín i wyciąg krzesełkowy w praskim zoo. W roku 1993 utworzono praską komunikację zintegrowaną ("Pražská integrovaná doprava" – "PID") poprzez połączenie systemu z pociągami i autobusami podmiejskimi. Cały system podzielony jest na strefy (z różnymi cenami biletów), ale metro znajduje się w jednej – centralnej strefie.
Wygląd linii i stacji.
Wszystkie trzy linie łączą się w centrum miasta dzięki trzem stacjom przesiadkowym. Stacje wybudowano na różnych głębokościach – najgłębiej położona jest stacja Náměstí Míru (53 metry pod powierzchnią ziemi). Odcinki linii w centrum miasta powstały przy pomocy tarcz do drążenia tuneli, pozostałe zostały wykonane metodą odkrywkową (na tych odcinkach stacje znajdują się tylko kilka metrów pod ziemią). Linia B została częściowo poprowadzona w tunelu nad powierzchnią ziemi.
Większość stacji posiada jeden peron wyspowy i dwa tory, po których odbywa się ruch w przeciwległych kierunkach (prawostronny). Ściany stacji ozdobione są najczęściej kolorowymi panelami aluminiowymi – każda stacja posiada odrębny kolor.
Tabor.
Praskie metro obsługiwane jest przez wagony:
Z eksploatacji zostały już wycofane radzieckie wagony Ečs z lat 1974-1977, natomiast wagony R1 zakładów ČKD Praga z 1971 i 6Mt Škoda Pilzno z 2003 pozostały na etapie prototypów i nie rozpoczęto ich produkcji dla praskiego metra.
Wagony serii 81-71 są bardzo podobne do starszych wagonów metra warszawskiego produkcji radzieckiej. Zabytkowy wagon Ečs (numer taborowy 1009) można oglądać w Muzeum Praskiej Komunikacji Publicznej na Střešovicach w Pradze.
Historia.
Plany i projekty.
Z propozycją budowy metra w Pradze wystąpił już Ladislav Rott w roku 1898. Przeprowadzana w owym czasie przebudowa kanalizacji w centrum Starego Miasta i wyburzanie niektórych budynków umożliwiłyby równoczesne kopanie tuneli dla przyszłego metra. Pomysł Rotta spotkał się jednak z odmową władz miasta.
Kolejna propozycja, z którą wystąpili w roku 1926 Bohumil Belada i Vladimír List, również spotkała się z odmową, ale była impulsem dla kolejnych planów – już na szerszą skalę. W latach 30. i 40. powstał szereg koncepcji rozwoju komunikacji miejskiej. Wówczas brano pod uwagę dwie możliwości: budowę tramwaju podziemnego w centrum miasta albo budowę właściwego metra, nie łączącego się z siecią tramwajową. Prace przerwano po II wojnie światowej ze względu na trudności ekonomiczne, jednakże 3 linie A, B i C były właściwie w całości zaprojektowane.
Pierwsza linia – C.
We wczesnych latach 60. odżył projekt budowy tramwaju podziemnego w okolicach placu Wacława i ulicy Na Příkopech. Budowę tej trasy rozpoczęto w roku 1965, ale już w roku 1967 zmieniono cały projekt i rozpoczęto budowę metra. 9 maja 1974 (z dwuletnim opóźnieniem) otwarto linię C na odcinku Sokolovská (obecnie Florenc) do stacji Kačerov.
Dalszy rozwój sieci.
W 1978 otwarto pierwszy fragment linii A (Leninova ("Dejvická") – Náměstí Míru), przedłużony w 1980 roku do stacji Želivského, a w 1985 linię B (Sokolovská ("Florenc") – Smíchovské nádraží).
Następnie sukcesywnie przedłużano każdą z linii: w 1988 roku na linii B otwarto odcinek Smíchovské nádraží – Dukelská ("Nové Butovice"), następnie dwa lata później odcinek Florenc – Českomoravská, w 1994 Nové Butovice – Zličín, a w 1998 Českomoravská – Černý Most (stacje Kolbenova i Hloubětín na tej linii otwarto kolejno w latach 2001 i 1999). W międzyczasie linię C przedłużono z Kačerova w kierunku stacji Kosmonautů ("Háje") (1980) i z Sokolovskiej ("Florenc") na Fučíkovą ("Nádraží Holešovice") (1984), na linii A otwierano kolejno stacje: Strašnická (1987), Skalka (1990) i Depo Hostivař (2006).
Zmiana nazw stacji – luty 1990.
22 lutego 1990 zmieniono używane w czasach socjalizmu nazwy 12 stacji:
Dodatkowo planowane przed rokiem 1990, a otwarte w późniejszych latach stacje otrzymały inne nazwy, gdyż stacja Invalidovna miała się nazywać Hakenova, Českomoravská – Zápotockého (obie były wówczas w budowie), a Kobylisy – Rudé Armády.
Wymiana taboru.
Wtedy też rozpoczęto wycofywanie radzieckich wozów typu Ečs i modernizację wagonów 81-71. Czas eksploatacji zmodernizowanych wagonów zaplanowano na 15 lat i w roku 2010 planowano całkowitą wymianę zużytego taboru.
Powódź w 2002 roku.
W sierpniu 2002 metro znacznie ucierpiało w wyniku powodzi, która nawiedziła Europę Środkową. 19 stacji zostało zatopionych (patrz mapa), powodując częściowe zatrzymanie ruchu metra. Straty oszacowano na 7 miliardów koron czeskich (ponad 200 milionów dolarów wg ówczesnego kursu). Zalane przez powódź stacje wyłączono z ruchu na kilka miesięcy, a ostatnia z nich (Křižíkova) została ponownie otwarta w marcu 2003. Na niektórych stacjach umieszczono w ścianach srebrne linie wskazujące poziom wody podczas powodzi.
Najnowsze inwestycje.
26 czerwca 2004 otwarto północną część linii C ze stacjami Kobylisy i Ládví. Została ona wybudowana pod rzeką Wełtawą przy pomocy metody „wysuwanych tuneli”. 26 maja 2006 otwarto stację linii A przy STP Hostivař, a 8 maja 2008 roku odcinek IV.C2 ze stacjami Střížkov, Prosek i Letňany. 6 kwietnia 2015 uruchomiono nowy odcinek linii A ze stacjami: Bořislavka, Nádraží Veleslavín, Petřiny i Nemocnice Motol.
Przyszłość.
Linia D.
Kolejne plany przewidują budowę nowej linii D (oznaczonej kolorem niebieskim), która łączyłaby centrum z przedmieściami na południu miasta (Krč, Libuš i Písnice). Według planów miała obejmować stacje: Hlavní nádraží (przesiadka na linię czerwoną), Náměstí Republiky (przesiadka na linię żółtą), Náměstí Míru (przesiadka na linię zieloną), Náměstí Bratří Synků, Pankrác (przesiadka na linię czerwoną), Olbrachtova, Nádraží Krč, Nemocnice Krč, Nové Dvory, Libuš, Písnice i Depo Písnice (jednocześnie stację techniczno-postojową dla linii D). Dalej linia miałaby zostać przedłużona w kierunku dzielnicy Žižkov (Prokopovo náměstí, Basilejské náměstí). Linia ta będzie obsługiwana bezzałogowymi składami, pozbawionymi kabin maszynisty (podobnie jak linie 1 i 14 metra w Paryżu), zasilanymi nie, jak w istniejącej sieci, tzw. „trzecią szyną”, tylko trakcją napowietrzną. W czerwcu 2021 roku podpisano umowę na budowę pierwszego 4,6-kilometrowego odcinka i pięciu stacji czwartej linii metra. Budowa do połączenia z linią C jest przewidziana do 2029 roku.
Na początku stycznia 2020 r. ogłoszono pierwszy przetarg na prace na linii D, obejmujący złożony z dwóch stacji kilometrowy odcinek Pankrác – Olbrachtova, który uznano za najtrudniejszy geologicznie w realizacji i w związku z tym przewidziano jego ukończenie do końca 2027 r.
Przedłużenie linii A na lotnisko Ruzyně.
Plany przewidują przedłużenie linii A na zachód od stacji Dejvická w kierunku portu lotniczego Ruzyně przez stacje: Bořislavka (pierwotnie Červený Vrch), Nádraží Veleslavín, Petřiny, Nemocnice Motol, Bílá Hora, Dědina i Dlouhá Míle. Podzielona na cztery odcinki inwestycja rozpoczęła się w 2009 roku, a jej zakończenie ma nastąpić około dziesięć lat później. W 2012 budowany tunel połączył stacje Dejvická oraz Nemocnice Motol. Eksploatacja tego odcinka rozpoczęła się w kwietniu 2015 roku. Data ukończenia całej inwestycji może ulec przesunięciu, gdyż dla władz miejskich priorytetem jest obecnie budowa linii D.
Linia E.
W dalszej przyszłości (po wybudowaniu linii D i przedłużeniu linii A do portu lotniczego) planuje się okrężną linię E łączącą początkowo stacje Palmovka – Vltavská – Hradčanská – Anděl, biegnącą dalej przez stacje Pankrác i Želivského z powrotem do Palmovki.

</doc>
<doc id="223414" url="https://pl.wikipedia.org/wiki?curid=223414" title="Wawrzynek">
Wawrzynek

Wawrzynek ("Daphne" L.) – rodzaj roślin z rodziny wawrzynkowatych. Liczy co najmniej 95 gatunków. Rośliny te występują w Eurazji i Afryce Północnej, z czego w Europie obecnych jest 17 gatunków. Największe zróżnicowanie jest w Azji wschodniej, tylko w Chinach rosną 52 gatunki, z czego 41 to endemity, cztery gatunki rosną w Japonii, jeden na Kamczatce. W Polsce występują w naturze dwa gatunki – wawrzynek główkowaty "D. cneorum" i wawrzynek wilczełyko "D. mezereum".
Są to krzewy rosnące często na terenach górskich, na skałach (zwykle wapiennych) i piargach oraz w lasach. Liczne gatunki uprawiane są jako ozdobne, głównie dla silnie aromatycznych kwiatów, rozwijających się zazwyczaj zimą i wczesną wiosną. Wawrzynek genkwa "D. genkwa" wykorzystywany jest w Chinach jako bezpieczny i skuteczny środek aborcyjny, poza tym z włóknistej kory wyrabia się z niego papier i sznury. Podobnie do wyrobu papieru wykorzystuje się korę "Daphne bholua" i "Daphne papyracea", uprawiane poza tym jako ozdobne. Wawrzynek gnidyjski "Daphne gnidium" wykorzystywany był jako lek przeczyszczający. Zastosowania lecznicze wielu gatunków współcześnie nie są wykorzystywane ze względu na dowiedzione ich toksyczne działanie. Ajnowie wykorzystywali zagęszczony sok "Daphne kamtschatica" do zatruwania strzał wykorzystywanych przy polowaniu na wieloryby.
Systematyka.
Rodzaj z plemienia "Daphneae", podrodziny "Thymelaeoideae", rodziny wawrzynkowatych "Thymelaeaceae", będącej jedną ze starszych linii rozwojowych rzędu ślazowców.
Niejasna jest relacja tego rodzaju w stosunku do rodzaju "Wikstroemia", który czasem jest w efekcie tu włączany, podobnie w niektórych ujęciach włączane są tu rodzaje "Eriosolena" i "Rhamnoneuron".

</doc>
<doc id="223417" url="https://pl.wikipedia.org/wiki?curid=223417" title="Pełczyce (gmina)">
Pełczyce (gmina)

Pełczyce – gmina miejsko-wiejska w południowej części województwa zachodniopomorskiego, w powiecie choszczeńskim, położona na Pojezierzu Choszczeńskim (na terenie gminy znajduje się m.in. Jezioro Przekoleńskie) i Pojezierzu Myśliborskim. Siedzibą gminy jest miasto Pełczyce.
Według danych z 31 grudnia 2016 r. gmina miała 7935 mieszkańców. Natomiast według danych z 31 grudnia 2017 roku gminę zamieszkiwało 7858 osób.
Gmina stanowi 15,1% powierzchni powiatu.
Położenie.
Gmina znajduje się w południowej części województwa zachodniopomorskiego, w zachodniej części powiatu choszczeńskiego.
Gmina leży na pojezierzach: Choszczeńskim i Myśliborskim. Północno-zachodni fragment gminy zajmuje Barlinecko-Gorzowski Park Krajobrazowy.
Przez granicę z gminą Barlinek przepływa rzeka Płonia, a z gminą Choszczno Mała Ina. Obie są dostępne dla kajaków. Na południe od Pełczyc znajduje się duże jezioro Pełcz.
Tereny leśne zajmują 19% powierzchni gminy, a użytki rolne 70%.
Sąsiednie gminy:
Do 31 grudnia 1998 r. wchodziła w skład województwa gorzowskiego.
Gospodarka.
W 2013 r. ustanowiono podstrefę Pełczyce – Kostrzyńsko-Słubickiej Specjalnej Strefy Ekonomicznej, która obejmuje kompleks o łącznej powierzchni 23,14 ha, w granicach miasta (jego południowym obszarze). Przedsiębiorcy podejmujący działalność gospodarczą na terenie podstrefy mogą skorzystać ze zwolnienia z części podatku dochodowego CIT lub części dwuletnich kosztów pracy.
Demografia.
Dane z 30 czerwca 2008:
Gminę zamieszkuje 16,1% ludności powiatu.
Administracja i samorząd.
W 2016 r. wykonane wydatki budżetu gminy Pełczyce wynosiły 30,4 mln zł, a dochody budżetu 32,2 mln zł. Zobowiązania samorządu (dług publiczny) według stanu na koniec 2016 r. wynosiły 20,4 mln zł, co stanowiło 63,5% poziomu dochodów.
Gmina Pełczyce posiada 19 sołectw – najwięcej w powiecie.
Sołectwa: Będargowo, Boguszyny, Bolewice, Brzyczno, Bukwica, Chrapowo, Jagów, Jarosławsko, Krzynki, Lubiana, Lubianka, Ługowo, Łyskowo, Nadarzyn, Niesporowice, Płotno, Przekolno, Sarnik i Trzęsacz
Komunikacja.
Transport drogowy.
Przez gminę Pełczyce prowadzi droga wojewódzka nr 151 łącząca miasto z Barlinkiem (8 km) i Choszcznem (20 km).
Transport kolejowy.
Pełczyce uzyskały połączenie kolejowe w 1898 r. po wybudowaniu linii z Choszczna przez Lubianę do Barlinka. Cztery lata później otwarto linię z Lubiany do Strzelec Krajeńskich. W 1961 r. linia ta została rozebrana. W 1991 r. zamknięta została linia Choszczno-Barlinek.
Poczta.
W gminie czynne są 2 urzędy pocztowe: Płotno (nr 73-236) i Pełczyce (nr 73-260).
Infrastruktura techniczna.
Nadajniki radiowe

</doc>
<doc id="223418" url="https://pl.wikipedia.org/wiki?curid=223418" title="Adolphe Kégresse">
Adolphe Kégresse

Adolphe Kégresse (ur. 1879 w Héricourt, zm. 1943 w Croissy-sur-Seine) – francuski inżynier, wynalazca, twórca m.in. półgąsienicowego układu jezdnego systemu Kégresse’a dla pojazdów mechanicznych.
Do roku 1917 pełnił funkcję szefa garaży cara Rosji Mikołaja II. Po rewolucji październikowej powrócił do Francji.
Dorobek zawodowy.
Pojazdy półgąsienicowe.
Swój pierwszy pojazd półgąsienicowy zbudował w Rosji w 1909 r. Po powrocie do Francji tam kontynuował prace nad rozwojem półgąsienicowego układu jezdnego systemu Kégresse’a. Pierwotnie współpracował w tym względzie z francuskim przemysłowcem Jacques’em Hinstinem. Na początku lat 20. związał się z André Citroënem
W okresie międzywojennym samochody Citroën z napędem półgąsienicowym Kégresse’a brały udział w następujących wyprawach, promujących samochody tej marki:

</doc>
<doc id="223419" url="https://pl.wikipedia.org/wiki?curid=223419" title="Albert Speer (ujednoznacznienie)">
Albert Speer (ujednoznacznienie)



</doc>
<doc id="223421" url="https://pl.wikipedia.org/wiki?curid=223421" title="Eomer">
Eomer



</doc>
<doc id="223424" url="https://pl.wikipedia.org/wiki?curid=223424" title="Region Øresund">
Region Øresund

Region Øresund (duń. "Øresundsregionen", szwed. "Öresundsregionen") – region transgraniczny, obejmujący tereny po obu stronach cieśniny Sund: większą część szwedzkiej krainy Skanii i wschodnią część duńskiej wyspy Zelandii i wyspę Bornholm. Od 2000 oba brzegi cieśniny łączy most Øresund.
Region zamieszkuje blisko 3,6 mln osób, z tego 2/3 po stronie duńskiej, a 1/3 po stronie szwedzkiej. Największe miasta tego regionu to: Kopenhaga, Roskilde, Helsingør i Rønne po stronie duńskiej oraz Malmö, Lund, Helsingborg, Ystad, Hässleholm i Kristianstad po stronie szwedzkiej.
W październiku 2015 burmistrz Kopenhagi ogłosił zakończenie funkcjonowania terminu "Øresund" oraz zmianę nazwy komitetu zarządzającego regionem na "Greater Copenhagen &amp; Skåne Committee". Decyzja to pokłosie wcześniejszych wątpliwości dotyczących rozpoznawalności nazwy Øresund.
Do 1658 region ten należał w całości do Danii, ale zgodnie z decyzjami traktatu z Roskilde z 1658 Skania weszła w skład Szwecji.

</doc>
<doc id="223425" url="https://pl.wikipedia.org/wiki?curid=223425" title="Szmonces">
Szmonces

Szmonces (z jid. שמאָנצעס "szmonces" „bzdury, androny, głupstwa, błahostki”) – dowcip lub większa forma kabaretowa oparta na humorze żydowskim. Tworzone zwykle w tym środowisku. Skecze w tym nurcie pisali m.in. Julian Tuwim, Marian Hemar, Konrad Tom. Szmoncesy obracają się zwykle wokół spraw biznesowo-religijnych, wyśmiewając arcypraktyczne podejście do życia. Bywają też szmoncesy oparte na grze słów.

</doc>
<doc id="223427" url="https://pl.wikipedia.org/wiki?curid=223427" title="Zbigniew Czerwiński">
Zbigniew Czerwiński



</doc>
<doc id="223428" url="https://pl.wikipedia.org/wiki?curid=223428" title="Albert Speer (1934–2017)">
Albert Speer (1934–2017)

Albert Speer (junior) (ur. 29 lipca 1934 w Berlinie, zm. 15 września 2017) – niemiecki architekt i urbanista.
Życiorys.
Był synem Alberta Speera, znanego architekta i działacza nazistowskiego.
Po studiach architektonicznych zdobył w 1964 drugą nagrodę w międzynarodowym konkursie w Ludwigshafen am Rhein i założył własną pracownię. W kolejnych latach zwyciężył w kilku konkursach, m.in. w Arabii Saudyjskiej. 
Od 1973 pracował w Algierii, a w 1977 został powołany na stanowisko profesora urbanistyki w Kaiserslautern.
W 1984 Speer założył we Frankfurcie nad Menem biuro "Albert Speer &amp; Partner" ("AS&amp;P" lub "ASP"), zatrudniające ponad stu architektów i zaliczające się do największych i najbardziej znanych pracowni w Niemczech. W 2001 otworzył w Szanghaju drugie biuro, działające jako spółka-córka i zatrudniające także ponad 100 pracowników. Czasowo istniały także filie "ASP" w Berlinie i Hanowerze, zamknięte po zakończeniu projektów.

</doc>
<doc id="223445" url="https://pl.wikipedia.org/wiki?curid=223445" title="Płoty (gmina)">
Płoty (gmina)

Płoty – gmina miejsko-wiejska w północno-zachodniej Polsce, położona w północnej części województwa zachodniopomorskiego, w powiecie gryfickim, położona na Równinie Gryfickiej i Równinie Nowogardzkiej. Siedzibą gminy jest miasto Płoty.
Według danych z 31 grudnia 2016 r. gmina miała 8957 mieszkańców.
Miejsce w województwie (na 114 gmin): powierzchnia 37., ludność 39.
Położenie.
Według danych z 1 stycznia 2009 powierzchnia gminy wynosi 239,19 km². Gmina stanowi 23,5% powierzchni powiatu.
Gmina położona jest na równinach: Gryfickiej i Nowogardzkiej. Znajduje się w północnej części województwa zachodniopomorskiego, w południowej części powiatu gryfickiego.
Tereny leśne zajmują 28% powierzchni gminy, a użytki rolne 61%.
Sąsiednie gminy:
Do 31 grudnia 1998 r. wchodziła w skład województwa szczecińskiego.
Demografia.
Według danych z 31 grudnia 2016 r. gmina miała 8957 mieszkańców. Gminę zamieszkuje 14,6% ludności powiatu.
Dane z 31 grudnia 2016 r.:
Przyroda.
W okolicach miasta znajduje się rezerwaty przyrody: florystyczny Wrzosowisko Sowno i wodny Rzeka Rekowa. Przez gminę i miasto przepływa rzeka Rega, jej odcinek z Płotów do Smolęcina nazywany jest Jeziorem Rejowickim. W okolicach Wyszogóry wypływa z niej Ukleja. Obie rzeki są dostępne dla kajaków.
Komunikacja.
Przez gminę prowadzą droga krajowa nr 6 łącząca Płoty z Nowogardem (19 km) i przez Rymań (23 km) z Karlinem (50 km) oraz drogi wojewódzkie nr 108 do Golczewa (21 km), nr 109 do Mrzeżyna (40 km) i nr 152 do Reska (10 km).
W gminie czynny jest 1 urząd pocztowy w Płotach (kod 72-310) i jego 3 agencje (Mechowo, Wicimice, Wyszobór).
Kolej.
Obecnie w gminie czynne są 2 stacje: Wyszogóra i Płoty (na linii "Szczecin–Kołobrzeg").
Historia kolei
Płoty uzyskały połączenie kolejowe w 1882 r. po otwarciu linii z Goleniowa przez Wyszogórę do Gryfic, kilka miesięcy później wydłużonej do Kołobrzegu. W 1893 r. zbudowano linię z Wyszogóry do Reska Północnego. W 1909 r. otwarto kolejną linię z Reska Północnego do Golczewa Pomorskiego. 3 lata wcześniej zbudowano odcinek do Worowa, a w 1910 r. do Wysokiej Kamieńskiej. W 1945 r. linia "Wyszogóra – Resko Północne" została rozebrana. Niemal 50 lat później, w 1992 r. zamknięta została linia "Wysoka Kamieńska – Worowo".
Kultura i oświata.
Większość działalności kulturowej skupia się w Miejsko-Gminny Ośrodek Kultury, który wspiera zespoły muzyczne i taneczne, kółka zainteresowań, organizuje imprezy kulturalne i rozrywkowe, a także wydaje lokalny miesięcznik "Gazeta Płotowska". Na Starym Zamku w Płotach znajduje się także miejska biblioteka.
Na terenie gminy działają: 1 przedszkole, 1 gimnazjum publiczne, 5 szkół podstawowych (Płoty, Mechowo, Wicimice, Wyszobór), a także Liceum Ogólnokształcące im. Wincentego Witosa.
Administracja i samorząd.
W 2016 r. wykonane wydatki budżetu gminy wynosiły 40,9 mln zł, a dochody budżetu 36,1 mln zł. Zobowiązania samorządu (dług publiczny) według stanu na koniec 2016 r. wynosiły 13,4 mln zł, co stanowiło 37,2% poziomu dochodów.
Gmina Płoty utworzyła 21 jednostek pomocniczych gminy (będących sołectwami):
Gmina Płoty jest obszarem właściwości Sądu Rejonowego w Gryficach i Sądu Okręgowego w Szczecinie. Gmina (właśc. powiat gryficki) jest obszarem właściwości miejscowej Samorządowego Kolegium Odwoławczego w Szczecinie.
Mieszkańcy gminy Płoty razem z mieszkańcami gminy Brojce wybierają 4 radnych do Rady Powiatu Gryfickiego i radnych do Sejmiku Województwa Zachodniopomorskiego w okręgu nr 2. Posłów na Sejm wybierają z okręgu wyborczego nr 41, senatora z okręgu nr 98, a posłów do Parlamentu Europejskiego z okręgu nr 13.

</doc>
<doc id="223448" url="https://pl.wikipedia.org/wiki?curid=223448" title="Mango (ujednoznacznienie)">
Mango (ujednoznacznienie)

Firmy:
Miejscowości:

</doc>
<doc id="223449" url="https://pl.wikipedia.org/wiki?curid=223449" title="Metody Lapunowa">
Metody Lapunowa

Metody Lapunowa – służą do określania stabilności punktu równowagi układu nieliniowego.
Wstęp.
Aleksandr Lapunow przedstawił dwie metody analizy stabilności. Pierwsza z tych metod nazywana jest metodą pośrednią i pozwala na badanie "stabilności lokalnej", druga – nazywana jest metodą bezpośrednią i służy do badania stabilności w ograniczonym lub nieograniczonym obszarze przestrzeni stanów układów nieliniowych. W późniejszym czasie stworzono także inne odmiany i udoskonalenia metod Lapunowa.
Druga metoda Lapunowa stanowi najbardziej ogólną metodę określania stabilności systemów nieliniowych i/lub niestacjonarnych. Metoda ta ma zastosowanie do układów dowolnego rzędu (ciągłych i dyskretnych, liniowych i nieliniowych). Bardzo dogodne jest to, że korzystając z drugiej metody Lapunowa można określić stabilność układu bez rozwiązywania równań stanu. Mimo że metoda ta wymaga sporo doświadczenia i pomysłowości, może dać odpowiedź odnośnie do stabilności układów nieliniowych, wówczas gdy inne metody zawiodą.
Druga metoda Lapunowa ma jednak istotną wadę: problem wyznaczania dla danego układu funkcji Lapunowa. Nie istnieje żadne ogólne efektywne podejście do wyznaczania tych funkcji. Do poszukiwania stosownych funkcji Lapunowa często używa się metody prób i błędów, doświadczenia, intuicji. Pomocne mogą tu być niektóre proste techniki matematyczne takie jak metoda Krasowskiego lub metoda zmiennych gradientów.
Metody stacjonarne (układ niezależny od czasu).
Pierwsza metoda.
Dany jest punkt równowagi formula_1 układu:
Konstruuje się przybliżenie liniowe w otoczeniu punktu formula_1 rozwijając funkcję formula_4 w szereg Taylora:
gdzie:
Uzyskuje się w ten sposób przybliżenie liniowe:
na podstawie którego można wnioskować o zachowaniu układu formula_10 Jeśli punkt równowagi formula_11 jest asymptotycznie stabilny to formula_1 jest asymptotycznie stabilny. Jeśli formula_11 jest niestabilny to formula_1 jest niestabilny. Zwykła stabilność formula_11 nie pociąga za sobą stabilności formula_16
Druga metoda.
Metoda ta wymaga skonstruowania funkcji formula_17 takiej, że:
Funkcja taka nazywana będzie funkcją Lapunowa.
Jeśli układ posiada funkcję Lapunowa, to jest stabilny. Jeżeli w trzecim warunku jest nierówność ostra (dla formula_22), to układ jest asymptotycznie stabilny. Warunek 3. zwykle sprawdza się w postaci formula_23 odwołującej się bezpośrednio do prawej strony równania różniczkowego.
Metody niestacjonarne (układ zależy od czasu).
Pierwsza metoda.
Dany jest punkt równowagi formula_1 układu:
Konstruuje się przybliżenie liniowe w otoczeniu punktu formula_1
gdzie pochodna cząstkowa formula_28 jest oznaczona jako formula_29
Uzyskuje się w ten sposób przybliżenie liniowe:
Tak samo jak w przypadku stacjonarnym na podstawie punktu równowagi przybliżenia liniowego wnioskuje się o punkcie równowagi badanego układu.
Druga metoda.
Metoda ta wymaga skonstruowania funkcji formula_31 takiej, że:
Funkcja taka nazywana będzie funkcją Lapunowa.
Jeśli układ posiada funkcję Lapunowa, to jest stabilny. Jeżeli w trzecim warunku jest nierówność ostra (dla formula_22), to układ jest asymptotycznie stabilny. Dodatkowo, jeśli możemy ograniczyć z dołu i góry funkcję Lapunowa za pomocą dwóch pomocniczych funkcji formula_40 to formula_1 jest wykładniczo stabilnym punktem równowagi.

</doc>
<doc id="223450" url="https://pl.wikipedia.org/wiki?curid=223450" title="Mango">
Mango

Mango ("Mangifera" L.) – rodzaj roślin obejmujący około 45 gatunków tropikalnych drzew owocowych, występujących w Indiach oraz Indochinach. Największe znaczenie użytkowe ma mango indyjskie.
Morfologia i biologia.
Pestkowce z dużym nasieniem o 3 zarodkach. Dwa z tych zarodków powstają w wyniku zapłodnienia, trzeci powstaje z innych tkanek. Badania wykazały, że jeśli podczas kiełkowania usunięte zostaną dwa zarodki powstałe w wyniku zapłodnienia, to trzeci zarodek da początek roślinie odtwarzającej cechy organizmu matecznego. Znanych jest ponad 400 odmian mango, wiele z nich dojrzewa w lecie, niektóre wydają plon dwa razy do roku.
Systematyka.
"Phanrangia " Tardieu
Rodzaj z podrodziny "Anacardioideae", rodziny nanerczowatych ("Anacardiaceae"), która wraz z grupą siostrzaną osoczynowate ("Burseraceae") należą do rzędu mydleńcowców, kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rutanae" Takht., rząd "Burserales" Baskerville, podrząd "Anacardiineae " Engl., rodzina nanerczowate ("Anacardiaceae" Lindl.), plemię "Mangifereae" Marchand, rodzaj mango ("Mangifera" L.).

</doc>
<doc id="223455" url="https://pl.wikipedia.org/wiki?curid=223455" title="Algorytmy sterowania">
Algorytmy sterowania

Algorytmy sterowania opracowane zostały w celu jak najdokładniejszego sterowania położeniem i orientacją efektora w manipulatorze robotycznym. Mogą one być używane także w przypadku robotów mobilnych.
Historia.
Początkowo do sterowania robotem stosowano regulatory PID. Jednak bardzo szybko okazało się, że wyniki były dużo gorsze od oczekiwanych (głównie za sprawą nieliniowości). Badania wykazały, że skuteczniejszy jest regulator PD (pozbawiony części całkującej). Sposób ten przetrwał do dzisiaj i stosowany jest w przypadku robotów, dla których nie został wyznaczony model matematyczny (tzn. nie jest znany wzór na dynamikę robota). Ostatecznie opracowane algorytmy podzielone zostały na trzy grupy opisujące stan wiedzy o robocie.
Całkowita znajomość modelu.
Dokładna linearyzacja.
1. Model:
2. Sterowanie:
3. Równanie zamkniętej pętli:
4. Własności:
Slotine i Li.
1. Model:
2. Sterowanie:
3. Równanie zamkniętej pętli:
4. Własności:
Częściowa nieznajomość modelu.
Algorytm ślizgowy.
1. Model:
2. Sterowanie:
3. Równanie zamkniętej pętli:
Całkowita nieznajomość modelu.
PD.
Jest to podstawowy sposób sterowania robotem przy całkowitej nieznajomości modelu. Przyjmuje się, że robot to układ z wejściem u i wyjściem x. Wartość x porównuje się z wartością zadaną, a uzyskany wynik e podawany przez poprzez układ PD jako nowe sterowanie u. Nie stosuje się członu całkującego, ponieważ komplikuje on układ i nie wnosi poprawy w sterowaniu. Ostatnim etapem jest ustawienie odpowiednio dużej wartości P oraz D. Przy odpowiednio dużych wartościach jesteśmy w stanie uzyskać dość mały błąd. Niestety nie jesteśmy w stanie określić wartości tego błędu.
Lambda-śledzenie.
Algorytm ten podobny jest do PD, z tą różnicą, że błąd podawany jest poprzez układ (moduł) wzmacniający K. Przyjmuje się, że moduł ten ma zmienną wartość wzmocnienia. Przy czym wartość wzmocnienia może ulec jedynie zwiększeniu. Następuje to w momencie, gdy błąd przekroczy zadany poziom formula_33 Metoda ta pozwala oszacować wartość błędu z jakim porusza się robot.
Cel.
Celem ww. algorytmów jest śledzenie zadanej trajektorii formula_34 to jest takie działanie, aby formula_35
Część algorytmów ma już zaszyty w sobie wzór błędu (ew. także wzór na jego pochodną), inne wymagają podania dodatkowych informacji.
W przypadku algorytmu dokładnej linearyzacji przyjmujemy, że:
Po podstawieniu do wzoru:
otrzymujemy:
gdzie:
Na koniec należy zapewnić postać macierzy formula_42 taką, że spełnione zostaną warunki Hurwitza. Warunki te spełniają np. macierze diagonalne, w których wszystkie składniki na głównej diagonali są większe od zera.
Nazwy macierzy dobrane zostały nieprzypadkowo, ponieważ formula_12 występuje przy pochodnej błędu, a formula_44 przy błędzie. W ten sposób otrzymaliśmy sterownik PD.
Dobieranie nastaw.
Jest to ostatni punkt w trakcie wykonywania symulacji komputerowych. Polega on na określeniu wartości, jakie muszą przyjąć odpowiednie macierze. W tym celu przeprowadza się szereg symulacji dla kilku różnych wartości. Po określeniu wpływu poszczególnych macierzy oraz przedziału w którym uzyskuje się oczekiwaną jakość sterowania (kryterium jakości) można wykonać dodatkowe obliczenia zawarte w otrzymanym przedziale, aby otrzymać wynik zbliżony do optymalnego.
Kryterium jakości.
Kryterium to przedstawia sumaryczny błąd od początku do końca sterowania i zapisywane jest jako:
Mniejsza wartość formula_47 oznacza, że robot szybciej zaczyna poruszać się zgodnie z ruchem punktu na trajektorii. Jednakże nie oznacza ona, że z punktu widzenia osoby obsługującej manipulator (lub robot mobilny) nastawy z nią związane są najlepsze. Wynika to z faktu, iż mogą pojawić się dodatkowe przesterowania.
Przesterowania.
W automatyce obserwowane jest zjawisko przesterowania polegające na tym, że wyjście układu przekracza zadaną wartość, a następnie zaczyna maleć aż osiągnie wartość ustaloną. Podobnie jest także w przypadku algorytmów sterowania robotów manipulacyjnych i mobilnych. Wyróżnić można dwa zachowania odbiegające od oczekiwanych:
Ad. 1 – Pojawia się, gdy jest zbyt duża wartość macierzy stojącej przy wartości błędu formula_48
Ad. 2 – Pojawia się, gdy jest zbyt duża wartość macierzy stojącej przy szybkości zmian błędu formula_49
Obydwa zachowania są nie do przyjęcia, gdy robot ma się poruszać np. wzdłuż ściany (mógłby w takim przypadku zderzać się ze ścianą). W przeciwnym przypadku należy określić czy takie zachowanie robota nie będzie przeszkadzało w wykonywaniu zadania.
Uwagi.
Wszystkie pochodne występujące we wzorach wyliczane są względem czasu tj. formula_50

</doc>
<doc id="223459" url="https://pl.wikipedia.org/wiki?curid=223459" title="Pawłów (gmina)">
Pawłów (gmina)

Pawłów (do 1954 "gmina Rzepin") – gmina wiejska w województwie świętokrzyskim, w powiecie starachowickim. W latach 1975–1998 gmina położona była w województwie kieleckim.
Siedziba gminy to Pawłów. Na jej terenie znajduje się część Sieradowickiego Parku Krajobrazowego.
Według danych z 31 grudnia 2011 gminę zamieszkiwało 15 345 osób.
Położenie.
Gmina Pawłów położona jest w północno-wschodniej części województwa świętokrzyskiego w obrębie Staropolskiego Okręgu Przemysłowego. Należy do powiatu starachowickiego, a sąsiaduje z gminami Brody, Kunów, Waśniów, Nowa Słupia, Bodzentyn oraz miastem Starachowice. Pod względem geograficznym leży w północnej części Płaskowyżu Suchedniowskiego oraz w północnej części Gór Świętokrzyskich, należących do Wyżyny Kielecko-Sandomierskiej.
Struktura powierzchni.
Powierzchnia gminy Pawłów wynosi 13 737 ha. Gmina ma charakter rolniczy, a użytki rolne zajmują 10 567 ha jej całkowitej powierzchni. Na terenie gminy przeważają grunty orne obejmujące 9097 ha, z kolei sady zajmują 240 ha, a trwałe użytki zielone 930 ha. Całkowita powierzchnia gruntów leśnych w 2014 roku wynosiła 2 370,31 ha, z czego grunty leśne publiczne zajmowały 2 094,41 ha, a prywatne 275,90. Zalew Wióry obejmuje średnią powierzchnię 300 ha, a przy maksymalnej rzędnej piętrzenia obszar zalewu zajmuje 408 ha.
Według danych z roku 2002 gmina Pawłów zajmuje obszar 137,39 km², w tym użytki rolne obejmują 77%, a użytki leśne 17% powierzchni. Gmina stanowi 26,26% powierzchni powiatu starachowickiego.
Administracja.
Organem wykonawczym w gminie jest wójt. Od 2014 roku tę funkcję sprawuje Marek Wojtas. Jego poprzednikiem przez 20 lat był Ignacy Gierada, wybrany w wyborach samorządowych w 1994 r. Był on najdłużej urzędującym włodarzem gminy. Przed nim funkcję tę sprawował Marek Kamiński wybrany na wójta 27 maja 1990 roku w pierwszych wyborach samorządowych w Polsce. W okresie PRL od 1983 roku pełnił on również urząd naczelnika gminy. W latach 1976–1979 naczelnikiem gminy był Marcin Kowalski. Po nim w latach 1982–1983 urząd ten sprawował Ryszard Kałat. W 1973 roku rolę naczelnika pełnił Władysław Kwiecień. Siedzibą władz jest budynek zlokalizowany pod adresem Pawłów 56, w którym mieści się także urząd gminy. Strukturę organizacyjną urzędu gminy tworzy 6 komórek: Referat Organizacyjny, Urząd Stanu Cywilnego, Referat Budżetu i Finansów, Referat Inwestycji, Gospodarki Komunalnej i Planowania Przestrzennego, Referat Rolnictwa i Ochrony Środowiska oraz Referat Oświaty, Kultury i Sportu. Sekretarzem urzędu jest od 2017 roku Krzysztof Charemski, a skarbnikiem Halina Pocheć. W urzędzie zatrudnionych jest 27 pracowników merytorycznych. Mieszkańcy gminy Pawłów wybierają 15 radnych do rady gminy. Gmina podzielona jest na 15 okręgów – w każdym po 1 mandacie.
Mieszkańcy gminy wybierają parlamentarzystów z okręgu wyborczego nr 33, senatorów z okręgu nr 82, a posłów do Parlamentu Europejskiego z okręgu nr 10. Mieszkańcy wybierają radnych do sejmiku województwa z okręgu 2.
Infrastruktura społeczna.
Demografia.
Gmina Pawłów jest największą gminą wiejską w powiecie starachowickim pod względem ludności. Na koniec roku 2014 zamieszkiwało ją 15 332 osoby, z czego 7698 mężczyzn oraz 7634 kobiet. Wskaźnik procentowy kobiet i mężczyzn rozkłada się równo i wynosi po 50%. W 2010 roku średnia gęstość zaludnienia na obszarze gminy wynosiła 112 osób/km². W 2013 roku na terenie gminy 3183 osoby były w wieku przedprodukcyjnym, co stanowiło 20,4%, 9550 osób w wieku produkcyjnym tj. 16,5% i 2661 osób w wieku poprodukcyjnym stanowiących 13,5%.
Dane z 31 grudnia 2011:
Oświata.
Na terenie gminy Pawłów istnieje 5 szkół podstawowych w Godowie, Jadownikach, Radkowicach, Łomnie i Dąbrowie oraz 4 zespoły szkół w Pawłowie, Chybicach, Rzepinie i Szerzawach. Ponadto funkcjonują trzy filie w Grabkowie i Bostowie przy zespole szkół w Chybicach oraz filia Rzepinek przy zespole szkół w Szerzawach. Na terenie gminy przy szkołach podstawowych działa 6 oddziałów przedszkolnych w Chybicach, Dąbrowie, Jadownikach, Pawłowie, Radkowicach i Rzepinie oraz 2 punkty przedszkolne w Bostowie i Godowie. Uzupełnieniem systemu jest żłobek w Jadownikach.
Jednostką odpowiedzialną za obsługę gminnego systemu oświaty jest Gminny Zespół Obsługi Oświaty, w którym funkcję kierownika pełni Róża Koszarska-Duda. W 2016 roku do szkół podstawowych uczęszczało 1037 uczniów, w gimnazjach uczyło się 519 uczniów, w klasach „0” było 267 dzieci, a w przedszkolach 181. Łącznie do placówek oświatowych na terenie gminy uczęszcza 1556 uczniów oraz 448 dzieci, co stanowi 2004 dzieci. Liczba ta znacząco zmalała w porównaniu do roku szkolnego 1996/1997 kiedy w 13 szkołach podstawowych i 4 gimnazjach uczyło się 2111 uczniów. Malejąca liczba uczniów spowodowała, że na początku lat 90. zlikwidowano szkołę podstawową w Bronkowicach. Wcześniej, bo pod koniec lat 70. zamknięto szkołę podstawową w Kałkowie, a uczniów przeniesiono do szkoły w Godowie. Z kolei budowa zbiornika „Wióry” spowodowała zamknięcie szkoły podstawowej w Szeligach. Z powodu małej liczby uczniów we wrześniu 2011 roku zlikwidowano szkołę w Pokrzywnicy. Szkoły podstawowe w Rzepinku, Bostowie i Grabkowie zostały przekształcone w filie. Od września 2016 roku w szkole w Rzepinku nie są prowadzone lekcje, a dzieci uczęszczają do szkoły w Szerzawach. Podobnie jest w Bostowie, gdzie został tylko oddział przedszkolny, a pozostałe roczniki dojeżdżają do szkoły w Chybicach. Od lat 60. do czerwca 1996 roku w Rzepinie Drugim działała Zasadnicza Szkoła Rolnicza będąca filią szkoły rolniczej w Bałtowie. W lipcu 1996 roku rozpoczęła się przebudowa budynku na plebanię.
Opieka zdrowotna.
Opiekę zdrowotną mieszkańcom gminy Pawłów zapewnia Gminny Zakład Opieki Zdrowotnej z siedzibą w Pawłowie. Podlegają mu wiejskie ośrodki zdrowia w Ambrożowie, Kałkowie, Radkowicach, Szerzawach i Grabkowie. Funkcję dyrektora placówki pełni lek. med. Andrzej Sokołowski. W sześciu placówkach zatrudnionych jest 13 lekarzy, 4 dentystów, 17 pielęgniarek i 2 laborantki. Jest to jednak niewystarczający potencjał kadrowy w szczególności przez deficyt lekarzy i lekarzy stomatologów. Liczba ludności przypadająca na jedną placówkę wynosi 2,5 tys. osób, a na jeden gabinet lekarski 1170 osób. W dobrze wyposażonych ośrodkach udzielana jest podstawowa ambulatoryjna obsługa w zakresie ochrony zdrowia. Specjalistyczną opiekę zdrowotną sprawuje Szpital Powiatowy w Starachowicach oraz placówki zlokalizowane na terenie miasta. W leki i środki farmaceutyczne mieszkańcy gminy mogą zaopatrywać się w dwóch aptekach w Pawłowie i Brzeziu oraz w punkcie aptecznym w Chybicach.
W Pawłowie funkcjonuje prywatna lecznica zwierząt, gdzie zatrudnionych jest trzech weterynarzy. W Godowie od 2000 roku działalność prowadzi Dom Pomocy Społecznej im. Sue Ryder. Jest to jednostka podległa starostwu powiatowemu w Starachowicach, w której 88 ludzi w podeszłym wieku, przewlekle i somatycznie chorych otrzymuje pełny zakres usług bytowych, opiekuńczych oraz wsparcie duchowe. Przy Sanktuarium Matki Bożej Bolesnej w Godowie od końca 2010 roku funkcjonuje Zakład Medycyny Paliatywnej i Hospicyjnej im. św. Ojca Pio, prowadzony przez Niepubliczny Zakład Opieki Zdrowotnej Gomed z Ostrowca Świętokrzyskiego. W parterowym budynku można przyjąć 27 dorosłych pacjentów i 3 dzieci. Kierownikiem placówki jest lekarz medycyny paliatywnej Małgorzata Radłowska-Raban. W ośrodku zatrudnionych jest trzech lekarzy, pielęgniarki oraz personel pomocniczy.
Pomoc społeczna.
Zadania w zakresie pomocy społecznej na terenie gminy Pawłów realizuje utworzony w kwietniu 1990 roku Gminny Ośrodek Pomocy Społecznej. Jest to samodzielna jednostka organizacyjna działająca jako wyodrębniona jednostka budżetowa Gminy Pawłów. Kierownikiem instytucji jest Monika Skrzeczyna. W ośrodku zatrudnionych jest 16 osób. Do zadań ośrodka należy przede wszystkim pomoc osobom i rodzinom w przezwyciężaniu trudnych sytuacji życiowych, których nie są w stanie same rozwiązać. W 2015 roku na terenie gminy w najtrudniejszej sytuacji socjalno-bytowej pozostawały rodziny z dziećmi, w tym rodziny niepełne oraz osoby starsze i bezrobotne. Jednak głównym powodem udzielania pomocy finansowej przez GOPS jest bezrobocie. W 2015 roku pomoc w tym zakresie otrzymało 1158 osób. Z powodu ubóstwa osób i rodzin ośrodek udzielił wsparcia 757 rodzinom. Beneficjentami w tym okresie były również osoby dotknięte długotrwałą lub ciężką chorobą, którym przyznano 546 świadczeń, a osobom niepełnosprawnym 480. Największa liczba osób korzystających z zasiłku okresowego, celowego i dożywania mieszka w miejscowościach Łomno, Pawłów i Godów. Od 2012 roku systematycznie spada liczba przyzwanych świadczeń.
Bezpieczeństwo publiczne.
Zadania z zakresu ochrony ludności, ochrony przeciwpożarowej oraz ratownictwa na terenie gminy realizuje osiem jednostek ochotniczych straży pożarnych. Cztery z nich OSP Ambrożów, OSP Brzezie, OSP Kałków i OSP Pawłów działają w Krajowym Systemie Ratowniczo-Gaśniczym. Wspólnie z pozostałymi OSP Nieczulice, OSP Pokrzywnica, OSP Radkowice i OSP Tarczek zrzeszają 253 strażaków ochotników. Funkcję komendanta gminnego OSP pełni Henryk Cioroch. Jednostki te ściśle współpracują z zastępami Państwowej Straży Pożarnej. Są dobrze wyposażone oraz dysponują pięcioma samochodami bojowymi. W 2014 roku oddano nową remizę w Kałkowie, a w latach wcześniejszych wyremontowano strażnice w Pawłowie, Brzeziu, Ambrożowie i Radkowicach. W latach ubiegłych jednostki OSP funkcjonowały ponadto w: Bronkowicach, Grabkowie, Jadownikach, Łomnie, Rzepinie Drugim, Szerzawach.
Do 2012 roku na terenie gminy funkcjonował posterunek Policji. Po jego likwidacji i przeniesieniu do gminy Brody, policjanci pełnią jedynie dyżury w budynku Gminnego Ośrodka Pomocy Społecznej w Pawłowie.
Gospodarka.
Budżet gminy.
Podstawą dochodów gminy Pawłów są środki pochodzące z budżetu państwa, podatków i subwencji. Gmina realizuje zadania publiczne o charakterze administracyjnym oraz społeczno-socjalnym przekazane lub zlecone przez państwo. Prowadzi również działalność w sferze gospodarczej w szczególności poprzez inwestycje. Ze środków przekazanych z budżetu państwa finansowane są zadania publiczne, natomiast z dochodów własnych, z nadwyżki budżetowej z lat poprzednich, ze sprzedaży majątku, z dotacji celowych oraz emisji obligacji, kredytów, pożyczek zaciąganych w bankach i innych instytucjach finansowych finansowane są zadania gospodarcze. Podstawowym celem finansów gminy jest zgromadzenie takiej ilości środków finansowych, które będą wystarczające do zaspokojenia stale rosnącego zapotrzebowania na usługi publiczne i społeczne.
Budżet gminy od 1995 roku utrzymywał tendencję wzrostową. W szybkim tempie rosły dochody, których wartość w 1998 roku podwoiła się w stosunku do 1995 roku. Było to spowodowane rozpoczęciem przez gminę szeregu inwestycji zwłaszcza w infrastrukturę techniczną i drogową, a tym samym zaciąganiem na ich realizację kredytów i pożyczek. Zwiększyły się dotacje oraz subwencje, głównie na oświatę. Wzrost dochodów nastąpił również dzięki środkom pozyskanym z europejskich programów m.in. Phare i SAPARD. Budżet w latach 1995–1999 był zrównoważony z niewielkim saldem dodatnim.
Po 2000 roku budżet gminy dynamicznie wzrastał, osiągając w 2002 roku kwotę 20 milionów złotych. Największy wpływ na jego wysokość miały jednak środki z subwencji i dotacji. Dochody własne utrzymywały się na niskim poziomie i w tym okresie kształtowały się na poziomie 2 milionów złotych. Po wejściu Polski do Unii Europejskiej nastąpił intensywny rozwój gminy. W przeciągu dwóch lat budżet zwiększył się do 30 milionów złotych. W tym okresie dług gminy wynosił 1 515 478,67 złotych, a więc 5,03% zaplanowanych dochodów na 2006 rok.
Jedną z kluczowych pozycji w budżecie każdej jednostki samorządu terytorialnego stanowią dochody własne. W 2018 roku gmina Pawłów uzyskała ponad 11,5 mln złotych dochodów własnych. Największe wpływy pochodziły z podatku od osób fizycznych (PIT) w kwocie 7 149 310,00 zł oraz z podatku od nieruchomości 1 340 920,80 zł. Stosunkowo niewielkie były wpływy z podatku CIT 41 549,65 zł. Gmina Pawłów jest gminą rolniczą więc i wpływu z podatku rolnego stanowią znaczną część dochodów własnych. W 2018 roku wpływy z tego podatku wyniosły 849 320,03 zł. Znaczne dochody w kwocie 469 994,40 pochodziły również z podatku od środków transportu.
Rolnictwo.
Gmina Pawłów ma charakter typowo rolniczy o dużym potencjale produkcyjnym z uwagi na dobre gleby. W środkowej części gminy dominują gleby wytworzone z utworów lessowych, natomiast słabsze gleby występują w części północnej i południowej gminy. Gleby najwyższych klas bonitacji II i III stanowią 62,8%, a łącznie z glebami IV klasy – 91,8% wszystkich gleb w obrębie gruntów ornych. Użytki rolne zajmują 77% obszaru gminy, lasy 17%, a pozostałe 6%. Grunty orne w obrębie użytków rolnych zajmują 89,7% powierzchni. Trwałe użytki rolne stanowią 8,5%, a sady 1,8%. Warunki agroklimatyczne są średnio korzystne, z występowaniem średnio–wysokiego ryzyka dla uprawy roślin gruntowych o dużych wymaganiach cieplnych oraz większości gatunków drzew owocowych.
Produkcja rolnicza opiera się o gospodarstwa indywidualne, w których posiadaniu znajduje się 93,8% areału użytków rolnych. W latach wcześniejszych w Łomnie funkcjonowała Stacja Nasienno-Szkółkarska stanowiąca przykład gospodarstwa uspołecznionego. W 1998 roku na terenie gminy istniały 2994 gospodarstwa o przeciętnym areale 3,9 ha użytków rolnych, z czego 313 gospodarstw nie przekraczało 1 ha. W tym okresie przeważały gospodarstwa małe (2-5 ha) i bardzo małe (1-2 ha), które łącznie stanowiły ponad 70% wszystkich gospodarstw. Średnie stanowiły 38%, a duże o powierzchni powyżej 10 ha 1%. W ostatnich latach utrzymuje się tendencja do powiększania gospodarstw, a tym samym do koncentracji i opłacalności produkcji m.in. poprzez zawieranie umów dzierżawy.
Lokalne przetwórstwo rolno–spożywcze jest słabo rozwinięte. W gminie znajdują się piekarnie, masarnia oraz zakłady przemiału zbóż. Brak jest zakładów przetwórczych wykorzystujących miejscowe surowce rolnicze, a zwłaszcza mleka, owoców i warzyw.
Odnawialne źródła energii.
Na terenie gminy najpowszechniej wykorzystywana jest energia odnawialna pochodząca z biomasy. Jest ona spalana w celu uzyskania ciepła do ogrzewania budynków mieszkalnych. Biomasę mieszkańcy pozyskują głównie z drewna lub z odpadów po przerobie drewna. Rośnie również popyt na paliwo uszlachetnione, takie jak brykiet lub pellet. Od końca lat 90. mieszkańcy w gospodarstwach domowych wykorzystują do ogrzewania wody kolektory słoneczne. W ostatnim czasie do ogrzewania budynków instalowane są pompy ciepła, ale stanowią niewielki procent w gospodarstwach domowych. Stosunkowo niewiele jest instalacji fotowoltaicznych. Moc obecnie użytkowanych jest niewielka i wynosi do 5 kW. Na przełomie 2015 i 2016 roku w Szerzawach uruchomiona została farma wiatrowa, składająca się z pięciu dużych wiatraków o mocy 2 MW każdy. Farma została wybudowana przez hiszpańskiego inwestora spółkę Gestamp Wind 10 Sp. z o.o. Inwestycja kosztowała 50 milionów złotych i została zrealizowana ze środków Narodowego Funduszu Ochrony Środowiska i Gospodarki Wodnej. W gminie zlokalizowana jest jedna elektrownia wodna przepływowa, oddana do użytku w czerwcu 2008 roku. Znajduje się ona na zbiorniku retencyjnym „Wióry” w Kałkowie. Składa się z trzech turbozespołów o łącznej mocy 400 kW i produkcji rocznej powyżej 1,0 GWh.
Działalność gospodarcza.
Gmina Pawłów jest gminą podmiejską o charakterze rolniczym, na której terenie nie są zlokalizowane żadne duże zakłady przemysłowe. Charakterystyczną cechą sektora produkcyjnego w gminie jest duża aktywność gospodarcza inwestorów prywatnych, zwłaszcza w sferze usług rynkowych. W 2015 roku w gminie zarejestrowanych było 796 podmiotów gospodarczych, z czego 30 podmiotów znajdowało się w sektorze publicznym, a 766 w sektorze prywatnym. Spośród podmiotów prowadzących działalność na terenie gminy duże znaczenie odgrywają przedsiębiorstwa z sektora usługowego w tym przemysłu i budownictwa, których liczba rośnie i stanowi blisko 39% ogółu firm. Równie liczne są firmy transportowe oraz warsztaty naprawcze w tym dwie okręgowe stacje kontroli pojazdów w Pawłowie i Ambrożowie. W sektorze produkcyjnym największym zakładem jest fabryka kostki brukowej „Fama-Bruk” w Dąbrowie. W branży spożywczej działają dwie piekarnie w Pawłowie i Radkowicach oraz dwa zakłady przetwórstwa mięsnego w Ambrożowie i Wieloborowicach. W północno-zachodniej części gminy rozwinięte jest przetwórstwo przemysłowe drewna, gdzie w Radkowicach działalność prowadzi kilkanaście dużych tartaków. W Godowie natomiast funkcjonuje duży zakład stolarski. W branży metalowej funkcjonują zakłady specjalizujące się w wykonywaniu ogrodzeń i balustrad zlokalizowane w Godowie, Kałkowie, Dąbrowie, Szerzawach i Starym Bostowie. Największą powierzchnię spośród firm w gminie zajmuje przedsiębiorstwo ogrodnicze w Warszówku, specjalizujące się w eksporcie za granicę kwiatów. Na obszarze gminy znajduje się trzy stacje paliw, w tym dwie w Pawłowie oraz trzy stacje LPG z autogazem. W gminie działalność handlową prowadzi czterdzieści sklepów spożywczo-przemysłowych, cztery lokale gastronomiczne oraz kilka dyskontów odzieżowych. Spośród nich tylko jeden to sklep wielkopowierzchniowy należący do ogólnopolskiej sieci „Lewiatan”. W gminie funkcjonują ponadto dwa duże składy budowlane.
W 2006 roku uchwalono plan zagospodarowania przestrzennego dla miejscowości Dąbrowa, w którym w północnej części wyodrębniono teren przeznaczony dla zabudowy przemysłowo-magazynowej. Obszar ten wybrano ze względu na uzbrojenie w media, dobry dostęp komunikacyjny oraz niskie klasy bonitacyjne. Obszar o łącznej powierzchni 62,85 ha nie został wykupiony przez gminę i jest własnością mieszkańców. Wyznaczenie specjalnego terenu miało na celu pomoc w tworzeniu podmiotów gospodarczych, a tym samym nowych miejsc pracy dla mieszkańców gminy.
Budownictwo mieszkaniowe.
Budownictwo mieszkaniowe na terenie gminy Pawłów charakteryzuje się zabudową jednorodzinną i zagrodową, co związane jest z charakterem rolniczym gminy. W 2013 roku na terenie gminy znajdowało się 3684 budynki mieszkalne o łącznej powierzchni użytkowej 332296,8 m². Przeciętna powierzchnia użytkowa jednego mieszkania wynosiła 90,2 m². Większość mieszkań stanowiła własność prywatną. Zabudowa wielorodzinna jest niewielka. W Łomnie znajdują się dwa popegeerowskie bloki z ośmioma mieszkaniami każdy. Ponadto w Chybicach, Szerzawach, Pawłowie i Rzepinie Drugim znajdują się wielolokalowe mieszkania po byłych domach nauczyciela. W związku z budową zbiornika „Wióry” i wysiedleniem mieszkańców Szelig na początku lat 90. w Kałkowie oddano do użytku segment dwunastu mieszkań. W 2013 roku do użytku oddano 19 jednorodzinnych budynków mieszkalnych.
Począwszy od końca lat 80. XX wieku następuje tendencja rosnąca w budowie nowych budynków mieszkalnych. W 1989 roku na terenie gminy znajdowało się 3397 mieszkań o powierzchni użytkowej 198,9 tys. m². W 1996 roku nastąpił wzrost zasobów mieszkaniowych i liczba budynków wzrosła do 3637 z 11056 izbami o łącznej powierzchni 224,7 tys. m². Blisko 70% ogółu budynków stanowiły budynki murowane w dobrym i bardzo dobrym stanie technicznym. W 2007 roku w stosunku do poprzednich lat liczba budynków mieszkalnych spadła do 3581. Jednak liczba 13609 izb o łącznej powierzchni użytkowej 304 tys. m² była wyższa, co wynikało z budowy mieszkań większych i o lepszym standardzie.
W 1999 roku Rada Gminy w Pawłowie uchwaliła studium uwarunkowań i kierunków zagospodarowania przestrzennego gminy Pawłów, który w sposób ogólny określił politykę przestrzenną i lokalne zasady zagospodarowania. Dokument ten stanowił podstawę do opracowania miejscowych planów zagospodarowania przestrzennego określających przeznaczenie, warunki zagospodarowania i zabudowy terenu gminy. W 2006 roku Rada Gminy w Pawłowie uchwaliła miejscowe plany w następujących miejscowościach: Ambrożów, Bukówka, Chybice, Dąbrowa, Godów, Kałków, Nieczulice, Pawłów, Pokrzywnica, Rzepin Drugi, Szeligi, Tarczek, Trzeszków i Wieloborowice. W 2012 roku w związku z budową farmy wiatrowej uchwalono plan dla Szerzaw.
Transport.
Infrastruktura drogowa.
Gmina Pawłów posiada dobrze rozwiniętą sieć dróg publicznych, natomiast brak jest sieci kolejowej. Główną oś komunikacyjną tworzą trzy drogi wojewódzkie. Droga 751 o łącznej długości 55 km, a na terenie gminy 1,2 km, droga 752 o długości całkowitej 27 km, a w gminie 9,2 km oraz droga 756 o długości 74 km, a w granicach gminy znajduje się 13,6 km. Łączna ich długość w granicach gminy wynosi 24 km co daje wskaźnik gęstości sieci 7,5 km/100 km². Drogi te posiadają nawierzchnię bitumiczną i są w dobrym lub średnim stanie technicznym. Są one zarządzane są przez Świętokrzyski Zarząd Dróg Wojewódzkich w Kielcach. Część z tych dróg wchodzi w skład stworzonej przez samorząd województwa i wpisanej do programów i dokumentów poziomu regionalnego tzw. Małej Pętli Świętokrzyskiej.
Na terenie gminy poza drogami wojewódzkimi znajduje się 20 dróg powiatowych o łącznej długości 91,2 km. Drogi powiatowe są zarządzane przez Zarząd Dróg Powiatowych w Starachowicach. Do ważniejszych dróg powiatowych w gminie Pawłów zaliczają się: droga Nr 0508T, która łączy Bodzentyn z Rudkami, droga Nr 0603T, łącząca gminę Bodzentyn z gminą Waśniów, droga Nr 0613T, która łączy gminę Brody z gminą Pawłów oraz droga Nr 0650T stanowiąca połączenie gminy Pawłów z gminą Kunów. Pozostałe drogi powiatowe i gminne mają charakter lokalny łączący poszczególne sołectwa ze sobą oraz z drogami wyższej kategorii. Ostatnią kategorią dróg publicznych są drogi gminne. Do sieci dróg gminnych należy 30 tras o długości 47,3 km. Są one zarządzane przez Urząd Gminy w Pawłowie, a ich utrzymaniem zajmuje się Gminny Zakład Usługowo-Inwestycyjny w Brzeziu. Ponadto na terenie gminy istnieje szereg dróg najniższej kategorii, bez klasyfikacji i numeracji, które są najczęściej drogami wewnętrznymi stanowiącymi dojazd do posesji prywatnej lub pola.
Sukcesywnie drogi na terenie gminy są poddawane remontom, co znacznie poprawia bezpieczeństwo na tych odcinkach, szczególnie w okresie zimowym. W latach 2006–2008 wyremontowano 3,4 km dróg powiatowych za łączną kwotę 1 688 tysięcy złotych. Środki pochodziły z budżetu gminy, powiatu starachowickiego oraz źródeł zewnętrznych. W ramach inwestycji wyremontowana została droga nr 0611T, przebudowano drogi nr 0608T i nr 0598T. W okresie od kwietnia do sierpnia 2009 roku przebudowano drogę nr 0612T w Rzepinie Drugim. W tym też roku rozpoczęto przebudowę drogi nr 0598T na odcinku Grabków – Bostów. Inwestycję ukończono w 2011 roku. W 2011 roku za kwotę 5,5 miliona złotych przebudowano drogę powiatową nr 0613T na odcinku Dąbrowa-Pawłów, z czego wkład własny gminy wyniósł 1 350 tysięcy złotych. W 2012 roku ukończono przebudowę drogi nr 0628T na trasie Dąbrowa-Kałków. W latach 2011–2012 ukończono I etap chodnika przy drodze powiatowej nr 0612T w miejscowości Rzepin Drugi. Przebudowane zostały również dwa mosty. Pierwszy na rzece Czarna Woda w Łomnie oraz most na rzece Psarce w miejscowości Tarczek. W 2013 roku zakończono pierwszy etap przebudowy drogi nr 0603T na odcinku Chybice – Wieloborowice. Inwestycja kosztowała 2 360 tysięcy złotych, z czego gmina dofinansowała ją kwotą 590 tysięcy złotych.
Komunikacja publiczna.
W latach ubiegłych usługi w zakresie pasażerskiej komunikacji zbiorowej świadczyło Przedsiębiorstwo Komunikacji Samochodowej w Starachowicach. Od lat 90. XX wieku oprócz PKS-u obszar gminy zaczęli obsługiwać przewoźnicy prywatni. Po likwidacji PKS Starachowice w 2015 roku obszar gminy jest obsługiwany wyłącznie przez prywatnych przewoźników zrzeszonych w Świętokrzyskim Zrzeszeniu Przewoźników Prywatnych w Kielcach. Prywatny tabor głównie busy o pojemności 18-20 osób, korzysta ze 197 przystanków zlokalizowanych na terenie gminy.
Infrastruktura techniczna.
Sieć wodociągowa.
Gmina Pawłów posiada dobrze rozwiniętą sieć wodociągową. Budowę sieci w gminie rozpoczęto na początku lat 80. XX wieku. Pierwszą miejscowością, w której ukończono wodociąg były Bronkowice. Do 1983 roku wybudowano sieć w Radkowicach i Radkowicach Kolonii. Intensywna rozbudowa sieci wodociągowej we wszystkich miejscowościach zakończyła się w 1998 roku kiedy ukończono inwestycję w Modrzewiu. Wyjątek stanowiły Szeligi, w których wodociąg wybudowano w 2007 roku. W związku z budową nowych nieruchomości mieszkalnych gmina w latach 2009–2016 zrealizowała 19 inwestycji polegających na przedłużeniu sieci. Łączna długość sieci wodociągowej w 2016 roku wynosiła 229 km, a w wodę z niej zaopatrywanych jest 99% mieszkańców. Na terenie gminy dostawcą usług w zakresie zbiorowego zaopatrzenia w wodę jest Gminny Zakład Usługowo – Inwestycyjny.
Woda do picia i potrzeb gospodarczych mieszkańców pochodzi z zasobów podziemnych czerpanych z trzech studni wgłębnych. Największa z nich zlokalizowana jest w miejscowości Bronkowice, a jej wydajność w ciągu doby wynosi 1560 m³. Ujęcie to pracuje w oparciu o trzy studnie wiercone i hydrofornie. Drugie co do wielkości ujęcie zlokalizowane jest w Szerzawach. Składa się ono z dwóch studni, hydroforni oraz dwóch zbiorników wyrównawczych o pojemności 150 m³ każdy. Trzecie i najmniejsze spośród eksploatowanych znajduje się w Świślinie. Jego wydajność wynosi 72 m³ na dobę, a pracuje w oparciu o jedną studnię. Na terenie gminy znajduje się czwarte ujęcie wody w miejscowości Ambrożów, jednak nie jest ono eksploatowane. Składa się ono z dwóch studni i dwóch zbiorników wyrównawczych po 150 m³ każdy. Znaczna część mieszkańców korzysta również ze studni indywidualnych. Dla ujęć wody w Szerzawach oraz Ambrożowie Dyrektor Regionalnego Zarządu Gospodarki Wodnej ustanowił strefy ochrony bezpośredniej oraz pośredniej. W gminie Pawłów średnie zużycie wody na mieszkańca wynosi w ciągu roku 28 m³.
Sieć energetyczna.
Gmina Pawłów w energię elektryczną zaopatrywana jest z dwóch Głównych Punktów Zasilania (GPZ) zlokalizowanych w Starachowicach i Starej Słupi. Obydwa GPZ-ty przesyłają energię elektryczną liniami 15 kV. GPZ Stara Słupia jedną linią zasila w energię 13 miejscowości, natomiast GPZ Starachowice korzysta z trzech linii do zasilenia pozostałych miejscowości w gminie. Ponadto przez teren gminy przebiega trzy linie energetyczne wysokiego napięcia. Dwie linie 110 kV i jedna 220kV. Większość mieszkańców w swoich nieruchomościach korzysta z sieci 380 V, a tylko niewielka część wykorzystuje sieć 220 V. Eksploatacją sieci rozdzielczej zajmuje się Rejonowy Zakład Energetyczny w Starachowicach.
Sieć kanalizacyjna.
Obszar gminy Pawłów został skanalizowany w ok. 52%, a sieć kanalizacyjna o długości 146 kilometrów została wybudowana w 16 miejscowościach. Podmiotem odpowiedzialnym za utrzymanie sieci jest Gminny Zakład Usługowo–Inwestycyjny w Brzeziu. Budowę pierwszego odcinka sieci w Kałkowie i Godowie rozpoczęto w 1999 roku. Dwuetapową inwestycję o długości 12,5 kilometra ukończono w 2000 roku. W latach 2001–2002 oddano do użytku sieć w Dąbrowie i Rzepinie Drugim, gdzie w dwuetapowej inwestycji wykonano 29,5 kilometra sieci. Również w dwóch etapach realizowana była inwestycja w Pawłowie, gdzie w 2003 roku oddano 27 kilometrów sieci. W roku 2004 jednocześnie realizowano trzy inwestycje. Przedłużono o 2,5 kilometra sieć na odcinku Dąbrowa – Jabłonna, wybudowano 11 kilometrową sieć w Rzepinie Pierwszym oraz 13,5 kilometra w Ambrożowie. W 2005 roku skanalizowane zostały Chybice z siecią o długości 8,5 kilometra. W następnym roku przedłużono sieć o 5,5 kilometra w Godowie Starym i Godowie Zamazurze. W 2008 roku w Dąbrowie wykonano 500 metrowy odcinek do fabryki kostki brukowej. Ścieki z tych wszystkich miejscowości były oczyszczane w oczyszczalni ścieków w Godowie.
Kolejny etap rozbudowy sieci kanalizacyjnej rozpoczął się w 2009 roku kiedy wybudowano oczyszczalnię ścieków w Tarczku. Wraz z budową oczyszczalni wykonano 20,8 kilometrów sieci w Tarczku, Świętomarzy i Brzeziu Małym. W 2010 roku skanalizowano miejscowość Szerzawy, a w roku kolejnym Brzezie i Wawrzeńczyce. Łącznie oddano 37,5 kilometra sieci. W 2013 roku ukończono budowę sieci w miejscowości Bukówka o długości 9,8 kilometrów. W 2015 roku oddano do użytku sieć o długości 2,7 km w miejscowości Nowy Jawor. Łącznie sieć kanalizacyjna w gminie Pawłów liczy 146 kilometrów, 67 przepompowni sieciowych i 46 przepompowni przydomowych. Poza siecią kanalizacyjną na terenie gminy znajduje się 1053 zbiorniki bezodpływowe na nieczystości ciekłe. W 43 gospodarstwach domowych użytkowane są przydomowe oczyszczalnie ścieków z drenażem rozsączającym.
Na terenie gminy pracują trzy oczyszczalnie ścieków. Pierwsza została wybudowana oczyszczalnia w Godowie. Prace rozpoczęto w 1999 roku, a zakończono w 2000 roku. Biologiczno-chemiczna oczyszczalnia o przepustowości 300 m³ ścieków na dobę wykorzystywała w procesie oczyszczania metodę osadu czynnego. W listopadzie 2015 roku zakończyła się gruntowna modernizacja oczyszczalni i zmiana technologii oczyszczania ścieków na ultrafiltrację membranową MBR. W 2009 roku ukończono budowę drugiej oczyszczalni w gminie. Mechaniczno-biologiczna oczyszczalnia w Tarczku posiada przepustowość 300 m³ ścieków na dobę. Również i ten obiekt został zmodernizowany w 2015 roku. Najnowszą oczyszczalnią jest oddana do użytku w 2013 roku mechaniczno-biologiczna oczyszczalnia w Pawłowie. Ścieki są w niej oczyszczane w technologii ultrafiltracji membranowej MBR. Jej przepustowość wynosi 425 m³ ścieków na dobę.
Sieć gazociągowa.
Na terenie gminy Pawłów sieć gazociągowa jest wykonana w 94%. Źródłem zaopatrzenia gminy Pawłów w gaz ziemny jest tranzytowy gazociąg wysokoprężny relacji Ostrowiec Świętokrzyski – Lubienia – Skarżysko-Kamienna oraz średnioprężny przewód gazowy Rudnik. Budowę pierwszego gazociągu rozpoczęto w 1995 roku na odcinku Jabłonna – Dąbrowa. W latach 1995–2001 nastąpiła intensywna rozbudowa sieci na terenie gminy. W tym okresie wybudowano gazociąg w 21 miejscowościach. Kolejny okres inwestycyjny to lata 2004–2008 kiedy do użytku oddano sieć w 5 miejscowościach. Ostatnim etapem rozbudowy gazociągu na terenie gminy był okres pomiędzy 2011 a 2016 rokiem. Wówczas ukończono sieć w 8 miejscowościach. Łączna długość sieci gazowej na terenie gminy Pawłów wynosi 229 km, w tym 37 km przyłączy gazowych. Wykonano 2278 przyłączy, z czego 750 nieruchomości jest podłączonych do sieci. Zgazyfikowanych jest 34 z 36 miejscowości. Sieci nie wybudowano w Szeligach i Modrzewiu oraz w dwóch przysiółkach Dąbrowie Polesie i Grabkowie Wojciechowie, co podyktowane jest względami ekonomicznymi (zbyt duża odległość pomiędzy nieruchomościami, a także ich niewielka liczba). Mieszkańcy tych nieruchomości, które nie są wyposażone w sieć gazową korzystają z indywidualnych butli gazowych propan–butan. Siecią gazową w gminie zarządza Karpacka Spółka Gazownictwa.
Sieć telekomunikacyjna.
Gmina Pawłów obsługiwana jest przez Rejon Telekomunikacji w Starachowicach. Na terenie gminy zlokalizowane są anteny telefonii komórkowej zainstalowane w miejscowościach: Warszówek, Pawłów, Radkowice, Rzepin Drugi i Dąbrowa. W 2015 roku w ramach realizacji projektu „Sieć Szerokopasmowa Polski Wschodniej – województwo świętokrzyskie” na terenie gminy powstały cztery węzły dystrybucyjne w Pawłowie, Bronkowicach, Godowie i Szerzawach. Dzięki nim operatorzy lokalni rozpoczęli montaż sieci Internetu szerokopasmowego na terenie gminy. Na początku 2016 roku sieć została ukończona w Rzepinie Kolonii, Rzepinie Pierwszym, Rzepinie Drugim, Dąbrowie, Warszówku, Ambrożowie, Radkowicach i Radkowicach Kolonii. Jesienią zamontowano sieć w miejscowości Szerzawy i Pawłów, a na początku 2017 roku w Kałkowie i Godowie. Kolejnym etapem było wykonanie sieci w Wawrzeńczycach i Brzeziu.
Sołectwa.
Ambrożów, Bronkowice, Brzezie, Bukówka-Zbrza (Bukówka, Zbrza), Chybice, Dąbrowa, Godów, Grabków, Jadowniki, Jawór (Nowy Jawor, Stary Jawor), Kałków, Krajków, Łomno, Modrzewie, Nieczulice, Nowy Bostów, Pawłów, Pokrzywnica, Radkowice, Radkowice-Kolonia, Rzepin Drugi, Rzepin-Kolonia, Rzepin Pierwszy, Rzepinek, Stary Bostów, Szeligi, Szerzawy, Świętomarz, Świślina, Tarczek, Tarczek Górny, Trzeszków, Warszówek, Wawrzeńczyce, Wieloborowice
Pozostałe miejscowości podstawowe: Brogowiec, Nieczulice-Kolonia, Podgórze, Podradkowice, Wióry, Wojciechów.
Sąsiednie gminy.
Bodzentyn, Brody, Kunów, Nowa Słupia, Starachowice, Waśniów, Wąchock

</doc>
<doc id="223462" url="https://pl.wikipedia.org/wiki?curid=223462" title="Gold Coast">
Gold Coast

Gold Coast – szóste co do wielkości miasto Australii, położone w południowo-wschodniej części stanu Queensland, graniczące od północy z Brisbane. Położone w regionie i aglomeracji South East Queensland zamieszkiwanym przez 3,5 mln osób. Znane jest przede wszystkim ze słonecznego, subtropikalnego klimatu, złocistych plaż, kwitnącego życia nocnego oraz wielu atrakcji turystycznych. Licznie odwiedzane przez miłośników surfingu oraz wszelkiego rodzaju sportów wodnych.
Historia.
Gold Coast powstało po połączeniu się ze sobą szeregu mniejszych miejscowości tworząc miasto satelickie dla Brisbane, w którym mieszka około 638 000 osób. Rejon ten pozostawał niezamieszkany przez Europejczyków aż do 1823, kiedy to odkrywca, John Oxley, wylądował w miejscu zwanym dziś Mermaid Beach (na cześć jachtu Oxleya, HMS Mermaid). W 1875 roku założono Southport (obecnie dzielnica Gold Coast), który szybko zyskał sobie reputację prawdziwego raju wakacyjnego dla zamożnych mieszkańców Brisbane. W 1925 roku turystyka w tym rejonie zaczęła gwałtownie się rozwijać, głównie za sprawą Jima Cavilla, który założył hotel Surfers Paradise. W latach 40. dziennikarze i agenci nieruchomości zaczęli nazywać ten rejon „Gold Coast”. Nazwa ta została oficjalnie przyjęta w 1958 roku.
Geografia.
Gold Coast jest usytuowane w południowo-wschodnim narożniku stanu Queensland, na południe od Brisbane, stolicy stanu. Centrum Gold Coast jest oddalone o 66 km na południe od centrum Brisbane. Gold Coast rozciąga się oficjalnie od południowych krańców Logan City do granicy z Nową Południową Walią.
Od zachodu miasto graniczy z częścią Wielkich Gór Wododziałowych, potocznie znanych jako ‘Gold Coast Hinterland’, z których 206 km² zajmuje Park Narodowy Lamington, który wpisany jest na Listę światowego dziedzictwa UNESCO.
Główną rzeką w tym rejonie jest rzeka Nerang. Wiele terenów między pasem wybrzeża a Hinterlandem było niegdyś mokradłami, które zostały przez człowieka przekształcone w kanały. Jest ich łącznie ponad 260 kilometrów, czyli ponad 9 razy więcej niż w Wenecji.
Klimat.
Gold Coast leży w strefie klimatu subtropikalnego, z całorocznym okresem z letnimi temperaturami. Średnia temperatura roczna wynosi 25 °C w ciągu dnia i 17 °C w nocy. Najchłodniejszym miesiącem jest lipiec ze średnią temperaturą około 21 °C w dzień i 12 °C w nocy. Najcieplejszymi miesiącami są styczeń i luty ze średnią temperaturą 28-29 °C w dzień i 21 °C w nocy. Średnia opadów wynosi 1295 milimetrów w skali roku, najobfitszy w opady jest luty z 172 milimetrami.
Transport.
Gold Coast posiada bardzo rozbudowaną sieć komunikacji miejskiej, wliczając w to autobusy, pociągi i tramwaje. Dominującą rolę w transporcie miejskim nadal odgrywają samochody, lecz ciągły wzrost liczby mieszkańców prowadzi do coraz częstszego powstawania korków. Zmusiło to rząd stanu Queensland i radę miejską do położenia nacisku na dalszy rozwój komunikacji miejskiej.
W 2018 oddano do użytku kolejny odcinek systemu komunikacji tramwajowej łączący Helensvale ze szpitalem uniwersyteckim Gold Coast.
Port lotniczy Gold Coast jest usytuowany nieopodal Coolangatta, około 22 kilometrów na południe od centrum miasta. Realizuje ono połączenia do głównych miast Australii, Nowej Zelandii oraz do niektórych krajów azjatyckich. W 2017 roku obsłużył 6,5 mln pasażerów. Port lotniczy Brisbane to główny międzynarodowy port lotniczy aglomeracji, położony jest 75 km na północ od miasta, w 2017 roku obsłużył 23,2 mln pasażerów.
Sport.
W latach 1997-2008 w Gold Coast rozgrywany był kobiecy turniej tenisowy Australian Women’s Hardcourts cyklu WTA. W Gold Coast co roku odbywają się Mistrzostwa Oceanii U-20 w rugby union mężczyzn. Odbyły się tutaj Igrzyska Wspólnoty Narodów 2018.
Głównym klubem piłkarskim jest Gold Coast United FC rozgrywający swoje mecze na Robina Stadium o pojemności 27 400 widzów.
Turystyka.
Turystyka jest głównym źródłem dochodu miasta, przynoszącego rocznie blisko 2,5 miliarda dolarów zysku. Gold Coast jest najpopularniejszą lokalizacją turystyczną w Queenslandzie. Z tego tytułu kasę miejską zasila rocznie blisko 335 milionów dolarów. Miasto oferuje bardzo bogate możliwości zakwaterowania: od schronisk dla backpackerów i samotnych podróżników po ekskluzywne, pięciogwiazdkowe hotele w centrum. 
Głównymi atrakcjami są plaże, Park Narodowy Lamington oraz różnego rodzaju parki tematyczne, m.in.: Dreamworld, Sea World, Warner Bros. Movie World, WhiteWater World, Fleays Wildlife Park i inne. Gold Coast stanowi też bazę do dalszego zwiedzania stanu Queensland, a także oferuje loty nad Wielką Rafą Koralową oraz na Wyspę Lady Elliot. Wet'n'Wild Gold Coast to jeden z najczęściej odwiedzanych parków wodnych na świecie, odwiedzany jest co roku przez ok. 1,1 mln osób. W pobliskich wodach jest możliwość obserwowania wielorybów, m.in. poprzez rejsy wycieczkowe "Whales In Paradise".
Q1 Tower.
Od czasu jego otwarcia w 2005 roku, budynek Q1 Tower stał się popularny zarówno wśród turystów jak i miejscowych. Balkon widokowy na 77. piętrze jest najwyżej położonym tego rodzaju punktem w całym stanie Queensland i umożliwia szeroką obserwację we wszystkich kierunkach. Budynek ma 275 m wysokości (z iglicą 323 m).
Miasta partnerskie.
Miasta partnerskie Gold Coast:
Inne umowy międzynarodowe:

</doc>
<doc id="223463" url="https://pl.wikipedia.org/wiki?curid=223463" title="Hahndorf">
Hahndorf

Hahndorf – miasteczko położone w Australii Południowej na wschód od Adelaide, zostało założone przez luterańskich osadników z Prus.
Historia założenia.
28 grudnia 1838 do Adelajdy przybył statek "Zebra" pod dowództwem duńskiego kapitana Dirka Hahna, na pokładzie którego znajdowało się 188 pasażerów i ich dobytek. W czasie podróży do Australii na statku zmarło 12 podróżnych (co na owe czasy było liczbą dość niską). 
Ziemia na której powstała osada założona przez nowo przybyłych emigrantów, została wcześniej zakupiona przez kapitana Hahna, a osadnicy byli z niej tak zadowoleni, że na jego cześć wieś otrzymała nazwę Hahndorf (niem. "dorf" – wieś). 
Hahndorf obecnie.
Hahndorf jest popularnym miejscem wycieczek zarówno dla mieszkańców Adelajdy jak i dla turystów, szczególnie z Niemiec. W mieście znajduje się wiele restauracji z tradycyjną niemiecka kuchnią. Większość innych atrakcji turystycznych ma także związek z niemiecką przeszłością tego miasta, króluje tam typowa niemiecka architektura, tzw. mur pruski.
W 1912 australijski malarz niemieckiego pochodzenia Hans Heysen zakupił nieruchomość o nazwie „The Cedars” w pobliżu Hahndorf, która pozostała jego domem aż do śmierci, a obecnie jest jednym z popularnych celów turystycznych. Rok wcześniej w miasteczku urodziła się Nora Heysen, córka Hansa Heysena, również malarka. W 1968 malarz został pochowany na cmentarzu w Hahndorf.

</doc>
<doc id="223464" url="https://pl.wikipedia.org/wiki?curid=223464" title="Scott Hicks">
Scott Hicks

Robert Scott Hicks (ur. 4 marca 1953 w Ugandzie) – australijski scenarzysta, reżyser i producent filmowy. Był nominowany do Oscara w dwóch kategoriach: za najlepszy scenariusz oryginalny i najlepszą reżyserię filmu biograficznego "Blask" (1996). 
Życie prywatne.
Zamieszkał w Adelaide. W 1971 ożenił się z Kerry Heysen, z którą ma dwóch synów - Scotta i Jethro.

</doc>
<doc id="223465" url="https://pl.wikipedia.org/wiki?curid=223465" title="Megan Gale">
Megan Gale

Megan Gale (ur. 7 sierpnia 1975 w Perth) – australijska modelka i aktorka.
Życiorys.
Megan zadebiutowała na wybiegu w pierwszej połowie lat 90. XX wieku w Australii. W 1998 roku podpisała kontrakt z mediolańską agencją modelek D Management Group. Od tego czasu zaczęła uczestniczyć w poważnych kampaniach reklamowych (Amarea beachwear, David Jones, Naj-Oleari, Lepel underwear), pokazach mody (Alex Perry, Australian Resort &amp; Swimwear, Mariella Burani, Tigerlily i sesjach zdjęciowych (australijska edycja "Marie Claire" i włoska edycja "GQ"). Jest bardzo znana we Włoszech (głównie dzięki reklamom firmy telekomunikacyjnej Omnitel/Vodafone), w ostatnich latach uzyskała także znaczną popularność w rodzimej Australii.
Próbowała także swoich sił jako aktorka, wystąpiła m.in. w filmach "Niewidzialny" (2005), "I Love You Too" (2010), "Źródło nadziei" (2014) i "" (2015).

</doc>
<doc id="223466" url="https://pl.wikipedia.org/wiki?curid=223466" title="Gosia Dobrowolska">
Gosia Dobrowolska

Gosia Dobrowolska, właściwie: Małgorzata Dobrowolska (ur. 2 czerwca 1958 w Kamiennej Górze) – australijska aktorka polskiego pochodzenia.
Życiorys.
W 1980 ukończyła Studium Aktorskie przy Teatrze Polskim we Wrocławiu, grała także na tamtejszej scenie (debiut w "Śnie nocy letniej" w reż. Jerzego Grzegorzewskiego). Rok później wyemigrowała, przez Austrię do Australii.
Już w 1982 r. zadebiutowała na scenie teatralnej, występując w sztuce "Bachantki" w reżyserii Philipa Keira w teatrze w Sydney. Tam została dostrzeżona przez Sophię Turkiewicz i zaangażowana do roli w swoim pierwszym australijskim filmie "Silver City" (1984). Zagrała w nim rolę emigrantki przybywającej z Polski do Australii po II wojnie światowej.
Nakręcony w 1991 film Paula Coxa "Golden Braid" był napisany specjalnie dla niej. Reżyser ten często angażował ją do swoich filmów, określano ją nawet jako „aktorkę Coksa”. Po dwudziestu latach wróciła do polskiego kina, grając w filmie Jerzego Stuhra "Tydzień z życia mężczyzny" (1999), a następnie w "Doskonałym popołudniu" Przemysława Wojcieszka (2005).
Oprócz występów w filmach Gosia Dobrowolska wykłada na wydziale reżyserskim szkoły filmowej w Sydney.

</doc>
<doc id="223470" url="https://pl.wikipedia.org/wiki?curid=223470" title="Kunda">
Kunda



</doc>
<doc id="223472" url="https://pl.wikipedia.org/wiki?curid=223472" title="Kunda (hinduizm)">
Kunda (hinduizm)

Kunda – arena ofiarna w hinduizmie używana podczas agnihotry. Zbudowana z cegieł w kształcie ściętej (najczęściej schodkowej) piramidy (ostrosłupa), zwykle przyozdabiana kolorowymi kwiatami i owocami. Rozpala się w niej ogień symbolizujący Wisznu, a następnie intonuje mantry (np. Brahma sanhitę) i wrzuca do ognia ziarno (będące symbolicznym aktem "spalenia" grzechów).
Współcześnie funkcję kund spełniają także gotowe miedziane paleniska wielokrotnego użytku.

</doc>
<doc id="223473" url="https://pl.wikipedia.org/wiki?curid=223473" title="Agnihotra">
Agnihotra

Agnihotra (dewanagari अग्निहोत्र) – ofiara ogniowa w hinduizmie, spełniana przy specjalnych okazjach, jak np. narodziny dziecka, ślub, pogrzeb, konsekracja świątyni. Jej niezbędnym elementem jest kunda, w której rozpala się ogień. W czasie agnihotry intonuje się mantry wedyjskie oraz wrzuca do ognia ziarno (np. ryż).
Ogień agnihotry symbolizuje Wisznu, a spalane ziarno – popełnione grzechy.
Mantry agnihotry.
Mantra agnihotry wieczornej.
"Agnaje SwahaAgnaje Idam Na MamaPradźapataje SwahaPradźapataje Idam Na Mama"
Mantra agnihotry porannej.
"Surjaja Idam Na MamaPradźapataje SwahaPradźapataje Idam Na Mama"

</doc>
<doc id="223474" url="https://pl.wikipedia.org/wiki?curid=223474" title="Mistrz międzynarodowy">
Mistrz międzynarodowy

Mistrz międzynarodowy – tytuł nadawany dożywotnio wyróżniającym się szachistom przez Międzynarodową Federację Szachową (FIDE). Na oznaczenie tytułu używa się polskiego skrótu "mm" lub międzynarodowego "IM" (ang. "International Master") oraz analogicznie dla kobiet "mmk" lub "WIM".
Zasady nadawania tytułu.
Reguły przyznawania tytułu zostały ustalone przez FIDE w 1950 roku. W tym roku przyznano również grupie szachistów pierwsze oficjalne tytuły mistrza międzynarodowego za wcześniejsze osiągnięcia. Obecnie tytuł jest nadawany, gdy szachista w określonym czasie osiągnął trzy wartościowe rezultaty (tzw. normy) w turniejach międzynarodowych z udziałem mistrzów międzynarodowych i arcymistrzów. Tytuł może być także przyznany za inne osiągnięcia.
Mistrzowie międzynarodowi osiągają zazwyczaj ranking szachowy w granicach 2400–2500 punktów. Szachiści o rankingu powyżej 2500 punktów są arcymistrzami lub ubiegają się o ten tytuł. Według ewidencji FIDE w lipcu 2005 roku tytułem mistrza międzynarodowego mogło poszczycić się ponad 2500 szachistów, co stanowi około 0,25% liczby wszystkich szachistów, uczestniczących w oficjalnych rozgrywkach FIDE.
Polscy mistrzowie międzynarodowi.
Lista polskich mistrzów i mistrzyń międzynarodowych w szachach w kolejności według roku przyznania tytułu.
Uwaga: pogrubioną czcionką oznaczono zawodników, którzy otrzymali tytuły arcymistrzowskie.

</doc>
<doc id="223475" url="https://pl.wikipedia.org/wiki?curid=223475" title="Język autentyczny">
Język autentyczny

Język autentyczny – ustalony przez strony język wiążący traktatu, który stanowi podstawę jego wykładni. Zgodnie z Konwencją Wiedeńską o prawie traktatów z 23 maja 1969 r. (art. 31 - 33) jeżeli tekst traktatu został ustalony jako autentyczny w dwóch lub więcej językach, traktat ma jednakową moc w każdym z tych języków, chyba że traktat postanawia lub strony uzgodniły, iż w przypadku rozbieżności tekst w określonym języku jest rozstrzygający. Przyjmuje się domniemanie, że wyrazy użyte w traktacie mają to samo znaczenie w każdym z tekstów autentycznych. Traktat należy interpretować w dobrej wierze, zgodnie ze zwykłym znaczeniem, jakie należy przypisywać użytym w nim wyrazom w ich kontekście, oraz w świetle przedmiotu i celu traktatu, odrzucając interpretacje "prowadzące do rezultatu wyraźnie absurdalnego lub nierozsądnego" (art. 32).
Porozumienie z 8 sierpnia 1945 tworzące Międzynarodowy Trybunał Wojskowy w Norymberdze sporządzono w językach: angielskim, francuskim i rosyjskim, "przy czym każdy tekst jest jednakowo miarodajny" wedle art. VII. Karta ONZ w art. 111 głosi, że jej "teksty chiński, francuski, rosyjski, angielski i hiszpański są jednakowo autentyczne", podobne klauzule zawierają traktaty zawarte pod auspicjami tej organizacji. Językami autentycznymi Konwencji MOP są francuski i angielski.
Ustawa o języku polskim w art. 6 postanawia: "Umowy międzynarodowe zawierane przez Rzeczpospolitą Polską powinny mieć polską wersję językową, stanowiącą podstawę wykładni, chyba że przepisy szczególne stanowią inaczej."

</doc>
<doc id="223476" url="https://pl.wikipedia.org/wiki?curid=223476" title="Géza Nagy">
Géza Nagy

Géza Nagy (ur. 29 grudnia 1892 w Sátoraljaújhely, zm. 13 sierpnia 1953 w Kaposvárze) – węgierski szachista, złoty medalista olimpijski.
Kariera szachowa.
W 1924 r. w Gyorze zwyciężył w międzynarodowych mistrzostwach Węgier, wyprzedzając Dawida Przepiórkę i Lajosa Asztalosa. Reprezentował swój kraj na dwóch olimpiadach, w 1927 r. w Londynie i w 1928 r. w Hadze, dwukrotnie zdobywając złote medale. Rozegrał 30 olimpijskich partii, w których zdobył 21 punktów. W 1950 r. Międzynarodowa Federacja Szachowa przyznała mu tytuł mistrza międzynarodowego.
Według retrospektywnego systemu Chessmetrics, najwyżej sklasyfikowany był w styczniu 1925 r., zajmował wówczas 21. miejsce na świecie.

</doc>
<doc id="223477" url="https://pl.wikipedia.org/wiki?curid=223477" title="Árpád Vajda">
Árpád Vajda

Árpád Vajda (ur. 2 maja 1896 w Rimavskiej Sobocie, zm. 25 października 1967 w Budapeszcie) – węgierski szachista, złoty medalista olimpijski.
W 1928 roku zdobył tytuł mistrza Węgier. W latach 1927-1937 sześciokrotnie reprezentował swój kraj na olimpiadach szachowych, na których zdobył 41½ pkt w 73 partiach. Jego drużyna zdobyła dwa złote i dwa srebrne medale. W 1950 roku Międzynarodowa Federacja Szachowa przyznała mu tytuł mistrza międzynarodowego.

</doc>
<doc id="223478" url="https://pl.wikipedia.org/wiki?curid=223478" title="Endre Steiner">
Endre Steiner

Endre (Andreas) Steiner (ur. 27 czerwca 1901 w Budapeszcie, zm. 29 grudnia 1944 w Budapeszcie) – węgierski szachista, złoty medalista olimpijski.
Kariera szachowa.
W latach 1927–1937 pięciokrotnie reprezentował swój kraj na olimpiadach szachowych, na których rozegrał 76 partii i zdobył 50½ punktu. Jego drużyna zdobyła dwa złote i dwa srebrne medale. W 1937 r. na olimpiadzie w Sztokholmie zdobył srebrny medal na trzeciej szachownicy. Zajął trzecie miejsce na turnieju międzynarodowym w Portsmouth (1923), drugie w Trenčianskich Teplicach (1928) i pierwsze w Kecskemét (1933).
Według retrospektywnego systemu Chessmetrics, najwyżej sklasyfikowany był w lipcu 1939 r., zajmował wówczas 16. miejsce na świecie.
Był starszym bratem Lajosa Steinera.

</doc>
<doc id="223479" url="https://pl.wikipedia.org/wiki?curid=223479" title="Kornél Havasi">
Kornél Havasi

Kornél Havasi (ur. 10 stycznia 1892 w Budapeszcie, zm. 15 stycznia 1945 w Bruck an der Leitha) – węgierski szachista.
W 1922 roku zdobył tytuł mistrza Węgier. W latach 1927-1937 siedmiokrotnie reprezentował swój kraj na olimpiadach szachowych, na których rozegrał 90 partii i zdobył 61 punktów. Jego drużyna zdobyła dwa złote i dwa srebrne medale. W 1935 roku na olimpiadzie w Warszawie zdobył srebrny medal na trzeciej szachownicy.

</doc>
<doc id="223480" url="https://pl.wikipedia.org/wiki?curid=223480" title="Sándor Takács">
Sándor Takács

Sándor Takács, właśc. Károly Sydlauer (ur. 10 lutego 1893 w Miszkolcu, zm. 22 kwietnia 1932 w Budapeszcie) – węgierski szachista, medalista olimpijski.
W 1928 roku wspólnie z Ernstem Grünfeldem wygrał turniej w Wiedniu. Podzielił I miejsce z Edgarem Collem i Frankiem Marshallem w Hastings, w 1929 roku. W tym samym roku, w silnie obsadzonym turnieju w Rogaškiej Slatinie zajął III miejsce, wspólnie z Gézą Maróczym i Vasją Pircem, za Akibą Rubinsteinem i Salomonem Flohrem. Na olimpiadzie Hamburgu w 1930 roku zdobył srebrny medal w reprezentacji Węgier.
Według retrospektywnego systemu Chessmetrics, najwyżej sklasyfikowany był we wrześniu 1926 r., zajmował wówczas 20. miejsce na świecie.

</doc>
<doc id="223481" url="https://pl.wikipedia.org/wiki?curid=223481" title="Lajos Steiner">
Lajos Steiner

Lajos Steiner (ur. 14 czerwca 1903 w Oradei, zm. 22 kwietnia 1975 w Sydney) – australijski szachista pochodzenia węgierskiego, medalista olimpijski.
Kariera szachowa.
W latach 1931–1935 trzykrotnie reprezentował Węgry na olimpiadach szachowych, na których rozegrał 49 partii i zdobył 30 punktów. Na olimpiadzie w Pradze w 1931 r. zdobył brązowy medal na drugiej szachownicy. Dwukrotnie zdobył tytuł mistrza Węgier, w latach 1931 i 1936. W 1935 r. wygrał mecz z Andorem Lilienthalem, pokonując go w stonuku 4–2. Zwyciężył w turniejach międzynarodowych w Bad Schandau (1927), Budapeszcie (1931), Magdeburgu (1934, wspólnie z Vasją Pircem) oraz Wiedniu (1935, wspólnie z Erichem Eliskasesem i 1938).
W 1939 r. wyemigrował do Australii. Był czterokrotnym mistrzem Australii w latach 1945, 1947, 1953 i 1959. W 1950 r. Międzynarodowa Federacja Szachowa przyznała mu tytuł mistrza międzynarodowego.
Według retrospektywnego systemu Chessmetrics, najwyżej sklasyfikowany był w lipcu 1937 r., zajmował wówczas 11. miejsce na świecie.
Był młodszym bratem Endre Steinera.

</doc>
<doc id="223482" url="https://pl.wikipedia.org/wiki?curid=223482" title="Geza Nagy">
Geza Nagy



</doc>
<doc id="223483" url="https://pl.wikipedia.org/wiki?curid=223483" title="Kornel Havasi">
Kornel Havasi



</doc>
<doc id="223484" url="https://pl.wikipedia.org/wiki?curid=223484" title="Sandor Takacs">
Sandor Takacs



</doc>
<doc id="223485" url="https://pl.wikipedia.org/wiki?curid=223485" title="Arpad Vajda">
Arpad Vajda



</doc>
<doc id="223505" url="https://pl.wikipedia.org/wiki?curid=223505" title="Józef Sylwester Sosnowski">
Józef Sylwester Sosnowski

Józef Sylwester Sosnowski herbu Nałęcz (zm. 31 grudnia 1783) – hetman polny litewski od 1775 do 1780, wojewoda smoleński od 1771, wojewoda połocki od 1781, pisarz polny litewski w latach 1764-1771, pisarz wielki litewski w 1754 roku, starosta ratneński w 1772 roku, w latach marszałek sejmu elekcyjnego 1764, konsyliarz Rady Nieustającej w 1775 roku, starosta brzeskolitewski w latach 1759-1770.
Życiorys.
Żonaty z Teklą Despot-Zenowicz, z którą miał dwie córki: Katarzynę i Ludwikę, do której bezskutecznie (z powodu sprzeciwu ojca) zalecał się w 1774 nieznany wtedy jeszcze absolwent Szkoły Rycerskiej Tadeusz Kościuszko. Jego oświadczyny zostały odrzucone przez hetmana słowami: „"...synogarlice nie dla wróbla, a córki magnackie nie dla drobnych szlachetków..."”
Wybrany posłem chełmskim na sejm w 1754 roku. W 1756 roku wybrany posłem litewskim na sejm z Inflant. Poseł litewski na sejm 1758 roku z województwa inflanckiego. Poseł na sejm nadzwyczajny 1761 roku z ziemi bielskiej. Jako poseł ziemi bielskiej 29 kwietnia 1761 roku zerwał sejm nadzwyczajny. Poseł na sejm 1762. 
Był marszałkiem województwa brzeskolitewskiego w konfederacji generalnej Wielkiego Księstwa Litewskiego w 1764 roku i posłem tego województwa na sejm konwokacyjny 1764 roku. Był konsyliarzem konfederacji generalnej 1764 roku. Jako duktor województwa brzeskolitewskiego był elektorem Stanisława Augusta Poniatowskiego w 1764 roku z województwa brzeskolitewskiego. Poseł z województwa brzeskolitewskiego na sejm koronacyjny 1764 roku. Członek Komisji Wojskowej Wielkiego Księstwa Litewskiego w 1764 roku. W 1766 roku był posłem na Sejm Czaplica z województwa brzeskolitewskiego. Był członkiem konfederacji radomskiej 1767 roku. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku za którego odpowiada król, poseł ziemi chełmskiej na sejm 1767 roku. 23 października 1767 wszedł w skład delegacji sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.
Na Sejmie Rozbiorowym 1773-1775 został wybrany przez króla Stanisława Augusta Poniatowskiego do Rady Nieustającej. Członek konfederacji Andrzeja Mokronowskiego w 1776 roku.
Rodzinna siedziba Sosnowskich znajdowała się w Sosnowicy i obecnie z całego założenia dworskiego zachowała się jedynie jedna oficyna.
W 1762 odznaczony Orderem Orła Białego.
W 1765 został kawalerem Orderu Świętego Stanisława.

</doc>
<doc id="223516" url="https://pl.wikipedia.org/wiki?curid=223516" title="Kremówki papieskie">
Kremówki papieskie



</doc>
<doc id="223519" url="https://pl.wikipedia.org/wiki?curid=223519" title="World Bridge Federation">
World Bridge Federation



</doc>
<doc id="223520" url="https://pl.wikipedia.org/wiki?curid=223520" title="WBF">
WBF



</doc>
<doc id="223521" url="https://pl.wikipedia.org/wiki?curid=223521" title="Ludmiła Putina">
Ludmiła Putina

Ludmiła Aleksandrowna Putina, , po drugim mężu Oczerietna, ros. (ur. 6 stycznia 1958 w Kaliningradzie) – od 28 lipca 1983 do 6 czerwca 2013 małżonka Władimira Putina (prezydenta Federacji Rosyjskiej w latach 2000–2008 i od 2012). Ukończyła studia na wydziale romanistyki Uniwersytetu Leningradzkiego. Wcześniej pracowała, między innymi, jako listonoszka, pielęgniarka szpitalna, stewardesa Aerofłotu.
Według portalu Sobiesiednik Ludmiła Putina wyszła za mąż za 38-letniego Artura Oczerietnego i zmieniła nazwisko. Zamieszkała z Oczerietnym we Francji, w miejscowości Anglet na wybrzeżu Oceanu Atlantyckiego. 
Z Władimirem Putinem ma dwie córki: Mariję (ur. 1985) i Jekatierinę (ur. 1986).

</doc>
<doc id="223523" url="https://pl.wikipedia.org/wiki?curid=223523" title="Chory">
Chory

Osoba chora – osoba znajdująca się w stanie przejściowej lub stałej utraty zdrowia, zdefiniowanego przez Światową Organizację Zdrowia jako "stan pełnego dobrostanu fizycznego, psychicznego i socjalnego". Chory zdany jest na możliwości obronne organizmu oraz na pomoc medyczną. W przypadku niektórych chorób psychicznych, osoba chora posiada ograniczoną odpowiedzialność karną.
Pozycja osoby chorej w społeczeństwie.
W dziejach cywilizacji ludzkiej chory był z jednej strony marginalizowany - jako niezdolny do walki, pracy, zdobywania jedzenia. Z drugiej strony był na ogół pod większą ochroną - początkowo zwyczajową, później i prawną. U wielu plemion prymitywnych niektóre choroby psychiczne były znakiem sakralnym - na przykład dostępu do nadzwyczajnej wiedzy albo opętania przez siły nieczyste. W średniowieczu w całej Europie rozwijała się pod wpływem chrześcijaństwa cała sieć szpitali, umieralni, przytułków dla chorych - na ogół przy klasztorach i kościołach. W czasach nowożytnych podobne instytucje powstawały w obrębie miast. W XIX wieku, wraz z postępem myśli społecznej pozycja chorego uległa znacznej poprawie. Największy wpływ miało stopniowe ustanowienie osłon socjalnych i zdrowotnych dla chorych.
Aktualna sytuacja w krajach rozwiniętych.
Dziś wszelkie systemy zdrowotne w państwach rozwiniętych biorą pod ochronę osobę chorą. W większości tych państw istnieje obowiązkowe ubezpieczenie zdrowotne, które pokrywa koszty leczenia. Choremu pracownikowi przysługuje zwolnienie z pracy na czas choroby na podstawie medycznej diagnozy. Za ten czas przysługuje mu ochrona przed utratą pracy oraz cała bądź prawie cała pensja.

</doc>
<doc id="223524" url="https://pl.wikipedia.org/wiki?curid=223524" title="Niemiecka Partia Centrum">
Niemiecka Partia Centrum

Niemiecka Partia Centrum (niem. "Deutsche Zentrumspartei" lub po prostu "Zentrum"), często nazywana Katolicką Partią Centrum – niemiecka katolicka partia polityczna w czasach Cesarstwa Niemieckiego, Republiki Weimarskiej i III Rzeszy. Rozwiązała się 5 lipca 1933 roku, na krótko przed podpisaniem Reichskonkordatu pomiędzy Stolicą Apostolską a III Rzeszą. Po II wojnie światowej partia została reaktywowana, jednak nie zdołała osiągnąć dawnych wpływów, jako że większość jej członków odeszła do CDU. Pomimo tego była reprezentowana w parlamencie do 1957 roku. Ciągle istnieje, jako marginalne ugrupowanie, najsilniejsze w Nadrenii Północnej-Westfalii.
Historia od 1870.
1870–1933.
W pierwszych dziesięcioleciach istnienia Niemiecka Partia Centrum była uważana za reprezentantkę i głosicielkę interesów katolików niemieckich. Podczas I wojny światowej poparła w Reichstagu rezolucję pokojową. W 1933 r. partia ta w obawie przed aresztowaniami, jak wszystkie ówczesne niemieckie partie prawicowe, głosowała za nadzwyczajnymi pełnomocnictwami dla Adolfa Hitlera. Konsekwencją tychże pełnomocnictw były w kilka miesięcy potem zakazy albo samorozwiązania partii politycznych. 6 lipca 1933 partia Centrum rozwiązała się, jako ostatnia z demokratycznych partii.
Od 1945.
Do jej ponownego założenia w 1945 roku znamiennie przyczynił się Johannes Brockmann, który uważał, że CDU przyjęła zbyt prawicowy kurs. Partia Centrum została zaproszona przez brytyjskie władze wojskowe do współpracy przy formułowaniu niemieckiej konstytucji. W pierwszych powojennych wyborach partia ta uzyskała 10 mandatów, w następnych latach straciła jednak na znaczeniu i wpływie politycznym.
Dzisiaj partia Centrum jest ponadkonfesjonalna, wśród jej liderów i wyborców znajdują się członkowie różnych wyznań, ma charakter socjalno–konserwatywny i uczestniczyła w przedwczesnych wyborach do niemieckiego parlamentu (Bundestag i Bundesrat) 18 września 2005 roku. Od stycznia 2022 roku w Bundestagu zasiada jeden deputowany tej partii, Uwe Witt, który po wystąpieniu z Alternatywy dla Niemiec (AfD) wstąpił właśnie do Niemieckiej Partii Centrum.
Program.
Cenione przez partię wartości to: małżeństwo, życie, rodzina, młodzież, starsi ludzie, środowisko, opieka, zdrowie, praca, dobrobyt w oparciu o podejście chrześcijańskie. Małżeństwo i rodziną są uznane za podstawę prawidłowo ukształtowanego społeczeństwa. Prawa człowieka powinny być respektowane bez względu na jakiekolwiek różnice między ludźmi a praca powinna być tak opłacana, aby umożliwić każdemu prowadzenie godnego życia rozumianego nie tylko jako egzystencję w wymiarze materialnym, ale także udział w życiu kulturalnym. Kształcenie się i rozwijanie własnych talentów jest traktowane jako obowiązek każdego z obywateli. Państwo i społeczeństwo powinno jedynie zapewnić każdemu równe szanse w dostępie do wiedzy.

</doc>
<doc id="223526" url="https://pl.wikipedia.org/wiki?curid=223526" title="Rzepiska (województwo małopolskie)">
Rzepiska (województwo małopolskie)

Rzepiska (słow. "Repiská", węg. "Répásfalu", niem. "Reps" lub "Ripsdorf") – wieś w Polsce położona w województwie małopolskim, w powiecie tatrzańskim, w gminie Bukowina Tatrzańska, położona na polskim Spiszu, u podnóża Pawlikowego Wierchu, w sąsiedztwie Czarnej Góry, Jurgowa i Łapszanki.
Historia.
Wieś została założona w XVII wieku. Do 1918 roku wchodziła w skład Królestwa Węgier.
Na wieś składają się trzy osiedla: Rzepiska-Potok Bryjów, Rzepiska-Potok Wojtyczków i Rzepiska-Potok Grocholów. W Rzepiskach-Potok Bryjów znajduje się kościół Miłosierdzia Bożego, konsekrowany 12 lipca 1997 roku. W Rzepiskach - Potok Grocholów jest kościół Matki Bożej Nieustającej Pomocy i dom księży marianów.
W latach 1975–1998 miejscowość położona była w województwie nowosądeckim.
Według danych z 31 grudnia 2012 r. sołectwo Rzepiska miało 732 stałych mieszkańców.
Kultura.
We wsi jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka. Tradycyjnym ubiorem był strój spiski w odmianie jurgowskiej.
Parafia Kościoła rzymskokatolickiego.
W 1960 roku powstał ośrodek duszpasterski w Rzepiskach-Grocholowym Potoku. 21 kwietnia 2003 roku Arcybiskup Metropolita Krakowski kard. Stanisław Dziwisz erygował Rektorat pod wezwaniem Matki Bożej Nieustannej Pomocy w Rzepiskach. Kościół parafialny wybudowany został w latach 1955–1957. Cmentarz parafialny przylega od południa do kościoła.

</doc>
<doc id="223528" url="https://pl.wikipedia.org/wiki?curid=223528" title="Twierdzenie Banacha-Steinhausa">
Twierdzenie Banacha-Steinhausa

Twierdzenie Banacha-Steinhausa ("zasada jednostajnej ograniczoności") – twierdzenie analizy funkcjonalnej mówiące, w swym klasycznym sformułowaniu, że granica punktowa ciągu operatorów liniowych i "jednakowo ciągłych" między przestrzeniami Banacha jest ciągłym operatorem liniowym. Twierdzenie Banacha-Steinhausa można sformułować ogólniej, aby uwypuklić istotność założeń wersji klasycznej.
Pierwszy dowód twierdzenia przedstawili w 1927 roku Stefan Banach i Hugo Steinhaus.
Jednakowa ciągłość.
Dalej formula_1 i formula_2 oznaczać będą ustalone przestrzenie liniowo-topologiczne. Rodzinę formula_3 przekształceń liniowych przestrzeni formula_1 w przestrzeń formula_2 nazywa się jednakowo ciągłą, gdy dla każdego otoczenia zera formula_6 istnieje takie otoczenie zera formula_7 że
dla każdego formula_9 W przypadku gdy formula_1 i formula_2 są przestrzeniami unormowanymi, to rodzina formula_3 jest jednakowo ciągła wtedy i tylko wtedy, gdy
Twierdzenie Banacha-Steinhausa.
Niech formula_3 będzie rodziną przekształceń liniowych przestrzeni formula_1 w przestrzeń formula_16 Jeżeli zbiór
jest podzbiorem drugiej kategorii przestrzeni formula_18 to formula_3 jest rodziną jednakowo ciągłą oraz zbiór formula_20 jest całą przestrzenią.

</doc>
<doc id="223539" url="https://pl.wikipedia.org/wiki?curid=223539" title="TSV 1860 München">
TSV 1860 München



</doc>
<doc id="223541" url="https://pl.wikipedia.org/wiki?curid=223541" title="Henryk Reyman">
Henryk Reyman

Henryk Tomasz Reyman vel Reymann (ur. 28 lipca 1897 w Krakowie, zm. 11 kwietnia 1963 tamże) – polski piłkarz występujący na pozycji napastnika, reprezentant Polski w latach 1922–1931, olimpijczyk, trener i działacz piłkarski, podpułkownik Wojska Polskiego.
Życiorys.
Służba wojskowa.
Urodził się w Krakowie, w rodzinie Władysława, urzędnika pocztowego, i Franciszki z Czernych. Był starszym bratem Jana – również piłkarza.
Ukończył III Gimnazjum im. Sobieskiego w Krakowie. Podczas I wojny światowej walczył w szeregach armii austriackiej. Po przeszkoleniu został skierowany na front włoski na którym walczył od 1 marca 1915 do 31 grudnia 1916. Od 1 stycznia 1917 do 10 września 1918 walczył na froncie włoskim. Podczas walk na froncie włoskim został dwukrotnie ranny. 1 kwietnia 1917 został awansowany na podporucznika. 
W listopadzie 1918 został przyjęty do Wojska Polskiego z byłej armii austro-węgierskiej w stopniu podporucznika. Na początku 1919 roku uzyskał przydział do 3 Pułku Piechoty; w czasie walk polsko-ukraińskich o Małopolskę Wschodnią walczył w obronie Lwowa i Przemyśla, a następnie brał udział w przygotowaniach do I powstania śląskiego. Brał również udział w akcji plebiscytowej na terenie Spisza i Orawy. 1 grudnia 1919 roku został mianowany porucznikiem. Przydzielony do 20 Pułku Piechoty, walczył w wojnie polsko-bolszewickiej. Podaje się, że miał być odznaczony za czyny bojowe Krzyżem Walecznych i to aż czterokrotnie, lecz informacji tej nie potwierdzają Roczniki Oficerskie z 1923, 1924, 1928, 1932 i 1939 roku. W 1921 roku ukończył czteromiesięczny kursu w Szkole Podchorążych Piechoty w Warszawie. Uczestniczył w III powstaniu śląskim. 
3 maja 1922 roku został zweryfikowany w stopniu porucznika ze starszeństwem z 1 czerwca 1919 roku i 1325. lokatą w korpusie oficerów piechoty, a jego oddziałem macierzystym był nadal 20 Pułk Piechoty. W listopadzie 1924 został przydzielony z 20 pp w Krakowie do Oddziału Wyszkolenia Dowództwa Okręgu Korpusu Nr V na stanowisko referenta. Z dniem 7 marca 1925 został przydzielony z DOK V do macierzystego 20 pp. 3 maja 1926 został mianowany kapitanem ze starszeństwem z dniem 1 lipca 1925 roku i 223. lokatą w korpusie oficerów piechoty. 26 kwietnia 1928 został przeniesiony z 20 pp do 5 pułku piechoty Legionów w Wilnie. W grudniu 1929 roku ponownie przeniesiony do 20 pp. Jesienią 1930 roku został przeniesiony do 5 Okręgowego Urzędu Wychowania Fizycznego i Przysposobienia Wojskowego w Krakowie. Dwa miesiące później otrzymał przeniesienie do Centralnego Instytutu Wychowania Fizycznego w Warszawie. 28 czerwca 1933 roku ogłoszono jego przeniesienie do 18 pułku piechoty w Skierniewicach. W skierniewickim garnizonie pełnił służbę do 1936 roku. W marcu tego roku został awansowany na majora w korpusie oficerów piechoty. 
Tuż przed drugą wojną światową i w czasie wojny obronnej 1939 dowódca I batalionu 37 pułku piechoty z Kutna. 20 września został ranny w bitwie nad Bzurą. Jako jeniec trafił do szpitala w Rawie Mazowieckiej. Z powodu ciążącego na nim od 1940 roku wyroku sądu hitlerowskiego skazującego na karę śmierci ukrywał się w Krakowie u Benedyktynek oraz w majątku Tarnowskich w Dzikowie.
Kariera sportowa.
W latach 1910–1933 występował w Wiśle Kraków, w barwach której w latach 1927–1934 grając w lidze zdobył 109 goli. Kilkukrotnie był kapitanem związkowym (selekcjonerem reprezentacji Polski w piłce nożnej mężczyzn).
W 1924 pełnił funkcję kapitana reprezentacji na Igrzyskach Olimpijskich w Paryżu
Był członkiem honorowym PZPN. Będąc selekcjonerem reprezentacji stworzył zawołanie "Orły, do boju!". Od kwietnia 1945 prowadził działalność w strukturach krajowych i okręgowych ruchu sportowego. Brał czynny udział w reaktywacji PZPN. Od 29 czerwca 1945 był członkiem zarządu związku i jednocześnie kapitanem związkowym. Funkcję kapitana związkowego pełnił do 30 sierpnia 1947 roku. W latach 1956–1959 ponownie pracował we władzach PZPN. Od 22 września 1956 do 17 lutego 1957 wchodził w skład kapitanatu. 14 lutego 1959 został przewodniczącym kapitanatu. W latach 1956–1962 pełnił również funkcję selekcjonera Krakowskiego Okręgowego Związku Piłki Nożnej (KOPZN). Był jednocześnie wiceprezesem Wisły Kraków. W 1959 został honorowym członkiem PZPN. Ponadto posiadał także honorowe członkostwo KOPZN i stanowisko honorowego prezesa Wisły Kraków. Został pochowany na Cmentarzu Rakowickim w Krakowie (kwatera 26-płd-po lewej Sroczyńskich). 
Rodzina.
Był żonaty z Lidią z domu Dudek; małżeństwo zawarli w 1936 roku. Jego dwaj bracia byli więzieni w KL Auschwitz - Stefan zmarł tam w 1941 roku, a Jan - przeżył obóz. Młodsza siostra - Zofia, po mężu Tomaszewska, ukrywała Żydów, za co została w 2007 uhonorowana tytułem Sprawiedliwej wśród Narodów Świata.
Upamiętnienie.
Od 1972 roku jego imieniem nazwano jedną z ulic Krakowa (przylegającą do stadionu Wisły). Od 2006 jego imię nosi Stadion Miejski w Kutnie. 23 stycznia 2008 radni Krakowa podjęli decyzję, że stadion Wisły Kraków będzie nosił jego imię. W czerwcu 2009 roku Mirosław Szymkowiak, Marek Konieczny i Tomasz Frankowski założyli w Krakowie Akademię Piłkarską 21 im. Henryka Reymana.
Został przedstawiony na obrazie Vlastimila Hofmana. 

</doc>
<doc id="223546" url="https://pl.wikipedia.org/wiki?curid=223546" title="Brzoskwinia (ujednoznacznienie)">
Brzoskwinia (ujednoznacznienie)



</doc>
<doc id="223548" url="https://pl.wikipedia.org/wiki?curid=223548" title="Ludwig Fischer (prawnik)">
Ludwig Fischer (prawnik)

Ludwig Fischer (ur. 16 kwietnia 1905 w Kaiserslautern, stracony 8 marca 1947 w Warszawie) – niemiecki zbrodniarz nazistowski, gubernator dystryktu warszawskiego Generalnego Gubernatorstwa przez cały okres okupacji Polski przez III Rzeszę.
Rodzina.
Był żonaty z Friedą Cobitz, z którą miał dwie córki. Pierwsza urodziła się w Niemczech przed wojną, a druga w 1940 w Warszawie.
Życiorys.
Urodził się w Kaiserslautern w Nadrenii, gdzie skończył średnią szkołę realną. Studiował prawo na kilku niemieckich uniwersytetach. W 1928 uzyskał doktorat praw na uniwersytecie w Erlangen, zaliczając wcześniej egzamin państwowy w 1927. W latach 1928–1932 odbywał praktykę sądową w sądzie grodzkim i administracji państwowej w Kaiserslautern, po której ukończeniu odbył praktykę adwokacką w Monachium. Tam miał się zetknąć ze swoim późniejszym współpracownikiem oraz zastępcą Herbertem Hummelem. Do NSDAP wstąpił w 1926, a do SA w 1929 (uzyskał tam wysoki stopień SA-Gruppenführera). W 1937 został wybrany jako poseł do Reichstagu.
II wojna światowa.
26 października 1939 został powołany na stanowisko gubernatora dystryktu warszawskiego Generalnego Gubernatorstwa. Stanowisko to piastował aż do wycofania się wojsk niemieckich z Warszawy w styczniu 1945. 9 listopada 1939 został awansowany do stopnia Brigadeführera, a 26 października 1940 uzyskał stopień Gruppenführera. W kwietniu i maju 1943 pełnił także obowiązki gubernatora dystryktu lubelskiego.
Fischer, jako gubernator dystryktu warszawskiego, dopuścił się licznych zbrodni na ludności zarówno polskiej, jak i żydowskiej. Wydał m.in. zarządzenie o utworzeniu getta warszawskiego i inne zarządzenia dyskryminujące Żydów. Brał udział także w likwidacji samego getta. Był współodpowiedzialny za terror stosowany wobec cywilnej ludności polskiej, w tym za masowe egzekucje, łapanki i deportacje robotników przymusowych do Rzeszy. Podczas pobytu na terenie Polski mieszkał w pałacyku "„Mon Plesir”" w podwarszawskiej Falenicy.
Za zbrodnie popełnione na narodzie polskim Fischer został skazany przez podziemny sąd na karę śmierci. Jego nazwisko znajdowało się na pierwszym miejscu na liście nazistowskich funkcjonariuszy przeznaczonych do eliminacji przez grupy szturmowe AK w ramach tzw. akcji Główki. W marcu 1943 członkowie Kedywu OW AK nadali na Poczcie Głównej dziewięć paczek zawierających bomby zegarowe, z których jedna była zaadresowana do Fischera. Jej wybuch w siedzibie gubernatora w pałacu Brühla spowodował śmierć jednego i ranienie innego funkcjonariusza urzędu. Rok później (8 stycznia 1944) jego samochód został ostrzelany przez członków batalionu „Zośka” w akcji Polowanie, jednak Fischerowi udało się ujść z życiem.
W czasie powstania warszawskiego, podczas ewakuacji 9 sierpnia 1944 z pałacu Brühla, Fischer dostał się pod powstańczy ostrzał i został ranny. Wśród zabitych znalazł się jego zastępca, Herbert Hummel.
Po upadku powstania Fischer, jako szef administracji cywilnej, współdziałał z administracją wojskową w burzeniu i plądrowaniu miasta. Był odpowiedzialny za fatalne warunki panujące w obozie przejściowym dla warszawskiej ludności cywilnej w Pruszkowie.
Okres powojenny i proces.
Po zakończeniu wojny Fischer został aresztowany przez aliantów i ekstradowany do Polski. Wraz z trzema innymi członkami hitlerowskich władz okupowanej Warszawy (Ludwigiem Leistem – starostą Warszawy, Josefem Meisingerem i Maxem Daume) stanął przed Najwyższym Trybunałem Narodowym. Proces rozpoczął się 17 grudnia 1946 w sali Związku Nauczycielstwa Polskiego przy ul. Smulikowskiego 6/8. Fischer został uznany za winnego 3 marca, skazany na karę śmierci i stracony 8 marca 1947.
W kulturze.
Ludwig Fischer pojawia się kilkakrotnie w serialu TVP "Czas honoru", w którym jego postać gra Robert Kozyra. W czwartej serii jest jednym z bohaterów drugoplanowych. W ostatnim odcinku tej serii przedstawiono zamach na jego życie.

</doc>
<doc id="223549" url="https://pl.wikipedia.org/wiki?curid=223549" title="Nimbarka Bhaskara">
Nimbarka Bhaskara

Nimbarka Bhaskara (dewanagari श्री निम्बार्काचार्य, trl. Śrī Nimbārkācārya) – żyjący w XI lub XII wieku filozof i święty wisznuizmu zaliczany do kumara sampradai.
Życiorys.
Urodził się w Murgarapattam w stanie Andhra Pradeś w południowych Indiach jako syn bramińskiej pary Aruni i Dźajanti.
Był ascetą i sannjasinem. Większość swojego pobożnego życia spędził w świętym miejscu zwanym Nimbagrama u stóp Gowardhana we Vrindavanie, gdzie założył sampradaję. Jej członkowie zwani byli Nimbarka lub Nimawant.

</doc>
<doc id="223550" url="https://pl.wikipedia.org/wiki?curid=223550" title="Jean Charest">
Jean Charest

Jean Charest (wym. []; właściwie "John James Charest"; ur. 24 czerwca 1958 w Sherbrooke) – kanadyjski polityk, premier prowincji Quebec z ramienia Liberalnej Partii Quebecu.
Charest urodził się 24 czerwca 1958 w Sherbrooke w mieszanej frankofońsko-irlandzkiej rodzinie. Ukończył studia na Uniwersytecie w Sherbrooke na wydziale prawa. Pracował jako prawnik do 1984, kiedy to został wybrany do parlamentu federalnego. Od tego czasu poświęcił się pracy zawodowego polityka. W 1986 w wieku 28 lat został mianowany ministrem do spraw młodzieży w progresywno-konserwatywnym gabinecie Briana Mulroney. Charest był najmłodszym ministrem w historii Kanady. Później pełnił także funkcje kolejno ministra sportu i ministra ochrony środowiska.
Po odejściu Mulroneya ze stanowiska lidera partii Charest był jednym z najpoważniejszych kandydatów na jego następcę, na zjeździe partii w 1993 przegrał jedynie z Kim Campbell. W krótkotrwałym gabinecie Cambell został ministrem gospodarki, nauki i technologii. W druzgoczących dla partii progresywno-konserwatywnej wyborach w 1993, był jednym z jej dwóch kandydatów (obok Elsie Wayne), którym udało się zdobyć mandat parlamentarny. Po rezygnacji Campbell został tymczasowym liderem partii, a w 1995 wybranym już oficjalnie przez zjazd partii. Głównym celem Charesta było odbudowanie siły partii. Choć w wyborach parlamentarnych 1997 zdobyła ona 19% poparcia i 20 miejsc w parlamencie, wynik ten uznano za kolejną porażkę. W 1998 pod wpływem licznych nacisków pochodzących z Quebecu zrezygnował z uczestnictwa w polityce na poziomie federalnym. W kwietniu tego roku ustąpił ze stanowiska szefa partii progresywno-konserwatywnej obejmując kierownictwo prowincjonalnej Liberalnej Partii Quebecu.
W nowych barwach poprowadził swą partię do zwycięskich wyborów prowincjonalnych w 2003, kończąc dziewięcioletnie rządy Partii Quebecu. W swej polityce Charest zapowiadał reformę systemu opieki zdrowotnej, redukcję podatków, zmniejszenie zaangażowania rządu w sprawy publiczne oraz zmniejszenie kadry urzędniczej. W czasie realizacji programu wszedł w poważny konflikt ze związkami zawodowymi. Antagonizmy te negatywnie odbiły się na jego wizerunku, a on sam utracił znaczną część swej poprzedniej popularności.
Jean Charest jest autorem książki "J'ai choisi le Québec" ("Wybrałem Quebec"), wydanej w 2002.

</doc>
<doc id="223552" url="https://pl.wikipedia.org/wiki?curid=223552" title="Henryk Bagiński">
Henryk Bagiński

Henryk Bagiński ps. „Józef Chłopski”, „Józef Jaszczurski” (ur. 19 stycznia 1888 w Klwowie, zm. 13 grudnia 1973 w Warszawie) – historyk wojskowości, inżynier, instruktor harcerski, harcmistrz, pułkownik dyplomowany saperów Wojska Polskiego, zastępca Komendanta Głównego Związku Walki Zbrojnej od listopada 1939 roku do stycznia 1940 roku, szef Sztabu Komendy Głównej ZWZ od listopada 1939 roku do stycznia 1940 roku.
Młodość i działalność niepodległościowa.
Urodził się w rodzinie Juliana Bagińskiego, muzyka i organisty oraz Antoniny z domu Merklein.
W 1908 uzyskał maturę handlową w Radomiu, a następnie studiował na Wyższej Szkole Realnej we Lwowie. Po jej ukończeniu rozpoczął studia na Politechnice Lwowskiej.
Był współzałożycielem i działaczem Organizacji Młodzieży Niepodległościowej „Zarzewie” oraz członkiem Związku Młodzieży Polskiej „Zet”. Współdziałał w „Zarzewiu” podczas tworzenia przez nią tajnych Oddziałów Ćwiczebnych.
Z chwilą utworzenia w 1911 pierwszych drużyn skautowych we Lwowie, został drużynowym 7. Lwowskiej Drużyny Skautowej.
Był współtwórcą niepodległościowej Armii Polskiej i w latach 1911–1912 jej komendantem naczelnym. Pod pseudonimem "Józef Chłopski", którego używał w działalności konspiracyjnej, napisał podręcznik "Terenoznawstwo" przeznaczony dla drużyn skautowych i strzeleckich.
Po uzyskaniu dyplomu we Lwowie uzupełniał studia w Belgii i Francji. Od 15 czerwca 1914 pracował zawodowo w Hucie Bankowej w Dąbrowie Górniczej, jako metalurg. Od 1914 roku był członkiem Ligi Narodowej.
Po wybuchu I wojny światowej zgłosił się ochotniczo w stopniu podporucznika do Legionu Puławskiego przy armii rosyjskiej, później do 1 Dywizji Strzelców Polskich. Po rewolucji lutowej i obaleniu caratu, w kwietniu 1917 roku założył w Kijowie Polską Ligę Wojenną Walki Czynnej. Po przewrocie bolszewickim (rewolucji październikowej) znalazł się w I Korpusie Polskim gen. Józefa Dowbór-Muśnickiego, zaś po jego rozwiązaniu 21 maja 1918 – na Kubaniu w 4 Dywizji Strzelców Polskich gen. Lucjana Żeligowskiego, w której, w stopniu kapitana, dowodził samodzielną kompanią inżynieryjną. W czerwcu 1919 wraz z dywizją, poprzez Odessę i Rumunię, wrócił do Polski.
Służba w Wojsku Polskim.
W 1919 był słuchaczem I Kursu Wojennej Szkoły Sztabu Generalnego w Warszawie. Do 1 kwietnia 1920 służył w Oddziale III Sztabu Dowództwa Frontu Pomorskiego. W czasie wojny z bolszewikami pełnił służbę w dowództwie 1 Armii, a od 10 lipca 1920 w dowództwie 8 Dywizji Piechoty na stanowisku szefa sztabu. 11 czerwca 1920 został zatwierdzony z dniem 1 kwietnia 1920 w stopniu podpułkownika w „Inżynierii i Saperach, w grupie byłej armii gen. Hallera”. 1 czerwca 1921 pełnił służbę w Oddziale I Sztabu Generalnego na stanowisku kierownika wydziału demobilizacyjnego, pozostając na ewidencji 21 pułku piechoty. W latach 1921–1922 był słuchaczem Kursu Doszkolenia w Wyższej Szkole Wojennej w Warszawie. Po ukończeniu kursu i uzyskaniu tytułu naukowego oficera Sztabu Generalnego przydzielony został do Oddziału IV Sztabu Generalnego WP. Następnie pełnił służbę w Oddziale III a Biura Ścisłej Rady Wojennej na stanowisku szefa Wydziału Opisowego (Fortyfikacji), a od 1926 w Oddziale III Sztabu Generalnego.
Od 14 grudnia 1927 do 9 stycznia 1929 dowodził 4 pułkiem saperów w Sandomierzu. Później pełnił służbę w Ministerstwie Spraw Wojskowych na stanowisku zastępcy szefa Departamentu Zaopatrzenia Inżynierii. Od 8 kwietnia 1930 do 10 sierpnia 1932 był szefem Kierownictwa Fortyfikacji w Sztabie Głównym. W maju 1930 odbył staż w armii francuskiej, w czasie którego zapoznał się z obiektami fortyfikacyjnymi na Linii Maginota.
10 sierpnia 1932, po likwidacji Kierownictwa Fortyfikacji, został przeniesiony do 39 pułku piechoty Strzelców Lwowskich w Jarosławiu na stanowisko zastępcy dowódcy pułku. Wyznaczenie na to stanowisko było w ocenie ppłk. Bagińskiego złośliwością ze strony ówczesnego szefa Sztabu Głównego, gen. bryg. Janusza Gąsiorowskiego, który dwa lata później miał wpłynąć na szefa Biura Personalnego MSWojsk., płk. Ignacego Misiąga, by nie wyznaczał go na stanowiska służbowe w Generalnym Inspektoracie Sił Zbrojnych, Sztabie Głównym bądź Wojskowym Biurze Historycznym, lecz przedstawiał jego kandydaturę na stanowisko dowódcy pułku piechoty. 8 kwietnia 1934 został przeniesiony do dyspozycji szefa Korpusu Kontrolerów z zadaniem kontrolowania oddziałów saperów. W dyspozycji pozostawał przez pięć lat, do wiosny 1939, „co pół roku składając karty służbowe o przeniesienie na stanowisko liniowe w saperach i w piechocie, lecz bez skutku”. W grudniu 1937 miał złożyć zażalenie do Prezydenta RP na postępowanie Ministra Spraw Wojskowych. Efektem złożenia zażalenia miała być rozmowa z kolejnym szefem Biura Personalnego MSWojsk., płk. Marianem Chilewskim, w trakcie której miał mu złożyć propozycję awansu na pułkownika z jednoczesnym przeniesieniem w stan spoczynku. „Pomimo tego, że w 1921 wraz z Krzyżem Virtuti Militari V kl., Marszałek Piłsudski przyznał mi prawo noszenia tzw. «parasola» oficera strzeleckiego, to jednakże ani gen. Neugebauer ani gen. Gąsiorowski oraz inni tzw. Piłsudczycy z PDS nie mogli mi darować faktu, że z polityką Piłsudskiego nie solidaryzowałem się” i dalej „w chwili wybuchu wojny światowej w 1914 stanąłem w obozie antyniemieckim i tworzyłem polskie formacje wschodnie do walki z Niemcami, więc wykorzystano i ten fakt po wypadkach majowych 1926”.
Od Jubileuszowego Zlotu Harcerstwa w Spale, w 1935, aktywnie włączył się w działalność Kół Harcerzy z Czasów Walk o Niepodległość przy Naczelnictwie ZHP.
Dzięki staraniom gen. bryg. Mieczysława Dąbkowskiego, 19 kwietnia 1939 został wyznaczony na stanowisko szefa Wydziału Zaopatrzenia w Naczelnym Dowództwie Saperów. Pod koniec sierpnia 1939 został zastępcą naczelnego dowódcy saperów gen. bryg. Mieczysława Dąbkowskiego. Obowiązki na tym stanowisku pełnił w czasie kampanii wrześniowej do 17 września, kiedy to po agresji ZSRR na Polskę przekroczył granicę polsko–rumuńską w Horodence. Po ewakuacji przedostał się do Francji, gdzie został przyjęty przez gen. Władysława Sikorskiego do Sztabu Głównego i mianowany pułkownikiem.
Po upadku Francji znalazł się w Anglii i pracował tam jako wykładowca w Centrum Wyszkolenia.
Po wojnie w 1947 wrócił do Polski i został zweryfikowany w ludowym Wojsku Polskim jako pułkownik. Od 1948 był wykładowcą w Akademii Sztabu Generalnego, a następnie do 1951 pracował w Ministerstwie Żeglugi na stanowisku naczelnika wydziału, później do 1968 w Bibliotece Narodowej przy sporządzaniu katalogu przedmiotowego zasobu dzieł o wojskowości.
Zmarł 13 grudnia 1973 i został pochowany został w grobie rodzinnym na Cmentarzu Komunalnym na Powązkach (kwatera CII28-7-7).
Opinie.
Bardzo dobry zastępca dowódcy pułku, może dowodzić pułkiem. W charakterze dominuje wygórowana ambicja i skłonność do intryg. /25 listopada 1933r./ /-/ gen.Burhardt-Bukacki

</doc>
<doc id="223554" url="https://pl.wikipedia.org/wiki?curid=223554" title="Omulew">
Omulew

Omulew – rzeka, prawy dopływ Narwi o długości 127,2 km. 
Rzeka płynie przez Równinę Mazurską i Równinę Kurpiowską, w województwie warmińsko-mazurskim i mazowieckim. Wypływa ze źródeł poniżej Jeziora Koniuszyńskiego (w Lasach Napiwodzkich) jako struga Koniuszanka, płynie przez jezioro Omulew, Puszczę Kurpiowską, kompleks bagien Szeroka Biel. Przepływa przez miejscowości: Kot, Wielbark, Brodowe Łąki, Czarnotrzew, Przystań, Ostrołęka, gdzie w południowej części miasta uchodzi do Narwi.
W górnym biegu rzeki znajdują się trzy rezerwaty: Koniuszanka I, Koniuszanka II i Małga. 
Lewymi dopływami Omulwi są Czarna, Rekownica, Sawica, Czarka, Wałpusza, Lejkowska Struga, Trybówka i Piasecznica, a prawymi Przeździęcka Struga, Płodownica i Jastrząbka.

</doc>
<doc id="223555" url="https://pl.wikipedia.org/wiki?curid=223555" title="Mistrzostwa świata juniorów w szachach">
Mistrzostwa świata juniorów w szachach

Mistrzostwa świata juniorów w szachach – zawody szachowe organizowane przez Międzynarodową Federację Szachową (FIDE), rozgrywane w grupach wiekowych do 8, 10, 12, 14, 16, 18 i 20 lat.
Najstarsze i najbardziej prestiżowe są turnieje w kategorii do 20 lat, po raz pierwszy zorganizowane w 1951 r. Przez długi czas były one jedynymi spośród obowiązujących współcześnie kategorii. Dopiero w latach 1974 – 1980 (do 1976 jako Puchar Świata młodzików) rozgrywano turnieje w kategorii młodzików (do 17 lat), od 1981 r. zmieniając kategorię wiekową na 16 lat. W 1985 r. odbyły się pierwsze mistrzostwa w grupie do 14 lat, w 1986 r. – do 10 i 12 lat, a w 1987 – do 18 lat, choć turniej ten nie posiadał statusu oficjalnych mistrzostw świata (nosił nazwę Pucharu świata juniorów do lat 18); oficjalne mistrzostwa w tej kategorii wiekowej po raz pierwszy odbyły się w 1989 r. Najkrótszą historię mają mistrzostwa świata do lat 8 – po raz pierwszy rozegrane zostały w 2006 r.

</doc>
<doc id="223558" url="https://pl.wikipedia.org/wiki?curid=223558" title="Deutsche Zentrumspartei">
Deutsche Zentrumspartei



</doc>
<doc id="223559" url="https://pl.wikipedia.org/wiki?curid=223559" title="Richard Glücks">
Richard Glücks

Richard Glücks (ur. 22 kwietnia 1889 w Mönchengladbach, zm. 10 maja 1945 we Flensburgu) – zbrodniarz hitlerowski, szef tzw. Grupy Urzędów D – Obozy Koncentracyjne (Amtsgruppe D – Konzentrationslager) w strukturach WVHA (Głównego Urzędu Gospodarczo-Administracyjnego SS), której podlegały niemieckie obozy koncentracyjne oraz SS-Gruppenführer.
Życiorys.
Urodzony w Mönchengladbach, walczył w I wojnie światowej, następnie pracował jako kupiec. W połowie lat 30. wstąpił do NSDAP (nr identyfikacyjny 214855) i SS z nr identyfikacyjnym 58703. Pod koniec II wojny światowej uzyskał w niej stopień SS-Obergruppenführera. W 1936 został adiutantem i pomocnikiem Theodora Eickego, Głównego Inspektora Obozów Koncentracyjnych. W 1939 został sukcesorem Eickego, a od 1942 był szefem Zespołu D (czyli tzw. "Amstgruppe D") w WVHA. "Amstgruppe D" podlegały bezpośrednio wszystkie hitlerowskie obozy koncentracyjne. Glücks odpowiadał przed szefem WVHA, Oswaldem Pohlem, a stanowisko to piastował do końca wojny.
Glücks jest odpowiedzialny za ogromny wzrost liczby obozów i przetrzymywanych w nich więźniów po wybuchu II wojny światowej, a także za wszystkie popełnione w nich zbrodnie. W szczególności odpowiada za eksploatację przymusowej pracy więźniów, ich masowe zabijanie, głodzenie, katowanie i torturowanie. Praktycznie w obozach tych umieszczano obywateli będących przedstawicielami wszystkich okupowanych przez Niemcy państw (zwłaszcza Żydów, Polaków i Rosjan). Za czasów urzędowania Glücksa utworzono takie obozy jak Auschwitz-Birkenau, Natzweiler-Struthof, Stutthof czy Gross-Rosen. Odpowiadał on także za wybudowanie i utrzymywanie w należytym stanie komór gazowych w obozach zagłady Birkenau i Majdanek, a także za dostarczanie do nich gazu Cyklon B. Wreszcie brał udział w przeprowadzaniu eksperymentów pseudomedycznych na więźniach obozów koncentracyjnych.
Richard Glücks popełnił samobójstwo 10 maja 1945 (zażywając cyjanek) w szpitalu niemieckiej marynarki we Flensburgu. W ten sposób uniknął odpowiedzialności za swoje zbrodnie.

</doc>
<doc id="223561" url="https://pl.wikipedia.org/wiki?curid=223561" title="Góry Przylądkowe">
Góry Przylądkowe

Góry Przylądkowe – góry w Południowej Afryce.
Położenie.
Góry Przylądkowe położone są na południowym krańcu Afryki, o rozciągłości równoleżnikowej. Jest to silnie rozczłonkowane pasmo ciągnące się od ujścia rzeki Olifants na zachodzie do zatoki Algoa na wschodzie.
Ich długość wynosi ok. 800 km, szerokość do 100 km.
Składają się z kilku masywów, z których najważniejsze są 2 łańcuchy górskie:
Między tymi pasmami leży kotlina śródgórska zwana Karru Małym.
Budowa geologiczna.
Zbudowane głównie z osadów syluru, dewonu i dolnego karbonu o miąższości do 3000 m. Głównymi skałami są piaskowce, łupki i kwarcyty. Zalegają one niezgodnie na prekambryjskich skałach krystalicznych, a na zachodzie również osadowych platformy południowoafrykańskiej.
W Górach Przylądkowych występują trzy serie skał osadowych:
Seria Table Mountains o miąższości ok. 1500 m, zbudowana jest głównie ze średnioziarnistych piaskowców podobnych do kwarcytów, barwy białej, o skośnym warstwowaniu, z wkładkami zlepieńców i dwoma poziomami łupków. Górny poziom łupkowy przypomina tillity. Wiek tych osadów określono jako sylurski.
Seria Bokkeveld o miąższości ok. 750 m, jest zbudowana głównie z łupków z czterema kompleksami piaskowców. Fauna występująca w dolnej części serii wskazuje na górną część dolnego dewonu. Ku górze maleje ilość fauny, natomiast pojawiają się szczątki flory, a lokalnie pojawiają się cienkie wkładki węgla.
Seria Witteberg o miąższości ok. 1200 m, utworzona jest głównie z białych, drobnoziarnistych kwarcyt i z łupków ilastych (łupków dachówkowych). Wiek serii Witteberg oznaczono jako górny dewon i dolny karbon. Seria Witteberg jest przykryta przez tillity serii Dwyke, należącej do formacji Karru.
Serie skalne zostały zafałdowane w czasie orogenezy waryscyjskiej. Występują tu łagodne fałdy o dużych promieniach.
Na północy osady Gór Przylądkowych przykryte są utworami formacji Karru.
Złoża.
Złoża fosforytów.

</doc>
<doc id="223562" url="https://pl.wikipedia.org/wiki?curid=223562" title="Carlos Bielicki">
Carlos Bielicki

Carlos Bielicki (ur. 15 maja 1940) – argentyński szachista polskiego pochodzenia .
Kariera szachowa.
W 1958 wygrał mistrzostwa Argentyny juniorów. W 1959 zdobył w Münchenstein tytuł mistrza świata juniorów. Za ten rezultat Międzynarodowa Federacja Szachowa przyznała mu tytuł mistrza międzynarodowego. Wielokrotnie startował w mistrzostwach Argentyny, największy sukces odnosząc w 1961 roku (dzielone III-V miejsce).
Największy ranking w karierze osiągnął 1 kwietnia 2007, z wynikiem 2365 punktów zajmował wówczas 38. miejsce wśród argentyńskich szachistów.

</doc>
<doc id="223563" url="https://pl.wikipedia.org/wiki?curid=223563" title="Florin Gheorghiu">
Florin Gheorghiu

Florin Gheorghiu (ur. 6 kwietnia 1944 w Bukareszcie) – rumuński szachista, arcymistrz od 1965 roku.
Kariera szachowa.
W wieku trzynastu lat zdobył swój pierwszy tytuł mistrza Rumunii juniorów. Jako szesnastolatek, w 1960, sięgnął po tytuł mistrza swojego kraju wśród seniorów. Przez następne trzydzieści lat był czołowym szachistą Rumunii. W 1963 we Vrnjackiej Banji zdobył tytuł mistrza świata juniorów. W latach 1960–1987 dziewięciokrotnie zdobył tytuł indywidualnego mistrza Rumunii.
Wielokrotnie reprezentował Rumunię w turniejach drużynowych, m.in.:
Największe sukcesy odnosił w latach 70. XX wieku. Zakwalifikował się do czterech kolejnych turniejów międzystrefowych (eliminacji mistrzostw świata): w 1973 (Petropolis, XIV miejsce), 1976 (Manila, XI miejsce), 1979 (Ryga, VI miejsce) i 1982 (Moskwa, XII miejsce). Zajął pierwsze miejsca w pięciu silnie obsadzonych kołowych turniejach międzynarodowych: w 1968 w Hastings (wspólnie z Vlastimilem Hortem i Leonidem Steinem), w 1972 w Reykjavíku (wspólnie z Vlastimil Hort i Friðrikiem Ólafssonem), w 1974 w Torremolinos (wspólnie z Eugenio Torrem), w 1979 w Nowym Sadzie (przed Jefimem Gellerem i Jewgienijem Swiesznikowem) oraz w 1982 w Biel (wspólnie z Johnem Nunnem). Zajął pierwsze miejsce w trzech kolejnych turniejach szwajcarskich US Open w Stanach Zjednoczonych: w 1979, a w 1980 (wspólnie z Johnem Fedorowiczem) i 1981 (wspólnie z Larrym Christiansenem). W latach 80. siła jego gry nieco osłabła, jednak nadal odnosił sukcesy w prestiżowych turniejach. Turniej w Wiedniu w 1986 zakończył na trzecim miejscu, wspólnie z Anatolijem Karpowem i Lubomirem Ftačnikiem, za Wiktorem Korcznojem i Aleksandrem Bielawskim, a w 1988 zwyciężył (wspólnie z m.in. Ferdinandem Hellersem, Bogdanem Laliciem i Jurijem Bałaszowem) w turnieju "Berliner Sommer" w Berlinie.
Najwyższy ranking w karierze osiągnął 1 stycznia 1981, z wynikiem 2605 punktów zajmował wówczas 10. miejsce na światowej liście FIDE, jednocześnie zajmując 1. miejsce wśród rumuńskich szachistów.

</doc>
<doc id="223564" url="https://pl.wikipedia.org/wiki?curid=223564" title="Julio Kaplan">
Julio Kaplan

Julio Kaplan (ur. 25 lipca 1950) – portorykański szachista pochodzenia argentyńskiego, od połowy lat 70. reprezentant Stanów Zjednoczonych.
Życiorys.
Urodzony w Argentynie, wyemigrował do Portoryko w 1963. W 1967 zdobył w Jerozolimie tytuł mistrza świata juniorów, wyprzedzając Raymonda Keene, Jana Timmana i Roberta Hübnera. Za ten rezultat Międzynarodowa Federacja Szachowa przyznała mu tytuł mistrza międzynarodowego. W latach 1966-1972 czterokrotnie uczestniczył w olimpiadach szachowych, zdobywając 31 pkt w 50 partiach. W 1974 podzielił II m. (za Svetozarem Gligoriciem, wspólnie z Florinem Gheorgiu) w kołowym turnieju w Los Angeles. W 1980 zakończył występy w turniejach klasyfikowanych do szachowego rankingu ELO, poświęcając się pracy zawodowej (zajmuje się pisaniem szachowych programów komputerowych).

</doc>
<doc id="223565" url="https://pl.wikipedia.org/wiki?curid=223565" title="Werner Hug">
Werner Hug

Werner Hug (ur. 10 października 1952 w Feldmeilen) – szwajcarski szachista.
Kariera szachowa.
W 1971 r. w Atenach zdobył tytuł mistrza świata juniorów. Za ten rezultat Międzynarodowa Federacja Szachowa przyznała mu tytuł mistrza międzynarodowego. W 1975 r. zwyciężył w rozegranych w Zurychu indywidualnych mistrzostwach Szwajcarii. W latach 1972–2000 jedenastokrotnie (w tym 5 razy na I szachownicy) reprezentował swój kraj na olimpiadach szachowych. Dwukrotnie wystąpił w turniejach międzystrefowych, nie osiągając w nich sukcesów (Petropolis 1973, XVII m. i Biel 1993, LXVIII m.)
W 1979 roku rozegrał symultanę na 560 szachownicach (+365 -49 =126).
Najwyższy ranking w karierze osiągnął 1 stycznia 1972 r., z wynikiem 2475 punktów zajmował wówczas 1. miejsce wśród szwajcarskich szachistów. Wynik ten powtórzył po niespełna 40 latach, na liście rankingowej w dniu 1 stycznia 2011 roku (zajmował wówczas 7. miejsce na liście szwajcarskich szachistów).

</doc>
<doc id="223566" url="https://pl.wikipedia.org/wiki?curid=223566" title="Walerij Czechow">
Walerij Czechow

Walerij Czechow, ros. Валерий Александрович Чехов (ur. 27 listopada 1955 w Moskwie) – rosyjski szachista i trener szachowy, arcymistrz od 1984 roku.
Kariera szachowa.
W 1975 r. zdobył tytuł mistrza świata juniorów. Był członkiem drużyny Związku Radzieckiego, która zajęła I m. w drużynowych mistrzostwach świata studentów w 1976. w Caracas (zdobył tam również drugi złoty medal, za indywidualny wynik na VI szachownicy). W latach 1980, 1984 i 1991 trzykrotnie uczestniczył w finałach indywidualnych mistrzostw ZSRR (najlepszy wynik: Lwów 1984, XVI m.). W 1982 r. zdobył tytuł mistrza RFSRR.
Do innych indywidualnych sukcesów Walerija Czechowa należą zwycięstwa bądź dzielone I miejsca m.in. w:
W 1990 r. zdobył w barwach klubu „Piast” Słupsk srebrny medal drużynowych mistrzostw Polski, natomiast w 1994 r. – w zespole „Górnika” Zabrze – medal brązowy.
Najwyższy ranking w karierze osiągnął 1 stycznia 1992 r., z wynikiem 2550 punktów dzielił wówczas 42-46. miejsce na wśród radzieckich szachistów.
Jest autorem wydanej w 1994 r. książki o wariancie Swiesznikowa w obronie sycylijskiej (niem. "Sizilianisch, Sweschnikow-Variante richtig gespielt", ).

</doc>
<doc id="223567" url="https://pl.wikipedia.org/wiki?curid=223567" title="Brzoskwinia">
Brzoskwinia

Brzoskwinia ("Persica" ) – takson w zależności od ujęcia systematycznego definiowany jako rodzaj, podrodzaj lub sekcja, przy czym we współczesnych klasyfikacjach z reguły w tej ostatniej randze w ramach podrodzaju migdałowiec "Amygdalus" i rodzaju śliwa "Prunus". Obejmuje 6–7 gatunków, z tym brzoskwinię zwyczajną ("Prunus persica") – drzewo owocowe o istotnym znaczeniu ekonomicznym, szeroko rozprzestrzenione w uprawie (uprawiane także w Polsce).
Systematyka.
Brzoskwinia "Persica" opisywana była w zależności od ujęcia rodzaju śliwa "Prunus" jako odrębny względem niego rodzaj, podrodzaj lub sekcja. Brak potwierdzenia monofiletyczności w badaniach molekularnych dla tradycyjnie ujmowanych rodzajów i podrodzajów spokrewnionych ze śliwami, klasyfikowanych tradycyjnie na podstawie wybranych cech morfologicznych, stało się powodem preferowania łączenia wszystkich taksonów z tej grupy do jednego zbiorowego rodzaju "Prunus". Badania nad genami wykazały, że tradycyjnie wyróżniane brzoskwinie należą do podrodzaju migdałowiec "Prunus" subgen. "Amygdalus", tworząc w jego obrębie sekcję "Persica".

</doc>
<doc id="223571" url="https://pl.wikipedia.org/wiki?curid=223571" title="College">
College

College (koledż) – określenie związane z różnymi formami wyższej edukacji w krajach anglosaskich, szczególnie w Wielkiej Brytanii i Stanach Zjednoczonych, a także w innych krajach zachodnioeuropejskich. Pierwotnie oznaczał miejsce, w którym żyli studenci uniwersytetu. Koledże prowadziły też swoje kursy. Był to tak zwany system kolegialny, wywodzący się z Francji.
W Stanach Zjednoczonych "college" to albo część uniwersytetu (analogicznie do wydziału w polskim systemie edukacyjnym), albo odrębna szkoła wyższa specjalizująca się w danej dziedzinie, niebędąca jednak uniwersytetem. Kończąc amerykański koledż, zwyczajowo uzyskuje się tytuł Bachelor of Arts lub Bachelor of Science, co jest odpowiednikiem tytułu licencjata według systemu Unii Europejskiej. Nauka w amerykańskim koledżu trwa zwykle 4 lata. Z tytułem Bachelor można bezpośrednio rozpocząć zdobywanie tytułu Master lub PhD w "graduate school". Amerykański uniwersytet zwykle jest złożony z koledżu i "graduate school".
Innym typem koledżu jest "community college", w którym po dwóch latach studiów otrzymuje się tytuł "Associate" (jego polskim odpowiednikiem jest technik).
Termin "college" odnosi się w Stanach Zjednoczonych do wyższej edukacji niezależnie od tego, czy kończy się tytułem Associate, czy Bachelor. W Kanadzie termin ten stosuje się do dwuletnich szkół (ponadśrednich), a nie do uniwersytetów, jednak istnieją również dłuższe programy, po których ukończeniu zdobywa się "Advanced Diploma", dzięki któremu można dostać się do uniwersytetu na przyspieszone programy.
Wielu uczniów najpierw studiuje w Community College, a następnie kontynuuje naukę w szkołach 4-letnich. Powodem takiego działania są dużo niższe koszty nauki i utrzymania niż w koledżu 4-letnim.

</doc>
<doc id="223573" url="https://pl.wikipedia.org/wiki?curid=223573" title="Ludmiła Putin">
Ludmiła Putin



</doc>
<doc id="223576" url="https://pl.wikipedia.org/wiki?curid=223576" title="Zabójstwo przy moście">
Zabójstwo przy moście

Zabójstwo przy moście (ang. "The Problem of Thor Bridge") – jedna z przygód Sherlocka Holmesa, napisana przez sir Arthura Conana Doyle’a. Pierwsza publikacja w „The Strand Magazine” (luty-marzec 1922) i równocześnie w „Hearst’s International Magazine”. Wydanie książkowe w zbiorze "Księga przypadków Sherlocka Holmesa" w czerwcu 1927.
Inny tytuł "Niezwykłe wydarzenia na moście Thor" lub "Zagadkowa śmierć przy moście Thor".
Amerykański milioner Neil Gibson, zwany "królem złota", udaje się do Sherlocka Holmesa z prośbą o pomoc. Jego żona, Maria Pinto, została wieczorową porą znaleziona martwa przy moście łączącym brzegi stawu zarośniętego sitowiem. Przyczyną zgonu był strzał w głowę. Podejrzenia padają na guwernantkę, Grace Dunbar. W jej pokoju znaleziono broń, której kaliber odpowiada kuli wydobytej z głowy ofiary. W dłoni denatki leżała zaciśnięta kartka potwierdzająca spotkanie przy moście, podpisana przez guwernantkę. Oskarżona przyznaje, że wieczorem była w pobliżu mostu, poza tym widział ją tam przechodzący wieśniak. Grace przyznaje się też do napisania wspomnianej kartki, resztę wyjaśnień odkłada do rozprawy sądowej.
Gibson twierdzi, że panna Dunbar jest niewinna. Sherlock Holmes zapytuje klienta, co łączy go z guwernantką. Gibson wpierw zaprzecza, jakoby było to cokolwiek wykraczającego poza kontakty zawodowe, po czym oburzony wychodzi z mieszkania detektywa. Po chwili wraca i z trudem przyznaje, iż zakochał się w kobiecie młodszej od jego żony. Guwernantka natomiast nie chciała zostać jego kochanką. Porzuciłaby posadę, lecz pozostała mając rodzinę na utrzymaniu.
Holmes i doktor Watson przybywają do posiadłości milionera. Od zarządcy słyszą wiele cierpkich słów na temat pryncypała. Gibson tyranizował swą żonę, poniżał ją publicznie.
Miejscowy policjant sierżant Coventry sugeruje, że zabójcą żony był Gibson. Broń należała do niego.
Przy oględzinach mostu detektyw zauważa świeży odprysk na kamiennej balustradzie. Wraz z Watsonem przeprowadzają eksperyment, wykazujący bezzasadność podejrzeń wobec guwernantki.
Ekranizacje
Słuchowisko radiowe

</doc>
<doc id="223579" url="https://pl.wikipedia.org/wiki?curid=223579" title="Ageism">
Ageism



</doc>
<doc id="223580" url="https://pl.wikipedia.org/wiki?curid=223580" title="Jakob Sporrenberg">
Jakob Sporrenberg

Jakob Sporrenberg (ur. 16 września 1902 w Düsseldorfie, zm. 6 grudnia 1952 w Warszawie) – niemiecki nazistowski zbrodniarz wojenny, SS-Gruppenführer, Wyższy Dowódca SS i Policji w Mińsku, a następnie w dystrykcie lubelskim, gdzie był odpowiedzialny za tzw. "Aktion Erntefest" („Akcja Dożynki”) – wymordowanie w listopadzie 1943 Polaków , Rosjan i Żydów znajdujących się w obozach koncentracyjnych na terenie dystryktu lubelskiego.
Życiorys.
Urodzony w Düsseldorfie, w latach 1919-1921 służył jako ochotnik w niemieckiej straży granicznej Grenzschutz Ost, walczącej z powstańcami śląskimi, uczestniczył także w tłumieniu wystąpień robotników w Berlinie, Hamburgu i Chemnitz. W 1924 francuskie władze okupacyjne Zagłębia Ruhry skazały go na 2 lata pozbawienia wolności za udział w nielegalnej nazistowskiej działalności politycznej (został jednak zwolniony za uiszczeniem grzywny). W 1925 Sporrenberg wstąpił (ponownie, pierwszy raz w 1922) w szeregi NSDAP i SA, z których w 1930 przeniósł się do SS. W 1933 został posłem do Reichstagu. W latach 1933–1941 był regionalnym dowódcą SS w Szlezwiku-Holsztynie (Kilonia), Wiesbaden i Prusach Wschodnich (Królewiec). 
Po wybuchu II wojny światowej Sporrenberg służył na początku w brygadach SS walczących na froncie zachodnim (uzyskał wówczas stopień SS-Gruppenführera). W lipcu 1941 został mianowany wyższym dowódcą SS i Policji w Mińsku, z zadaniem zwalczania partyzantki na Białorusi. W sierpniu 1943 został wyższym dowódcą SS i Policji w dystrykcie lubelskim, gdzie bardzo mocno dał się we znaki miejscowej ludności cywilnej, stosując odpowiedzialność zbiorową i przeprowadzając masowe egzekucje. W listopadzie 1943 wraz z SS-Sturmbannführerem Hermannem Höflem kierował akcją „Dożynki”, w czasie której rozstrzelano ponad 40 tysięcy Żydów w obozach Majdanek, Trawniki i Poniatowa. W 1944, czasie letniej ofensywy Armii Czerwonej o kryptonimie Bagration, otrzymał za zadanie obronę umocnień na linii Wisła-Nida w dystrykcie radomskim. W listopadzie 1944 skierowano go do Norwegii.
Władze brytyjskie aresztowały Sporrenberga 11 maja 1945, a następnie wydały go Polsce. Stanął przed polskim sądem oskarżony o dopuszczenie się licznych zbrodni wojennych i przeciw ludzkości (w tym przeprowadzenia akcji „Dożynki”). W więzieniu mokotowskim przebywał w jednej celi z dowódcą Kedywu AK, generałem Augustem Emilem Fieldorfem. Jacob Sporrenberg został skazany na karę śmierci i powieszony 6 grudnia 1952.
Brat Paula Sporrenberga – także zbrodniarza wojennego.

</doc>
<doc id="223581" url="https://pl.wikipedia.org/wiki?curid=223581" title="Artur Jussupow">
Artur Jussupow



</doc>
<doc id="223586" url="https://pl.wikipedia.org/wiki?curid=223586" title="Układ łańcuchowy">
Układ łańcuchowy

Układ łańcuchowy – pojęcie związane z robotami mobilnymi, oznacza sposób na przedstawienie zależności pomiędzy położeniem i orientacją robota w przestrzeni, a sygnałami sterującymi. Wzór na układ łańcuchowy używany jest m.in. w algorytmie sterowania sinusoidalnego.
Definicja.
Układem łańcuchowym nazywa się układ równań różniczkowych w postaci:
Układ taki ma formula_6 zmiennych i dwa sterowania, za pomocą których należy ustawić wszystkie zmienne na określonych pozycjach. Powyższe równania można także przedstawić jako układ bezdryfowy:
gdzie:
Przykład.
Istnieje nieliniowy układ dynamiczny przedstawiony jako układ równań (*)
Na początku należy wyznaczyć przybliżenie liniowe funkcji formula_14 stosując wzór:
W ten sposób otrzymuje się:
a po podstawieniu do (*):
Na podstawie otrzymanego układu równań tworzone są nowe zmienne formula_23 które po zróżniczkowaniu dadzą układ łańcuchowy.
W ten oto sposób otrzymany został układ łańcuchowy, którym można sterować (o ile jest sterowalny, patrz nawiasy Liego) za pomocą sygnałów wyznaczonych w algorytmie sterowania sinusoidalnego itp.

</doc>
<doc id="223587" url="https://pl.wikipedia.org/wiki?curid=223587" title="Porsche 911">
Porsche 911

Porsche 911 − samochód sportowy klasy średniej produkowany pod niemiecką marką Porsche od 1963 roku. Od 2019 roku produkowana jest ósma generacja modelu.
Pierwsza generacja.
Porsche 911 I zostało zaprezentowane po raz pierwszy w 1964 roku.
Pierwsze ślady 911 można odnaleźć w szkicach wykonanych przez Ferdinanda "Ferry'ego" Porsche z 1959 roku. Porsche 911 miało być większym, mocniejszym i bardziej komfortowym następcą dla pierwszego modelu firmy - 356. Publiczna prezentacja nowego modelu miała miejsce w 1963 roku podczas Frankfurt Motor Show. Samochód zaprezentowany podczas targów wyposażony był w makietę silnika, działający motor został po raz pierwszy zamontowany w lutym 1964 roku.
Początkowo projekt nazwany został "Porsche 901" (powstały 82 sztuki pod takim oznaczeniem). Jednakże Peugeot miał wyłączne prawa do trzycyfrowej nazwy z cyfrą 0 w środku, po jego proteście Porsche zmieniło nazwę modelu na 911. Produkcja pojazdu ruszyła we wrześniu 1964 roku natomiast pierwsze egzemplarze trafiły na rynek północnoamerykański w lutym 1965 z ceną 6500 $.
Pierwsza wersja 911 wyposażona była w chłodzony powietrzem silnik B6 o pojemności 1991 cm³ generujący moc 130 KM (96 kW). Jednostka napędowa połączona była z 4- lub 5-biegową manualną skrzynią biegów. W pojeździe znajdowały się cztery miejsca siedzące, jednakże miejsca na tylnej kanapie nie było zbyt wiele. W 1965 roku zakończono produkcję modelu 356, mimo to wciąż występowało zapotrzebowanie na pojazd z silnikiem B4. Wprowadzono więc jeszcze w tym samym roku model 912 pod nadwoziem znanym z 911 zamontowano silnik B4 1.6 znany z modelu 356 (moc 91 KM (67 kW). W 1966 roku wprowadzono wariant 911S o mocy podniesionej do 160 KM (118 kW). W 1967 roku wprowadzono wersję z nadwoziem typu targa.
Także w 1967 wprowadzono wariant 911T, użyto w nim silnika o mocy 110 KM (81 kW). Wersję z silnikiem o mocy 130 KM przemianowano na 911L. W ograniczonej do 20 egzemplarzy serii powstał wyścigowy wariant 911R o mocy 210 KM (154 kW). W 1969 roku wprowadzono zmodernizowaną serię B. Rozstaw osi powiększono z 2211 do 2268 mm, miało to poprawić zachowanie pojazdu w zakrętach. Nie zmieniła się przy tym długość nadwozia, tylną oś przesunięto bardziej w kierunku tyłu nadwozia. Wersje 911S i 911E otrzymały wtrysk paliwa. Wprowadzono wówczas także wersję "Sportomatic", która wyposażona była w 4-biegową półautomatyczną skrzynię biegów.
W latach 1972-1973 rodzina modeli pozostała bez zmian, zaczęto stosować jednak większy silnik o pojemności 2341 cm³. Wersje 911E i 911S wyposażone były w mechaniczny wtrysk paliwa Bosch Kugelfischer. Wersja 911T zasilana była poprzez gaźnik, jednakże na rynku USA oraz w części rynku azjatyckiego Porsche ze względu na normy emisji spalin musiało zastosować wtrysk mechaniczny. Od stycznia 1973 roku 911T na rynek północnoamerykański wyposażone były w nowy układ wtryskowy typu K-Jetronic. Pojazdy z większym silnikiem 2.4 otrzymały także nową skrzynię biegów (typ 915). Wariant 911S otrzymał delikatny spoiler na tylnej klapie.
W 1974 roku zastosowano silnik o pojemności 2687 cm³ z modelu Carrera RS 2.7. Pojawiły się problemy z chłodzeniem, zwłaszcza w krajach o gorącym klimacie, gdyż powiększono pojemność z 2,4 do 2,7 l, nie zmieniając układu chłodzenia. W 1977 roku pojawiło się 911 SC (Super Carrera), a jego silnik otrzymał pojemność 3,0 l i moc 180 KM. W 1983 roku Porsche zaprezentowało pierwszy model 911 w wersji kabriolet.
Druga generacja.
Porsche 911 II zostało zaprezentowane po raz pierwszy w 1974 roku.
Samochód o kodzie fabrycznym 930 był tak naprawdę głęboko zmodernizowanym poprzednikiem, od którego odróżniał się m.in. usztywnioną karoserią, nowym, masywniejszym pasem przednim z zabudowanymi zderzakami, a także przemodelowanym tyłem z równie odmienionym kształtem zderzaków. Samochód wytwarzano w wielu wersjach wyposażeniowych, a także - podobnie jak pierwszą generację - również oferowano jako coupe i targę.
Trzecia generacja.
Porsche 911 III został zaprezentowany po raz pierwszy w 1989 roku.
W 1989 roku pojawił się typ 964 w wersji Carrera 4 (napęd na cztery koła) i Turbo (typ 965) zaś od 1990 roku do produkcji wszedł model Carrera 2 (napęd na tylną oś). Carrery otrzymały silnik o pojemności 3.6 l i mocy 250 KM. Turbo, otrzymało silnik o niezmienionej pojemności (3.3 l), lecz moc wzrosła do 320 KM, a w 1993 roku do 360 KM, mając większy silnik o pojemności 3.6 l. Pod koniec 1992 roku zaprezentowano wersję Speedster opartą na modelu 964 Carrera 2. Powstało ich tylko 925 sztuk.
W roku 1990 zadebiutowała długo oczekiwana wersja turbo z chłodzonym powietrzem silnikiem 3.3 l o mocy 320 KM. Napęd przekazywany był tylko na tylną oś. Wersję Turbo okrzyknięto najlepszym Porsche od czasu zaprezentowania modelu 959.
Dane techniczne.
Ogólne:
Osiągi:
Czwarta generacja.
Porsche 911 IV została zaprezentowana po raz pierwszy w 1993 roku.
Model 993 otrzymał bardziej opływowe nadwozie, wzmocnione silniki, lepsze hamulce i rewolucyjny napęd na 4 koła, który został po raz pierwszy użyty w wersji Turbo. Najbardziej rzucającą zmianą są pochylone przednie reflektory, przypominające wyglądem model 959. Seria 993 była ostatnią gamą modeli z silnikiem chłodzonym powietrzem. Również model 911 Turbo chłodzony był tradycyjnie - powietrzem. Według znawców była to ostatnia seria samochodów nawiązujących do charakterystycznych cech modeli 911.
Zastosowano w nim silnik o pojemności 3.6 l o mocy 272 KM, a od 1996 roku 285 KM. Wersja Turbo (Typ 993) osiągała 408 KM z silnika 3.6 l, 100 km/h osiągała w 4,3 s, maksymalny moment obrotowy wynosił 540 Nm przy 4500 obr./min. W specjalnej wersji Turbo S (ostatniej 911 chłodzonej powietrzem) uzyskano moc 424 KM. To pierwsza 911, która oferuje podwójne turbodoładowanie. W ofercie znalazły się również dwa tylnonapędowe modele wyczynowe. Pierwszy z nich to 911 GT3 z wolnossącym silnikiem 3600 cm³ i mocy 360 KM a drugi to 911 GT2 z turbodoładowanym silnikiem o mocy 430 KM. Na krótko, dostępna była też wersja Evo, o mocy 550 KM. Oba modele wyposażone były wyłącznie w sześciobiegowe skrzynie manualne i napęd na tylną oś.
Piąta generacja.
Porsche 911 V zostało zaprezentowane po raz pierwszy w 1997.
Pojazd zaprezentowano podczas targów motoryzacyjnych we Frankfurcie w 1997 roku. Model 996 otrzymał bardziej opływowe nadwozie, nowy charakterystyczny przód (przednie lampy) zespolone z kierunkowskazami, wzmocnione silniki, lepsze hamulce i jeszcze bardziej udoskonalony napęd na 4 koła.
Podstawowe modele Carrera i Carrera 4 otrzymały nowy, chłodzony cieczą silnik sześciocylindrowy w układzie bokser, umieszczony z tyłu, o pojemności 3.4 l i mocy 300 KM oraz w wersjach S o pojemności 3.6 l 320 KM. Wersję turbo (AWD) zaprezentowano we wrześniu 1999 roku. Osiągała ona moc 420 KM w wersji Turbo i 450 KM w wersji Turbo S. W ofercie znalazły się również dwa tylnonapędowe modele wyczynowe. Pierwszy z nich to 911 GT3 z silnikiem 3.6 l i mocy 381 KM a drugi to 911 GT2 z turbodoładowanym silnikiem o mocy 462 KM. Oba modele wyposażone były wyłącznie w sześciobiegowe skrzynie manualne.
W przeprowadzonym w 1999 roku międzynarodowym sondażu na najlepszy samochód stulecia Porsche 911 zajęło 5. pozycję. W pierwszej piątce znalazł się także VW Typ 1, przodek modeli 356 i 911. 911 to jeden z najstarszych wciąż produkowanych sportowych modeli, do 50-lecia istnienia w 2013 roku sprzedano 820 000 egzemplarzy.
Charakterystyka modeli.
Podstawowy model 911 oznaczony symbolem Carrera był wyposażony w silnik 3,4 l o mocy 300 KM. Nie posiadał doładowania. W standardzie oferowana była manualna skrzynia o 6 przełożeniach. W opcji można było również zamówić 5 stopniową automatyczną skrzynię typy "Tiptronic". W dalszych latach produkcji moc wzrosła do 235 kW / 320 KM.
Bliźniacza Carrera wyposażona w napęd 4x4 wyposażony w ten sam silnik 3,4 l o mocy 300 KM lub 320 KM. Przyśpieszenia, osiągi oraz prędkość maksymalna pozostawała na zbliżonym poziomie choć masa auta wzrosła o prawie 50 kg.
Wyczynowa wersja 911 GT3 wyposażona w silnik o wysokoobrotowej charakterystyce. Ta wersja nie posiadała doładowania i w zależności od lat produkcji moc wahała się od 265 kW / 360 KM do 280 kW / 380 KM. Wersja GT3 była odchudzona w stosunku do innych wersji tego modelu. W przypadku wersji Turbo masa wahała się do ok. 200 kg na korzyść GT3 dzięki czemu auto gotowe do jazdy nie przekraczało 1350 kg. Jego największym konkurentem był Ferrari 360 Modena.
Określana jako topowa wersja 911. Prawie od początku istnienia tego modelu wyposażana w silnik z doładowaniem. W tym przypadku jest to lekko zmodyfikowany silnik z poprzednika o pojemności 3,6 l i 420 KM w wersji Turbo oraz 450 KM w wersji Turbo S, która weszła do produkcji kilka lat później.
Ten wariant (GT2) istnieje od 1993 roku, kiedy wszedł do produkcji model 993. Bazuje na modelu Turbo. Został odchudzony ze zbędnej elektroniki, zastosowano prostszy w obsłudze napęd na koła tylne oraz zmieniono układ dolotowy, dzięki któremu moc wzrosła. Niektóre elementy wykonane są z aluminium i kevlaru. Podstawowym silnikiem tego modelu była jednostka 3.6 l o mocy 345 kW / 462 KM, jednak w późniejszym okresie została poddana modernizacji i osiągnęła moc ok. 355 kW / 483 KM.
Ekstremalna wersja szosowa 996. Ten model został opracowany w 1998 roku, jako następca modelu Porsche GT1 z 1996 napędzany na koła tylne i dzięki zastosowaniu turbodoładowania rozwija moc 544 KM z 3,2 l pojemności. Silnik był bardzo zaawansowany i posiadał specyfikację wyścigową. Całe nadwozie zostało wykonane z kevlaru dzięki temu masę własną pojazdu obniżono do 1250 kg. Do hamowania pojazdu wykorzystano tarcze ceramiczne.
Szósta generacja.
Porsche 911 VI zostało zaprezentowane po raz pierwszy w 2004 roku.
W 2004 roku zaprezentowano model o kodzie fabrycznym "'997". Pojazd po raz pierwszy zaprezentowano podczas targów motoryzacyjnych we Frankfurcie w 2004 roku. Przestylizowano przednią i tylną część nadwozia. Reflektory znów mają owalny kształt tych z modeli z lat 90., a tylne błotniki poszerzono nadając autu bardziej sportową sylwetkę. Zmodyfikowano także silnik, który teraz ma pojemność 3.6 l i moc 325 KM w wersjach Carrera i Carrera 4, oraz 3.8 l i moc 355 KM w wersjach Carrera S i Carrera 4S.
W 2005 roku model zajął w konkursie na Światowy Samochód Roku 3. pozycję (za Audi A6 C6 i Volvo S40/V50).
Charakterystyka modeli.
Podstawowy model 911 oznaczony symbolem Carrera był wyposażony w silnik 3.6L o mocy 239 kW/325 KM (254 kW/345 KM dla wersji po liftingu przeprowadzonym w 2009 roku). Silnik nie posiada doładowania. W standardzie oferowana jest manualna skrzynia o 6 przełożeniach. W opcji można również zamówić 5 stopniową automatyczną skrzynię typu "tiptronic" lub Porsche Doppelkupplung (PDK). Podstawowa wersja Carrera ma napęd na tylną oś; Carrera 4 - napęd 4x4.
Bliźniacza Carrera wyposażona w ten sam silnik jednak o powiększonej pojemności 3.8L o mocy 355 KM lub 381 KM. Model Carrera S ma napęd na tylne koła; Carrera 4S - napęd 4x4.
Wyczynowa wersja 911 GT3 wyposażona w silnik o wysokoobrotowej charakterystyce. Ta wersja nie posiada doładowania, silnik to dalsze rozwinięcie jednostki z modelu 996 tym razem moc wynosi 305 kW / 415 KM (320 kW/435 KM dla wersji po liftingu przeprowadzonym w 2009 roku). W wersji GT3 obniżono masę w stosunku do innych wersji tego modelu dzięki braku turbodoładowania, napędu na 4 koła (ten model ma napęd na tylną oś) i spartańskim warunkom panującym wewnątrz pojazdu (brak systemu audio itp.). W wersji GT3 RS jeszcze większy nacisk położono na niską masę. Jego bezpośrednim konkurentem jest Ferrari F430 Scuderia.
Szczytowa wersja 911. Najlepiej wyposażona, zastosowano w niej turbosprężarkę o zmiennej charakterystyce działania. Jest to już III generacja wyposażona w silnik z dwiema turbosprężarkami, które mają za zadanie zminimalizować efekt "turbodziury" tak obecny we wcześniejszych odmianach np. 964. Najnowszy model korzysta z silnika poprzednika modelu "996". W tym przypadku jest to lekko zmodyfikowany silnik o tej samej pojemności 3.6L. Moc wzrosła w porównaniu z poprzednikiem o 60 KM. Nowe Porsche 911 (997) Turbo osiąga teraz 353 kW / 480 KM (368 kW/500 KM dla wersji po Face liftingu przeprowadzonym pod koniec 2009 roku). 911 Turbo ma napęd 4x4.
Bardziej agresywna wersja modelu 911 GT3. Ten wariant (GT2) istnieje od 1993 roku, kiedy to wszedł do produkcji model 993. Bazuje na modelu Turbo, silnik jest doładowany dwiema turbosprężarkami, tak jak w modelu Turbo. Niektóre elementy wykonane są z lekkiego aluminium i kevlaru. Podstawowym silnikiem tego modelu jest jednostka 3.6L o mocy 390 kW / 530 KM. GT 2 ma napęd na tylne koła.
Siódma generacja.
Porsche 911 VII zostało zaprezentowane po raz pierwszy w 2011 roku.
Pojazd po raz pierwszy zaprezentowano podczas targów motoryzacyjnych we Frankfurcie 15 września 2011 roku. Porsche 911 dostępne było w wersjach: 911 Carrera, 911 Carrera S, 911 Carrera Cabriolet, 911 Carrera S Cabriolet, 911 Carrera 4 (napęd na 4 koła), 911 Carrera 4S, 911 Carrera 4 Cabriolet, 911 Carrera 4S Cabriolet i 911 GT3. Jako ostatnie, do gamy dołączyły wersje 911 Turbo Cabriolet i 911 Turbo S Cabriolet. Samochody te pokazano po raz pierwszy we wrześniu 2013 roku.
Porsche 911 (991) GT3 to udoskonalona i mocniejsza wersja Carrery. Samochód posiada silnik typu boxer o pojemności 3.8 l, który produkuje 475 KM. Przyspiesza do 100 km/h w 3,5 s i rozpędza się do 315 km/h.
W 2013 roku zapowiedziano, że producent chcąc uczcić złoty jubileusz planuje stworzyć dokładnie 1 963 egzemplarze specjalnej edycji Porsche 911 Carrera S. Samochód został zaprezentowany na Salonie Samochodowym we Frankfurcie we wrześniu 2013 (w tym samym miejscu debiutował pierwszy model 911 w 1963 roku). Także w 2013 roku Porsche stworzyło specjalną wersję, która ma uczcić 5 milionów fanów marki na Facebooku.
W styczniu 2014 roku na salonie NAIAS w Detroit Porsche zaprezentowało 911 w wersji Targa (dwie odmiany napędowe 4 i 4S, a więc wyłącznie z napędem na obie osie), czyli ze zdejmowaną częścią dachu znajdującą się nad fotelami. Samochód nawiązuje do klasycznego Porsche 911 Targa z 1965 roku, z tą różnicą, że dach składany jest automatycznie (chowa się pod podnoszoną tylną szybą).
Rok później, w styczniu 2015 roku debiutowało 911 Targa 4 GTS. To najmocniejsza odmiana tej wersji nadwoziowej. Samochód posiada napęd wszystkich kół i silnik o mocy 430 KM.
Porsche opracowało też ekstremalną odmianą GT3 RS, która jest napędzana motorem o pojemności 4,0 l współpracującym z 7-stopniową przekładnią PDK. GT3 RS posiada moc 500 KM i moment obrotowy 460 Nm.
W 2012 roku samochód zdobył tytuł "World Performance Car of the Year".
We wrześniu 2015 roku na salonie we Frankfurcie zaprezentowano wersję po liftingu. Poza zmianami stylistyczny w samochodzie pojawił się nowy silnik - jest to trzylitrowy, podwójnie doładowany boxer o sześciu cylindrach. W podstawowej wersji motor rozwija 370 KM i 450 Nm. Carrera S może pochwalić się mocą 420 KM i maksymalnym momentem obrotowym 500 Nm (20 KM i 60 Nm więcej w stosunku do poprzednika).
Pod koniec 2017 roku Porsche zaprezentowało nowy wariant 911, oznaczony literką T. Auto opracowano z myślą o motoryzacyjnych purystach. Inspiracją dla nowej wersji było legendarne 911 T z 1968 roku. Współczesny model napędza 3-litrowy silnik twin-turbo, z którego inżynierowie zdołali wykrzesać 370 KM i 450 Nm maksymalnego momentu obrotowego. Jednostka współpracuje z 7-biegową skrzynią ręczną lub automatem PDK o tej samej liczbie przełożeń. Sprint od 0 do 100 km/h zajmuje 4,5 s lub 4,2 s (w przypadku PDK), a prędkość maksymalna wynosi 293 km/h. Wyposażenie standardowe obejmuje sportowy mechanizm różnicowy, a także sportowe zawieszenie PASM. W stosunku do bazowej wersji, 911 T pozbawione zostało m.in. materiałów izolacyjnych, co pozwoliło na redukcję masy do 1425 kg. Ceny katalogowe w Polsce w momencie debiutu rozpoczynały się od 536 115 zł.
Ósma generacja.
Porsche 911 VIII zostało zaprezentowane po raz pierwszy w 2018 roku.
Ósma generacja sztandarowego modelu Porsche otrzymała kod fabryczny 992 i została zaprezentowana po raz pierwszy w listopadzie 2018 roku na Los Angeles Auto Show. Samochód ponownie zachował ewolucyjny kierunek zmian, stając się zarazem zbudowaną od podstaw zupełnie nową konstrukcją. Samochód jest nie tylko dłuższy i szerszy, ale i zarazem niższy. Zachowano taki sam rozstaw osi i podobny wygląd pasa przedniego. Zupełnie zmienił się z kolei tył, który stał się masywniejszy i bardziej muskularny. Samochód zdobi teraz wielki świetlny pas, upodabniając go w ten sposób do innych nowych modeli marki.
W środku pojawił się zupełnie nowy kokpit, którego charakterystycznym elementem są niżej osadzone nawiewy, duży ekran dotykowy zdobiący konsolę centralną oraz masywniejszy tunel środkowy, który wyłożono różnymi przyciskami do sterowania funkcjami samochodu jak np. trybami jazdy.
Sprzedaż ósmego wcielenia 911 ruszyła w Polsce na początku 2019 roku. Oferta modelowa i nadwoziowa 911 będzie się sukcesywnie rozrastać z kolejnymi miesiącami produkcji o takie warianty, jak Targa, GT2 czy GT3.
Dane techniczne.
[ ] - z pakietem Sport Chrono
( ) - pakiet Sport Chrono w standardzie

</doc>
<doc id="223591" url="https://pl.wikipedia.org/wiki?curid=223591" title="Baskijski">
Baskijski



</doc>
<doc id="223592" url="https://pl.wikipedia.org/wiki?curid=223592" title="Serializacja">
Serializacja

Serializacja – w programowaniu proces przekształcania obiektów, tj. instancji określonych klas, do postaci szeregowej, czyli w strumień bajtów, z zachowaniem aktualnego stanu obiektu. Serializowany obiekt może zostać utrwalony w pliku dyskowym, przesłany do innego procesu lub innego komputera poprzez sieć. Procesem odwrotnym do serializacji jest deserializacja. Proces ten polega na odczytaniu wcześniej zapisanego strumienia danych i odtworzeniu na tej podstawie obiektu klasy wraz z jego stanem bezpośrednio sprzed serializacji.
Serializacja służy do zapisu stanu obiektu, a później do odtworzenia jego stanu. Mechanizm ten jest używany między innymi na platformach .NET, Java, PHP, Python, Ruby.
Implementacje serializacji.
Serializacja na platformie .NET.
Istnieją dwa sposoby serializacji:
Poniżej znajduje się przykład klasy w języku Delphi dla .NET, której obiekty mogą być serializowane:
 type
 [Serializable] // Obiekty tej klasy będą mogły być serializowane
 TSerializableClass = class
 FName: System.&amp;String;
 FValue: System.Int32;
 [NonSerialized] // Nie serializuj poniższego pola
 FNonSerialized: System.Int16;
 end;
Poniżej znajduje się przykład w języku C# dla .NET, który serializuje przykład powyżej do pliku:
TSerializableClass Ts = new TSerializableClass();
//Tutaj powinien znajdować się fragment ustawiający wartości wybranych pól
BinaryFormatter binFormat = new BinaryFormatter(); // Tworzymy Formatter
Stream fStream = new FileStream("Przyklad.dat", FileMode.Create, FileAccess.Write, FileShare.None); //tworzymy strumień z prawami do utworzenia nowego pliku
binFormat.Serialize(fStream, Ts); // serializacja naszej klasy do pliku Przyklad.dat
fStream.Close(); // zamknięcie strumienia
Klasa zawiera trzy pola, przy czym jedno z nich – codice_1 – nie będzie serializowane (wskazuje na to atrybut "NonSerialized").
Środowisko .NET oferuje trzy podstawowe formaty zapisu (formatery) serializowanych klas: binarny, SOAP oraz XML.
Środowisko uruchomieniowe CLR podczas procesu serializacji tworzy graf obiektu. Każdy obiekt posiada swój identyfikator. Wszystkie obiekty odwołujące się do serializowanego obiektu są wiązane z obiektem głównym.
Formatery.
Zadaniem formatera jest konwersja obiektu do formatu, w którym zostanie zserializowany obiekt, lub z którego zostanie zdeserializowany. Platforma .NET udostępnia trzy podstawowe formatery: binarny (obiekt zostanie zapisany jako ciąg zero-jedynkowy; formater zdefiniowany w przestrzeni nazw, System.Runtime.Serialization.Formatters.Binary), SOAP (obiekt zostanie zapisany w formacie przypominającym format XML; formater zdefiniowany w przestrzeni nazw System.Runtime.Serialization.Formatters.SOAP), XML (obiekt zostanie zapisany w formacie XML; formater zdefiniowany w przestrzeni nazw System.Xml.Serialization.XmlSerializer). System formaterów jest rozszerzalny.
Serializacja w języku Java.
By obiekt mógł być serializowany, musi implementować interfejs Serializable. Dla wygody sporo standardowych klas Javy implementuje ten interfejs, nie ma więc potrzeby wyprowadzać np. własnego obiektu będącego dzieckiem klasy Vector.
W przypadku serializacji obiektu, który agreguje inne obiekty, serializacji ulegnie cała hierarchia obiektów, jednak każdy z nich musi implementować interfejs Serializable. Przykładem może być serializacja wyżej wspomnianego wektora.
Przykład:
 package test;
 import java.io.Serializable;
 public class Account implements Serializable {
 private String surname = null;
 private String firstname = null;
 public Account (String surname, String firstname) {
 this.surname = surname;
 this.firstname = firstname;
 
 public String getFirstname() {
 return this.firstname;
 
 public String getSurname() {
 return this.surname;
 
Interfejs Serializable nie wymaga implementacji żadnej metody. Każdy obiekt, który zaimplementował interfejs Serializable, użytkownik może serializować/deserializować do/ze strumienia. Dla powyższego przykładu i serializacji do pliku o nazwie test.ser mogłoby to wyglądać tak jak poniżej:
 Account a = new Account("Jan","Nowak");
 FileOutputStream fos = null;
 ObjectOutputStream oos = null;
 * Zapis do strumienia (plikowego, ale może być dowolne)
 try {
 fos= new FileOutputStream("test.ser"); //utworzenie strumienia wyjściowego
 oos = new ObjectOutputStream(fos); //utworzenie obiektu zapisującego do strumienia
 oos.writeObject(a); //serializacja obiektu
 } catch (FileNotFoundException e) {
 e.printStackTrace();
 } catch (IOException e) {
 e.printStackTrace();
 } finally {
 // zamykamy strumienie w finally
 try {
 if (oos != null) oos.close();
 try {
 if (fos != null) fos.close();
Odczytuje się tak samo, ale używa obiektów odczytu, a nie zapisu:
 Account b = null;
 * Odczyt ze strumienia plikowego (ale może być dowolne)
 FileInputStream fis = null;
 ObjectInputStream ois = null;
 try {
 fis = new FileInputStream("test.ser"); //utworzenie strumienia wejściowego 
 ois = new ObjectInputStream(fis); //utworzenie obiektu odczytującego obiekty ze strumienia
 b = (Account) ois.readObject(); //deserializacja obiektu
 } catch (FileNotFoundException e) {
 e.printStackTrace();
 } catch (IOException e) {
 e.printStackTrace();
 } catch (ClassNotFoundException e) {
 e.printStackTrace();
 } finally {
 // zasoby zwalniamy w finally
 try {
 if (ois != null) ois.close();
 try {
 if (fis != null) fis.close();
Serializacja w języku Python.
Zapis klasy do zewnętrznego pliku oraz odczyt z pliku można zrealizować przy użyciu modułu „pickle”.
import pickle
class Animal:
 def __init__(self, attr="Horse"):
 self.attr = attr
def test_serialize():
 a = Animal()
 print(a.attr)
 with open("dump.dat", "wb") as f:
 pickle.dump(a, f)
def test_deserialize():
 with open("dump.dat", "rb") as f:
 a = pickle.load(f)
 print(a.attr)
def test():
 test_serialize()
 test_deserialize()
if __name__ == "__main__":
 test()
Serializacja w języku C++.
Język C++ nie posiada wbudowanego wsparcia dla serializacji. Istnieją jednak przeznaczone do tego biblioteki, np. S11n.
Serializacja w mapowaniu obiektowo-relacyjnym.
Czasami w literaturze anglojęzycznej terminem serializacja ("serialization") określa się zapis danych reprezentowanych przez dany obiekt do bazy danych.

</doc>
<doc id="223594" url="https://pl.wikipedia.org/wiki?curid=223594" title="Prawdziwe przygody Jonny’ego Questa">
Prawdziwe przygody Jonny’ego Questa

Prawdziwe przygody Jonny’ego Questa (ang. "The Real Adventures of Jonny Quest") – amerykański serial animowany. Został wyprodukowany dla Cartoon Network przez studio Hanna-Barbera. Jest to kontynuacja serialu Jonny Quest.
Wersja polska.
Wersja polska: Master Film
Dialogi i reżyseria: Maria Horodecka
Dźwięk: Monika Jabłkowska
Montaż: Michał Przybył
Kierownictwo produkcji: Dariusz Falana
Wystąpili:
oraz
i inni

</doc>
<doc id="223595" url="https://pl.wikipedia.org/wiki?curid=223595" title="Pi (film)">
Pi (film)

π (gr. "pi") – amerykański thriller psychologiczny z 1998 roku. Główny bohater (Maximillian Cohen) jest matematykiem badającym liczbę π i doszukującym się w niej klucza do zrozumienia natury świata. Jego odkryciami interesują się maklerzy giełdowi, a także kabaliści.
Zdaniem Magdaleny Kempnej-Pieniążek film jest dziełem postmodernistycznym, w którym mieszają się rozmaite konwencje i tradycje filmowe (ekspresjonizm niemiecki, film noir, estetyka znana z wczesnych filmów Davida Lyncha) oraz tradycje duchowe.

</doc>
<doc id="223596" url="https://pl.wikipedia.org/wiki?curid=223596" title="Uniemyśl">
Uniemyśl

2 miejscowości w Polsce: 

</doc>
<doc id="223598" url="https://pl.wikipedia.org/wiki?curid=223598" title="Brzoskwinia zwyczajna">
Brzoskwinia zwyczajna

Brzoskwinia zwyczajna, b. właściwa ("Prunus persica" (L.) Batsch) – gatunek drzewa należący do rodziny różowatych. Prawdopodobnie pochodzi ze środkowych i północno-wschodnich Chin, obecnie nie rośnie dziko, występuje tylko jako roślina uprawna.
Systematyka i zmienność.
W większości ujęć taksonomicznych brzoskwinia zwyczajna zaliczana jest do rodzaju "Prunus" i ma nazwę "Prunus persica". Natomiast według Krytycznej listy roślin naczyniowych Polski zaliczana jest do odrębnego rodzaju brzoskwinia jako "Persica vulgaris".
Odmiany:
Uprawa.
Wymaga słonecznych miejsc. Nadaje się do stref 5-10. W Polsce nie jest całkowicie mrozoodporna – w surowe zimy w zimniejszych rejonach kraju może przemarzać, często też przemarzają wiosną pąki kwiatowe.
W Polsce zazwyczaj formowane są drzewa niskopienne. Gatunek wymaga gleb lekkich o dużej zawartości próchnicy i dobrze nawodnionych. Drzewo należy corocznie przycinać, a jeśli liczba zawiązków owocowych jest zbyt duża należy je przerzedzać aby wielkość i smak były zadowalające.

</doc>
<doc id="223599" url="https://pl.wikipedia.org/wiki?curid=223599" title="Stanisław Rolbieski">
Stanisław Rolbieski

Stanisław Jan Rolbieski (ur. 11 listopada 1873 w Broniszewicach, zm. 20 października 1939 w Bydgoszczy) – polski inżynier, przedsiębiorca, działacz gospodarczy, radca miejski Bydgoszczy, założyciel fabryki „Kabel Polski” w Bydgoszczy.
Życiorys.
Urodził się 11 listopada 1873 r. w Broniszewicach w powiecie pleszewskim. Był synem urzędnika Piotra Aleksandra Rolbieckiego (nazwisko uległo zniekształceniu w dokumentach władz niemieckich) i Michaliny z Lipkowskich, starszym bratem Wandy Rolbieskiej. Uczył się w gimnazjum realnym w Bydgoszczy, gdzie w 1896 złożył egzamin dojrzałości. W okresie nauki szkolnej był szykanowany za przynależność do Towarzystwa Gimnastycznego „Sokół”. Przygotowując się do studiów inżynierskich podjął najpierw pracę jako elew w Warsztatach Kolejowych w Bydgoszczy, a następnie przez pół roku praktykował w fabryce na terenie Niemiec. W latach 1896–1901 studiował w politechnice w Charlottenburgu (Berlin), otrzymując dyplom inżyniera. 
Po ukończeniu studiów pracował w koncernie elektrotechnicznym AEG, a następnie w "Deutsche Kabelwerke A.G." w Berlinie. Z ramienia tej firmy prowadził prace montażowe w Hiszpanii, Norwegii, Anglii, Rosji, Belgii i Holandii. W 1913 r. wybudował dla przedsiębiorstwa filię fabryki w Londynie. W ostatnich latach przed wybuchem I wojny światowej był dyrektorem technicznym w "Deutsche Kabelwerke".
Mimo korzystnych warunków pracy w Berlinie, w kwietniu 1919 wrócił do Bydgoszczy w celu organizacji życia gospodarczego w odradzającej się Rzeczypospolitej. W Podkomisariacie Naczelnej Rady Ludowej na Obwód Nadnotecki objął decernat Handlu i Przemysłu. Przygotował przejęcie za odszkodowaniem przemysłu bydgoskiego z rąk niemieckich. Od stycznia 1920 uczestniczył w reorganizacji życia w mieście jako sędzia pokoju, komisarz państwowy i honorowy radca miejski. Podlegały mu elektrownia i tramwaje, koleje, sprawy wodne i portowe. W grudniu 1921 wybrano go niepłatnym (honorowym) radcą miejskim w Bydgoszczy, z czego zrezygnował w 1924 roku. W latach 1920–1923 był zastępcą komisarza państwowego w bydgoskiej Izbie Przemysłowo-Handlowej.
Działając na rzecz spolszczenia przemysłu bydgoskiego, zainicjował wykupienie dużych przedsiębiorstw niemieckich przez miasto, m.in. firmy żeglugowej "Bromberger Schleppschiffahrt" (późniejszy Lloyd Bydgoski). Zabiegał o rozwój przemysłu, zwłaszcza gałęzi dotychczas w Polsce nie reprezentowanych. Zainteresował banki wielkopolskie projektem budowy pierwszej w Polsce fabryki kabli. Z jego inicjatywy 21 września 1920 założono przedsiębiorstwo Kabel Polski Sp. Akc., którego został dyrektorem (1920–1923). Równocześnie zainicjował założenie sp. akc. „Kauczuk”, przewidzianej jako przedsiębiorstwo kooperujące. Jako dyrektor nadzorował budowę Bydgoskiej Fabryki Kabli, ukończonej w 1922.
Od 1920 był zarządcą Fabryki Karbidu w Smukale k. Bydgoszczy, filii przedsiębiorstwa "Brandenbürgische Carbidwerke". W 1922 przeprowadził wykupienie tej fabryki przez założoną w tym celu sp. akc. „Karbid Wielkopolski”, której znacznym udziałowcem było miasto Bydgoszcz. Jako dyrektor „Karbidu” zmodernizował i rozbudował fabrykę. Wiele starań poświęcał higienie pracy i warunkom bytowym pracowników. Zadbał o zagospodarowanie należących do „Karbidu” nieużytków nad Brdą, a przy udziale specjalistów z Instytutu Rolniczego w Bydgoszczy, o zarybienie Brdy. 
Uczestniczył finansowo w licznych akcjach społecznych, charytatywnych i kulturalnych. Od 1923 był członkiem Towarzystwa Przyjaciół Szkoły Podchorążych w Bydgoszczy, a w 1928 został jego prezesem (później członek honorowy). Działał w Związku Obrony Kresów Zachodnich, później Polskim Związku Zachodnim. W latach 1927–1934 był konsulem honorowym Szwecji w Bydgoszczy.
Po wybuchu II wojny światowej i wkroczeniu Niemców do Bydgoszczy, nie ewakuował się, czując się odpowiedzialny za los pracowników i mienie przedsiębiorstwa. Władze niemieckie oskarżyły go o demontaż i ewakuację ważnych części maszyn i urządzeń Bydgoskiej Fabryki Kabli oraz o wysadzenie tamy fabrycznej i mostu na Brdzie przez wycofujące się wojsko. 20 października 1939 wraz z żoną i synem został aresztowany i tego samego dnia stracony wraz z nimi w Lesie Gdańskim przy cmentarzu św. Wincentego à Paulo na Bielawkach.
Rodzina.
Stanisław Rolbieski od 1906 był żonaty z Emilią, córką doktora medycyny Aleksandra Wilka-Czarnowskiego z Opola. Miał syna Romana Aleksandra (1908–1939), sędziego grodzkiego w Inowrocławiu i córkę Stellę Marię, historyka, żonę pułkownika Zbigniewa Szacherskiego.
Upamiętnienie.
W 2012 w wyniku konkursu, nazwano jego imieniem jedną z ulic na terenie Bydgoskiego Parku Przemysłowo-Technologicznego.

</doc>
<doc id="223604" url="https://pl.wikipedia.org/wiki?curid=223604" title="Marc Antonio Ingegneri">
Marc Antonio Ingegneri

Marc Antonio Ingegneri (ur. ok. 1547 w Weronie, zm. 1 lipca 1592 w Cremonie), włoski kompozytor.
Ingegneri w młodości śpiewał w chórze chłopięcym w katedrze w Weronie. Od ok. 1570 roku przebywał w Cremonie, gdzie kilka lat później został maestro di cappella w tamtejszej katedrze (funkcję tę pełnił już do końca życia). Przyjaźnił się z biskupem Niccolo Sfondrati, późniejszym papieżem Grzegorzem XIV.
Ingegneri znany jest przede wszystkim z tego, iż był przez pewien okres nauczycielem Claudio Monteverdiego oraz ze skomponowania wielu madrygałów, z których część uważa się dziś za dzieła ciekawe i interesujące.
W swych utworach Ingegneri kładł nacisk na słowa, ale z zachowaniem prymatu konstrukcji muzycznej. Najbardziej znanymi religijnymi kompozycjami Ingegneriego są przeznaczone na Wielki Tydzień "Responsoria", które przez długie lata były przypisywane Palestrinie, aż do roku 1898, kiedy odkryto ich oryginalne wydanie.

</doc>
<doc id="223605" url="https://pl.wikipedia.org/wiki?curid=223605" title="Tekstura">
Tekstura



</doc>
<doc id="223607" url="https://pl.wikipedia.org/wiki?curid=223607" title="Phare">
Phare

Phare (ang. "Poland and Hungary: Assistance for Restructuring their Economies") – program Komisji Europejskiej powstały w roku 1989 w celu udzielania materialnej pomocy państwom kandydującym do Wspólnot Europejskich. Do roku 2000 z Phare korzystało już 17 państw europejskich. Po roku 2000 kraje Bałkanów Zachodnich wyłączono do odrębnego programu CARDS. Zarówno Phare jak i CARDS zaniechane zostały w 2007 r. na rzecz nowego programu Instrument Pomocy Przedakcesyjnej.
Początkowo był kierowany jedynie do Polski i Węgier, skąd też wzięła się jego pierwotna nazwa: "Poland and Hungary: Assistance for Restructuring their Economies" (PHARE). Od roku 1990 objął on także Bułgarię, Czechosłowację, a następnie Albanię, Rumunię, Litwę, Łotwę i Estonię. W związku z rozszerzeniem listy państw-beneficjentów zaprzestano rozwijania skrótu PHARE, a oficjalna nazwa została zmieniona na „Phare”. Największym beneficjentem programu była Polska, dla której kwota w budżecie Phare w okresie 1990–2003 wyniosła ok. 3,9 mld euro.

</doc>
<doc id="223610" url="https://pl.wikipedia.org/wiki?curid=223610" title="Muchowiec">
Muchowiec

Muchowiec (niem. "Muchowietz") – historyczna część Katowic, położona na terenie dwóch jednostek pomocniczych, częściowo rozgraniczonych przez biegnącą pośrodku dzielnicy ulicę Francuską: Brynów część wschodnia-Osiedle Zgrzebnioka i Osiedle Paderewskiego-Muchowiec.
Początki Muchowca jako przysiółka Katowic sięgają XVII wieku, zaś obecnie stanowi on w główniej mierze obszar rekreacyjny dzięki znajdującemu się na jego terenie Katowickiemu Parkowi Leśnemu i części Doliny Trzech Stawów. Znajduje się tu też powstałe w okresie dwudziestolecia międzywojennego lotnisko Katowice-Muchowiec. W 2007 roku Muchowiec liczył około 0,7 tys. osób.
Historia.
Już przed powstaniem Muchowca istniała w przeszłości wieś Jaźwce, wzmiankowana jako opuszczona w dokumencie zakupu ziemi pszczyńskiej z 15 lutego 1517 roku. Później na tym terenie wyrósł las. Początki samego zaś Muchowca sięgają XVII wieku – powstał on wówczas jako przysiółek Katowic. Nazwa "Muchowiec" pochodzi od legendarnego osadnika o nazwisku Mucha, który miał na tych terenach dom i łąkę. Na przełomie XIX i XX wieku, w rejonie dzisiejszych ulic: Francuskiej i Ceglanej powstała osada domów dla pracowników pobliskiej cegielni, zaś pod koniec XIX wieku myśliwski zamek. W grudniu 1885 roku w Muchowcu mieszkało łącznie 6 osób. 
Od początku XX wieku Muchowiec zaczął stawać się miejscem wypoczynku i rekreacji miejskiej ludności Katowic. W zameczku zaś powstała restauracja. Dnia 1 lipca 1907 roku na terenach obszaru dworskiego Mysłowice-Zamek powołano obszar dworski Giszowiec, zaś w 1 kwietnia 1909 roku pomiędzy obszarem dworskim Katowice-Zamek a obszarem Giszowiec dokonano korekt granicznych, przekazując tereny obecnej Doliny Trzech Stawów i muchowieckiego lotniska do katowickiego obszaru dworskiego. Dnia 30 czerwca 1924 roku wszystkie obszary dworskie w powiecie katowickim zlikwidowano, z czego obszar dworski Katowice-Zamek, w którym znajdował się Muchowiec, dzień później włączono do miasta Katowice. W latach 20. XX wieku z inicjatywy Ligi Obrony Powietrznej i Przeciwgazowej wybudowano tu lotnisko Katowice-Muchowiec, a w 1926 roku uruchomiono linię lotniczą Katowice – Warszawa. Poza tym kierunkiem, samoloty z Muchowca latały w czasach międzywojennych do Krakowa, Poznania, Wiednia i Brna. Na początku II wojny światowej, 1 września 1939 roku Niemcy zbombardowały muchowieckie lotnisko.
Po II wojnie światowej, celem przesunięcia ruchu pociągów towarowych z centrum Katowic, w latach 50. XX wieku w Muchowcu powstała towarowa stacja rozrządowa. Z powodu szkód górniczych lotnisko w latach 60. XX wieku zostało zamknięte dla lotów pasażerskich – pozostało jedynie lotnisko sportowe, zarządzane obecnie przez Aeroklub Śląski. Na tym lotnisku w dniu 20 czerwca 1983 roku wylądował papież Jan Paweł II w ramach odbywającej się w tym czasie pielgrzymki do Polski. Wówczas na lotnisku papież odprawił mszę świętą z udziałem ok. miliona osób. W czerwcu 2013 roku na terenie Muchowca, w sąsiedztwie muchowieckiego lotniska rozpoczęto budowę osiedla Francuska Park, na którym zaplanowano łącznie 1 059 mieszkań. Autorem projektu osiedla jest Wojciech Wojciechowski. W latach 2015–2018 przy ulicy Francuskiej 182 powstał kompleks biurowy Muchowiec ActivePark.
Charakterystyka.
Muchowiec stanowi obszar słabo zurbanizowany, o rozproszonej zabudowie. W 2007 roku liczył on około 700 mieszkańców. Dzielnica ta z racji na rekreacyjny charakter jest miejscem koncentracji takich placówek jak: korty tenisowe, stajnie Katowickiego Klubu Jeździeckiego, park linowy czy obiekty gastronomiczne. Położony w Muchowcu Katowicki Park Leśny o łącznej powierzchni 284,67 ha stanowi największy obszarowo obszar zieleni urządzonej w granicach Katowic. Północna część parku obejmuje Dolinę Trzech Stawów. Na obszarze parku powstały alejki spacerowe, a także zagospodarowane trawniki, natomiast leśne obszary parku stanowią tereny o podwyższonych wartościach przyrodniczych.
Do głównych dróg przebiegających przez Muchowiec należą ulice: 73 Pułku Piechoty, Francuska i Lotnisko, łączące Muchowiec z pozostałymi dzielnicami Katowic, a także m.in. z autostradą A4. Przy tych trzech ulicach znajdują się też przystanki autobusowe ZTM: Muchowiec 73 Pułku Piechoty [nż], Muchowiec Korty Pętla, Muchowiec Park, Muchowiec Droga do Lotniska oraz Osiedle Paderewskiego Trzy Stawy. Do muchowieckiej pętli dojeżdża linia nr 110, kursująca do Siemianowic Śląskich przez katowickie dzielnice i osiedla: os. I. Paderewskiego, Śródmieście, Dąb i Józefowiec. Na terenie Muchowca, w południowej części funkcjonowała zlikwidowana obecnie stacja towarowa Katowice Muchowiec, przez którą przechodziło kilka linii towarowych: 652, 653, 655, 657, 706 i 707. W Muchowcu działa cywilne lotnisko miejskie Katowice-Muchowiec, które obsługuje samoloty sportowe i ruch biznesowy. Lotnisko te o kodzie EPKM wyposażone jest w trzy drogi startowe, w tym jedną nieczynną betonową. Zarządcą lotniska jest Aeroklub Śląski.

</doc>
<doc id="223614" url="https://pl.wikipedia.org/wiki?curid=223614" title="Jurij Jechanurow">
Jurij Jechanurow

Jurij Iwanowycz Jechanurow, ukr. Юрій Іванович Єхануров (ur. 23 sierpnia 1948 w Bielkaczі w Rosji) – ukraiński polityk, z wykształcenia ekonomista, parlamentarzysta i minister, były premier Ukrainy.
Życiorys.
Z wykształcenia ekonomista, uzyskał stopień kandydata nauk. Od 1974 do początku lat 90. zajmował kierownicze stanowiska w przedsiębiorstwach budowlanych. Później zatrudniony w administracji rządowej. W latach 1993–1994 był wiceministrem gospodarki, następnie kierował jednym z urzędów centralnych. W 1997 przez pięć miesięcy pełnił funkcję ministra gospodarki, po odwołaniu został przewodniczącym Komitetu Ukrainy ds. Rozwoju Przedsiębiorczości. W 1998 uzyskał mandat deputowanego do Rady Najwyższej z ramienia NDP.
Od grudnia 1999 do maja 2001 był pierwszym wicepremierem w rządzie Wiktora Juszczenki. W 2002 został wybrany posłem z listy Bloku Nasza Ukraina. W kwietniu 2005 mianowano go przewodniczącym Dniepropetrowskiej Obwodowej Administracji Państwowej. 8 września tego roku został nominowany na pełniącego obowiązki premiera Ukrainy po dymisji Julii Tymoszenko. 20 września jego kandydatura został odrzucona przez Radę Najwyższą Ukrainy, jednak prezydent Wiktor Juszczenko po konsultacji z najważniejszymi partiami ukraińskimi (w tym z partią Partią Regionów Wiktora Janukowycza) podtrzymał jego kandydaturę. W ponownym głosowaniu 22 września Jurij Jechanurow został przez Radę Najwyższą zatwierdzony na stanowisku premiera. Zajmował to stanowisko do sierpnia 2006.
W 2006 i 2007 ponownie uzyskiwał mandat poselski. W grudniu 2007 objął urząd ministra obrony w nowo powołanym rządzie. 5 czerwca 2009 decyzją Rady Najwyższej został zdymisjonowany z pełnionego stanowiska. Objął następnie stanowisko w administracji prezydenckiej.
Jurij Jechanurow z pochodzenia jest po ojcu Buriatem, a po matce Helenie Trybel Polakiem. Jej rodzina została deportowana w ramach antypolskiej operacji NKWD na Syberię.

</doc>
<doc id="223615" url="https://pl.wikipedia.org/wiki?curid=223615" title="Hymn Kiribati">
Hymn Kiribati

Kunan Kiribati lub Teirake kaaini Kiribati (tłum. „Powstań, Kiribati”) – hymn państwowy Kiribati ustanowiony w 1979 roku, do którego tekst i muzykę skomponował Ioteba Uriam. 
Oryginalny tekst.
Kunan Kiribati
&lt;poem&gt;
Teirake kaaini Kiribati,
Anene ma te kakatonga,
Tauraoi nakon te nwioko,
Ma ni buokia aomata.
Tauaninne n te raoiroi,
Tangiria aoma ta nako.
Tauaninne n te raoiroi,
Tangiria aomata.
Reken te kabaia ma te rau
Ibuakoia kaain abara
Bon reken abara
Bon reken te nano ae banin
Ma te i-tangitangiri naba.
Ma ni wakina te kab'aia,
Ma n neboa abara.
Ma ni wakina te kab'aia,
Ma n neboa abara.
Ti butiko ngkoe Atuara
Kawakinira ao kairika
Nakon taai aika i maira.
Buokira ni baim ae akoi.
Kakabaia ara Tautaeka
Ma ake a makuri iai.
Kakabaia ara Tautaeka
Ma aomata ni bane.
&lt;/poem&gt;
Wersja angielska.
&lt;poem&gt;
Stand up, Kiribati,
Sing with jubilation,
Prepare to accept responsibility
And to help each other!
Be steadfastly righteous!
Love all our people!
Be steadfastly righteous!
Love all our people!
The attainment of contentment
And peace by our people
Will be achieved when all
Our hearts beat as one,
Love one another!
Promote happiness and unity!
Love one another!
Promote happiness and unity!
We beseech You, O God,
To protect and lead us
In the days to come.
Help us with Your loving hand.
Bless our Government
And all our people!
Bless our Government
And all our people!
&lt;/poem&gt;

</doc>
<doc id="223618" url="https://pl.wikipedia.org/wiki?curid=223618" title="Straty nadzwyczajne">
Straty nadzwyczajne

Straty nadzwyczajne – skutki finansowe zdarzeń trudnych do przewidzenia, powstających poza działalnością operacyjną jednostki i niezwiązanych z ogólnym ryzykiem jej prowadzenia. Ustawa o rachunkowości dzieli straty nadzwyczajne na losowe i pozostałe, nie wskazując jednak szczegółowo, jakie operacje i zdarzenia do nich zaliczyć.
Wśród strat nadzwyczajnych wykazuje się:
Do ewidencji księgowej powyższych zdarzeń służy konto "Straty nadzwyczajne". Na koniec roku obrotowego (zwykle na 31 grudnia) saldo przenosi się na konto "Wynik finansowy".
Prezentacja strat nadzwyczajnych przewidziana w ustawie o rachunkowości nie jest dopuszczalna w MSR/MSSF. Jednostka sporządzająca sprawozdania finansowe zgodnie z MSR nie może prezentować żadnych pozycji kosztów jako strat nadzwyczajnych ani w rachunku zysków i strat ani w informacji dodatkowej (MSR 1 par. 85).

</doc>
<doc id="223622" url="https://pl.wikipedia.org/wiki?curid=223622" title="Chromatograf">
Chromatograf



</doc>
<doc id="223625" url="https://pl.wikipedia.org/wiki?curid=223625" title="Układ sterowania">
Układ sterowania



</doc>
<doc id="223626" url="https://pl.wikipedia.org/wiki?curid=223626" title="Mielno">
Mielno

Mielno ( lub ) – miasto w północno-zachodniej Polsce w województwie zachodniopomorskim, w powiecie koszalińskim, siedziba gminy Mielno. Położone nad Morzem Bałtyckim i jeziorem Jamno, na Wybrzeżu Słowińskim. Miasto z dwoma letnimi kąpieliskami morskimi i przystanią rybacką na osiedlu Unieście.
Według danych z 31 grudnia 2019 r. miasto miało 2914 mieszkańców.
Mielno wraz z Mielenkiem stanowi jeden z wielu kompleksów wypoczynkowych polskiego wybrzeża.
Położenie.
Mielno znajduje się na Wybrzeżu Słowińskim, nad Morzem Bałtyckim, a także nad północnym i zachodnim brzegiem jeziora Jamno. Północna część miasta leży na mierzei między jeziorem Jamno a Morzem Bałtyckim. Mierzeję przecina kanał Jamieński Nurt, który stanowi także granicę miasta. Miasto posiada także dwie integralne części miejscowości: Barnowo i Unieście.
Według danych z 1 stycznia 2017 r. powierzchnia miasta wynosiła 33,45 km², co stanowiło 53,8% powierzchni gminy Mielno. Do obszaru miasta włączony jest obszar całego jeziora Jamno o powierzchni 22,40 km², co stanowi 67% powierzchni miasta.
W latach 1975–1998 miejscowość należała do woj. koszalińskiego.
Demografia.
Według danych z 31 grudnia 2016 r. miasto miało 2937 mieszkańców, co stanowiło 59,0% ludności gminy. Gęstość zaludnienia wynosiła 87,8 osoby na km². Wyłączając obszar jeziora Jamno (22,40 km²) gęstość zaludnienia na lądzie wynosiła 265,8 osoby na km².
Mielno (bez Unieścia) według danych z 31 grudnia 2006 r. zamieszkiwało 2184 mieszkańców. Według danych z 31 grudnia 2009 r. w Mielnie (bez Unieścia) zameldowanych na stałe były 2190 osoby.
Turystyka i rekreacja.
Nad morzem wyznaczono letnie kąpielisko „Mielno 216” o długości 100 m, przy wejściu od ul. Kościuszki. W 2012 r. kąpielisko Mielno spełniało wytyczne wymogi jakościowe dla wody w kąpielisku Unii Europejskiej. W 2013 r. okres sezonu kąpielowego określono od 1 lipca do 31 sierpnia.
Drugie kąpielisko „Unieście 221”.
Wśród atrakcji turystycznych w Mielnie dużą popularnością cieszy się mieleński deptak prowadzący do głównego zejścia na plażę. To właśnie przy nim znajduje się charakterystyczny pomnik Morsa oraz swój bieg rozpoczyna około 1,5-kilometrowa Promenada Przyjaźni, przy której można zobaczyć Pomnik Lotników. Turyści chętnie odwiedzają również park nadmorski, w którym można podziwiać stare grodzisko słowiańskie, drewniane pomniki szyszek oraz bunkry wojenne. Atrakcją w Mielnie jest również przystań rybacka zlokalizowana w dzielnicy Unieście oraz jezioro Jamno.
Historia.
Do 1945 r. stosowano niemiecką nazwę "Großmöllen". W 1947 r. ustalono urzędowo nazwę "Mielno". Komisja Ustalania Nazw Miejscowości przyjmując nazwę nawiązała do wyrazu „mielizna” oraz kaszubskiego słowa „miałki”, czyli „płytki”.
W latach 70 XX wieku rozważano budowę w Mielnie portu morskiego z wykorzystaniem jeziora Jamno. Wielkością miał przewyższać port kołobrzeski. Do realizacji tych zamierzeń ostatecznie nie doszło.
W miejscowości działało "Państwowe Gospodarstwo Rybackie Mielno".
Mielno włączając weń Unieście i Barnowo jako swoje części, otrzymało status miasta (prawa miejskie) 1 stycznia 2017 roku.
Zabudowa.
Główną ulicą Mielna jest ulica Bolesława Chrobrego, przechodząca w ulicę 6 Marca na wysokości osiedla Unieście.
W miejscowości znajdują się cztery zabytki:
Do 2013 r. w Mielnie przy ul. 1 Maja 13, znajdował pensjonat budynek drewniany z początku XX wieku, jednak spłonął w nocy z 1 na 2 stycznia 2013 r.
10 maja 1999 przed budynkiem Urzędu Gminy przy ul. Chrobrego 10 stanęła rzeźba jelenia. Ufundowana w okresie międzywojennym, pierwotnie znajdowała się na placu przed muszlą koncertową, następnie została przeniesiona na ul. Parkową, by ostatecznie znaleźć się w obecnym miejscu.
Przy ul. Piastów 10 (dojście od ul. Cichej) na niewysokim cokole znajduje się pomnik Syreny z tarczą i mieczem, wykonany z metalizowanego betonu.
13 lutego 2010 r. przy głównym wejściu na plażę w Mielnie odsłonięto Pomnik Morsa autorstwa Roberta Sobocińskiego, mający być symbolem amatorów kąpieli w zimnej wodzie.
Zwyczajowo Mielno podzielone jest na trzy części: osiedle przykościelne, Stare Mielno i Osiedle Lechitów, jednak tylko to ostatnie jest oficjalną jednostką administracyjną miasta.
Osiedle przykościelne jest historycznie najstarszą częścią Mielna. Mieszczą się tam relikty grodziska wczesnosłowiańskiego z przełomu IX i X wieku oraz kościół parafialny z XV wieku. Część ta ma obecnie charakter peryferyjny, oddzielona jest od plaży lasem. Jej centralną część stanowi plac Kościelny i okolice ulicy Spokojnej. Północną częścią osiedla przykościelnego, przez las nadmorski przebiega międzynarodowy szlak rowerowy dookoła Bałtyku.
Stare Mielno to największa, granicząca z osiedlem Unieście część miasta. Licznie występują w niej domy i pensjonaty z przełomu XIX i XX wieku (Willa Millenium, Willa Amber) oraz duże ośrodki wczasowe powstałe po 1945 roku (FWP Albatros). W Starym Mielnie toczy się życie kulturalne i towarzyskie miasta, odbywają się w nim wydarzenia. Istnieją tu budynki użyteczności publicznej, sklepy i sezonowe kramy oraz park, deptak Kościuszki i Promenada Nadmorska (dawniej Przyjaźni Polsko-Radzieckiej).
Infrastruktura.
W Mielnie mieści się Szkoła Podstawowa im. Leonida Teligi i przedszkole publiczne.
W mieście znajduje się także biuro promocji i informacji turystycznej, biblioteka gminna, ośrodek sportu i rekreacji, gminny ośrodek pomocy społecznej, urząd pocztowy, a także posterunek policji.
Transport.
Mielno jest połączone z drogą krajową nr 11 poprzez drogę wojewódzką nr 165.
Połączenie z centrum Koszalina umożliwiają przewoźnicy prywatni, a także w sezonie letnim pociągi Polregio (kursy skomunikowane z połączeniami dalekobieżnymi, średnio co godzinę), odjazdy z przystanku osobowego Mielno Koszalińskie. Do końca września 1938 r. docierał do Mielna tramwaj regionalny.
Alternatywnym połączeniem z Koszalinem (Jamno) jest rejs statkiem Julek po jeziorze Jamno do przystani Unieście II.
Kultura i sport.
W mieście siedzibę ma Klub Sportowy „Saturn” Mielno, który powstał w 1957 roku. Zespół piłki nożnej w sezonie 2010/2011 grał w klasie okręgowej, grupie koszalińskiej północnej.
Od 2004 r. w Mielnie w styczniu bądź lutym odbywa się Międzynarodowy Zlot Morsów. W miejscowości funkcjonuje także Mieleński Klub Morsów „Eskimos”.
Samorządy pomocnicze.
Gmina Mielno dla terenu miasta utworzyła 2 sołectwa (jednostki pomocnicze). Sołectwo Mielno obejmuje zachodnią część miasta wraz z częścią Barnowo (lecz bez jeziora Jamno), a Sołectwo Unieście obejmuje wschodnią część osiedla Unieście (także bez jeziora Jamno). Mieszkańcy każdego sołectwa wybierają sołtysa oraz radę sołecką, która składa się z 3 do 7 osób.

</doc>
<doc id="223628" url="https://pl.wikipedia.org/wiki?curid=223628" title="Tablice rejestracyjne w województwie koszalińskim">
Tablice rejestracyjne w województwie koszalińskim

Tablice rejestracyjne w województwie koszalińskim. 
Lata 1950−56.
W 1950 roku utworzono z części województwa szczecińskiego województwo koszalińskie, któremu przydzielono przedział 73-74.
Lata 1956−76.
W wyniku reformy systemu rejestracji pojazdów w roku 1956 województwo koszalińskie otrzymało wyróżnik tablic rejestracyjnych E.
Lata 1976−2000.
Województwo koszalińskie miało w 1976 roku 440 tys. mieszkańców, a więc zaliczało się do województw małych. Wydało ono dwa z trzech przypisanych mu wyróżników: KO i KG (nieużywanym wyróżnikiem było KY). Serię KG rozpoczęto jesienią 1991 roku. Na początku tablic nie rejonizowano. Dopiero od połowy lat osiemdziesiątych zaznacza się wyraźniejsza rejonizacja.
Tablice pojazdów prywatnych.
Tablice samochodowe jednorzędowe
Tablice samochodowe dwurzędowe
Tablice przyczep
W tym dwurzędowe: KOP 6147, KGU 0083
Tablice motocyklowe
Tablice motorowerowe
Tablice ciągników rolniczych
Rejonizacja.
Rejonizację rozpoczęto dopiero w połowie lat osiemdziesiątych. Znak (/) oznacza dużą część serii.
Tablice pojazdów państwowych.
Wydawano je od 1976 do 1992 roku. Większości z nich prawdopodobnie nie rejonizowano.
Samochody
Przyczepy
Ciągniki rolnicze

</doc>
<doc id="223630" url="https://pl.wikipedia.org/wiki?curid=223630" title="Brian Boitano">
Brian Boitano

Brian Anthony Boitano (ur. 22 października 1963 w Mountain View) – amerykański łyżwiarz figurowy, startujący w konkurencji solistów. Mistrz olimpijski z Calgary (1988) i uczestnik igrzysk olimpijskich (1984, 1994), dwukrotny mistrz świata (1986, 1988) oraz czterokrotny mistrz Stanów Zjednoczonych (1985–1988).
Brian Boitano zainspirował postać idola bohaterów serialu telewizyjnego "Miasteczko South Park".
W grudniu 2013 roku zadeklarował, że jest osobą homoseksualną.

</doc>
<doc id="223633" url="https://pl.wikipedia.org/wiki?curid=223633" title="Golden Hind">
Golden Hind

Galeon Golden Hind ("Złota Łania") był okrętem flagowym Francisa Drake'a podczas jego podróży dookoła świata. Spośród pięciu okrętów biorących udział w wyprawie był największy i jako jedyny powrócił cało do Anglii. Wodowano go w roku 1576 w porcie w Plymouth.
Podróż dookoła świata i zmiana nazwy.
Pierwotnie okręt nazywał się "Pelican", nazwa została jednak zmieniona w trakcie wyprawy, w 1577 roku, kiedy Drake przygotował się do przepłynięcia przez cieśninę Magellana. Nowa nazwa została nadana okrętowi na cześć Sir Christophera Hattona, polityka angielskiego, lorda kanclerza Anglii, sponsora i wielkiego przyjaciela Drake'a, który w herbie miał właśnie złotą łanię.
Po powrocie z wyprawy, w kwietniu 1581 roku Drake został przez królową Elżbietę pasowany na rycerza. Uroczystość nie odbyła się jednak na dworze królewskim, ale właśnie na pokładzie jego okrętu zacumowanego w porcie Deptford (obecnie dzielnica Londynu), co było dodatkowym uznaniem jego zasług dla Korony Angielskiej. Tamże – jako pomnik wspaniałych czynów żeglarza – "Złota Łania" pozostała przez następnych 80 lat i dopiero za panowania króla Karola II zbutwiały kadłub galeonu rozpadł się. Nim do tego doszło, na rozkaz władcy uratowano część oryginalnego dębowego poszycia okrętu i w 1662 roku wykonano z niego pamiątkowe fotele dla jednej z bibliotek uniwersyteckich w Oxfordzie (Bodleian Library).
Współczesne repliki.
W roku 1973 wodowano pierwszą współczesną replikę statku. Przebyła ona ponad 250 000 km (140 000 mil morskich) i, podobnie jak oryginał, odbyła podróż dookoła świata oraz została wykorzystana w trzech filmach: "Załoga kapitana Lyncha " (1976), "Szogun" (1979) i "Drake's Venture" (1980). Od lat 90. okręt stoi przy nabrzeżu St Mary Overie w Southwark w Londynie (). Został przekształcony w muzeum historii żeglarstwa ery elżbietańskiej.
Druga replika stoi osiadła przy nabrzeżu w porcie morskim Brixham w Devon od roku 1963 ().

</doc>
<doc id="223640" url="https://pl.wikipedia.org/wiki?curid=223640" title="Chromatografia cieczowa">
Chromatografia cieczowa

Chromatografia cieczowa, LC (ang. "Liquid Chromatography") − stosowana w chemii metoda preparatywna, a także analityczna. W chromatografii tej eluentem jest ciecz (zwykle rozpuszczalnik). Istotą każdej chromatografii cieczowej jest rozdział analizowanej mieszaniny na poszczególne związki chemiczne poprzez przepuszczanie roztworu tej mieszaniny przez złoża stałe lub żelowe podobnie jak w procesie sączenia. Na skutek oddziaływań międzycząsteczkowych między związkami tworzącymi mieszaninę a złożem, jedne z nich przechodzą przez złoże szybciej, a inne wolniej.
Istnieje bardzo wiele rodzajów chromatografii cieczowej, które można podzielić na trzy ogólne rodzaje:

</doc>
<doc id="223649" url="https://pl.wikipedia.org/wiki?curid=223649" title="Przyjaciel Ludzi Bezdomnych">
Przyjaciel Ludzi Bezdomnych

Przyjaciel Ludzi Bezdomnych – honorowe wyróżnienie, ustanowione i nadawane przez Marka Kotańskiego, twórcę Monar i Ruchu Wychodzenia z Bezdomności (Markot).
Tytuł Przyjaciela Ludzi Bezdomnych otrzymywali sprzymierzeńcy dzieła pomocy bliźniemu. Kanclerzem kapituły wyróżnienia, był jego pomysłodawca Krzysztof Cybruch – długoletni asystent prasowy Marka Kotańskiego.
Pierwsze tytuły nadano w 1996. Odznakę z numerem 1 otrzymał piekarz-cukiernik z Raciborza, Alfred Malcharczyk, dobrodziej tamtejszego ośrodka Markot. W następnej kolejności tytuły otrzymali: Lech Wałęsa, Budka Suflera, Włodzimierz Cimoszewicz a 3 grudnia 1997 r. papież Jan Paweł II na specjalnej audiencji w Watykanie z rąk Marka Kotańskiego. Papież zaznaczył, iż statuetkę Homo Homini przyjmuje w drodze szczególnego wyjątku i prosi, by być postrzegany „...jak jeden z was”.
Wśród wyróżnionych w późniejszych latach byli między innymi: 
Ostatni akt nadania otrzymała wieloletnia współpracowniczka twórcy Monaru - Jagoda Władoń w 2001 r.
Od śmierci Marka Kotańskiego wyróżnienie w formule edyktu kapituły nie jest nadawane. Szereg placówek Markot ustanowiło własne akty nadania, nawiązujące do tytułu Przyjaciela Ludzi Bezdomnych.

</doc>
<doc id="223655" url="https://pl.wikipedia.org/wiki?curid=223655" title="Andrzej Matuszczyk">
Andrzej Matuszczyk

Andrzej Matuszczyk (ur. 6 lutego 1944 w Krakowie) – polski działacz turystyczny, autor licznych przewodników po Beskidach (46 pozycji) oraz map turystycznych (25 tytułów).
Życiorys.
Absolwent Akademii Górniczo-Hutniczej im. Stanisława Staszica. Członek PTTK od 1961, od 1962 działacz społeczny Towarzystwa. Aktywny w publicystyce prasowej na tematy górskie, narciarskie i ekologiczne (łącznie 1300 tekstów). Od 1972 specjalizuje się w problematyce szlaków turystycznych.

</doc>
<doc id="223664" url="https://pl.wikipedia.org/wiki?curid=223664" title="Rewasz (wydawnictwo)">
Rewasz (wydawnictwo)

Rewasz – polskie wydawnictwo, wyspecjalizowane w tematyce turystyczno-krajoznawczej, założone w 1991 roku w Pruszkowie pod Warszawą. Publikuje głównie przewodniki, informatory turystyczne, monografie krajoznawcze i mapy.
Książki i mapy wydawane przez „Rewasz” opisują głównie Karpaty, początkowo zwłaszcza ich wschodnią część, obecnie całe Karpaty. Są też pozycje dotyczące innych terenów, m.in. Mazowsza, Podlasia, a nawet Białorusi. Adresowane są do turysty-krajoznawcy, pragnącego dogłębnie poznać tereny, po których podróżuje. Odrębnym nurtem działalności wydawnictwa są niskonakładowe publikacje przeznaczone dla znawców i koneserów. Wydana została m.in. trzytomową seria o galicyjskich cmentarzach wojennych, „Cerkwie w Bieszczadach”, „Drewniane kościoły Mazowsza” i szereg innych. „Rewasz” wydaje też książki Grzegorza Rąkowskiego, począwszy od „"Polski Egzotycznej” (2 tomy)", która była pierwszą na rynku wydawniczym podróżą wzdłuż wschodnich granic Polski. Obecnie od kilku lat kontynuuje wydawanie książek, przewodników krajoznawczo-historycznych Grzegorza Rąkowskiego po Ukrainie.
Znakiem firmowym wydawnictwa jest stylizowana huculska kiedra, czyli limba, najbardziej charakterystyczne drzewo tamtych gór.

</doc>
<doc id="223669" url="https://pl.wikipedia.org/wiki?curid=223669" title="Nikołaj Karamzin">
Nikołaj Karamzin

Nikołaj Michajłowicz Karamzin (ros. "Никола́й Миха́йлович Карамзи́н"; ur. 1766 w Znamienskoje, Imperium Rosyjskie, zm. 1826 w Petersburgu, Imperium Rosyjskie) – rosyjski pisarz, publicysta i historyk.
Inicjator nurtu sentymentalizmu w literaturze rosyjskiej ("Biedna Liza"). Twórca pierwszych w literaturze rosyjskiej opowieści historycznych. Reformator rosyjskiego języka literackiego.
Początkowo zwolennik europejskiego liberalizmu, później stał się konserwatywnym i nacjonalistycznym piewcą szlachetczyzny i samowładztwa cesarskiego, chociaż był przeciwnikiem ingerencji państwa w prywatne życie obywateli.
Najbardziej znany ze swojej monumentalnej, liczącej dwanaście tomów pracy "Historia państwa rosyjskiego", gloryfikującej dawną Ruś. W jego dorobku znajduje się też utwór poświęcony podróży intelektualnej – "Listy podróżnika rosyjskiego".
Życiorys.
Źródła co do miejsca urodzin Karamzina są rozbieżne. Miał on się urodzić w Znamienskoje, na terenie ówczesnej guberni kazańskiej. Do miana miejsca urodzin Karamzina pretendują też Michajłowka i Bogorodskoje, także znajdujące się na terenie guberni kazańskiej. O ile dokładne miejsce urodzenia nie jest znane, to wiadomo, że dzieciństwo spędził on we wspomnianym Zamienskoje. Obecnie jest to obwód uljanowski, a sama wieś nosi nazwę Karamzino na cześć pisarza. Od jesieni do wiosny rodzina mieszkała w Simbirsku. Pochodził ze szlachty o korzeniach tatarskich. Nauki pobierał w domu, a w 1778 roku został posłany do szkoły w Moskwie. Uczył się w szkole, którą kierował Iohannes Matthias Schaden, gdzie otrzymał typową edukację dla szlachcica tamtej epoki, biegle opanował także język francuski i niemiecki. W 1783 roku (inne źródła podają, że w 1781), na prośbę ojca, wstąpił do Lejb-Gwardyjskiego Preobrażeńskiego Pułku. Dosłużył się stopnia porucznika i w 1784 roku powrócił do Symbirska, gdzie został członkiem loża wolnomularskiej "Złoty Wieniec" ("Złatoj Wieniec", ros. Златой Венец). W rodzinne strony przywiodła go także śmierć ojca. Związał się z przedstawicielami idei oświeceniowych, pozostającymi pod wpływami encyklopedystów, m.in. Nikołajem Nowikowem. Pod koniec lat osiemdziesiątych XVIII wieku można już jednak zauważyć stopniowe rozluźnienie się jego związku z tym środowiskiem.
W 1789 roku rozpoczął podróż do Europy Zachodniej. W Królewcu spotkał się z Immanuel Kantem, odwiedził Szwajcarię, Wielką Brytanię, państwa niemieckie, a także Francję okresu rewolucyjnego. Jako widz odwiedził Zgromadzenie Narodowe, gdzie wysłuchał m.in. przemówienia Maksymiliana Robespierre’a. Podróż ta i naoczne przekonanie się jak idee oświeceniowe sprawdzają się w praktyce była dla niego swoistym szokiem. Po powrocie do Rosji przechodzi powoli na stronę konserwatywną. Swoją relację wydał w dziele zatytułowanym "Pis´ma russkogo putieszestwiennika", która to przyniosła mu popularność i uznanie. W 1792 roku osiadł w Moskwie, gdzie pracował jako publicysta, a także pisarz. Jego dzieła prozatorskie i liryczne pozwalają zaliczyć go do nurtu sentymentalizmu rosyjskiego. Był autorem wielu opowiadań, m.in. najsłynniejszej "Biedna Liza" (o niespełnionej miłości chłopki do szlachcica). W kwietniu 1801 roku poślubił Jelizawietę Iwanowną Protasową, która jednak zmarła w rok później, zostawiając Karamzina z córką Zofią. Okres wstąpienia na tron cesarza Aleksandra I Romanowa przynosi zmiany w pisarstwie Karamzina, gdyż zaczyna on publikować dzieła o naturze politycznej i historycznej. W 1804 roku żeni się z Jekatieriną Andriejewną Koływanową. Zimy spędza w Moskwie, a miesiące letnie w majątku Ostafjewo. Okres 1803 do 1811 roku to pierwszy, wytężony etap jego prac nad wielotomową "Historią państwa rosyjskiego" ("Istorija gosudarstwa Rossijskogo", ros. История государства Российского), która przyniesie mu sławę. Pod koniec 1809 roku zostaje mu udzielona pierwsza audiencja u imperatora Aleksandra I, a sam Karamzin coraz ściślej zaczyna być związany z rosyjskimi kręgami konserwatywnymi. Często odwiedza twerską rezydencję wielkiej księżnej Katarzyny Pawłownej, gdzie recytuje fragmenty swoich dzieł w obecności najwyższej arystokracji i domu panującego, m.in. wielkiego księcia Konstantego Pawłowicza. Zyskuje także przychylność i opiekę cesarzowej-matki Mari Fiodorownej. W 1810 roku cesarz Aleksander nadał mu Order Świętego Włodzimierza trzeciej klasy.
W 1812 roku inwazja Napoleona na Imperium Rosyjskie przerwała na jakiś czas pracę literacko-naukową Nikołaja Karamzina. Na ochotnika zgłosił się do walki, gdy wojska koalicji podeszły pod Moskwę, ale ostatecznie został ewakuowany do Jarosławia, a później Niżnego Nowogrodu. Do Moskwy powrócił w czerwcu 1813 roku i kontynuował pracę, pomimo że w pożarze utracił swoją bibliotekę. W 1816 roku przybył do Petersburga by uzyskać środki na publikację "Historii państwa rosyjskiego". Wsparcia udzieliła mu ponownie cesarzowa-matka Maria Fiodorowna, a także cesarzowa Elżbieta Aleksiejewna i Aleksiej Arakczejew. Przy ich wsparciu uzyskał on audiencję u cesarza Aleksandra, który zgodził się sfinansować wydanie monumentalnego dzieła. Zwolnił je także z obowiązkowego oddania do wglądu urzędowi cenzorskiemu. Pierwsze osiem tomów wydano w 1818 roku, kolejny w 1821, w 1824 roku dziesiąty i jedenasty, a dwunasty, już po śmierci autora, w 1829 roku. Karamzin nigdy nie ukończył dzieła swojego życia. Od 1816 roku mieszkał w Petersburgu, gdzie spotykał się m.in. z Aleksandrem Puszkinem, Wasilijem Żukowskim, Siergiejem Uwarowem i Piotrem Wiaziemskim. Miesiące letnie na prośbę cesarza Aleksandra spędzał w Carskim Siole, co jeszcze bardziej zbliżyło go do rodziny cesarskiej. Monarcha wysłuchiwał odczytów nowych prac Karamzina, a także spędzał z nim czas na rozmowach na tematy polityczne i historyczne. W 1816 roku otrzymał od cesarza rangę radcy stanu i Order Świętej Anny pierwszej klasy. W 1818 roku został członkiem Akademii Nauk, a w 1824 roku otrzymał rangę rzeczywistego radcy stanu.
Niespodziewana śmierć Aleksandra I w 1825 roku była dla niego szokiem, a kolejnym ciosem – powstanie dekabrystów w grudniu tego samego roku. Nadwątlone zdrowie psychiczne i fizyczne pogorszyło się, gdy Nikołaj Karamzin według obiegowej opinii przeziębił się w czasie spaceru na placu Senackim. Rozchorował się i w konsekwencji zmarł w czerwcu 1826 roku.
Mimo krytyki zmian wprowadzonych przez Piotra Wielkiego, które zdaniem Karamzina zniszczyły rosyjski patriotyzm, był zwolennikiem silnej władzy monarszej w Rosji. Nie zachowywał się jednak konsekwentnie, wspominając wielokrotnie o „potrzebie bycia ludźmi, a nie Rosjanami”. Zadeklarowany wróg Polski i Polaków, uważał, że „Polska nie powinna powstać w żadnym kształcie ani imieniu”. Karamzin był zwolennikiem tezy, że rozwój historyczny Rosji nie odbiegał od ogólnoeuropejskich tendencji.
Rodzina.
Z małżeństwa (kwiecień 1801) z Jelizawietę Iwanowną Protasową (1767–1802):
Z małżeństwa (8 stycznia 1804) z Jekatieriną Andriejewną Koływanową (1780–1851), nieślubną córką księcia Andrieja Wiaziemskiego:
Bibliografia.
Źródła w języku angielskim
Źródła w języku rosyjskim

</doc>
<doc id="223670" url="https://pl.wikipedia.org/wiki?curid=223670" title="I liga polska w piłce nożnej (1970/1971)">
I liga polska w piłce nożnej (1970/1971)

I Liga w piłce nożnej 1970/71 – 37. edycja najwyższych w hierarchii rozgrywek ligowych polskiej klubowej piłki nożnej.
Drużyny.
W I Lidze Polskiej 1970/1971 występowało 14 zespołów, które walczyły o tytuł Mistrza Polski w piłce nożnej 1971:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223671" url="https://pl.wikipedia.org/wiki?curid=223671" title="Madonna w grocie">
Madonna w grocie

Madonna w grocie, Madonna wśród skał – obraz Leonarda da Vinci, zamówiony przez Bractwo Niepokalanego Poczęcia Najświętszej Marii Panny przy kościele San Francesco Grande (św. Franciszka w Mediolanie).
Obraz miał być honorową (środkową) częścią tryptyku; boczne skrzydła przedstawiają dwa muzykujące anioły wykonane przez Ambrogia de Predis.
Istnieją dwie wersje obrazu, wcześniejsza znajduje się w Luwrze, a druga w National Gallery w Londynie. Powstanie dwóch wersji obrazu było wynikiem trwającego wiele lat sporu pomiędzy Leonardem da Vinci a zleceniodawcami, wg których pierwsza wersja odbiegała od idei Niepokalanego Poczęcia, gdyż skoncentrowana była na Janie Chrzcicielu poprzez gest anioła, wskazujący na niego palcem. Ponadto malarze domagali się wyższego wynagrodzenia, gdyż ponieśli większe wydatki na materiały (np. kruszec potrzebny do wykonania złoceń). Członkowie Bractwa nie chcieli dopłacić, więc obraz został sprzedany prawdopodobnie królowi Francji Ludwikowi XII lub Ludwikowi Sforzy. Druga wersja koncentruje się na Marii, a anioł nie wskazuje palcem na Jana Chrzciciela.
Obraz przedstawia Dziewicę Marię siedzącą przed jaskinią lub w jej wnętrzu wraz z małym Jezusem i św. Janem. Jezus siedzący obok anioła Uriela lub Gabriela błogosławi św. Jana. Obydwie wersje obrazu różnią się szczegółami, takimi jak aureole czy układ rąk postaci (w wersji obrazu znajdującego się w Luwrze anioł Uriel lub Gabriel wskazuje na małego Jana Chrzciciela). Do 2010 roku uważano, że wersja druga została namalowana głównie przez ucznia Leonarda, Ambrogia de’Predisaa, sam mistrz własnoręcznie namalował jedynie kilka szczegółów. Później, za sprawą kustosza Luke'a Syssona z National Gallery w Londynie oraz innych ekspertów uznano, że da Vinci miał największy udział w powstaniu dzieła.

</doc>
<doc id="223672" url="https://pl.wikipedia.org/wiki?curid=223672" title="I liga polska w piłce nożnej (1971/1972)">
I liga polska w piłce nożnej (1971/1972)

I liga w piłce nożnej 1971/1972 – 38. edycja najwyższych w hierarchii rozgrywek ligowych polskiej klubowej piłki nożnej.
Tytuł obronił Górnik Zabrze.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223674" url="https://pl.wikipedia.org/wiki?curid=223674" title="I liga polska w piłce nożnej (1972/1973)">
I liga polska w piłce nożnej (1972/1973)

I liga 1972/1973 – 39. edycja najwyższych w hierarchii rozgrywek ligowych piłki nożnej mężczyzn w Polsce. Wzięło w nich udział 14 drużyn, grając systemem kołowym. Był to ostatni sezon przed powiększeniem ligi do 16 zespołów.
Tytułu bronił .
Baraże o I ligę.
Po zakończeniu sezonu rozegrano dwumecze barażowe o dwa miejsca w I lidze w sezonie 1973/1974 między 13. drużyną I ligi a 4. zespołem II ligi oraz 14. drużyną I ligi a 3. zespołem II ligi.
Polonia Bytom i Odra Opole utrzymały miejsce na najwyższym poziomie ligowym.
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223675" url="https://pl.wikipedia.org/wiki?curid=223675" title="Eluent">
Eluent

Eluent – płyn wymywający substancje zaadsorbowane na fazie stałej podczas chromatografii. Proces wymywania nosi nazwę elucji, a faza wypływająca z fazy stałej to eluat.
Eluentami są zwykle związki chemiczne o niskiej masie cząsteczkowej, które nie reagują ze złożem i przechodzą przez to złoże przy jak najmniejszych oporach przepływu. Na wynik analiz chromatograficznych bardzo duży wpływ ma czystość eluentów. Niektóre z technik chromatograficznych (np. HPLC) wymagają też odgazowywania eluentów. 
W chromatografii gazowej eluentem jest gaz nośny o jak najmniejszej masie cząsteczkowej – zwykle wodór lub hel.
W chromatografii cieczowej eluentem jest faza ciekła: rozpuszczalnik lub ich mieszanina. Do często stosowanych eluentów ciekłych zalicza się:
W TLC i chromatografii bibułowej eluent określa się mianem "układu rozwijającego".

</doc>
<doc id="223678" url="https://pl.wikipedia.org/wiki?curid=223678" title="Wielka Puszcza (Porąbka)">
Wielka Puszcza (Porąbka)

Wielka Puszcza – przysiółek wsi Porąbka w województwi śląskim, w powiecie bielskim, w gminie Porąbka, położony w dolinie potoku o tej samej nazwie, w Beskidzie Małym, u podnóża Trzonki, Okrągiełka, Kocierza i Wielkiej Bukowej, na granicy województw: śląskiego i małopolskiego (Przełęcz Beskid Targanicki).
W latach 1975–1998 przysiółek położony był w województwie bielskim.
Jest turystyczną bazą wypadową. Niedaleko przebiega szlak zielony z Porąbki na Przełęcz Kocierską (skąd innymi szlakami można dotrzeć do Andrychowa, Wadowic lub na Żar).
W okresie II wojny światowej w lasach otaczających Wielką Puszczę stacjonował oddział partyzancki AK "Garbnik".

</doc>
<doc id="223680" url="https://pl.wikipedia.org/wiki?curid=223680" title="I liga polska w piłce nożnej (1973/1974)">
I liga polska w piłce nożnej (1973/1974)

I liga 1973/1974 – 40. edycja najwyższych w hierarchii rozgrywek ligowych piłki nożnej mężczyzn w Polsce. Wzięło w nich udział 16 drużyn, grając systemem kołowym. Był to pierwszy sezon po powiększeniu ligi z 14 zespołów.
Tytułu broniła .
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223683" url="https://pl.wikipedia.org/wiki?curid=223683" title="Arthur Nebe">
Arthur Nebe

Arthur Nebe (ur. 13 listopada 1894 w Berlinie, zm. 21 marca 1945 w Więzieniu Plötzensee) – SS-Gruppenführer, szef hitlerowskiej policji kryminalnej (Kripo) i dowódca "Einsatzgruppe B".
Życiorys.
W młodości miał zostać teologiem i uczył się języka hebrajskiego, jednak po wybuchu I wojny światowej zgłosił się na ochotnika do niemieckiej armii (służył w niej do 1920). Następnie Nebe rozpoczął studia prawnicze, a w kwietniu 1920 został przyjęty do policji kryminalnej. Po wzroście znaczenia NSDAP (do której wstąpił w 1931, również w tym roku stał się członkiem SS) wykorzystał życiową szansę, sprawiając wrażenie, iż zawsze był antysemitą. Dzięki temu szybko awansował zarówno w SS, jak i w policji kryminalnej (przez pewien czas służył także w Gestapo). Wreszcie 30 czerwca 1937 stanął na czele Kripo (ujednoliconej na całym obszarze III Rzeszy policji kryminalnej). Po utworzeniu RSHA, Kripo stała się jednym z jego departamentów (Wydział V).
Nebe jako szef Kripo jest odpowiedzialny za zbrodnie popełnione przez tę instytucję. W szczególności uczestniczył on w organizowaniu terroru w krajach okupowanych, eksterminacji Żydów i Cyganów oraz przeprowadzaniu eksperymentów pseudomedycznych na więźniach obozów koncentracyjnych. Nebe był także od początku związany z akcją T4 (polecił m.in. swojemu podwładnemu, dr. Albertowi Widmannowi, by pomógł Kancelarii Rzeszy w opracowaniu najlepszej metody zabijania umysłowo chorych i inwalidów). W marcu 1944, po tzw. "Wielkiej Ucieczce" alianckich jeńców wojennych ze Stalagu w Żaganiu, na rozkaz Heinricha Müllera (szefa Gestapo), Nebe wyselekcjonował 50 z 73 schwytanych jeńców w celu dokonania ich egzekucji.
Nebe zgłosił się na ochotnika do udziału w kampanii przeciw ZSRR w charakterze dowódcy "Einsatzgruppe B". Działała ona na froncie centralnym, przeprowadzając masowe rozstrzelania Żydów, Cyganów i innej ludności cywilnej oraz likwidując komisarzy bolszewickich. Od sierpnia do października 1941 jego oddziały wymordowały ok. 45 tysięcy ludzi. We wrześniu 1941 testował wraz z Widmannem nowe środki masowej zagłady (zwłaszcza materiały wybuchowe), by zastąpić nimi masowe rozstrzelania. Ostatecznie naziści zaczęli stosować specjalne samochody-komory gazowe.
Od 1942 prezydent Interpolu (po śmierci Reinharda Heydricha w wyniku zamachu w Pradze).
Nebe należał także do opozycji antyhitlerowskiej w Niemczech. Współpracował z takimi opozycjonistami jak Ludwig Beck, Hans Oster i Hans Gisevius. Jest prawdopodobne, iż uczestniczył w spisku na życie Adolfa Hitlera 20 lipca 1944, choć następnie kierował aresztowaniami ludzi związanych z zamachem. Jednak już w trzy dni później (23 lipca) ukrył się koło Wannsee. Został wydalony z NSDAP i SS, a 16 stycznia 1945 aresztowało go gestapo. Trybunał Ludowy skazał Nebego za zdradę na karę śmierci. Arthur Nebe został prawdopodobnie powieszony na fortepianowej strunie 21 marca 1945, choć znaleźli się świadkowie, którzy twierdzili, iż widzieli go po wojnie w Irlandii i we Włoszech.

</doc>
<doc id="223684" url="https://pl.wikipedia.org/wiki?curid=223684" title="I liga polska w piłce nożnej (1974/1975)">
I liga polska w piłce nożnej (1974/1975)

I liga 1974/1975 – 41. edycja najwyższych w hierarchii rozgrywek ligowych piłki nożnej mężczyzn w Polsce. Wzięło w nich udział 16 drużyn, grając systemem kołowym.
Tytułu bronił .
Absolutnymi beniaminkami ligi były i .
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223688" url="https://pl.wikipedia.org/wiki?curid=223688" title="Interplay">
Interplay



</doc>
<doc id="223689" url="https://pl.wikipedia.org/wiki?curid=223689" title="I liga polska w piłce nożnej (1975/1976)">
I liga polska w piłce nożnej (1975/1976)

I liga 1975/1976 – 42. edycja najwyższych w hierarchii rozgrywek ligowych polskiej klubowej piłki nożnej.
Tytułu bronił .
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223690" url="https://pl.wikipedia.org/wiki?curid=223690" title="Silicon &amp; Synapse">
Silicon &amp; Synapse



</doc>
<doc id="223692" url="https://pl.wikipedia.org/wiki?curid=223692" title="I liga polska w piłce nożnej (1976/1977)">
I liga polska w piłce nożnej (1976/1977)

I liga 1976/1977 – 43. edycja najwyższych w hierarchii rozgrywek ligowych polskiej klubowej piłki nożnej.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223696" url="https://pl.wikipedia.org/wiki?curid=223696" title="Seneszal">
Seneszal

Seneszal (, lub "siniscalcus") – najwyższy rangą dostojnik świecki w państwie Franków, a później we Francji, od likwidacji urzędu majordoma przez Pepina Krótkiego w 751 roku. Słowo pochodzi z języka pragermańskiego, gdzie oznaczało starszego sługę ("sini-" – „starszy” + "skalk" – „sługa”).
Urzędnik, noszący tytuł seneszala, zastępował króla w czasie jego nieobecności we wszystkich sprawach cywilnych, sądowniczych i wojskowych. Ponadto pełnił rolę przełożonego dworu i wszystkich dworskich urzędników, sprawował także kontrolę nad administracją domeny. Na przełomie XI i XII wieku przejął obowiązki, pierwotnie mu podległego, cześnika, od tej pory podlegały mu kwestie gospodarcze. Od tego momentu także zaczęto w tekstach łacińskich nazywać seneszala terminem "dapifer", który przedtem służył do określania cześnika.
W związku z ogromem władzy, jaką zapewniało stanowisko seneszala, Filip II August przestał mianować nowych seneszali dworskich, choć formalnie urząd nigdy nie został skasowany.
Również książęta terytorialni mianowali własnych seneszali, na wzór seneszali królewskich. Wraz z wcieleniem poszczególnych księstw do domeny królewskiej nie likwidowano urzędów seneszali książęcych, lecz przekształcano ich w dziedzicznych urzędników administracji prowincjonalnej (np. Jean de Joinville, biograf Ludwika Świętego, był dziedzicznym seneszalem Szampanii). Królowie tworzyli także nowe seneszalie, które szybko stały się podstawową jednostką zarządu domenalnego, szczególnie na południe od Loary (na północy analogiczną rolę pełniły baliwaty).
W zakonach rycerskich seneszal był zastępcą wielkiego mistrza.

</doc>
<doc id="223710" url="https://pl.wikipedia.org/wiki?curid=223710" title="Holonomiczność (robotyka)">
Holonomiczność (robotyka)

Holonomiczność – w robotyce, związek pomiędzy liczbą stopni swobody kontrolowanych i dostępnych dla robota mobilnego.
Opis.
Gdy liczba stopni swobody dostępna dla robota jest równa liczbie stopni swobody przez niego kontrolowanych, to jest on nazywany holonomicznym. Pojęcie często odnoszone jest wyłącznie do ruchu na płaszczyźnie, wówczas holonomicznym określany jest robot, który ma możliwość dokonywania rotacji niezależnie od zmian kierunku ruchu.
Ruch, w którym robot ma kontrolę nad mniejszą liczbę stopni swobody niż jest dostępna, nazywany jest nieholonomicznym. Przykładem ruchu nieholonomicznego jest trasa pokonywana przez samochód, który na płaszczyźnie ma dostępne trzy stopnie swobody (prędkość, ruch w kierunku osi X oraz w kierunku osi Y), ale ma możliwość kontroli tylko dwóch stopni (prędkości i kąta obrotu kierownicy).
Więzy holonomiczne i nieholonomiczne.
Jeżeli zależność formula_1 opisująca więzy da się sprowadzić do postaci zależnej wyłącznie od położenia q, to więzy nazywamy holonomicznymi lub całkowalnymi. W przypadku więzów holonomicznych mamy zatem formula_2 dla pewnej funkcji formula_3 Z punktu widzenia mechaniki analitycznej, więzy holonomiczne można wyeliminować przez zdefiniowanie układu na pewnej formula_4-wymiarowej rozmaitościformula_5 zawartej w formula_6 Istotne znaczenie ma zatem odróżnie nieholonomicznych więzów typu Pfaffa od nieholonomicznych.

</doc>
<doc id="223718" url="https://pl.wikipedia.org/wiki?curid=223718" title="I liga polska w piłce nożnej (1977/1978)">
I liga polska w piłce nożnej (1977/1978)

I liga 1977/1978 – 44. edycja najwyższych w hierarchii rozgrywek ligowych polskiej klubowej piłki nożnej.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223719" url="https://pl.wikipedia.org/wiki?curid=223719" title="I liga polska w piłce nożnej (1978/1979)">
I liga polska w piłce nożnej (1978/1979)

I liga 1978/1979 – 45. edycja najwyższych w hierarchii rozgrywek ligowych polskiej klubowej piłki nożnej.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223722" url="https://pl.wikipedia.org/wiki?curid=223722" title="I liga polska w piłce nożnej (1979/1980)">
I liga polska w piłce nożnej (1979/1980)

I liga 1979/1980 – 46. edycja najwyższych w hierarchii rozgrywek ligowych polskiej klubowej piłki nożnej.
Tabela.
Miejsca 2-4: Zgodnie z regulaminem o kolejności drużyn przy równej liczbie punktów w całych rozgrywkach, równej liczbie punktów i równej różnicy bramek (Widzew 4 7-7, Legia 4 2-2 i Śląsk 4 6-6), zadecydowała różnica bramek w całych rozgrywkach.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223726" url="https://pl.wikipedia.org/wiki?curid=223726" title="Robot mobilny">
Robot mobilny

Robot mobilny – robot zdolny do zmiany swojego położenia w przestrzeni. Roboty tego rodzaju mogą pływać, latać lub jeździć. Roboty mobilne mogą być robotami autonomicznymi, tzn. takimi których prawie nic nie ogranicza np. przewody sterujące bądź zasilające (a jedyne ograniczenia to np. ściany lub przestrzeń w jakiej się znajdują itp.). Poniższe informacje dotyczą robotów poruszających się po ziemi.
Klasy.
Klasa robota zapisywana jest jako formula_1 gdzie:
Liczby te (aby ruch był możliwy)zawierają się w granicach:
i przedstawiają kolejno klasy:
Klasa (3,0) opisuje robot, który jest holonomiczny. Pozostałe klasy dotyczą robotów nieholonomicznych.
Wzory.
Klasa (3,0).
formula_13
Klasa (2,1).
formula_14
Klasa (2,0).
formula_15
Klasa (1,2).
formula_16
Klasa (1,1).
formula_17
Roboty pływające.
Pływające roboty mobilne, pomimo że mniej rozpowszechnione niż roboty lądowe i mniej efektowne niż latające, są obszerną kategorią robotów o szerokim wachlarzu zastosowań.
W kategorii pływających robotów mobilnych możemy wyodrębnić dwie klasy:
Potencjału użytkowego USV-ów i UUG-ów wykorzystywanych oddzielnie lub pracujących wspólnie nie można przecenić. Wynika on z faktu, że większą część naszej planety pokrywają morza i oceany, a o dnie morskim wiadomo mniej, niż o powierzchni księżyca.
Dynamika.
gdzie:
Bezzałogowe łodzie nawodne.
Technologia USV niesie ze sobą ogromne możliwości, tak jak np.:
USV można zazwyczaj wykorzystać do tak zwanych brudnych, nudnych i niebezpiecznych czynności.
Autonomiczne pojazdy podwodne.
Technologia UUV wykorzystywana jest głównie w celach militarnych oraz badawczych, takich jak np.:
Bezzałogowe łodzie podwodne można podzielić na dwie kategorie:
Roboty kroczące.
Maszyna krocząca, lub inaczej robot kroczący to urządzenie techniczne, które przemieszcza się podobnie do większości zwierząt, czyli używając kończyn. Przez to lokomocja maszyn kroczących jest zdyskretyzowana, dlatego że kontakt z podłożem ograniczony jest do szeregu odseparowanych śladów.
Klasyfikacja maszyn kroczących ze względu na rodzaj stabilności:
Klasyfikacja ze względu na liczbę nóg:
Roboty kroczące charakteryzowane są przez sposób swojego poruszania się. Chód w znaczeniu ogólnym to sposób przemieszczania się przy pomocy nóg. Podstawowym wyróżnikiem rodzaju chodu jest kolejność przestawień nóg, a nie prędkość ruchu. Niemniej jednak pewne sekwencje przestawień nóg są typowe dla określonych zakresów prędkości chodu. Na przykład galop koni charakteryzujący się cyklicznym przestawianiem pary nóg przednich i pary nóg tylnych jest typowy dla dużych prędkości. Własności chodu owadów identyfikowane są pięcioma zasadami Hughesa i Wendlera:
Roboty latające.
Istnieje szeroki wachlarz zastosowań jakie oferują roboty latające. Osiągnięcia w tej dziedzinie są silnie wykorzystywane w zastosowaniach wojskowych. Jednostki latające używane są głównie do zadań takich jak obserwacja, namierzanie oraz w różnych misjach jako nadzór. Obecnie jednostki latające są również coraz powszechniej wykorzystywane do celów cywilnych. Można tutaj wymienić takie zadania jak zdalna akwizycja pomiarów i obrazów, obserwację, transport, a także dostarczanie dóbr na odległość.
Roboty latające niosą za sobą wiele wyzwań z różnych dziedzin. Można do nich zaliczyć regulację stanu jednostki latającej, regulację lotu, zapobieganie kolizjom, jak również zapewnienie bezpieczeństwa na każdym etapie lotu.
Termin „roboty latające” jest często kojarzony z , twórcą klasy robotów, które są małymi, inteligentnymi robotami latającymi. Jednakże jest oczywiste, że grupa robotów latających jest bardzo szeroka. Wyróżnić można dwie zasadnicze grupy jednostek latających:
Możliwe jest jednoczesne połączenie owych dwóch grup; określa się to połączenie jako platformę robotyczną zorientowaną na wykonywane działanie. W lotniczym żargonie wyróżnia się także bezzałogowe statki latające (unmanned aerial vehicle UAV). Można również wyróżnić bezzałogowe systemy latające (unmanned aerials system UAS), które pozwalają na stworzenie infrastruktury umożliwiającej interakcję człowieka z systemem, pomagając mu w osiągnięciu zadanych celów.
Obecnie istnieje wiele różnych konstrukcji robotów latających, zarówno stałopłatów (np. MQ-1 Predator), wiropłatów(np. quadrocoptery), jak i skrzydłowców (np. Dragonfly). Warto zwrócić uwagę szczególnie na ostatni typ, ponieważ są to ciekawe konstrukcje bazujące na rozwiązaniach stworzonych przez naturę (np. Festo SmartBird i Festo BionicOpter).
Obiekty takie mogą zarówno posiadać pewny stopień autonomiczności przy wykonywaniu z góry określonych zadań, jak i mogą być sterowane zdalnie przez operatora.
Zastosowania.
Lista możliwych zastosowań robotów latających jest bardzo długa. Można podzielić je zasadniczo na 9 grup:

</doc>
<doc id="223727" url="https://pl.wikipedia.org/wiki?curid=223727" title="I liga polska w piłce nożnej (1980/1981)">
I liga polska w piłce nożnej (1980/1981)

I liga 1980/1981 – 47. edycja najwyższych w hierarchii rozgrywek ligowych polskiej klubowej piłki nożnej.
Absolutnymi beniaminkami ligi były Bałtyk Gdynia i .
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223728" url="https://pl.wikipedia.org/wiki?curid=223728" title="I liga polska w piłce nożnej (1981/1982)">
I liga polska w piłce nożnej (1981/1982)

I liga 1981/1982 – 48. edycja najwyższych w hierarchii rozgrywek ligowych polskiej klubowej piłki nożnej.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223732" url="https://pl.wikipedia.org/wiki?curid=223732" title="I liga polska w piłce nożnej (1982/1983)">
I liga polska w piłce nożnej (1982/1983)

I liga 1982/1983 – 49. edycja najwyższych w hierarchii rozgrywek ligowych polskiej klubowej piłki nożnej.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223734" url="https://pl.wikipedia.org/wiki?curid=223734" title="I liga polska w piłce nożnej (1983/1984)">
I liga polska w piłce nożnej (1983/1984)

I liga 1983/1984 – 50. edycja najwyższych w hierarchii rozgrywek ligowych polskiej klubowej piłki nożnej.
Absolutnym beniaminkiem ligi był .
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223740" url="https://pl.wikipedia.org/wiki?curid=223740" title="I liga polska w piłce nożnej (1984/1985)">
I liga polska w piłce nożnej (1984/1985)

I liga 1984/1985 – 51. edycja najwyższych w hierarchii rozgrywek ligowych polskiej klubowej piłki nożnej.
Absolutnym beniaminkiem ligi był Radomiak Radom.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223741" url="https://pl.wikipedia.org/wiki?curid=223741" title="Delegacja ustawowa">
Delegacja ustawowa

Delegacja ustawowa – przeniesienie przez pewien organ władzy państwowej, prawa do wykonywania części jego kompetencji na inny organ.
Zgodnie z art. 92 Konstytucji RP, delegację ustawową może uzyskać wyłącznie organ w niej wskazany, zalicza się do nich:

</doc>
<doc id="223745" url="https://pl.wikipedia.org/wiki?curid=223745" title="I liga polska w piłce nożnej (1985/1986)">
I liga polska w piłce nożnej (1985/1986)

I liga 1985/1986 – 52. edycja najwyższych w hierarchii rozgrywek ligowych polskiej klubowej piłki nożnej.
Absolutnym beniaminkiem ligi było .
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223747" url="https://pl.wikipedia.org/wiki?curid=223747" title="Jacek Szymanderski">
Jacek Szymanderski

Jacek Szymanderski (ur. 21 lutego 1945 w Radomiu) – polski polityk, działacz opozycji w czasach PRL, socjolog, poseł na Sejm X kadencji.
Życiorys.
Uczęszczał do LIII Liceum Ogólnokształcącego Stowarzyszenia PAX pod wezwaniem św. Augustyna, w latach 1962–1968 studiował socjologię na Uniwersytecie Warszawskim. Po studiach pracował kolejno w Instytucie Filozofii i Socjologii Polskiej Akademii Nauk oraz w Instytucie Historii PAN.
Od 1977 współpracował z Komitetem Obrony Robotników. Od 1980 działał w „Solidarności”, był m.in. członkiem zarządu Regionu Mazowsze oraz delegatem na I Krajowy Zjazd Delegatów związku w Gdańsku-Oliwie. W czasie stanu wojennego został internowany na okres od 20 grudnia 1981 do 7 grudnia 1982. Później działał w duszpasterstwie byłych internowanych i więźniów politycznych oraz Ruchu Wolność i Pokój, współtworzył także Komitet Obywatelski Przeciw Przemocy. W latach 1985–1986 ponownie był więziony za działalność opozycyjną.
Brał udział w obradach Okrągłego Stołu w podzespole ds. rolnictwa. W czerwcu 1989 został wybrany na posła na Sejm X kadencji w okręgu bialskopodlaskim z ramienia Komitetu Obywatelskiego. W parlamencie był wiceprzewodniczącym Komisji Obrony Narodowej. Do 1993 pracował jako dyrektor Ośrodka Badań Opinii Publicznej, był też doradcą ministra rolnictwa i gospodarki żywnościowej. W 2005 zajmował stanowisko dyrektora Fundacji Skarbu Państwa Agencji Rozwoju Komunalnego.
Był wśród założycieli Polskiego Stronnictwa Ludowego „Solidarność”, później działał w Stronnictwie Konserwatywno-Ludowym. W 2004 przystąpił do Platformy Obywatelskiej na Mokotowie.
W 2009 otrzymał Krzyż Oficerski Orderu Odrodzenia Polski.

</doc>
<doc id="223750" url="https://pl.wikipedia.org/wiki?curid=223750" title="Teirake kaini Kiribati">
Teirake kaini Kiribati



</doc>
<doc id="223751" url="https://pl.wikipedia.org/wiki?curid=223751" title="I liga polska w piłce nożnej (1986/1987)">
I liga polska w piłce nożnej (1986/1987)

I liga 1986/1987 – 53. edycja najwyższych w hierarchii rozgrywek ligowych polskiej klubowej piłki nożnej.
Absolutnym beniaminkiem ligi była Olimpia Poznań.
Tabela.
Legenda:
Uwagi.
Od sezonu 1986/87 wprowadzono nowy system punktowania. Za mecze wygrane różnicą 3 bramek (3-0, 4-1, 5-1 itd.) przyznawano 3 pkt, za przegranie meczu różnicą 3 bramek odejmowano 1 pkt. Punktacja nie dotyczyła walkowerów, za które przyznawano 2 pkt. a wynik spotkania weryfikowany był jako 3-0.
Polonia Bytom spadła do II ligi po barażach z Olimpią Poznań (w Bytomiu 2:2, w Poznaniu 0:0).
PZPN unieważnił mecze:
z powodu braku zaangażowania w grę zawodników z Poznania i Lubina.
Unieważniono także i nakazano powtórzenie spotkania Górnik Wałbrzych – Motor Lublin (4:0).
Kolejna afera wybuchła podczas baraży – w meczu Ruch Chorzów – Lechia Gdańsk 1:2 bramkę dla gości zdobył bramkarz „niebieskich” Janusz Jojko wrzucając sobie piłkę do siatki. Sprzątaczka w szatni Ruchu znalazła reklamówkę z pieniędzmi, ale nikt się do niej nie przyznał.
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223752" url="https://pl.wikipedia.org/wiki?curid=223752" title="I liga polska w piłce nożnej (1987/1988)">
I liga polska w piłce nożnej (1987/1988)

I liga 1987/1988 – 54. edycja najwyższych w hierarchii rozgrywek ligowych polskiej klubowej piłki nożnej.
Tytuł obronił Górnik Zabrze.
Absolutnymi beniaminkami ligi były Jagiellonia Białystok i .
Tabela.
Legenda:
Uwagi.
Drużyny które po sezonie zasadniczym zajęły miejsca 11-14 rozegrały między sobą baraże o utrzymanie w lidze.
Rozegrano mecze:
Zagłębie Lubin (11. miejsce w lidze) – Górnik Wałbrzych (14) 1:2 i 2:2 – utrzymał się Górnik
Lechia Gdańsk (12) – Olimpia Poznań (13) 0:1 i 2:2 – utrzymała się Olimpia
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223754" url="https://pl.wikipedia.org/wiki?curid=223754" title="I liga polska w piłce nożnej (1988/1989)">
I liga polska w piłce nożnej (1988/1989)

I liga 1988/1989 – 55. edycja najwyższych w hierarchii rozgrywek ligowych polskiej klubowej piłki nożnej.
Absolutnym beniaminkiem ligi był GKS Jastrzębie.
Tabela.
Legenda:
Baraże o I ligę.
Po zakończeniu sezonu rozegrano dwumecze barażowe o dwa miejsca w I lidze w sezonie 1989/1990 między zespołami z miejsc 13–14 w I lidze i wicemistrzami grup II ligi:
Pogoń Szczecin i GKS Jastrzębie nie utrzymały miejsc na najwyższym poziomie ligowym.
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223758" url="https://pl.wikipedia.org/wiki?curid=223758" title="I liga polska w piłce nożnej (1989/1990)">
I liga polska w piłce nożnej (1989/1990)

I liga 1989/1990 – 56. edycja najwyższych w hierarchii rozgrywek ligowych polskiej klubowej piłki nożnej.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223760" url="https://pl.wikipedia.org/wiki?curid=223760" title="Jana Novotná">
Jana Novotná

Jana Novotná (ur. 2 października 1968 w Brnie, zm. 19 listopada 2017) – czeska tenisistka, zwyciężczyni Wimbledonu w grze pojedynczej oraz 16 turniejów wielkoszlemowych w grze podwójnej i mieszanej, była liderka rankingu światowego deblistek, trzykrotna medalistka olimpijska, zdobywczyni Pucharu Federacji w barwach Czechosłowacji.
Kariera tenisowa.
W ciągu 12-letniej kariery zawodowej (1987-1999) wygrała łącznie 24 turnieje w grze pojedynczej i 76 w deblu. Reprezentowała styl "serwis-wolej", imponując umiejętnościami gry przy siatce w meczach z młodszymi rywalkami, preferującymi siłowy sposób gry. Wygrywając Wimbledon w 1998 stała się najstarszą zawodniczką w erze "open" tenisa z pierwszym zwycięstwem w turnieju wielkoszlemowym; jej rywalka – Nathalie Tauziat, grająca zresztą wówczas jedyny raz w finale Wielkiego Szlema – była jeszcze starsza. Novotná grała prawą ręką, bekhend stosowała zazwyczaj slajsowany, ale w odróżnieniu od jej wielkiej rywalki Steffi Graf było to uderzenie nie tyle obronne, co przygotowujące atak przy siatce.
Pierwsze zwycięstwo turniejowe odniosła w 1988 w Adelajdzie. W kolejnych latach wygrywała regularnie przynajmniej jeden turniej rocznie (poza 1992), dzięki czemu rychło znalazła miejsce w ścisłej czołówce światowej. W 1989 była po raz pierwszy w ćwierćfinale turnieju wielkoszlemowego (French Open), rok później w półfinale (również w Paryżu). W Australian Open 1991 awansowała do finału, ale przegrała w trzech setach z młodą Moniką Seles.
Na kolejny wielkoszlemowy finał czekała dwa lata; w 1993 pokonała na Wimbledonie w półfinale Martinę Navrátilovą i w finale przyszło jej zmierzyć się z Niemką Steffi Graf. Mecz finałowy przeszedł do historii ze względu na niezwykły przebieg. Novotná przegrała pierwszego seta w tie-breaku, ale od początku drugiej partii zaczęła zdecydowanie dominować. Drugi set zakończył się jej szybkim zwycięstwem 6:1, także decydującego seta rozpoczęła z animuszem. Dramat Czeszki rozpoczął się przy stanie 4:1 i 40:30, kiedy teoretycznie dzieliło ją od końcowego sukcesu pięć wygranych punktów – dwukrotnie zepsuła serwis, który dawał jej prowadzenie 5:1, a następnie nie wykorzystała łatwego woleja, uderzając w aut. Czeszka tak przejęła się niepowodzeniem, że nie potrafiła wygrać najprostszych piłek. Doświadczona Graf wykorzystała szansę i szybko przejęła inicjatywę, wygrywając pozostałe gemy i trzeciego seta 6:4. Zdjęcia zapłakanej Jany Novotnej w objęciach wręczającej nagrody księżnej Kentu obiegły prasę nie tylko sportową.
Utrwaliła się wówczas o Janie Novotnej opinia zawodniczki słabej psychicznie, która łatwo traci panowanie nad sobą i jest w stanie przegrać mecz z najbardziej komfortowej sytuacji. Opinia ta znalazła swoiste potwierdzenie kilka lat później, kiedy w turnieju French Open Chanda Rubin zdołała pokonać Czeszkę z wyniku 0:5 i 0:40 w decydującym secie. Mimo to kariera Jana Novotnej nie uległa załamaniu; wygrywała kolejne turnieje (głównie w hali) i utrzymywała się w czołowej dziesiątce na świecie. W 1997 ponownie awansowała do finału na Wimbledonie i ponownie przegrała w trzech setach – tym razem ze Szwajcarką Martiną Hingis; mecz miał mniej dramatyczny przebieg (chociaż Novotna po wygranym pierwszym secie prowadziła z przełamaniem rywalki również w drugim, była więc dość blisko zwycięstwa) i Czeszka zniosła niepowodzenie dużo spokojniej niż cztery lata wcześniej.
Wreszcie w 1998 Jana Novotná doczekała się swojego zwycięstwa w wielkoszlemowym turnieju w grze pojedynczej. Zrewanżowała się Martinie Hingis w półfinale i wykorzystała swoją szansę, będąc faworytką w decydującym meczu z Tauziat; wygrała w stosunku 6:4, 7:6. Wyniki te (także wygrany turniej Masters w 1997) dały Novotnej awans niemal na szczyt rankingu światowego; rok 1997 zakończyła jako wiceliderka, a w 1998 była o krok od awansu na pierwsze miejsce; zabrakło jej dwóch wygranych pojedynków – awansowałaby w przypadku zwycięstwa na US Open, ale przegrała tam w półfinale. Wraz z końcem kolejnego sezonu (1999) ogłosiła zakończenie kariery sportowej, kilka miesięcy po Niemce Steffi Graf.
Jej sukcesy w grze pojedynczej były dużo bardziej spektakularne, ale przede wszystkim była wybitną deblistką. W deblowym turnieju Masters wystąpiła jedenaście razy, w tym w latach 1989-1998 dziesięć razy z rzędu; turniej ten wygrywała dwa razy (1995 i 1997). Wielokrotnie zajmowała pozycję liderki rankingu deblistek. Sześć razy była laureatką tytułu "para deblowa roku" organizacji tenisistek zawodowych WTA i Międzynarodowej Federacji Tenisa ITF, wspólnie z Hingis (1998), Lindsay Davenport (1997), Arantxą Sánchez Vicario (1996), Gigi Fernández (1991) i Heleną Sukovą (1989, 1990). Wygrała 12 turniejów wielkoszlemowych w deblu i 4 w grze mieszanej. Także głównie jako deblistka świętowała zdobycie wraz z ekipą czechosłowacką Pucharu Federacji w 1988. Łącznie w latach 1987-1998 wystąpiła w barwach Czechosłowacji, a od 1993 Czech w 45 pojedynkach pucharowych (wygrywając 33).
Poza reprezentacją pucharową uczestniczyła w igrzyskach olimpijskich; sięgnęła po brąz w grze pojedynczej w Atlancie w 1996, na tym samym turnieju była wicemistrzynią w deblu. Także srebro w deblu zdobyła w Seulu w 1988. W obu startach partnerowała jej Helena Suková.
W 1998 została odznaczona Medalem Za zasługi I stopnia.
Jej wieloletnią trenerką była wybitna zawodniczka, zwyciężczyni czterech turniejów wielkoszlemowych, Hana Mandlíková. W 2005 Jana Novotná została uhonorowana miejscem w Międzynarodowej Tenisowej Galerii Sławy.

</doc>
<doc id="223761" url="https://pl.wikipedia.org/wiki?curid=223761" title="Jana Novotna">
Jana Novotna



</doc>
<doc id="223764" url="https://pl.wikipedia.org/wiki?curid=223764" title="I liga polska w piłce nożnej (1990/1991)">
I liga polska w piłce nożnej (1990/1991)

I liga 1990/1991 – 57. edycja najwyższych w hierarchii rozgrywek ligowych polskiej klubowej piłki nożnej.
Absolutnym beniaminkami ligi były Igloopol Dębica i Hutnik Kraków.
Wyniki.
"(w) – walkower"
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223769" url="https://pl.wikipedia.org/wiki?curid=223769" title="Jakob Sprenger (inkwizytor)">
Jakob Sprenger (inkwizytor)

Jakob Sprenger OP (ur. pomiędzy 1435 a 1438 w Rheinfelden koło Bazylei, zm. 6 grudnia 1495 w Strasburgu) – niemiecki duchowny katolicki, dominikanin, inkwizytor.
Życiorys.
W 1452 został przyjęty do nowicjatu w klasztorze dominikanów w swym rodzinnym mieście. Później podjął studia i uzyskał tytuł magistra teologii na Uniwersytecie w Kolonii (1467). W 1480 został dziekanem katedry teologii tego uniwersytetu, a jego wykłady cieszyły się dużą popularnością. W latach 1472–1488 był też przeorem kolońskiego konwentu dominikanów. W 1479 asystował w procesie inkwizycyjnym przeciwko Janowi Rucheratowi, któremu przewodniczył inkwizytor Gerhard von Elten. Od 1481 sam sprawował funkcję Inkwizytora dla prowincji kościelnych Moguncji, Trewiru i Kolonii, wydaje się jednak, że nie prowadził żadnej działalności w tym charakterze.
Był przedstawicielem zreformowanego odłamu zakonu dominikanów (obserwantów). Uczestniczył w reformie konwentów w Kolonii (1464) i Frankfurcie (1474). W 1474 roku został wikariuszem zreformowanych konwentów w Brabancji. W latach 1485–1488 był wikariuszem prowincji zakonnej Teutonia (tj. południowe i zachodnie Niemcy), a następnie od 1488 roku aż do śmierci Sprenger sprawował funkcję prowincjała tej prowincji. Zajmował się także propagacją modlitwy różańcowej i założył 8 września 1475 w Kolonii pierwsze Bractwo Różańcowe.
Malleus maleficarum.
Sławę zyskał jako domniemany współautor (wraz z Heinrichem Kramerem) "Młota na czarownice" (1486). Część badaczy podważa jednak jego udział w powstaniu tego dzieła, uważając, że Kramer posłużył się jego nazwiskiem w sposób nieuprawniony. Współpracownik Sprengera, Servatius Fanckel, krótko po jego śmierci wprost zaprzeczył, jakoby miał on cokolwiek wspólnego z tym dziełem. Faktem jest, że po publikacji "Młota" w 1487 Sprenger zainicjował wewnątrzzakonne śledztwo przeciwko Kramerowi, zakończone jego ukaraniem przez władze zakonne w 1490. Aż do śmierci Sprengera Kramer pozostawał w niełasce. Niestety nie wiadomo, co było przyczyną tego konfliktu, nie ma więc pewności, czy w jakikolwiek sposób wiązał się ze sprawą publikacji "Młota na czarownice". Niektórzy badacze (Hans Peter Broedel, Chrostopher Mackay) uważają, że wątpliwości co do współautorstwa Sprengera są nieuzasadnione.

</doc>
<doc id="223770" url="https://pl.wikipedia.org/wiki?curid=223770" title="I liga polska w piłce nożnej (1993/1994)">
I liga polska w piłce nożnej (1993/1994)

I liga 1993/1994 – 60. edycja najwyższych w hierarchii rozgrywek ligowych polskiej klubowej piłki nożnej.
Absolutnym beniaminkiem ligi był Sokół Pniewy.
Wyniki.
"(w) - walkower"
Tabela.
Legenda:
Lider kolejka po kolejce.
Źródło.
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223771" url="https://pl.wikipedia.org/wiki?curid=223771" title="I liga polska w piłce nożnej (1991/1992)">
I liga polska w piłce nożnej (1991/1992)

I liga 1991/1992 – 58. edycja najwyższych w hierarchii rozgrywek ligowych polskiej klubowej piłki nożnej.
Uczestnicy.
Od sezonu 1991/1992 liczbę uczestników rozgrywek I ligi zwiększono z 16 do 18.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223773" url="https://pl.wikipedia.org/wiki?curid=223773" title="I liga polska w piłce nożnej (1994/1995)">
I liga polska w piłce nożnej (1994/1995)

I liga 1994/1995 – 61. edycja najwyższych w hierarchii rozgrywek ligowych polskiej klubowej piłki nożnej.
Absolutnymi beniaminkami ligi były , Raków Częstochowa i .
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223774" url="https://pl.wikipedia.org/wiki?curid=223774" title="I liga polska w piłce nożnej (1992/1993)">
I liga polska w piłce nożnej (1992/1993)

I liga 1992/1993 – 59. edycja najwyższych w hierarchii rozgrywek ligowych polskiej klubowej piłki nożnej.
Absolutnym beniaminkiem ligi była .
Wyniki.
"(w) – walkower"
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="223775" url="https://pl.wikipedia.org/wiki?curid=223775" title="I liga polska w piłce nożnej (1995/1996)">
I liga polska w piłce nożnej (1995/1996)

I Liga w piłce nożnej 1995/1996 – 62. edycja najważniejszych rozgrywek piłkarskich w Polsce. Rozgrywki prowadzone i zarządzane były przez PZPN. W lidze występowało 18 zespołów, które rozegrały 34 kolejek ligowych po 9 spotkań (łącznie 306 meczów). Był to pierwszy sezon w którym za zwycięstwo przyznawane były nie 2 a 3 punkty.
Absolutnymi beniaminkami ligi były GKS Bełchatów i Amica Wronki.
Wyniki.
"(w) – walkower"
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="223776" url="https://pl.wikipedia.org/wiki?curid=223776" title="Sojusz dla przywrócenia Republiki">
Sojusz dla przywrócenia Republiki



</doc>
<doc id="223777" url="https://pl.wikipedia.org/wiki?curid=223777" title="I liga polska w piłce nożnej (1996/1997)">
I liga polska w piłce nożnej (1996/1997)

I Liga w piłce nożnej 1996/1997 – 63. edycja najważniejszych rozgrywek piłkarskich w Polsce. Rozgrywki prowadzone i zarządzane były przez PZPN. W lidze występowało 18 zespołów, które rozegrały 34 kolejek ligowych po 9 spotkań (łącznie 306 meczów).
Tytuł mistrzowski obronił Widzew Łódź. Absolutnym beniaminkiem ligi była .
Do II ligi spadły GKS Bełchatów, Hutnik Kraków, Śląsk Wrocław i Sokół Tychy.
Stadiony.
Uwagi:
Wyniki.
"(w) – walkower"
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="223778" url="https://pl.wikipedia.org/wiki?curid=223778" title="I liga polska w piłce nożnej (1997/1998)">
I liga polska w piłce nożnej (1997/1998)

I Liga w piłce nożnej 1997/1998 – 64. edycja najważniejszych rozgrywek piłkarskich w Polsce. Rozgrywki prowadzone i zarządzane były przez PZPN. W lidze występowało 18 zespołów, które rozegrały 34 kolejek ligowych po 9 spotkań (łącznie 306 meczów).
Absolutnymi beniaminkami ligi były i .
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="223779" url="https://pl.wikipedia.org/wiki?curid=223779" title="I liga polska w piłce nożnej (1998/1999)">
I liga polska w piłce nożnej (1998/1999)

I liga polska w piłce nożnej (1998/1999) – 65. edycja najważniejszych rozgrywek piłkarskich w Polsce. O mistrzostwo Polski walczyło 16 drużyn.
Obrońcą tytułu był ŁKS Łódź. Mistrzem Polski została Wisła Kraków, wicemistrzem Widzew Łódź, a 3. miejsce w lidze zajęła Legia Warszawa. Absolutnym beniaminkiem ligi był .
Uczestnicy.
Od sezonu 1998/1999 liczba uczestników rozgrywek I ligi została zmniejszona z 18 do 16.
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="223780" url="https://pl.wikipedia.org/wiki?curid=223780" title="Jakarta">
Jakarta



</doc>
<doc id="223781" url="https://pl.wikipedia.org/wiki?curid=223781" title="Andrzej Stanisław Załuski">
Andrzej Stanisław Załuski

Andrzej Stanisław Kostka Załuski herbu Junosza (ur. 2 grudnia 1695, zm. 16 grudnia 1758 w Kielcach) – polski duchowny katolicki, biskup płocki, biskup łucki, biskup chełmiński, biskup krakowski, administrator apostolski diecezji pomezańskiej, w latach 1735–1746 kanclerz wielki koronny, opat komendatoryjny czerwiński i paradyski, dziekan pułtuski, prepozyt płockiej kapituły katedralnej w latach 1711–1723, kapelan konwentualny maltański "ad honorem" (w zakonie po 1721 roku).
Życiorys.
Młodość.
Pochodził z senatorskiej, choć niezbyt zamożnej rodziny Aleksandra Józefa, wojewody rawskiego. Matką była Teresa Potkańska. Miał trzech braci – Józefa, Marcina i Jakuba oraz trzy siostry – Wiktorię, Aleksandrę i Ludwikę.
W wieku 9 lat znalazł się na dworze stryja, Andrzeja Chryzostoma Załuskiego, biskupa warmińskiego. Dzięki staraniom Andrzeja Chryzostoma Załuskiego od 1708 r. był kanonikiem krakowskim (miał wtedy zaledwie 13 lat), a Ludwik Bartłomiej Załuski, ówczesny biskup płocki, nadał mu godność dziekana kolegiaty w Pułtusku oraz dające wysoki dochód probostwo płockie.
Kształcił się w szkołach pijarskich, a także w Gdańsku, gdzie studiował matematykę. Odbył podróż wraz z bratem Józefem przez Niemcy, Holandię i Francję. Około 1715 r. podjął studia prawnicze na Papieskim Uniwersytecie Sapienza w Rzymie, które uwieńczył w 1717 doktoratem obojga praw (tj. rzymskiego i kanonicznego).
Po powrocie do kraju został w 1719 r. deputatem kapituły krakowskiej do Trybunału Głównego Koronnego. W tym czasie związał się z Jakubem Henrykiem Flemmingiem, kierownik ówczesnej polityki dworu saskiego. Znalazł się więc Załuski w partii prodworskiej wraz z takimi osobami jak Stanisław Poniatowski, Czartoryscy, a z duchownych Jan Aleksander Lipski.
Biskup płocki.
W listopadzie 1723 r. papież Innocenty XII nominował Załuskiego na biskupstwo płockie wakujące po śmierci Ludwika Bartłomieja Załuskiego, udzielając mu jednocześnie dyspensy od wymaganego prawem kanoniczym wieku (miał wówczas 28 lat, wobec 30 wymaganych prawem).
Załuski objął diecezję przez swego pełnomocnika w dniu 7 stycznia 1724 r. Sakrę biskupią przyjął Załuski w klasztorze jasnogórskim z rąk Konstantego Felicjana Szaniawskiego, biskupa krakowskiego, 13 lutego 1724 r. Przed jej przyjęciem posiadał już święcenia prezbiteratu z inkardynacją do diecezji poznańskiej. Bezpośrednio po swej konsekracji wydał dwa listy pasterskie, skierowane do wiernych swej diecezji.
Jako biskup płocki już w 1724 r. zwizytował kapitułę katedralną płocką i kolegiacką w Pułtusku, wydając w obu wypadkach wyczerpujące dekrety powizytacyjne. Uporządkował w nich sprawy dyscyplinarne i majątkowe. Podjął zdecydowane kroki w kierunku rozwoju seminariów duchownych w Pułtusku i Płocku, na nowo erygował i uposażył seminarium pułtuskie. Określił warunki przyjmowania kandydatów oraz wykładane przedmioty. Przeprowadził wizytację generalną diecezji płockiej, wysłał dwie relacji o stanie diecezji do Kurii Rzymskiej w latach 1728 i 1733, wydał wiele listów pasterskich do kapłanów i ogółu wiernych w swej diecezji. Uwieńczeniem jego działalności było odbycie w Pułtusku w sierpniu 1733 r. synodu diecezjalnego, którego statuty zostały wydane drukiem.
Senator i polityk.
Jako biskup – senator został prezydentem Komisji Skarbowej w Radomiu, a następnie przewodził sejmowej komisji poprawy sądów trybunalskich, która w 1726 r. przeprowadziła korekturę trybunału.
W 1724 r. mianowany jednym z komisarzy do zbadania sprawy tzw. tumultu toruńskiego. Jak wiadomo, August II chciał tę sprawę, poprzez wydanie surowych wyroków, wykorzystać w celu zwiększenia zakresu swojej władzy. Załuski był zwolennikiem łagodnego wyroku czym zaskarbił sobie przychylność ewangelickich mieszczan.
Politycznie zbliżał się w tym czasie Załuski do Familii Czartoryskich, a jednocześnie był uważany za jednego z najwierniejszych popleczników polityki saskiej.
W czasie bezkrólewia po śmierci Augusta II Załuski, po pewnym okresie wstrzemięźliwości, stał się jednym z głównych zwolenników elekcji Stanisława Leszczyńskiego. W 1733 roku podpisał jego elekcję. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. Jako deputat podpisał "pacta conventa" Stanisława Leszczyńskiego w 1733 roku. Po elekcji Augusta III i wkroczeniu wojsk rosyjskich Załuski znalazł się wraz z Leszczyńskim w oblężonym Gdańsku. Po jego kapitulacji został aresztowany przez feldmarszałka Münnicha. Zapewne wtedy doszedł do wniosku, że jedyną drogą do poprawy sytuacji Rzeczypospolitej jest droga wewnętrznych reform ustrojowo-gospodarczych. Dzięki wstawiennictwu Jana Aleksandra Lipskiego odzyskał wolność osobistą i zdeklarował bliską współpracę z Augustem III. W 1735 roku podpisał uchwałę Rady Generalnej konfederacji warszawskiej.
Dzięki rekomendacji i osobistemu poparciu carycy Anny, która chciała zorganizować w Polsce stronnictwo prorosyjskie, otrzymał Załuski 9 listopada 1735 r. urząd kanclerza wielkiego koronnego (formalnie przyznany na sejmie pacyfikacyjnym w 1736 r.).
Zgodnie z prawem o inkompatibiliach, musiał Załuski opuścić biskupstwo płockie i 19 listopada 1736 r. został nominowany biskupem łuckim, w której nie rozwinął jednak szerszej działalności. Od 1738 r. opat komendatoryjny kanoników regularnych w Czerwińsku.
10 lipca 1737 roku podpisał we Wschowie konkordat ze Stolicą Apostolską.
Biskup chełmiński.
20 lipca 1739 r., nominowany biskupem chełmińskim, faktycznie rządy w diecezji przejął na początku 1740 r. po powrocie z Drezna. W 1742 r. zlecił kanonikom przeprowadzenie wizytacji diecezji. Istotnie zreformował statuty kapituły katedralnej, oraz wysłana w październiku 1743 r, relację do Stolicy Apostolskiej o stanie diecezji. We wrześniu 1745 r. odbył synod diecezjalny w Lubawie. Jego statuty kładły nacisk na czystość wiary, stawiały duchownym i świeckim wysokie wymagania moralne, podkreślały rolę odpowiedniej edukacji religijnej oraz przypominały o czynnej miłości bliźniego i konieczności pomocy charytatywnej. Wyrastały one z ducha reform trydenckich oraz wpływu oświecenia katolickiego. Dyskretnie popierał także budowę nowego zboru luterańskiego w Toruniu w miejsce kościoła NMP, odebranego ewangelikom po tzw. tumulcie toruńskim.
Kanclerz wielki koronny.
Na sejmie pacyfikacyjnym 1736 r. Załuski ściśle już współpracował z Augustem III i posłem rosyjskim Hermanem Karlem von Keyserlingiem. Jako kanclerz wydał deklaracje i instrukcje przed sejmikowe w latach 1736 i 1738 starając się działać na rzecz reformy państwa, zwłaszcza aukcji wojska.
Po śmierci cesarza Karola VI i wybuchu I wojny śląskiej (16 grudnia 1740 – 11 lipca 1742 r.) kanclerz Załuski, wraz ze Stanisławem Poniatowskim i kardynałem Janem Lipskim zostali włączeni do elitarnego grona najbliższych doradców królewskich uzyskując realny wpływ na politykę zagraniczną Wettynów. Załuski okazał się być zdecydowanym przeciwnikiem poczynań Fryderyka II. Wiosną 1741 r., działając często bez poparcia pierwszego ministra H. Brühla, zabiegał wspólnie z posłem rosyjskim H. Kayserlingiem o stworzenie szerokiej koalicji przeciw Fryderykowi II. Planował też powiększenie armii, jednak król pruski, przy pomocy dywersji hetmana Józefa Potockiego utrącił owe plany. Załuski zdecydowanie przeciwstawił się planom hetmana J. Potockiego, który zamierzał stworzyć propruską konfederację. Plan pacyfikacji, opracowany przez Załuskiego przewidywał odebranie na radzie senatu buławy J. Potockiemu i przekazanie jej Janowi Klemensowi Branickiemu. To śmiałe uderzenie na potęgę Potockich mogło być początkiem daleko idących reform ustrojowo-politycznych. August III zadowolił się jednak rozwiązaniem kompromisowym.
W 1742 r. Załuski opowiadał się za zwołaniem sejmu nadzwyczajnego do Wschowy dla dokonania aukcji wojska. Wobec nieprzychylności dworu wobec planów sejmowych, proponował w swoim wystąpieniu na radzie senatu we Wschowie w maju 1744 r. inne sposoby zwiększenia armii koronnej. Opowiedział się też, wbrew woli carowej Elżbiety, przeciw zmianie osoby lennika w Kurlandii.
Wobec akceptacji H. Brühla, dla reformatorskich planów Familii Czartoryskich aktywnie włączył się Załuski w przygotowania do sejmu 1744 r. W marcu 1744 r. przygotował memoriał dla Rosji, w którym przedstawiał sejmowe plany aukcji wojska i wzajemnego sojuszu oraz dla rządu berlińskiego, w którym protestował przeciw werbunkom pruskim. Przed radą senatu w sierpniu 1744 r. ogłosił Załuski instrukcję królewską na sejmiki. Na samej radzie senatu pracował kanclerz nad stworzeniem jednolitego obozu politycznego.
Szczególnie ważne było wystąpienie Załuskiego na sejmie grodzieńskim 1744 r. Radził on stworzyć kolegialny urząd zarządzający skarbem koronnym, opowiadał się za protekcjonizmem celnym, przedstawił potrzebę oraz możliwości aukcji wojska, a także postulował zmiany w systemie sądownictwa, zwłaszcza korekturę trybunału koronnego. Sejm został jednak zerwany, zaś nota protestacyjna, wysłana przez Załuskiego do dworu berlińskiego na poczynania posłów pruskich, niczego oczywiście nie mogła zmienić.
Po owej klęsce przygotował na przełomie 1744/1745 r. pismo zatytułowane: "Rzetelna Relacja", w którym wyjaśniał w nim przyczyny i skutki klęski sejmowej 1744 r. Wskazywał na rolę Prus w niepowodzeniu obrad i tłumaczył potrzebę współpracy z Rosją.
Od początku 1746 r. Załuski przygotowywał sejm warszawski 1746 r. Wziął też udział w Radzie Senatu we Wschowie, gdzie wypowiedział się przeciwko prodworskiej konfederacji, którą proponował H. Brühlowi Antoni Potocki, wojewoda bełski.
Biskup krakowski.
Po śmierci biskupa krakowskiego Jana A. Lipskiego, Załuski otrzymał w maju 1746 r. nominację na biskupstwo krakowskie. Jednocześnie opuścił opactwa w Paradyżu i Czerwińsku, a także złożył pieczęć większą koronną. Jako biskup krakowski, dążył do dokładnego poznania swej diecezji. Reaktywował wizytacje archidiakońskie, nakazał przeprowadzić wizytację generalną, która odbyła się w latach 1746–1748. Dążył on przy tym do uzyskania tabelarycznego obrazu swego biskupstwa. Wysłał z Krakowa dwie relacje do Rzymu o stanie swej diecezji w 1751 i 1756 r. Około 1756 r. utworzył, a w 1758 oficjalnie erygował seminarium akademickie w Krakowie, dla dwunastu kleryków. Wydał on ponad 30 listów pasterskich i szereg edyktów wzmacniających dyscyplinę kleru. Czynił też biskup przygotowania do odbycia synodu diecezji krakowskiej, jednak z powodu śmierci nie zrealizował tych planów.
Działalność Załuskiego w diecezji krakowskiej objęła też sprawy gospodarcze. Dał się on poznać jako reformator w takich dziedzinach jak hutnictwo, górnictwo, przemysł manufakturowy, handel i rolnictwo. Sprowadzał z zagranicy, głównie Bawarii, fachowców do kopalń i przemysłu metalurgicznego, zbudował kilka pieców hutniczych, utworzył kopalnie srebra i ołowiu oraz walcownię blachy.
Dalsza działalność polityczna.
Dalej aktywnie uczestniczył Załuski w polskim życiu politycznym. Na sejmie 1748 r. akcentował kwestie ładu prawnego, stwierdzając, że liberum veto jest w istocie swojej sprzeczne z prawem polskim. Po zerwaniu sejmu, przygotował dla króla uniwersał (ogłoszony w styczniu 1749 r.) będący w istocie manifestem stronnictwa dworskiego przeciw opozycji. Interesował się też naprawą sądownictwa, którą to sprawę często poruszał na sejmach, a po zerwaniu trybunału koronnego w 1749 r. opracował nawet specjalne pismo publicystyczne, ostro oceniające dotychczasowy stan rzeczy i zawierające propozycje zmian w funkcjonowaniu sądów.
Po zerwaniu sejmu w 1750 r. wypowiedział się na radzie senatu z sierpnia 1750 r. za zwołaniem sejmu nadzwyczajnego pod węzłem konfederacyjnym przy majestacie. Spod pióra Załuskiego wyszedł cały szereg pism publicystycznych wykładających potrzebę takiego postąpienia, oraz wskazujących na ród Potockich, jako głównych winowajców paraliżu sejmów.
W kolejnych latach Załuski działał też w Trybunale Skarbowym Radomskim. Jego uwagi o panującym w trybunale skarbowym chaosie i kierunkach naprawy stanowią jedną z najświetniejszych kart polskiej myśli reformatorskiej.
Począwszy od roku 1752 zaczęły się rysować rozbieżności między Załuskim a Czartoryskimi. Na sejmie warszawskim 1754 r. Załuski nie współpracował już z Familią. Został on na tym sejmie wybrany na przewodniczącego komisji, do której obowiązków należała lustracja dóbr i zabezpieczenie materialne armii. W maju 1755 r. jako stronnik dworski brał udział w Radzie Senatu we Wschowie.
Działalność społeczno-kulturalna.
Na szczególną uwagę zasługuje działalność Załuskiego na polu społeczno-naukowym. Był on pod znakiem wpływów tzw. filozofii recentiorum, jednym z czołowych przedstawicieli oświecenia katolickiego w Polsce oraz jednym prekursorów oświecenia w Polsce.
Pierwsze plany reform w Akademii Krakowskiej miał Załuski już w 1741 r. Począwszy od 1748 r. systematycznie badał potrzeby poszczególnych wydziałów. Na wydziale prawa wprowadził katedrę prawa natury i narodów, a także wykład z prawa Królestwa Polskiego. Dla pogłębienia studiów teologicznych wprowadził wykłady z hebraistyki. Zainicjował na wydziale filozoficznym kurs nauk matematyczno-fizycznych. 1758 zapisał Akademii Krakowskiej drukarnię.
Załuski wspierał poczynania reformatorskie w innych, kluczowych szkołach w Polsce. Doradzał ordynatowi. Tomaszowi A. Zamoyskiemu reformę Akademii Zamojskiej, postulował wprowadzenie na nią wykładów z fizyki eksperymentalnej, nowych nurtów filozofii, języków starożytnych, geografii, i ekonomii. Wspierał wysiłki Stanisława Konarskiego w pijarskim Collegium Nobilium w Warszawie, które zresztą subsydiował. W latach 1748–1757 był protektorem Hospicjum św. Stanisława w Rzymie, które pełniło funkcję bursy dla studiującej w tym mieście polskiej młodzieży.
Wraz z bratem Józefem zainicjował szereg inicjatyw wydawniczych. Przyczynił się do podjęcia przez S. Konarskiego publikacji konstytucji sejmowych w Volumina Legum, otoczył protektoratem tak wybitnych uczonych jak gdańskiego historyka Gotfryda Lengnicha, a także Jerzego Piotra Schulza, Efraima Oloffa czy Dawida Brauna. Utrzymywał żywe stosunki z uczonymi niemieckimi, m.in. z Christianem Wolffem. Był też Załuski mecenasem sztuki.
Protektorat nad Biblioteką Załuskich.
A.S. Załuski odziedziczył znaczny księgozbiór po stryju Andrzeju Chryzostomie (zm. 1711) i Ludwiku Bartłomieju (zm. 1721) oraz po prymasie Andrzeju Olszowskim, będącym bratem jego babki. Już w 1723 myślał o utworzeniu biblioteki publicznej w swej ówczesnej rezydencji w Płocku. Przed 1723 postanowił połączyć swe zbiory ze zbiorami brata Józefa i umieścić w Warszawie. W 1736 zakupił pałac Daniłowiczowski i zlecił Jakubowi Fontanie przystosowanie go do potrzeb bibliotecznych; 1740 pozyskał w darze od Marii Karoliny z domu Sobieskiej księżnej de Bouillon (zm. 1740) cenną bibliotekę żółkiewską po Jakubie Ludwiku Sobieskim. 1745 zbiory obu braci przeniesiono do odbudowanego gmachu, 8 sierpnia 1747 bibliotekę udostępniono publiczności.
Załuski wziął na siebie finansowanie biblioteki, łożył na jej przebudowę, pensje bibliotekarzy, konserwacje, prace introligatorskie. Nabywał dla biblioteki cenniejsze dzieła lub całe kolekcje. Hamował wybujałe zapędy kolekcjonerskie Józefa, nalegał na uporządkowanie księgozbioru, wyszukiwał pracowników biblioteki. Nakłaniał brata do zorganizowania przy bibliotece towarzystwa naukowego oraz sam zamierzał założyć drukarnię wraz z księgarnią.
Wokół Andrzeja Stanisława Załuskiego i jego brata Józefa zawiązał się szeroki ruch naukowy i literacki. Dla zabezpieczenia bytu Biblioteki projektował Załuski utworzyć odrębną fundację. W testamencie sporządzonym 20 lutego 1758 zapisał na rzecz biblioteki pałace Daniłowiczowski i Radziwiłłowski wraz z placami, oddając fundację pod opiekę króla, prymasa oraz biskupów krakowskiego i poznańskiego. Testament został obalony 1761 przez Józefa Andrzeja Załuskiego, który pragnął stać się jedynym fundatorem i dysponentem biblioteki.
Znaczenie.
Zmarł Andrzej Stanisław Załuski w Kielcach 16 grudnia 1758 r. Pochowany w katedrze wawelskiej. Serce złożono 27 lipca 1759 w kościele św. Trójcy w Kobyłce.
Był jedną z najwybitniejszych postaci swej epoki, przerastał ją nieskończenie umysłem i charakterem i na każdym polu zaznaczył ślady swej działalności nad dźwignięciem narodu z upadku. Wielki szermierz naprawy Rzeczypospolitej, opracował dojrzały program reform skarbowo-wojskowych, sądowych, społeczno-gospodarczych. W dziedzinie oświaty tępił zabobony, starał się podnieść akademię krakowską, przez wprowadzenie jej w styczność z kulturą Zachodu, współzałożyciel słynnej biblioteki. Wzorowy i gorliwy duszpasterz, doskonały prawodawca i gospodarz, pierwszy dał impuls w kierunku uprzemysłowienia kraju.

</doc>
<doc id="223782" url="https://pl.wikipedia.org/wiki?curid=223782" title="I liga polska w piłce nożnej (1999/2000)">
I liga polska w piłce nożnej (1999/2000)

I liga polska w piłce nożnej (1999/2000) - 66. edycja najważniejszych rozgrywek piłkarskich w Polsce. O mistrzostwo Polski walczyło 16 drużyn.
Mistrzem Polski została Polonia Warszawa, wicemistrzem Wisła Kraków, a 3. miejsce w lidze zajął Ruch Chorzów.
Wyniki.
"(w) – walkower"
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="223786" url="https://pl.wikipedia.org/wiki?curid=223786" title="Jakub Sprenger">
Jakub Sprenger



</doc>
<doc id="223788" url="https://pl.wikipedia.org/wiki?curid=223788" title="Sprenger">
Sprenger



</doc>
<doc id="223789" url="https://pl.wikipedia.org/wiki?curid=223789" title="Józef Andrzej Załuski">
Józef Andrzej Załuski

Józef Andrzej (Jędrzej) Załuski herbu Junosza, pseud. i krypt.: "augustJ Zelante cultoRe peRenni in AeVum; Cephas Zelosivius; CEPHASI ZeLOSIVIJ; I. A. Z. B. K.; Imienia Augustowego Zelant; I. Z. B. K.; I. Z. R. K.; I. Z. R. K. O. W.; J. A. Z.; JoZef; Junoszyc Zelant Religii Katolickiej; J. Z.; J. Z. B. K.; J. Z. R.; J. Z. R. K.; J. Z. R. K. O. W.; który imieniem Józef jest żarliwy zelant Zakonu religią Rzymską rozszerzającego kleryków Kalassantego; Senator Zelant; ten którego hasło jest takie Jezusie Żegnaj Rządź Króluj; ten który Jeden Z themiklesowi Równych Kocha Ojczyznę Wiernie; ten który Jest Zbawienia Rodaków Kochający; ten który Jest Ziemianów Rodaków Kochający; ten który Jest Ziomków Reputacji i Kwalitet Ogłaszający Wokalista; ten który Jest Życzliwym Regnanta Klientem; ten który Jest Żarliwy Regnanta Klient; wielKi gRzesZnIk nie dosyć pokutujący; wielki z panów polskich senator; xJądZ świecki; X. N. N. domesticus praelatus(?)", (ur. 12 sierpnia 1702, zm. 7 stycznia 1774 roku w Warszawie) – polski duchowny katolicki, biskup kijowski, opat komendatoryjny wąchocki w 1760 roku, kaznodzieja, polityk, mecenas nauki i kultury, bibliofil, polihistor, edytor, bibliograf, historyk, poeta, dramatopisarz, tłumacz, organizator życia literackiego, współzałożyciel Biblioteki Załuskich w Warszawie, ablegat Rzeczypospolitej w Państwie Kościelnym w 1734 roku, kapelan konwentualny maltański "ad honorem" (w zakonie po 1727 roku).
Życiorys.
Urodził się w Jedlance (dawny pow. radomski), jako najmłodszy syn Aleksandra Józefa, wojewody rawskiego, i Teresy z Potkańskich, łowczanki sandomierskiej. Brat Andrzeja Stanisława Załuskiego i bratanek Andrzeja Chryzostoma (biskupa warmińskiego), na którego dworze w Lidzbarku (Heilsberg) się wychowywał od kwietnia 1709. Wcześniej, od roku 1708, chowany pod opieką stryja Marcina (biskupa sufragana płockiego i proboszcza warmińskiego) w Dobrym Mieście (Gutstad) na Warmii. Od maja 1711 przebywał pod opieką stryja Ludwika (biskupa płockiego) w Pułtusku. W roku 1710 przyjął przy bierzmowaniu imię Andrzej, którego odtąd obok chrzestnego stale używał.
W latach 1712–1715 uczył się w kolegiach: jezuickim w Pułtusku (w gramatyce); pijarskich w Szczuczynie (w syntaksie), Warszawie (w poetyce) i w Piotrkowie (w retoryce) oraz studiował matematykę w Gdańsku, ucząc się jednocześnie przez kilka miesięcy języka niemieckiego u Piotra Henniga. W latach 1716–1718 odbył podróż z bratem Andrzejem do Niemiec, Holandii (Niderlandów), Francji i Włoch. Studia w roku 1718 w Rzymie (kolegium jezuickie), powrót i pobyt w Polsce (wiosna 1719 – lato 1720), a w latach 1720–1723 kolejne studia (3-letnie), tym razem w Paryżu (podróż przez Wrocław, Czechy i Niemcy), w seminarium św. Sulpicjusza oraz na Sorbonie, uwieńczone bakalauratem teologii (według świadków na procesie informacyjnym Załuskiego na biskupstwo kijowskie: doktorat teologii). W tym okresie głosił kazania w kościele św. Sulpicjusza, zwiedzał paryskie biblioteki i muzea, a przez pewien czas przebywał także w 2 pustelniach (Issy i La Trappe). Już w roku 1719 (21 marca) uzyskał pierwsze święcenia i archidiakonat pułtuski. Od 20 lutego 1723 kanonik krakowski (instalowany "per procuram"), w roku 1724 (7 lutego) – doktor obojga praw Akademii Krakowskiej. Półtora miesiąca później (19 marca) wyświęcony na subdiakona i mianowany koadiutorem Adama Rostkowskiego (proboszcz warszawski). W roku 1725 był deputatem kapituły krakowskiej na Trybunał Koronny. Rok później (1726) powołany przez Augusta II na stanowisko kanclerza królewicza Fryderyka Augusta (późniejszego Augusta III), dzięki czemu często bywał na dworze królewskim. Święcenia kapłańskie diakona przyjął w roku 1727 (według innych źródeł mogło to nastąpić już 2 lata wcześniej), a w 1728 został referendarzem wielkim koronnym oraz kanonikiem kapituły krakowskiej. Niedługo potem otrzymał od króla opactwo hebdowskie (zima 1728/1729), opactwo przemęckie (maj 1732), a nieco wcześniej probostwo jaworowskie (luty 1732). Wkrótce potem Fryderyk Łukasz Sapieha (kasztelan trocki) powierzył mu probostwo infułackie kodeńskie. Oba przyznane wcześniej opactwa stracił w bezkrólewiu po Auguście II, natomiast w roku 1736 zrezygnował także z obu probostw. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. Podczas elekcji w roku 1733 opowiedział się, wraz z całą rodziną, po stronie Leszczyńskiego i towarzyszył mu w drodze do Gdańska.
Przez 3 lata (od 7 XII 1733 do 4 X 1736) poseł króla Stanisława Leszczyńskiego na dworze Klemensa XII w Rzymie. Następnie wielki jałmużnik króla i kanclerz królowej w Lunéville w Lotaryngii. Jako stronnik Stanisława Leszczyńskiego wyjechał wraz z nim w latach 30. XVIII wieku do Francji, gdzie pełnił funkcję kapelana królowej Katarzyny; posiadał we Francji również kilka beneficjów kościelnych. Po powrocie do Polski był opatem komendatoryjnym w Wąchocku. W latach 1755–1758 odbył podróż do Francji. We wrześniu 1759 został mianowany biskupem kijowskim. Przeprowadził synod diecezjalny (1762). Za panowania Augusta III Sasa był członkiem frakcji dworskiej stronnictwa starorepublikańskiego. Był członkiem konfederacji Czartoryskich w 1764 roku . W 1764 roku był elektorem Stanisława Augusta Poniatowskiego z województwa kijowskiego.
Był aktywny w życiu politycznym. Występował później przeciwko królowi Stanisławowi Augustowi Poniatowskiemu oraz ingerencji Rosji w sprawy polskie; porwany z sejmu (Sejm Repninowski) przez posła rosyjskiego Nikołaja Repnina, zesłany w latach 1767–1773 do Kaługi.
Współtwórca Biblioteki Załuskich i animator życia intelektualnego.
Znawca i miłośnik książek, gromadził księgozbiór od 15 roku życia. Po zapoznaniu się z wielkimi bibliotekami zachodnioeuropejskimi i pod wpływem brata Andrzeja Stanisława powziął zamiar oddania połączonych zbiorów braci Załuskich do użytku publicznego. W 1732 opublikował "Programma literarium" (wznowienia 1743, 1756), w której – obok zapowiedzi otwarcia biblioteki publicznej – nakreślił szeroki program wydawniczy oparty na zbiorach biblioteki oraz wzywał zainteresowanych do pomocy w gromadzeniu księgozbioru i przygotowaniu zapowiadanych bibliografii i wydawnictw źródłowych. Gromadząc z namiętnością bibliofila druki i rękopisy stworzył podstawowy zrąb założonej wspólnie z bratem Andrzejem Biblioteki Załuskich (1747–1794). J.A. Załuski brał udział w aukcjach i licytacjach, na których nabywał całe księgozbiory, miał swoich agentów w różnych miastach, utrzymywał stosunki z księgarzami niemal całej Europy. Podróże krajowe i zagraniczne dawały mu okazję do poznawania bibliotek, prywatnych i klasztornych. Erudyta, przeglądał i opracowywał wszystkie dzieła pozyskane dla Biblioteki Załuskich.
Animator życia umysłowego, utrzymywał rozległe kontakty z uczonymi w kraju (m.in. z Józefem Aleksandrem Jabłonowskim, Józefem Stanisławem Sapiehą, Jakubem Radlińskim) i za granicą (m.in. Johannem Burhardem Mencke, Johannem Christophem Gottschedem, Jakiem Perardem).
W 1749 roku został obrany – jako pierwszy Polak – honorowym członkiem Cesarskiej Akademii Nauk. Członek rzymskiej Akademii Arkadyjskiej oraz towarzystw naukowych m.in. w Berlinie i Petersburgu.
Był inicjatorem założonego w 1765 roku Towarzystwa Literatów założonego wspólnie z Wawrzyńcem Mitzlerem de Kolof, które wydawało publikacje naukowe oraz organizowało odczyty i dyskusje na ich temat. Przez całe życie starał się nadto ożywić czytelnictwo w Polsce, zakładając w roku 1744 towarzystwo do kupowania książek. Przyczynił się m.in. do podjęcia przez Stanisława Konarskiego pracy nad "Volumina Legum". Otoczył opieką współczesnego historyka polskiego Gotfryda Lengnicha. Jego staraniem ukazywały się w kraju cenne wydawnictwa drukowane za granicą. Współwydawca "Warschauer Bibilothek" (1753–1758).
W roku 1760 odznaczony Orderem Orła Białego.
Twórczość.
Olbrzymia spuścizna Załuskiego (zniszczona w większości w roku 1944) obejmowała m.in. prace: historyczne, bibliograficzne, edytorskie i literackie.
Najważniejsze opracowania pozostawione w rękopisie.
Drobniejsze jego pisma weszły ponadto w skład różnych publikacji współczesnych, m.in.: A. Barry: "Icon exemplaris vitae... seu vita summi pontificis Benedicti XIII...", Warszawa 1726 (tablice papieży i kardynałów z rodu Ursinich); G. Marangoni: "Thesaurus parochorum...", Rzym 1726 i 1730 (spisy proboszczów polskich); J. Daneykowicz Ostrowski: "Swada polska i łacińska" t. 1, Lublin 1745; "Pretensje i interesa Polski do postronnych potencji i tych do Polski, z książki francuskiej Jana Rousseta...", Warszawa 1751 (przedmowa); E. Drużbacka: "Zbiór rytmów duchownych...", Warszawa 1752 "Zebranie Rytmów przez Wierszopisów Żyjących lub Naszego Wieku Zeszłych Pisanych" nr 1. Zobacz także Prace edytorskie poz. 16. Kilka wierszy i prac słownikowych Załuskiego ogłosił J. E. Minasowicz w "Monitorze" (1770 nr 46; 1774 nr 37, 42, 49; 1776 nr 25, 33, 75; 1777 nr 23; 1778 nr 3; 1780 nr 41).
Załuski był uważany za współautora "Głosu wolnego...", ponadto poprawiał prace takich autorów jak: S. Garczyński, J. D. A. Janocki, M. A. Trotz i J. A. Jabłonowski.
Olbrzymią spuściznę literacką pozostawił w rękopisach zdeponowanych w Bibliotece Załuskich, skąd główny ich zrąb dostał się do Cesarskiej Biblioteki Publicznej w Petersburgu (niektóre trafiły do rąk T. Czackiego i innych zbieraczy rękopisów). Zostały one w latach 1923–1926 zwrócone przez władze radzieckie Polsce, czasowo znalazły się w zbiorach Biblioteki Uniwersytetu Warszawskiego, a po utworzeniu w roku 1928 Biblioteki Narodowej weszły do jej zbiorów (w Pałacu Potockich); w listopadzie 1944 prawie w całości uległy zniszczeniu przez niemieckie oddziały "Sonderkommando".
Spis szczegółowy ważniejszych prac rękopiśmiennych Załuskiego w oparciu o: prace bibliograficzne Janockiego i Załuskiego, o opracowania zbiorów Biblioteki Załuskich, Cesarskiej Biblioteki Publicznej w Petersburgu, rękopisów rewindykowanych mocą traktatu ryskiego, które trafiły do Biblioteki Uniwersytetu Warszawskiego, sporządził Estreicher (XXXIV, 1951, 223-232 i w odb.: Załuscy, s. 240-266).
Prace edytorskie.
Ponadto jego zbiory i inicjatywa posłużyły do licznych wydań materiałów historycznych, genealogicznych, prawnych, tekstów literackich i innych, zrealizowanych m.in. przez takie osoby jak: F. Bohomolec, B. Chmielowski, M. Dogiel, J. A. Jabłonowski, S. Konarski, J. E. Minasowicz, W. Mitzler de Kolof, K. Niesiecki i M. Prokopowicz.
Cytaty.
O:

</doc>
<doc id="223795" url="https://pl.wikipedia.org/wiki?curid=223795" title="Wesoła siódemka">
Wesoła siódemka

Wesoła siódemka (ang. "The Get Along Gang"; fr. "Les Amichaines", 1984-1986) – kanadyjsko-japońsko-francusko-amerykański serial animowany, wyprodukowany przez DIC Entertainment. Opowiada o grupie przyjaciół z miasteczka Green Meadow. Bohaterami serialu "Wesoła siódemka" są kot Tobby, jeżozwierz Inka, bóbr Bingo, łoś Jelonek, owca Tina i pies Dolly. Niestety, dokuczają im agresywny aligator Dyl i lekkomyślna jaszczurka Kroko. Serial powstał na przełomie roku 1984 i 1985.
Serial można było oglądać na kanale Jetix Play, Fox Kids i TVP1.
Aspekty techniczne.
Serial został po raz pierwszy wyemitowany 3 września 1992 roku na kanale TVP1 z polskim dubbingiem nagranym przez dwa warszawskie studia dubbingowe: Studio Opracowań Filmów na kasecie VHS od firmy EUROCOM z 1991 roku (odc. 1-3) i Studio Kobart dla TVP (odc. 4-13). Reżyserem obu wersji dubbingowych jest Miriam Aleksandrowicz, a tłumaczem Maria Etienne oraz Dariusz Dunowski i Zbigniew Borek. Obie wersje dubbingowe pokazały trzy stacje telewizyjne.
Tłumaczenie.
Polska wersja jest tłumaczeniem z języków: angielskiego i francuskiego. Wyglądała ona następująco:
Twórcy.
Tytuł oryginału: Get Along Gang
Tytuł francuski: Les Amichaines
Produkcja: © 1984-1986 Dic – Saban Entertainment – France 3 – Scolastic – Lorimar Productions
Reżyseria: Bernard Deyries, Cullen Blaine, Michelle Debbault
Scenariusz: Jean Chalopin, Bernard Deyries, Marc Scott, Zicree Larry, Parr Jack
Projekt postaci: David Anderson, Joel Seibel
Muzyka: Haim Saban, Shuki Levy
Wersja polska.
Odcinki 1-3 (VHS).
W wersji polskiej udział wzięli:
W pozostałych rolach:
i inni
Wersja polska: Studio Opracowań Filmów w Warszawie
Reżyser: Miriam Aleksandrowicz
Dialogi: Maria Etienne
Przekład piosenki: Filip Łobodziński
Dźwięk: Jerzy Januszewski
Montaż: Halina Ryszowiecka
Kierownik produkcji: Andrzej Oleksiak
Opracowanie muzyczne: Marek Klimczuk
Piosenkę tytułową śpiewały: Alibabki
Dystrybucja w Polsce: Eurocom
Lektor: Tadeusz Borowski
Odcinki 4-13 (TVP).
Wersja polska: Studio Kobart Warszawa
Dialogi:
Reżyser: Miriam Aleksandrowicz
Dźwięk i montaż:
Przekład piosenki: Filip Łobodziński
Opracowanie muzyczne: Marek Klimczuk
Kierownik produkcji: Ewa Borek
Udział wzięli:
i inni
Piosenkę czołówki śpiewały: Alibabki
Lektor: Stanisław Olejniczak

</doc>
<doc id="223796" url="https://pl.wikipedia.org/wiki?curid=223796" title="Opieka paliatywna">
Opieka paliatywna



</doc>
<doc id="223806" url="https://pl.wikipedia.org/wiki?curid=223806" title="Flaga Iczkerii">
Flaga Iczkerii



</doc>
<doc id="223808" url="https://pl.wikipedia.org/wiki?curid=223808" title="Polonia Restituta">
Polonia Restituta



</doc>
<doc id="223809" url="https://pl.wikipedia.org/wiki?curid=223809" title="Malanów (gmina)">
Malanów (gmina)

Malanów – gmina wiejska w województwie wielkopolskim, w powiecie tureckim.
Gmina zasięgiem swym obejmuje 17 sołectw: Bibianna, Celestyny, Czachulec Stary, Dziadowice, Dziadowice-Folwark, Feliksów, Grąbków, Kotwasice, Malanów, Miłaczew, Kolonia Miłaczew, Miłaczewek, Poroże, Rachowa, Skarżyn-Kolonia, Targówka i Żdżenice. Siedziba gminy to Malanów.
Położenie i rzeźba terenu.
Gmina położona jest w południowo-wschodniej części województwa wielkopolskiego, na wysokości od 112 m n.p.m. do 193 m n.p.m. (kulminacja Wysoczyzny Tureckiej zlokalizowana we wsi Czachulec Stary). Rzeźba terenu jest zróżnicowana, a w ukształtowaniu powierzchni terenu gminy wyróżnić można trzy zasadnicze obszary: Równinę Turecko-Liskowską, Kotlinę Malanowską oraz Wał Malanowski. Deniwelacje między poszczególnymi formami morfologicznymi a także w ich obrębie nie są duże - największa (około 25 metrów) występuje w obrębie Kotliny Malanowskiej. Natomiast spadki terenu są największe na nielicznych stokach Wału Malanowskiego (8-15%) oraz w obrębie pól wydmowych o nieregularnych kształtach (5-25%). Stolica gminy znajduje się w środkowo-zachodniej części Wału Malanowskiego.
Pomimo przeprowadzenia głębokich odwiertów w poszukiwaniu ropy naftowej, na terenie gminy nie odkryto żadnych znaczących bogactw mineralnych. Eksploatowane są jedynie złoża piasku i żwiru.
Krajobraz tego terenu został ukształtowany w wyniku zlodowacenia środkowopolskiego. Jego cechą charakterystyczną jest zupełny brak jezior naturalnych. Rzeźba terenu jest dość urozmaicona. Położone tu wzgórza, głównie pochodzenia kemowego - powstałe w wyniku segregacji materiału morenowego wymywanego z lodu przez wody roztopowe - osiągają znaczne wysokości.
Warunki wodne.
Teren gminy charakteryzuje się słabo rozwiniętą siecią rzeczną. Brak jest na tym terenie większych rzek, a nieliczne cieki wodne (największy - Kiełbaska - lewy dopływ Warty, a także m.in. Czarna Struga, Żabianka) rozpoczynają swój górny bieg (Kiełbaska w pobliżu miejscowości Żdżenice, na wysokości około 138 m n.p.m., u podnóża Wału Malanowskiego). Wszystkie cieki z terenu gminy prowadzą niewielkie ilości wody uzależnione głównie od ilości opadów atmosferycznych. Część z nich znika w piaskach na zboczach i u podnóża wału lub zasila niewielkie obszary stałych podmokłości. Niektóre odcinki cieków charakteryzują się stałym lub okresowym zanikaniem wody. Ogólny spływ wód powierzchniowych zaznacza się w kierunku zachodnim i wschodnim.
Brak jest również naturalnych powierzchniowych zbiorników wodnych. Spotyka się tylko małe zbiorniki potorfowe w dolinach.
W okrębie dolin rzecznych wody podziemne zalegają płytko, z reguły do głębokości 1 m p.p.t. Wyjątek stanowią obszary wydmowe, gdzie zwierciadło wody zalega około 5 m p.p.t. W strefie Wału Malanowskiego wody występują płytko (0,5-2 m p.p.t.).
Złoża naturalne.
Na terenie gminy Malanów udokumentowano złoża kruszywa naturalnego:
Ponadto udokumentowano cztery złoża torfu, które ze względu na ich miąższość nie nadają się do eksploatacji na większą skalę:
Sąsiednie gminy.
Gmina Malanów sąsiaduje z następującymi gminami: Mycielin (od północnego zachodu), Ceków-Kolonia (od południa), Kawęczyn (od południa i wschodu), Turek (od wschodu), Tuliszków (od północy).
Struktura powierzchni.
Gmina Malanów ma obszar 107,17 km², w tym:
Gmina stanowi 11,53% powierzchni powiatu.
Sieć osadnicza.
W układzie sieci osadniczej gminy można wyróżnić dwa wiodące rejony oddziaływania; jako pierwszy rejon wsi Malanów, pełniącej dodatkowo funkcję ośrodka lokalnego gminnego, w skład którego wchodzą wsie Malanów, Feliksów, Targówka, Grąbków (około 3 tysiące osób, co stanowił 45% ogółu ludności gminy), drugi rejon to rejon wsi Kotwasice, obejmujący wsie Kotwasice, Dziadowice, Dziadowice-Folwark (ponad 1,5 tysiąca osób, niemal 25% ogółu ludności). Wymienione powyżej wsie to główne wsie rozwojowe gminy, do których należy dodać jeszcze wieś Żdżenice.
Gleby.
Gleby gminy Malanów wykazują duże zróżnicowanie pod względem typologicznym. Utwory tu występujące są starsze wiekiem od zlodowacenia bałtyckiego. W centralnej części gminy gleby są wytworzone z glin zwałowych czarnobrązowych, na obrzeżach występuje materiał fluwioglacjalny, gleby wytworzone z piasków warstwowych wodnolodowcowych. Gleby łąkowe to przewadze murszaste i murszowo-mineralne. Tutejsze gleby są na ogół słabe, często podmokłe, nie tworzą zwartych kompleksów, gdyż rozdziela je duża ilość małych obszarów lasów.
Przydatność gleb do produkcji rolnej według kompleksów glebowych:
Na terenie gminy zaznaczają się trzy zasadnicze rejony o układzie południkowym - są to Wał Malanowski oraz tereny położone na wschód i zachód od wału. W granicach wału występują największe powierzchnie najlepszych na terenie gminy gleb, wytworzone na glinach i piaskach gliniastych. Tereny na zachód i wschód od wału charakteryzują się przewagą gleb słabych, wytworzonych z piasków lub piasków gliniastych podścielonych piaskiem.
Najlepsze na terenie gminy gleby 2 i 4 kompleksu przydatności rolniczej występują, z uwzględnieniem wielkości malejącej powierzchni, w rejonach wsi: Miłaczew, Malanów, Grąbków, Skarżyn-Kolonia, Czachulec Stary, Poroże, Żdżenice, Dziadowice, Miłaczewek, Kotwasice, Dziadowice-Folwark i Feliksów. ogółem gleby tych kompleksów zajmują obszar około 84,3 ha, co stanowi około 14% areału gruntów ornych.
Gleby dobre 3, 5 i 8 kompleksu przydatności rolniczej występują według malejącej wielkości powierzchni w miejscowościach: Kotwasice, Grąbków, Dziadowice, Miłaczewek, Malanów, Miłaczew, Żdżenice, Skarżyn-Kolonia, Czachulec Stary, Poroże, Dziadowice-Folwark, Rachowa, Targówka, Feliksów i Zygmuntówek. Ogółem gleby tych kompleksów zajmują obszar około 817 ha, co stanowi 13% gruntów ornych.
Pozostały obszar zajmują słabe gleby kompleksów 6, 7 i 9.
Podział użytków zielonych według kompleksów glebowych:
Większe obszary użytków zielonych występują w północno-zachodniej części gminy w dolinie rzeki Powy, w południowo-zachodniej części w dorzeczu rzeki Swędrni oraz we wschodniej części gminy w dorzeczu rzeki Kiełbaski. Małe powierzchnie użytków zielonych położone są w dnach dolin rozcinających Wał Malanowski i w obniżeniach położonych na całym obszarze.
Gmina Malanów charakteryzuje się glebami o słabej bonitacji - największy udział mają gleby klasy V i VI, stanowiąc razem blisko 70% ogólnej powierzchni. Zaznacza się całkowity brak gleb I i II klasy bonitacyjnej. Jakość gleb nie predestynuje do prowadzenia intensywnej produkcji rolniczej.
Udział gleb poszczególnych klas bonitacyjnych w gminie:
Klimat.
Wielkości podstawowych elementów klimatycznych dla terenu gminy Malanów:
Demografia.
Dane statystyczne (stan na 31 grudnia 2009):
Gospodarka.
Gmina Malanów jest gminą rolniczą. Na terenie gminy działa około 200 podmiotów gospodarczych, które w większości zajmują się działalnością handlową i usługową. Głównym zakładem produkcyjnym jest firma "Sun Garden" produkująca meble ogrodowe.
Rolnictwo.
W produkcji rolnej w strukturze zasiewów gminy dominują zboża (62,4%). Ziemniaki zajmują 7,3% powierzchni zasiewów. Pozostałe uprawy w skali gminy nie mają dużego znaczenia. Buraki cukrowe i kukurydza mają w strukturze zasiewów marginalne znaczenie (odpowiednio 0,02% i 1,4%). Produkcja ogrodnicza ogranicza się do upraw w ogrodach przydomowych.
Pod względem wielkości produkcji trzody chlewnej gmina Malanów zajmuje jedno ostatnich miejsc w powiecie: na 100 ha użytków rolnych w gminie Malanów przypadają 54 szt, podczas gdy w powiecie 115 szt trzody chlewnej. Obsada bydła w przeliczeniu na 100 ha użytków rolnych wynosi 48,6 szt.
Media.
Ponad 85% wsi należących do gminy posiada sieć wodociągową, zasilaną z 4 hydroforni umiejscowionych w Malanowie, Kotwasicach, Miłaczewie oraz Czachulcu. Łącza długość sieci wodociągowej to 126,4 km z 1155 przyłączami.
Od roku 1998 Malanów posiada nowoczesną biologiczno-chemiczną oczyszczalnię ścieków typu "lemna", o przepustowości 320 m³ na dobę, oczyszczającą ścieki doprowadzane kanalizacją o łącznej długości 15 km.
Na terenie gminy funkcjonowały dwa składowiska odpadów (w Malanowie i Kotwasicach), które są nieczynne od czerwca 2006 roku. Gmina Malanów przystąpiła do Związku Komunalnego "Czyste Miasto - Czysta Gmina" w Kaliszu.
Komunikacja.
Najważniejszą arterią komunikacyjną gminy jest droga wojewódzka nr 470, biegnąca na odcinku 9,714 km na osi NE-SW.
Ponadto przez teren gminy przebiegają następujące drogi powiatowe, których długość na terenie gminy wynosi 34,239 km:
Długość dróg gminnych wynosi 242 km.
Brak tu czynnych linii kolejowych (przez miejscowość Bibianna przebiega kilkaset metrów nieczynnej Kaliskiej Kolei Dojazdowej).
Gmina posiada regularne połączenia autobusowe zarówno lokalne (m.in. Turek, Kalisz, Lisków, Małgów, Będziechów, Skarżyn), jak i dalekobieżne (Wrocław, Świeradów-Zdrój, Płock), obsługiwane przez Przedsiębiorstwa Komunikacji Samochodowej w Turku, Kaliszu i Gostyninie.
Historia.
Od 1867 roku gmina wchodziła w skład powiatu tureckiego, początkowo w guberni kaliskiej, a od 1919 roku w województwie łódzkim.
W 1937 roku gmina Malanów została zniesiona (w związku z reformą gminną przeprowadzoną na terenie powiatu tureckiego w 1937 roku, polegającą na zniesieniu 16 gmin wiejskich, a w ich miejsce utworzeniu 7 nowych), a jej obszar wszedł w całości w skład nowo powstałej gminy Dziadowice, która istniała aż do 1954 roku.
Po reaktywowaniu gmin z dniem 1 stycznia 1973 roku utworzono gminę Malanów, stanowiącą terytorialny odpowiednik istniejącej w latach 1954–1973 gminy Dziadowice.
W latach 1975–1998 gmina należała do województwa konińskiego.
Placówki oświatowe.
Na terenie gminy Malanów funkcjonuje sześć placówek oświatowych:
Zabytki.
Na terenie gminy znajduje się pięć zabytków nieruchomych wpisanych do rejestru zabytków:
Oprócz tego następujące obiekty znajdują się w gminnej ewidencji zabytków:
Ponadto w miejscowości Feliksów znajdują się słupy milowe przy trasie Malanów-Kalisz, pochodzące z przełomu XIX i XX wieku.
Ochrona przyrody.
Na szczególną ochronę zasługują ekosystemy wodne i tereny wilgotne, które na tym terenie giną w szybkim tempie. Na ochronę zasługują również śródleśne bagna, oczka wodne, naturalne i półnaturalne łąki, torfowiska, źródliska, polany leśne, wrzosowiska, wydmy i starorzecza. Są to jednocześnie miejsca występowania roślin i zwierząt chronionych i rzadkich.
Chronione siedliska przyrodnicze na terenie gminy Malanów to:
Rośliny chronione na terenie gminy: pomocnik baldaszkowy, widłak goździsty, widłak jałowcowaty, widlicz spłaszczony, gnidosz rozesłany, bagno zwyczajne, mieczyk dachówkowaty, sasanka łąkowa, mącznica lekarska, centuria pospolita, łuskiewnik różowy, porzeczka czarna, modrzewnica zwyczajna, lilia bulwkowata, ciemiężyk białokwiatowy, janowiec ciernisty, zawilec żółty.
Na terenie gminy występują ponadto:
Pomniki przyrody.
Na terenie gminy znajdują się dwa pomniki przyrody:
Turystyka.
Przez najciekawsze pod względem przyrodniczym i krajobrazowym tereny gminy poprowadzono trzy ścieżki pieszo-rowerowe, których łączna długość wynosi ponad 100 km. Na trasach trzech szlaków turystycznych urządzono 20 punktów dydaktycznych, a także wyznaczono 4 punkty widokowe. Przez północno-wschodnią część gminy przebiega ponadto dydaktyczny szlak rowerowy Panorama.
Infrastrukturę turystyczną na obszarze gminy stanowią zaledwie dwa obiekty oferujące usługi noclegowe (oba w Malanowie), a także cztery punkty gastronomiczne (trzy w Malanowie oraz jeden w Feliksowie).
Ponadto za atrakcję turystyczną uznać można projekt ekologiczny "Ekowioska Dziadowice", w ramach którego prowadzona jest też proekologiczna edukacja w formie obozów, warsztatów i szkoleń.
Kultura i sport.
W gminie działają instytucje odpowiedzialne za animowanie życia kulturalnego i sportowego: Centrum Kultury i Sztuki, Gminna Biblioteka Publiczna oraz Ośrodek Sportu i Rekreacji.
Od 2006 roku CKiS wydaje miesięcznik samorządowy informator lokalny "Gazeta Malanowska".
Imprezy kulturalne.
Cyklicznie organizowane są imprezy sportowe i kulturalne, m.in.:
Obiekty sportowe.
Na terenie gminy znajdują się następujące obiekty infrastruktury sportowej:
Ponadto gmina Malanów uzyskała tytuł "Sportowa Gmina 2011", przyznany przez Polski Klub Infrastruktury Sportowej w ramach programu "Budujemy Sportową Polskę".
Parafie.
Na obszarze gminy znajduje się jedna parafia rzymskokatolicka, obejmująca swoim zasięgiem większość obszaru gminy.
Ponadto niektóre miejscowości podlegają pod Parafię Narodzenia Najświętszej Maryi Panny w Grzymiszewie (Bibianna) oraz Parafię św. Katarzyny w Przepolewie Kościelnym (Poroże, Czachulec Stary).

</doc>
<doc id="223810" url="https://pl.wikipedia.org/wiki?curid=223810" title="Hicham El Guerrouj">
Hicham El Guerrouj

Hicham El Guerrouj (arab. هشام الكروج, ur. 14 września 1974 w Berkane, Maroko) – lekkoatleta marokański, specjalizujący się w biegach na średnich dystansach i na 5000 m.
Rekordzista świata na dystansie 1500 m oraz 1 mili zarówno na otwartym stadionie, jak i w hali, dodatkowo do niego należy rekord na 2000 m. W jego dorobku znajdują się trzy medale olimpijskie, sześć z mistrzostw świata na otwartym oraz trzy na zamkniętym stadionie. Dodatkowo w latach: 1998, 2000, 2001, 2002 został zwycięzcą cyklu Golden League wygrywając za każdym razem 6 wymaganych biegów. W 2006 roku zakończył karierę. Trzykrotnie (2001, 2002, 2003) wybrany przez IAAF najlepszym lekkoatletą na świecie. Jest jak do tej pory jedynym sportowcem, który otrzymał tę nagrodę trzy razy z rzędu. Marokańczyk jest drugim lekkoatletą w historii igrzysk, który wywalczył złote medale olimpijskie w biegach na 1500 i 5000 m. Pierwszym był Fin Paavo Nurmi w 1924 roku.
Ostatnim ważnym startem w jego karierze były igrzyska olimpijskie w Atenach. Sezon 2005 stracił z powodu wirusowej infekcji. Z kolei kontuzja pleców nie pozwoliła mu wystąpić w halowych mistrzostwach świata w Moskwie w marcu 2006 roku. W maju 2006 roku ogłosił decyzję o ostatecznym zakończeniu kariery. 
Magazyn Track and Field News umieścił Marokańczyka na trzecim miejscu listy najlepszych lekkoatletów dekady 2000–2010. Pierwsze miejsce przypadło Etiopczykowi Bekele (biegi długodystansowe), na drugiej pozycji uplasował się Litwin Alekna (rzut dyskiem). Od 2004 roku jest członkiem Międzynarodowego Komitetu Olimpijskiego.

</doc>
<doc id="223811" url="https://pl.wikipedia.org/wiki?curid=223811" title="Jaromir Dziel">
Jaromir Dziel

Jaromir Wincenty Dziel (ur. 21 stycznia 1961 w Gnieźnie) – polski lekarz i samorządowiec, w latach 2002–2006 prezydent Gniezna.
Życiorys.
W 1985 ukończył studia na Wydziale Lekarskim Akademii Medycznej w Poznaniu, specjalizował się w zakresie anestezjologii. Pracował w gnieźnieńskim Zespole Opieki Zdrowotnej, m.in. jako kierownik pogotowia ratunkowego. Po ukończeniu studium podyplomowego w dziedzinie zarządzania zakładami opieki zdrowotnej (2000) kierował Niepublicznym Zakładem Opieki Zdrowotnej w Gnieźnie.
W 2002 został wybrany na urząd prezydenta Gniezna z ramienia lokalnego komitetu wyborczego. W 2006 bez powodzenia ubiegał się o reelekcję (jako kandydat Platformy Obywatelskiej). Uzyskał jednocześnie mandat radnego rady miejskiej, który utrzymał również w 2010.
Powrócił do wykonywania zawodu lekarza jako ordynator oddziału intensywnej terapii gnieźnieńskiego szpitala. W 2018 został wybrany na radnego powiatu gnieźnieńskiego.
Jest szachistą, sukcesy odnosił w grze korespondencyjnej (jest m.in. trzykrotnym medalistą drużynowych mistrzostw Polski). Uzyskał tytuł kandydata na mistrza krajowego w grze korespondencyjnej.

</doc>
<doc id="223814" url="https://pl.wikipedia.org/wiki?curid=223814" title="Społeczeństwo poprzemysłowe">
Społeczeństwo poprzemysłowe



</doc>
<doc id="223816" url="https://pl.wikipedia.org/wiki?curid=223816" title="Heinrich Kramer">
Heinrich Kramer

Heinrich Kramer OP (znany również pod zlatynizowaną wersją nazwiska jako Henricus Institor lub Heinrich Institor; ur. ok. 1430 w Schlettstadt, ob. Sélestat koło Strasburga, zm. 1505 w Kromieryżu) – niemiecki duchowny katolicki, dominikanin i inkwizytor, autor dzieła "Malleus Maleficarum" (być może we współpracy z Jakobem Sprengerem), słynnego w całej Europie podręcznika dla łowców czarownic.
Życiorys.
Urodził się w Schlettstadt, obecnie Sélestat w Alzacji. W wieku około 15 lat wstąpił do zakonu dominikanów w swym rodzinnym mieście, ale edukację kontynuował w konwencie w Strasburgu. W tym mieście przyjął święcenia kapłańskie i w 1458 był obecny przy spaleniu na stosie husyckiego misjonarza Fryderyka Reisera. Pod koniec lat 60. XV wieku przebywał w Czechach, gdzie głosił kazania przeciwko husytom. W 1474 uczestniczył w kapitule generalnej zakonu dominikanów w Rzymie, na którą przybył, by odpowiedzieć na zarzuty o obrazę cesarza Fryderyka III w swych kazaniach. Najwyraźniej zyskał poparcie najwyższych władz zakonnych, gdyż nie tylko uniknął kary, ale na dodatek otrzymał tytuł magistra teologii oraz Kaznodziei Generalnego ("Praedicator Generalis").
W 1475 poświadczony jest jego udział w procesie przeciwko Żydom w Trydencie, którzy mieli dopuścić się mordu rytualnego. 13 marca 1479 papież Sykstus IV mianował go inkwizytorem okręgu Górnych Niemiec. W grudniu tego samego roku otrzymał od generała zakonu Leonarda Mansuetiego tytuł doktora teologii. W 1480 wytoczył proces o herezję kanonikowi oraz „begince” z Augsburga, jednak nie udało mu się udowodnić im winy. W latach 1481–1483 sprawował funkcję przeora Schlettstadt. W tym też czasie zaangażował się w działalność polemiczną przeciwko koncyliarystom, co zostało zauważone i docenione w Rzymie.
Kramer był wielkim zwolennikom teorii realności czarów i istnienia sekty czarownic. Wedle własnych słów jako inkwizytor do roku 1486 skazał na śmierć 48 domniemanych czarownic w Ravensburgu i kilku innych miejscowościach w diecezji Konstancja. Wobec oporu lokalnych władz świeckich i kościelnych wobec wszczynanych przez Kramera procesów 5 grudnia 1484 papież Innocenty VIII wydał bullę "Summis desiderantes affectibus", potwierdzającą jego uprawnienia inkwizytorskie na terenie kilku niemieckich prowincji. Bulla dotyczyła także inkwizytora Jakoba Sprengera z Kolonii. Wykorzystując upoważnienie zawarte w papieskiej bulli Kramer wzmógł swoją działalność wymierzoną przeciwko rzekomym czarownicom, co doprowadziło go do konfliktu z biskupem diecezji Brixen, Georgiem Golserem. Konsekwencją tego wyroku był nakaz opuszczenia miasta wydany Kramerowi przez biskupa. Właśnie to zdarzenie popchnęło inkwizytora do stworzenia teoretycznej podbudowy swoich działań. W 1486 stworzył traktat o czarownictwie, który został włączony do "Malleus Maleficarum" ("Młot na czarownice") – wydanej w 1487 księgi, która uczyniła go sławnym. Jako współautora dzieła podano inkwizytora Jakoba Sprengera, jednak jego udział w powstaniu dzieła jest obecnie podważany przez część historyków.
Kramer był najbardziej doświadczonym inkwizytorem w Niemczech w swoim czasie oraz, według Broedela, cieszył się wysoką estymą w Rzymie. Również Mackay zauważa, że napisał on wiele dzieł oraz był szanowaną postacią, chociaż wiadomo, że był skandalistą. Istotnie, w swoim własnym zakonie budził spore kontrowersje. W 1482 został oskarżony o defraudację funduszy zbieranych na wojnę z Turkami. Najprawdopodobniej nic mu nie udowodniono, gdyż w źródłach brak informacji o jakiejkolwiek karze, niemniej po tej dacie władze kościelne nie powierzały mu już zadań związanych ze zbieraniem lub zarządzaniem środkami finansowymi. W 1490 Kramer miał już mniej szczęścia i jego zakon potępił go za jakieś bliżej niesprecyzowane występki, które "wywołały wielki skandal w prowincji Teutonia". Wiadomo, że inicjatorem potępienia był jego domniemany współpracownik Jakob Sprenger. Po roku 1490 władze prowincji Teutonia najwyraźniej nie uznawały jego uprawnień inkwizytorskich; w okręgach będących dotąd pod jego jurysdykcją mianowały nowych inkwizytorów, a na przełomie 1493/94 wprost zażądały od niego zaprzestania działalności inkwizycyjnej i kaznodziejskiej w archidiecezji salzburskiej. W 1493 wybuchł kolejny skandal z jego udziałem, dotyczący nieuprawnionego posiadania beneficjów. Dopiero po śmierci Sprengera w 1495 doszło do jego częściowej rehabilitacji, choć najwyraźniej związanej z opuszczeniem przez niego prowincji Teutonia. W 1496 został wezwany do głoszenia kazań w Wenecji, które cieszyły się wielką popularnością. W 1497 ponownie tytułował się jako inkwizytor Niemiec, powołując się na bullę "Summis desiderantes".
W 1500 został mianowany nuncjuszem papieskim i inkwizytorem na Morawach, gdzie miał działać przeciw "sektom waldensów i pikardów" (czyli braciom czeskim). Zmarł w 1505 w Kromieryżu.
Jak twierdził sam Kramer, w latach 1481–1491 skazał na śmierć około 200 czarownic. Swoich przeciwników, którzy kwestionowali istnienie czarownic, oskarżał o herezję.
Relacje z władzami zakonnymi i kościelnymi.
Kramer otrzymał imienne wsparcie od trzech kolejnych papieży. Byli to Sykstus IV, Innocenty VIII oraz Aleksander VI:

</doc>
<doc id="223819" url="https://pl.wikipedia.org/wiki?curid=223819" title="Herb Mikołowa">
Herb Mikołowa

Herb Mikołowa – jeden z symboli Mikołowa przyjęty 17 września 1996 roku w uchwale rady miejskiej nr XXXII/298/96 o Zatwierdzeniu Statutu Gminy Mikołów.
Wygląd i symbolika.
Herb przedstawia w białym polu herbowym otwarty srebrny hełm turniejowy, zwieńczony wielobarwnym pióropuszem.
Historia.
Pierwszy znany herb pojawił się w XV wieku na pieczęci miejskiej. Pośrodku widać herb z profilu z wysklepioną do przodu przyłbicą, z którego sterczy rajer z piór czaplich. W otokach widniał łaciński napis "sigillum civitas mykulow". Wzór został zaczerpnięty z pieczęci książęcych oraz rycerskich i miał przypominać o warownym charakterze miasta. Inna hipoteza wiąże go z legendarnym założycielem Mikołowa – rycerzem Mikułą.
W XVII wieku pojawił nieco zmieniony rysunek – hełm nadal był w profilu, ale był bardziej płaski, a w miejsce pióropusza pojawiły się dwa strusie pióra z dwoma wstążkami. Legenda nadal po łacinie: "SIGILLUM CIVITATIS NICOPOLENSIS".
W XIX wieku hełm na pieczęci został ujęty 3/4 w prawo, a na górze sterczało z niego pięć piór. Kołnierz zdobił medalion zawieszony na łańcuchu, natomiast legenda była po niemiecku: "SIEGEL DER STADT VERORDNETEN ZU NICOLEI 1809". Pieczęci takiej używano do połowy XIX wieku, choć kancelaria miejska posługiwała się nieco inną, z łacińską sentencją. Inny był tam też herb – z hełmem turniejowym na wprost o otwartej przyłbicy. Wierzchołek zdobiły trzy pióra, a na szyi spoczywał medalion.
W drugiej połowie wieku XIX na pieczęciach hełm ujęty był z profilu ze sterczącą zasłoną, a czasem na wprost z otwartą, jak na pieczęci magistrackiej z 1863. Herb z profilu wraz z piórami przedstawił Otto Hupp w pracy z 1898 – "Wappen und Siegel der deutschen Städte, Flecken und Dörfer". Jedna z ostatnich niemieckich pieczęci nie posiada wizerunku z piórami na hełmie i była używana w XX wieku (ostatni dokument stemplowano nim w grudniu 1921). Równolegle stosowano w XX wieku pieczęć policyjną z napisem "Polizei Verwaltung Nikolei Kreis Pless" – tam widniały cztery pióra, trzy zgięte w lewo, jedno w prawo. Uwierzytelniono nim dokumenty jeszcze w 1922.
Polskie pieczęcie zawierały herb będący kopią z rysunków niemieckich: wprost w polu herb turniejowy z otwartą zasłoną, ozdobiony czterema piórami, z zawieszonym medalionem. Legenda brzmiała: "MAGISTRAT MIASTA MIKOŁOWA SL". Oficjalnie jednak herbu nie udało się zatwierdzić przez cały okres międzywojenny. Niektóre źródła podają, że podczas okupacji władze hitlerowskie usunęły herb z mikołowskich pieczęci, a jego miejsce zajęły emblematy III Rzeszy. W rzeczywistości herb pozostawał w użyciu przez cały okres okupacji (całkowicie zniknął m.in. z pieczątek policji), a także w pierwszych latach po zakończeniu II wojny światowej; z pieczęci usunięto go dopiero około roku 1950.
Po II wojnie światowej powrócono do herbu międzywojennego. W 1996 zatwierdzono niemal identyczny z tym z lat 20. i 30. XX wieku. Inne były tylko barwy – w przeszłości w zgodzie z zasadą alternacji przyłbica miała kolor brunatny, a pióra odchylone w herbowe lewo były szarobrunatne, czerwone i zielone (w herbie z 1996 roku – niebieskie, czerwone i żółte).

</doc>
<doc id="223820" url="https://pl.wikipedia.org/wiki?curid=223820" title="Dziennik Zachodni">
Dziennik Zachodni

Dziennik Zachodni – regionalna gazeta, dziennik ukazujący się w województwie śląskim i opolskim. Jej siedziba mieści się w Sosnowcu, wcześniej mieściła się w Domu Prasy w Katowicach-Śródmieściu. Wydawany przez spółkę Polska Press Oddział Śląsk. Zajmuje się szeroką tematyką, przedstawia wydarzenia ze świata, kraju i regionu. Cechą charakterystyczną jest rysunkowy felieton Gwidona Miklaszewskiego umieszczony na ostatniej stronie.
Historia.
Pierwszy numer gazety ukazał się 6 lutego 1945. Założycielem i pierwszym redaktorem naczelnym DZ był Stanisław Ziemba. Nazwa dziennika "Zachodni" związana jest z faktem, iż początkowo gazeta ukazywała na terenie całego Śląska, a także na Ziemiach Zachodnich.
Początkowo był nieoficjalnym organem Polskiej Partii Robotniczej.
W 2004 został połączony z Trybuną Śląską. Jak podają dane Związku Kontroli Dystrybucji Prasy z marca 2006, DZ był wówczas najlepiej sprzedającą się gazetą regionalną w Polsce, ze średnią liczbą 104 840 sprzedanych egz. w marcu (7,4 proc. wzrost w stosunku do 2005).
W marcu 2007 w Sosnowcu-Milowicach uruchomiona została nowa drukarnia "Dziennika Zachodniego" wyposażona w nowoczesną maszynę offsetową firmy MAN-Roland marki Colorman.
15 października 2007 Dziennik Zachodni, wraz z częścią innych regionalnych dzienników należących do spółki Polska Press, został wcielony do nowej gazety ogólnopolskiej "Polska", przygotowywanej we współpracy z angielskim dziennikiem "The Times". Zmienił wtedy nazwę na Polska Dziennik Zachodni. Mimo iż szata graficzna dziennika oraz część dodatków do niego uległy zmianie, Polska Dziennik Zachodni nawiązywał do tytułu, który ukazywał się od 1945 roku. W 2015, po rezygnacji Polska Press z wydawania gazety ogólnopolskiej, wrócił do dawnego tytułu Dziennik Zachodni.
29 kwietnia 2021 dotychczasowy redaktor naczelny DZ, Marek Twaróg, został zwolniony po 11 latach na tym stanowisku, a jego miejsce zajął Grzegorz Gajda.
Stałe działy.
Przy piątkowym wydaniu DZ:

</doc>
<doc id="223823" url="https://pl.wikipedia.org/wiki?curid=223823" title="Heinrich Institor">
Heinrich Institor



</doc>
<doc id="223825" url="https://pl.wikipedia.org/wiki?curid=223825" title="Primogenitura">
Primogenitura

Primogenitura (od „pierworodny, najstarszy (z synów)”) – prawo pierwszeństwa w dziedziczeniu tronu, majątku, majoratu itp., przysługujące najstarszemu synowi lub najstarszemu potomkowi w linii prostej; pierworództwo. Stosowana była w feudalizmie w celu zachowania niepodzielności dóbr szlacheckich.

</doc>
<doc id="223826" url="https://pl.wikipedia.org/wiki?curid=223826" title="Institoris">
Institoris



</doc>
<doc id="223827" url="https://pl.wikipedia.org/wiki?curid=223827" title="Kocimiętka właściwa">
Kocimiętka właściwa

Kocimiętka właściwa ("Nepeta cataria" L.) – gatunek rośliny z rodziny jasnotowatych. Naukowa nazwa "nepeta" pochodzi od rzymskiego miasta Nepi. Rzymianie uprawiali tę roślinę w swoich ogrodach. Polska nazwa kocimiętka pochodzi od tego, że jej zapach wabi koty.
Rozmieszczenie geograficzne.
Gatunek o pochodzeniu wschodniośródziemnomorsko-irańsko-turańskim. W Europie pojawił się w neolicie, na terenach ziem polskich w epoce brązu. Obecnie jest szeroko rozprzestrzeniony w całej Europie, Azji i Ameryce Północnej. Występuje także w Ameryce Środkowej, Australii, Nowej Zelandii i Afryce Północnej (Maroko). W Polsce występuje w rozproszeniu na całym niżu, pogórzu i w niższych położeniach górskich. Status gatunku we florze Polski: archeofit.

</doc>
<doc id="223831" url="https://pl.wikipedia.org/wiki?curid=223831" title="Irracjonalizm">
Irracjonalizm

Irracjonalizm (łac. "irrationalis" - nierozumowy) - pogląd filozoficzny głoszący, że rzeczywistości nie da się poznać w racjonalny sposób, przypisujący najwyższą wartość pozarozumowym środkom poznawczym.
Irracjonalizm był postawą typową dla romantyzmu i modernizmu. Henri Bergson uważał, że człowiek ma do dyspozycji dwie władze poznawcze: intelekt i intuicję, stawiając wyżej intuicję.
Irracjonalizm jest również ujmowany w opozycji do racjonalizmu i antyirracjonalizmu. Irracjonalizm uznaje za wartościowe nie tylko zjawiska intersubiektywne i dające się potwierdzić doświadczalnie.
Współcześnie termin "irracjonalny" w języku potocznym jest używany jako synonim bezsensu, głupoty etc. 
Lista szkół i filozofów irracjonalnych

</doc>
<doc id="223835" url="https://pl.wikipedia.org/wiki?curid=223835" title="Krzysztof Cegielski">
Krzysztof Cegielski

Krzysztof Cegielski (ur. 3 września 1979 w Gorzowie Wielkopolskim) – polski żużlowiec.
Wielokrotny reprezentant Polski. Wychowanek Stali Gorzów. Tuż po uzyskaniu licencji żużlowej, w 1996 roku złamał na torze kość udową, przez co stracił swój pierwszy sezon startów. Już w 1998 roku regularnie punktował w rozgrywkach Ekstraligi żużlowej. Po nieudanym sezonie 1999 opuścił Stal Gorzów i przeniósł się do Gdańska. Występował w Wybrzeżu Gdańsk w latach 2000-2001; w 2001 poprowadził zespół do awansu do Ekstraligi. Klub opuścił w atmosferze skandalu ze względu na nieporozumienia finansowe z zarządem klubu, którego działania po rozwiązaniu umowy dążyły do nałożenia na zawodnika kary rocznego zawieszenia.
Cegielski rozważał starty z brytyjską licencją żużlową, ostatecznie doszedł do porozumienia z działaczami i przeszedł do pierwszoligowego Startu Gniezno, którego barwy reprezentował w latach 2002 i 2004.
Życiorys.
Pierwszym sukcesem Cegielskiego było czwarte miejsce w mistrzostwach Europy juniorów w 1998 roku. Dziewiętnastolatek przegrał walkę o podium dopiero w dodatkowym biegu, w którym uległ Hansowi Andersenowi. W tym samym roku zajął drugie miejsca w Brązowym oraz Srebrnym Kasku. W 1999 roku został młodzieżowym wicemistrzem Polski, rok później na macierzystym torze w Gorzowie Wielkopolskim wywalczył wicemistrzostwo świata juniorów.
W 2001 wywalczył brązowy medal indywidualnych mistrzostw Europy seniorów, w tym samym roku reprezentował barwy Polski w Drużynowym Pucharze Świata, przyczyniając się do zdobycia srebrnego medalu. W 2002 został wicemistrzem Polski seniorów. W latach 2001-2003 regularnie startował w cyklu IMŚ Grand Prix, a także w prestiżowej lidze brytyjskiej w zespole Poole Pirates. Zaliczał się do najbardziej utytułowanych polskich żużlowców młodego pokolenia.
3 czerwca 2003 roku odbył się mecz ligi szwedzkiej Eliteserien: Elit Vetlanda – Rospiggarna Hallstavik. Przed ostatnimi biegami Cegielski kłócił się z menedżerem Vetlandy Bo Wirebrandem, który nie zamierzał wystawić zawodnika do biegów nominowanych. Cegielskiemu udało się ostatecznie przekonać trenera, który zrezygnował z udziału Wiesława Jagusia. W XV biegu na pierwszym łuku doszło do wypadku, podczas którego uderzył w bandę. W jego wyniku Cegielski doznał poważnego urazu kręgosłupa, uszkodzenia 12. kręgu (obrócił się on o 180°), miał także przebite płuco i złamane żebra. Przez około 10 lat w miejscach publicznych poruszał się na wózku inwalidzkim.
W 2009 został prezesem założonego rok wcześniej Stowarzyszenia Żużlowców "Metanol", reprezentującego polskich zawodników żużlowych.
W piątek 15 października 2010 r. na torze żużlowym w Krakowie ponownie wsiadł na motocykl i przejechał kilka okrążeń.
3 października 2011 w sali Multikina Ursynów Canal+ miała miejsce premiera filmu dokumentalnego „Przerwany sen” w reżyserii dziennikarza sportowego Grzegorza Milko do którego muzykę stworzył Stefan Machel. Od 8 października 2011 film jest emitowany przez stację Canal+.
Od około 2013 roku, dzięki intensywnej rehabilitacji, zaczął w miejscach publicznych poruszać się z pomocą balkonika.
W maju 2014 roku wziął ślub z koszykarką Wisły Kraków Justyną Żurowską.
Drużynowe Mistrzostwa Polski.
Źródło.
Legenda: 
Podsumowanie:
Inne ważniejsze osiągnięcia.
Memoriał Alfreda Smoczyka w Lesznie

</doc>
<doc id="223837" url="https://pl.wikipedia.org/wiki?curid=223837" title="Klimat zwrotnikowy">
Klimat zwrotnikowy

Strefa klimatów zwrotnikowych – w klasyfikacji klimatów Okołowicza, jedna z 5 głównych stref klimatycznych, obejmująca obszary kuli ziemskiej w okolicach obu zwrotników. Średnie roczne temperatury w tej strefie przekraczają 20 °C, ale średnie miesięczne są bardziej zróżnicowane w ciągu roku niż w klimacie równikowym: temperatura najchłodniejszego miesiąca może wynosić od 10 do 20 °C natomiast temperatury najcieplejszego miesiąca są wyższe niż we wszystkich pozostałych strefach (często przekraczają 30 do 35 °C). Cechą charakterystyczną klimatów zwrotnikowych są duże amplitudy dobowe temperatur. Opady występują najczęściej lub wyłącznie w półroczu letnim. W klimatach suchych są one sporadyczne lub całkowicie ich brak.
Strefa klimatów zwrotnikowych obejmuje następujące obszary kuli ziemskiej: północną część Meksyku, południowo-wschodnie krańce Stanów Zjednoczonych (m.in. Florydę), północną Afrykę bez wybrzeża śródziemnomorskiego, Półwysep Arabski i Bliski Wschód, Półwysep Indyjski i Indochiński, środkowy pas Ameryki Południowej (w tym wąski pas wybrzeża pacyficznego sięgający od 30°S aż w okolice równika), południową Afrykę (bez samego południowego krańca kontynentu) oraz większą część Australii (bez północnych i południowych krańców kontynentu).
Na obszarach lądowych strefy zwrotnikowej występują wyże okołozwrotnikowe, stąd też opady w tych obszarach są znikome, co powoduje, że jest w nich sucho lub skrajnie sucho. Ukształtowały się tutaj największe pustynie świata, m.in. Sahara, Ar-Rub al-Chali, Wielka Pustynia Piaszczysta oraz najsuchsze miejsce na Ziemi – pustynia Atakama, gdzie przez kilkaset lat nie spadła ani jedna kropla wody. Z kolei brak opadów na zachodnich wybrzeżach strefy zwrotnikowej związany jest z występowaniem chłodnych prądów morskich. Oznacza to, że występują tu opady sporadyczne. Natomiast wybrzeża wschodnie są wilgotniejsze, co związane jest z występowaniem wiatrów wschodnich, które przynoszą wilgotne powietrze znad oceanu. Dodatkowo w Azji Południowej i Azji Południowo-Wschodniej obfite opady przynosi co roku monsun letni.
Podsumowując, w strefie klimatów zwrotnikowych wydziela się następujące typy klimatów:
Gleby występujące w strefie klimatu zwrotnikowego to tzw. szaroziemy charakteryzujące się niską zawartością próchnicy. 
W strefie zwrotnikowej występują oazy, kserofity oraz sukulenty.

</doc>
<doc id="223838" url="https://pl.wikipedia.org/wiki?curid=223838" title="Tabla">
Tabla

Tabla – instrument muzyczny z grupy membranofonów. 
Jest to para drewnianych, glinianych lub miedzianych kociołków, gra się na nich kiściami dłoni lub palcami. Membrany obu naciąga się rzemieniami.
Tablę wynaleziono w Indiach. Tradycyjnie niektórzy uważają, że wynalazł ją Amir Chusro, jednak poza tradycją nic tej teorii nie wspiera. Jest jednak całkiem prawdopodobne, że instrument przypominający tablę istniał znacznie wcześniej, przed 200 r. Istnieje wiele innych rzeźb z wyobrażeniem tabli w świątyniach w całych Indiach (np. rzeźba z XII w. p.n.e. w świątyni Hoysala w Karnatace).
Tabla wraz z innymi instrumentami (sitar, sarod, saranga) towarzyszą klasycznym indyjskim śpiewom i tańcom lub są traktowane jako instrument solowy. Europejska i północnoamerykańska muzyka popularna drugiej poł. XX w. odkryła te instrumenty dla list przebojów (The Beatles, Blancmange), a w jazzie używane były w jazzrockowych grupach Milesa Davisa w latach 70.

</doc>
<doc id="223843" url="https://pl.wikipedia.org/wiki?curid=223843" title="Bariera dźwięku">
Bariera dźwięku

Bariera dźwięku – potoczne, obrazowe określenie dotyczące zjawisk, które zachodzą w zakresie prędkości lotu bliskich prędkości dźwięku. Przy prędkości dokładnie równej prędkości dźwięku nie dzieje się nic nadzwyczajnego, w szczególności nie powstaje grom dźwiękowy.
Zjawiska fizyczne.
Termin „bariera dźwięku” powstał w notatniku dziennikarza, któremu w czasie udzielania wywiadu w latach 40. XX w. brytyjski inżynier lotniczy W. F. Hilton pokazał wykres ukazujący zdecydowany szczyt współczynnika oporu Cx, jaki napotyka samolot w zakresie prędkości w pobliżu prędkości dźwięku. Od tamtej pory, dzięki działaniu na wyobraźnię, zwrot ten istnieje w wielu językach. Niemniej jednak, poza takim wykresem, żadna bariera, którą z hukiem można „pokonać”, fizycznie nie istnieje. Na pokazanym zdjęciu F/A-18 Hornet nie przekracza prędkości dźwięku, lecz leci z prędkością nieco mniejszą.
Powietrze opływające samolot ma w wielu miejscach prędkość względem samolotu większą niż prędkość tego samolotu względem powietrza niezakłóconego; następnie ta prędkość maleje. Gdy samolot zwiększa prędkość i osiąga tak zwaną krytyczną liczbę Macha, w niektórych miejscach opływu jego prędkość przekracza lokalną prędkość dźwięku. Zwiększanie prędkości opływu i zmniejszanie ciśnienia odbywa się płynnie i bez strat, natomiast zmniejszenie tej prędkości jest możliwe tylko skokowo, na powierzchni zwanej falą uderzeniową, gdzie występuje nieciągłość (spadek) prędkości, wzrost ciśnienia i temperatury. Powstanie fal uderzeniowych pociąga za sobą powstanie dodatkowego oporu falowego oraz – zakłócając opływ za falą – dodatkowego oporu profilowego.
Pokazany obok wykres dotyczy jednak współczynnika oporu, nie samego oporu, który jest proporcjonalny do tego współczynnika mnożonego przez kwadrat prędkości. Ze wzrostem prędkości opór rośnie bardzo szybko w zakresie, w którym rośnie Cx i rośnie wolniej tam, gdzie Cx maleje. W przypadku niektórych konstrukcji może nawet nieznacznie w tym zakresie maleć.
Widoczny na zdjęciu obłok mgły (skroplonej pary wodnej) nie jest jednak obrazem fali uderzeniowej, lecz tak zwanym obłokiem Prandtla-Glauerta i odpowiada pewnemu specyficznemu obszarowi obniżonego ciśnienia i temperatury, gdzie następuje skroplenie pary wodnej zawartej w powietrzu. Obszar ten od tyłu ograniczony jest powierzchnią fali uderzeniowej, która na przedstawionym zdjęciu jest prawie prostopadła do kierunku lotu.
Krytyczna liczba Macha zależy od konfiguracji aerodynamicznej samolotu, a jej wartość zawiera się w granicach 0,8 do 0,9. Nie można tu mówić o prędkości bezwzględnej w km/h, bo prędkość dźwięku w powietrzu zmienia się proporcjonalnie do pierwiastka z temperatury bezwzględnej i jest np. na wysokości 11 km o ok. 15% niższa niż przy ziemi.
W miarę zwiększania się prędkości powyżej krytycznej liczby Macha fale stają się intensywniejsze i przesuwają się do tyłu. Obraz zmienia się znacznie dopiero po zdecydowanym przekroczeniu prędkości dźwięku przez samolot, przy liczbie Macha większej niż 1,1, gdy pojawiają się także fale uderzeniowe przed samolotem. Wtedy od pewnego momentu cały opływ staje się „czysto” naddźwiękowy i wszystkie zjawiska związane z „barierą” przestają przeszkadzać.
Te zjawiska to, poza szybkim wzrostem oporu, także kłopoty ze sterownością. Pojawianie się fal uderzeniowych i powodowane nimi zawirowania zmniejszają efektywność steru wysokości, co w powiązaniu z jednoczesnym przemieszczaniem się do tyłu wypadkowej siły nośnej stwarza niebezpieczną skłonność samolotu do nie dającego się opanować nurkowania i dalszego zwiększania prędkości. Były nawet ofiary śmiertelne tego zjawiska, ale dotyczyło to wczesnej fazy rozwoju szybkich samolotów przydźwiękowych.
Przekraczanie „bariery” nie ma nic wspólnego z gromem dźwiękowym słyszanym na ziemi, gdy w okolicy latają szybkie samoloty. Przekraczanie prędkości dźwięku nie generuje takiego gromu, a jego źródłem może być samolot lecący z prędkością zdecydowanie poddźwiękową. Grom jest przez obserwatorów słyszany, gdy fala uderzeniowa przemieszczająca się z prędkością samolotu dociera do ucha obserwatora.
Rozwój lotnictwa naddźwiękowego.
27 września 1946, podczas katastrofy DH.108 spowodowanej problemami ze sterownością blisko bariery dźwięku zginął Geoffrey de Havilland jr, syn Geoffrey de Havillanda.
Pierwszym samolotem zdolnym do przekroczenia prędkości dźwięku, choć dalekim od doskonałości w przystosowaniu do takich lotów, był Bell X-1, a „barierę” tę pokonał jako pierwszy Charles „Chuck” Yeager 14 października 1947. Pierwszymi myśliwcami seryjnymi, które w locie nurkowym mogły przekroczyć barierę dźwięku, były MiG-17 i F-86.
Współczesne samoloty naddźwiękowe radzą sobie z właściwościami „bariery dźwięku” bez trudu. Jest to rezultatem badań eksperymentalnych i prac teoretycznych, które zaowocowały takimi rozwiązaniami technicznymi jak skośne skrzydła, skrzydło o zmiennej geometrii, skrzydło delta, nowe profile skrzydeł, usterzenie płytowe, konfiguracje uwzględniające tzw. „regułę pól”.

</doc>
<doc id="223846" url="https://pl.wikipedia.org/wiki?curid=223846" title="Golden League">
Golden League

Golden League – prestiżowy cykl mityngów lekkoatletycznych, w których najlepsi zawodnicy dzielili między sobą główną nagrodę, czyli 1 milion dolarów. Od 1998 po zmianie regulaminu imprezy, w podziale miliona dolarów uczestniczył zawodnik, który wygrał wszystkie z sześciu organizowanych mityngów. Dodatkowo był on zobligowany do startu w Światowym Finale Lekkoatletycznym Sezonu IAAF. Z roku na rok zmieniał się dobór rozgrywanych konkurencji lekkoatletycznych.
Mitingi Golden League rozgrywano w: Oslo, Brukseli, Berlinie, Zurychu, Rzymie i Monako. Od sezonu 2010 cykl zmienił formułę i nazwę - rozgrywana jest Diamentowa Liga.

</doc>
<doc id="223853" url="https://pl.wikipedia.org/wiki?curid=223853" title="Bojan Kurajica">
Bojan Kurajica

Bojan Kurajica (ur. 15 listopada 1947 w Lublanie) – bośniacko-chorwacki szachista i trener szachowy, arcymistrz od 1974 roku. W latach 2006–2009 na arenie międzynarodowej reprezentował barwy Chorwacji. 
Kariera szachowa.
W 1965 roku w Barcelonie zdobył tytuł mistrza świata juniorów. W 1967 roku zajął III miejsce na turnieju w Hastings, za Michaiłem Botwinnikiem i Wolfgangiem Uhlmannem. W latach 70. i 80. był czołowym szachistą Jugosławii i uczestnikiem prestiżowych turniejów międzynarodowych. W 1974 roku zajął III miejsce na turnieju w Solingen, wspólnie z Borysem Spasskim, za Lwem Poługajewskim i Lubomirem Kavalkiem. W tym samym roku Międzynarodowa Federacja Szachowa przyznała mu tytuł arcymistrza. W 1976 roku podzielił z Michaiłem Talem III miejsce w turnieju w Wijk aan Zee, za Ljubomirem Ljubojeviciem i Fridrikiem Ólafssonem. W 1979 podzielił I lokatę w turnieju "Bosna" w Sarajewie, a rok później wspólnie z Borislavem Ivkovem zajął w tym mieście II miejsce, za Vlastimilem Hortem.
Reprezentował Jugosławię na dwóch olimpiadach szachowych, w 1980 roku w Valletcie, gdzie jego drużyna zdobyła brązowe medale i w 1982 roku w Lucernie. Od 1992 do 2006 roku uczestniczył we wszystkich ośmiu olimpiadach, reprezentując Bośnię i Hercegowinę. W 1994 roku na olimpiadzie w Moskwie jego drużyna niespodziewanie zajęła drugie miejsce za reprezentacją Rosji. Kurajica był jednym z głównych autorów sukcesu, uzyskując 9 pkt z 13 partii III szachownicy.
W 1997 roku awansował do finału mistrzostw świata FIDE w Groningen, rozgrywanych systemem pucharowym, jednak odpadł w I rundzie, przegrywając z Julio Grandą Zunigą.
Najwyższy ranking w karierze osiągnął 1 lipca 1995 r., z wynikiem 2595 punktów dzielił wówczas 67-70. miejsce na światowej liście FIDE, jednocześnie zajmując 4. miejsce wśród szachistów Bośni i Hercegowiny.

</doc>
<doc id="223855" url="https://pl.wikipedia.org/wiki?curid=223855" title="Jordan (biskup Polski)">
Jordan (biskup Polski)



</doc>
<doc id="223856" url="https://pl.wikipedia.org/wiki?curid=223856" title="Rapid Wiedeń">
Rapid Wiedeń

Sportklub Rapid Wien – austriacki klub piłkarski z siedzibą w Wiedniu, w dzielnicy Penzing, w dystrykcie Hütteldorf.
Historia.
Protoplastą Rapidu jest założony we wrześniu 1898 Erster Wiener Arbeiter-Fußball-Club (1. Wiedeński Robotniczy Klub Piłkarski). 8 stycznia 1899 zmieniono nazwę na SK Rapid Wiedeń, która obowiązuje do dnia dzisiejszego. Pierwotnymi barwami klubu były kolory czerwony i niebieski, lecz w 1904 zmieniono je na biało-zielone.
Klub był jednym z najlepszych zespołów w Europie środkowej, zwłaszcza w okresie międzywojennym. Po Anschlussie Austrii do Niemiec w 1938 Rapid grał w Gauliga Ostmark razem z takimi klubami jak First Vienna i Admira Wacker Mödling. W 1938 wygrał Tschammerpokal, poprzednika dzisiejszego Pucharu Niemiec, pokonując 3:1 FSV Frankfurt. W 1941 zdobył Mistrzostwo Niemiec.
Jest najlepszym w historii klubem ligi austriackiej, o czym świadczą 32 tytuły mistrza kraju. Zespół grał dwukrotnie w Lidze Mistrzów, nie odnosząc jednak żadnych sukcesów.
Stadion.
Od 2016 roku Rapid Wiedeń rozgrywa swoje spotkania na Allianz Stadion, który powstał w miejscu poprzedniego obiektu klubu, stadionu im. Gerharda Hanappiego funkcjonującemu w latach 1977–2014.

</doc>
<doc id="223858" url="https://pl.wikipedia.org/wiki?curid=223858" title="Wyższa Szkoła Administracji i Biznesu im. Eugeniusza Kwiatkowskiego w Gdyni">
Wyższa Szkoła Administracji i Biznesu im. Eugeniusza Kwiatkowskiego w Gdyni

Wyższa Szkoła Administracji i Biznesu im. Eugeniusza Kwiatkowskiego w Gdyni – uczelnia niepubliczna, założona w Gdyni w 1994. Od 2006 Szkoła kształci również studentów na Wydziale Zamiejscowym w Lęborku.
Historia.
Działalność rozpoczęła 15 czerwca 1994 (decyzja Ministra Edukacji Narodowej nr DNS 3-0145/TBM/190/94). Jest wpisana do rejestru niepaństwowych szkół wyższych pod numerem 38. Od 9 sierpnia 2000 Uczelnia ma prawo prowadzenia studiów na poziomie magisterskim, na Kierunku Zarządzanie i Marketing, a 3 lipca 2003 uzyskała uprawnienia do prowadzenia wyższych studiów zawodowych na kierunku Administracja. W 2006 Szkoła uzyskała zgodę na prowadzenie studiów I stopnia na kierunku "Finanse i Rachunkowość", a w 2009 na kierunkach "Logistyka", "Bezpieczeństwo Wewnętrzne" i "Prawo". W 2011 uzyskała uprawnienia do prowadzenia studiów II stopnia na kierunku "Administracja".
Rektorami szkoły byli:
Kształcenie.
Uczelnia daje możliwość podjęcia studiów I i II stopnia na kierunkach:

</doc>
<doc id="223860" url="https://pl.wikipedia.org/wiki?curid=223860" title="Andrzej Załuski">
Andrzej Załuski



</doc>
<doc id="223861" url="https://pl.wikipedia.org/wiki?curid=223861" title="Mark Diesen">
Mark Diesen

Mark Carl Diesen (ur. 16 września 1957 w Buffalo, zm. 9 grudnia 2008 w Conroe) – amerykański szachista.
Kariera szachowa.
W 1973 podzielił III m. (za Jonathanem Speelmanem i Carstenem Hoi, wspólnie z m.in. Bruno Carlierem) w turnieju juniorów w Schilde, w 1974 podzielił III m. (za Gildardo Garcia i Hectorem Bravo, wspólnie z Sergio Giardellim) w mistrzostwach panamerykańskich juniorów do 20 lat, natomiast w 1976. zwyciężył (wspólnie z Michaelem Rohde'em) w mistrzostwach Stanów Zjednoczonych juniorów oraz wystąpił w reprezentacji kraju na rozegranych w Caracas drużynowych mistrzostwach świata studentów, zdobywając srebrny medal. W 1977 odniósł największy sukces w karierze, zdobyłając w Groningen tytuł mistrza świata juniorów. Za ten rezultat Międzynarodowa Federacja Szachowa przyznała mu tytuł mistrza międzynarodowego. 
Odniósł kilka sukcesów w turniejach międzynarodowych, m.in. dz. I m. w Karlovacu (1977, wspólnie z Vlatko Kovaceviciem i Hansem Ree), dz. II m. w Polanicy-Zdroju (1978, memoriał Akiby Rubinsteina, za Markiem Cejtlinem, wspólnie z Ulfem Anderssonem i Josifem Dorfmanem) oraz dz. II m. w Alicante (1978, za Aleksandrem Bielawskim, wspólnie z Ewgenim Ermenkowem). W 1980 zakończył profesjonalną karierę szachową, w następnych turniejach startując bardzo rzadko i wyłącznie na terenie Stanów Zjednoczonych. W latach 1986, 1987 i 1988 zwyciężył w mistrzostwach stanu Luizjana. Jeden z ostatnich sukcesów odniósł w 2003 zwyciężając w rozegranych w Dallas mistrzostwach stanu Teksas.
Najwyższy ranking w karierze osiągnął 1 stycznia 1979, z wynikiem 2460 punktów dzielił wówczas 20-23. miejsce wśród amerykańskich szachistów.

</doc>
<doc id="223862" url="https://pl.wikipedia.org/wiki?curid=223862" title="Andrzej Stanisław Kostka Załuski">
Andrzej Stanisław Kostka Załuski



</doc>
<doc id="223865" url="https://pl.wikipedia.org/wiki?curid=223865" title="PC Speaker">
PC Speaker

PC Speaker (ang. głośnik PC) – najstarszy system dźwiękowy w komputerach osobistych. Składa się z jednego głośnika, zazwyczaj przytwierdzonego do obudowy. Wymyśliła i wyprodukowała go firma IBM – pierwszym komputerem wyposażonym w głośnik był PC 5150 (sierpień 1981 roku). Faktycznie był używany w grach oraz innych aplikacjach, zanim w 1990 r. pojawiły się bardziej zaawansowane technologicznie karty dźwiękowe o nazwie Sound Blaster firmy Creative Technology, które były przeznaczone do podłączenia do płyty głównej przez szynę danych typu ISA. Jednakże, jeszcze przez kilka lat po tym, jak karty dźwiękowe stawały się coraz popularniejsze i szeroko dostępne, producenci gier tworzyli dźwięki i muzykę dla PC Speakera po to, by nie tracić klientów, którzy nie mieli kart dźwiękowych. Było to po części spowodowane faktem, że karty dźwiękowe początkowo nie miały standardów i były w znacznym stopniu niezgodne między sobą. PC Speaker był jedynym systemem dźwiękowym, który można było uznać za uniwersalny.
PC speaker charakteryzuje się niemożnością grania więcej niż jednego tonu naraz. Z tego powodu często był nazywany beeperem (buczkiem), szczególnie, gdy karty muzyczne stały się powszechnie dostępne. Innym określeniem jest głośniczek systemowy. Pomimo swoich ograniczeń, PC speaker zaczął być używany w niekonwencjonalny sposób do kreowania wrażenia muzyki polifonicznej bądź efektów dźwiękowych w grach komputerowych, takich jak seria gier przygodowych firmy LucasArts w połowie lat 90. Niektóre programy, takie jak MP (Module Player, 1989), ScreamTracker, Impulse Tracker, a nawet sterowniki Microsoft Windows mogły grać 4-bitowy dźwięk PCM za pomocą PC speakera, z użyciem modulacji szerokości impulsu (PWM). Jednakże, ze względu na to, w jaki sposób PC speaker jest sterowany, te efekty często powodują zauważalne spowolnienie i zazwyczaj nie działają w komputerach, które są szybsze niż te, dla których program był pierwotnie napisany.
Wszystkie nowoczesne systemy operacyjne zawierają API z rdzennym dźwiękiem tak, że aplikacje nie muszą już znać specyfiki każdej karty dźwiękowej. Równocześnie, używanie sprzętu dźwiękowego wysokiej jakości stało się powszechne. Obecnie, PC speaker używany jest tylko do sygnałów ostrzegawczych niskiego poziomu takich jak błędy przy uruchamianiu, chociaż mogą ciągle być wykorzystane w pełni, gdy zachodzi taka potrzeba, tak długo jak nie są zredukowane do miniaturowego głośnika piezoelektrycznego, którego własności akustyczne są tak różne od zwykłego głośnika z papierową membraną, że większość zwykłych „sztuczek” pseudopolifonicznych nie brzmi należycie.

</doc>
<doc id="223868" url="https://pl.wikipedia.org/wiki?curid=223868" title="James Blake (tenisista)">
James Blake (tenisista)

James Riley Blake (ur. 28 grudnia 1979 w Yonkers) – amerykański tenisista specjalizujący się w grze na nawierzchni twardej, olimpijczyk.
Jako tenisista zawodowy startował od 1999 roku, a rok później, po wygraniu dwóch turniejów niższej rangi, z cyklu ATP Challenger Tour, uzyskał tytuł „debiutanta sezonu”. Ostatni mecz w karierze w grze pojedynczej zagrał dnia 28 sierpnia 2013 roku w spotkaniu I rundy podczas US Open, gdzie przegrał z Ivo Karloviciem 7:6(2), 6:3, 4:6, 6:7(2), 6:7(2).
W całej karierze wygrał 17 turniejów (10 singlowych i 7 deblowych). Pierwsze zwycięstwo w grze pojedynczej odniósł w 2002 roku w Waszyngtonie, a ostatnie w 2007 roku w New Haven.
W latach 2001–2009 reprezentował swój kraj w Pucharze Davisa. W sezonie 2007 zdobył z zespołem tytuł pokonując w finale Rosję. W Pucharze Hopmana zwyciężył dwukrotnie, najpierw w 2003 roku z Sereną Williams, a rok później z Lindsay Davenport.
Jego pierwszym trenerem został Brian Barker, który współpracował z nim do października roku 2009, a zastąpił go Kelly Jones.
Kariera tenisowa.
Lata juniorskie.
Najlepszym wynikiem juniorskim Amerykanina jest finał Mistrzostw Stanów ("USTA National Closed Championships") z sierpnia 1997 roku. W meczu finałowym przegrał z Peruwiańczykiem Rodolfo Rake 0:6, 6:4, 4:6. W deblu jest ćwierćfinalistą US Open z 1997 roku. Wspólnie z Brianem Vahalym przegrali spotkanie o półfinał z Australijczykami Lleytonem Hewittem i Nathanem Healeyem.
Łącznie w singlu rozegrał 15 meczów, z których 9 wygrał, z kolei w deblu zagrał w 9 pojedynkach zwyciężając 5 razy. Najwyżej w juniorskiej klasyfikacji singlowej był na 92. miejscu (31 grudnia 1997), natomiast w zestawieniu deblistów na 231. pozycji (31 grudnia 1997).
Sezony 1999–2001.
Amerykanin rozpoczął występy w gronie zawodowców w czerwcu 1998 roku, jednak licencję profesjonalisty otrzymał w roku 1999. Na początku roku 1999 wygrał turniej rangi "ITF Futures" w Orlando (futures F1). Pod koniec czerwca zwyciężył w Kanadzie (F2). W sierpniu zadebiutował w wielkoszlemowym US Open, otrzymując od organizatorów tzw. dziką kartę. W pojedynku I rundy uległ 2:6, 2:6, 1:6 rodakowi Chrisowi Woodruffowi. W listopadzie wygrał dwa turnieje "ITF Futures"' – (F19) w Haines City oraz (F20) w Clearwater.
Od roku 2000 zaczął regularnie startować w turniejach z serii ATP Challenger Tour, odnosząc triumf we wrześniu w Houston i w połowie listopada w Rancho Mirage.
W roku 2001 Blake doszedł w styczniu do finału imprezy ATP Challenger Tour w Waikoloii, przegrywając w decydującym meczu z Andym Roddickiem. Następnie, w maju, osiągnął finał rozgrywek w Birmingham. Pojedynek finałowy przegrał z Gruzinem Iraklim Labadze. W lipcu tegoż roku awansował po raz pierwszy w karierze do półfinału w turnieju rangi ATP World Tour, na trawiastych kortach w Newport. Mecz o finał przegrał z Brytyjczykiem Martinem Lee. Na początku sierpnia, podczas amerykańskiego US Open Series, Blake doszedł do III rundy turnieju rangi ATP Masters Series w Cincinnati. Otrzymawszy do US Open dziką kartę dotarł do II rundy, pokonując najpierw w trzech setach Davida Sáncheza. Spotkanie o III fazę zawodów przegrał z późniejszym triumfatorem całego turnieju, Lleytonem Hewittem. Na początku października uzyskał półfinał turnieju ATP World Tour w Tokio, eliminując m.in. Marcelo Ríosa; przegrał z Hewittem. Pod koniec tego samego miesiąca Amerykanin osiągnął finał turnieju kategorii ATP Challenger Tour w Houston, jednak w finale nie sprostał Vincowi Spadei. W połowie listopada wygrał rozgrywki tej samej rangi w Knoxville.
Dnia 13 sierpnia 2001 roku Blake po raz pierwszy został sklasyfikowany w czołowej setce rankingu światowego – sezon ukończył na 73. miejscu.
Sezon 2002.
Sezon Blake zainaugurował od występu w Australian Open awansując do II rundy. Pokonał 5:7, 7:6(6), 6:3, 6:2 Hiszpana Àlexa Corretję, a przegrał w pięciu setach ze Stefanem Koubkiem. Pod koniec stycznia zwyciężył w Waikoloii, turnieju z cyklu ATP Challenger Tour. W lutym po raz pierwszy w swojej karierze awansował do finału imprezy ATP World Tour, w Memphis. Pokonał m.in. będącego wówczas na 5. miejscu w rankingu ATP Tommy’ego Haasa i Jana-Michaela Gambilla. W meczu o tytuł przegrał 4:6, 6:3, 5:7 z Andym Roddickiem. W kolejnym turnieju, rozgrywanym w San José, Blake osiągnął ćwierćfinał ponownie przegrywając z Roddickiem.
W marcu, podczas amerykańskich turniejów ATP Masters Series, odpadł w I rundzie w Indian Wells (porażka z Gambillem) oraz doszedł do IV rundy imprezy w Miami (porażka z Hewittem).
Na kortach ziemnych Blake osiągnął najpierw ćwierćfinał turnieju w Houston, przegrywając z Roddickiem. Podczas zawodów w Monte Carlo, Rzymie i Hamburgu odpadł odpowiednio w I rundzie, ćwierćfinale i ponownie na I etapie. Tegoż roku zadebiutował w wielkoszlemowym Rolandzie Garrosie, dochodząc do II rundy.
Podczas turniejów rozgrywanych na nawierzchni trawiastej awansował do II rundy Wimbledonu, eliminując Mariano Zabaletę, a przegrywając z Richardem Krajicekiem oraz osiągnął finał rozgrywek w Newport, ostatecznie przegrywając w decydującym meczu z Taylorem Dentem 1:6, 6:4, 4:6.
W cyklu turniejów wchodzących w skład US Open Series Amerykanin osiągnął w grze pojedynczej II rundę w Toronto i Cincinnati, z kolei w grze podwójnej wygrał wspólnie z Toddem Martinem w Cincinnati, pokonując w finale wynikiem 7:5, 6:3 parę Mahesh Bhupathi-Maks Mirny. W połowie sierpnia Blake wygrał swój pierwszy singlowy tytuł rangi ATP World Tour, w Waszyngtonie, pokonując w drodze po tytuł odpowiednio: Olega Ogorodova, Guillermo Corię, Àlexa Corretję, Andre Agassiego, a w finale rezultatem 1:6, 7:6(5), 6:4 Paradorna Srichaphana. Na US Open Amerykanin został pokonany w III rundzie przez Lleytona Hewitta. W październiku doszedł do ćwierćfinału w Wiedniu, ulegając Carlosowi Moyi.
Rok 2002 Blake zakończył 28. miejscu w rankingu oraz z jednym wygranym turniejem (w Waszyngtonie).
Sezon 2003.
Swój czwarty zawodowy sezon Blake rozpoczął od porażki w I rundzie z Carlosem Moyą w Sydney. Następnie awansował do IV rundy Australian Open, przegrywając z późniejszym finalistą imprezy, Niemcem Rainerem Schüttlerem. W lutym osiągnął półfinał w San Josè, w którym nie sprostał Andre Agassiemu.
Na początku marca uzyskał ćwierćfinał singla w Scottsdale, przegrywając mecz o dalszą fazę z Mariano Zabaletą. W grze podwójnej odniósł swój drugi w karierze końcowy triumf pokonując w finale Australijczyków Marka Philippoussisa i Lleytona Hewitta 6:4, 6:7(2), 7:6(5). Partnerem deblowym Blake’a był Mark Merklein. W Indian Wells Blake doszedł do ćwierćfinału, pokonując m.in. Moyę; przegrał z Gustavo Kuertenem. Następne zawody ATP Masters Series, rozgrywane w Miami, zakończył w III etapie po porażce z Robbym Gineprim.
Okres gry na nawierzchni ziemnej Amerykanin rozpoczął od turnieju w Monte Carlo, gdzie odpadł w I rundzie. W Houston powtórzył wynik z ubiegłego roku awansując do ćwierćfinału. W Rzymie i Hamburgu przegrywał w I rundach. Drugi wielkoszlemowy turniej, Roland Garros, rozpoczął od zwycięstwa nad Taylorem Dentem. W dalszej fazie nie sprostał Ivanowi Ljubičiciowi przegrywając w czterech setach.
Na trawiastych kortach Wimbledonu Blake odpadał w II rundzie, po porażce w trzech setach z Sarkisem Sarksianem.
Broniący tytułu wywalczonego w 2002 roku Blake doszedł do ćwierćfinału w Waszyngtonie, przegrywając z Agassim. W Montrealu i Cincinnati odpadał z rywalizacji w II i III rundzie. Swój pierwszy w sezonie finał zagrał w Long Island, eliminując m.in. Tommy’ego Robredo. Mecz o tytuł przegrał z Paradornem Srichaphanem 2:6, 4:6. Start na US Open zakończył na III rundzie po porażce z będącym na drugim miejscu w rankingu ATP Rogerem Federerem.
Na koniec roku James Blake został sklasyfikowany jako 37. zawodnik na świecie.
Sezon 2004.
Nowy sezon Amerykanin zaczął od IV rundy w Melbourne, przegrywając w meczu o ćwierćfinał z późniejszym finalistą imprezy, Maratem Safinem. W lutym wygrał deblowe rozgrywki w San José, partnerując Mardy’emu Fishowi. W finale odniósł zwycięstwo nad duetem Rick Leach-Brian MacPhie 6:2, 7:5.
Na początku marca Amerykanin uzyskał ćwierćfinał zawodów w Scottsdale, przegrywając z Vincem Spadeą. Podczas turnieju w Indian Wells po raz drugi z rzędu doszedł do ćwierćfinału, wygrywając m.in. z Robbym Gineprim; przegrał z Iraklim Labadze. W Miami został wyeliminowany rozgrywek w I rundzie przez Vinca Spadeę.
W połowie kwietnia, na ziemnych kortach w Houston, Blake po raz trzeci osiągnął ćwierćfinał singla, natomiast w grze podwójnej razem z Fishem wygrał drugi w sezonie turniej, ponownie pokonując ten sam debel – Rick Leach i Brian MacPhie. W Monachium odniósł trzeci w sezonie deblowy triumf, zwyciężając tym razem wspólnie z Markiem Merkleinem w finale z parą Julian Knowle-Nenad Zimonjić 6:2, 6:4.
Na początku maja Amerykanin doznał kontuzji szyi, podczas treningu do turnieju w Rzymie, co uniemożliwiło zawodnikowi start w Rolandzie Garrosie i Wimbledonie. Blake przeżył również śmierć ojca (po chorobie nowotworowej).
Do gry powrócił na turniej w Newport, po blisko dwumiesięcznej przerwie. Amerykanin odpadł z rozgrywek w II rundzie po przegranym pojedynku z Alexem Bogomolovem Jr. Z imprezy w Waszyngtonie odpadł w I rundzie. Blake również nie wystąpił w US Open. Ostatni turniej jaki rozegrał w sezonie miał miejsce w połowie września w Delray Beach, jednak odpadł z rywalizacji w II rundzie.
W klasyfikacji na koniec sezonu nazwisko tenisisty widniało na 97. miejscu w rankingu.
Sezon 2005.
Kolejny okres w swojej karierze Blake rozpoczął od startu Australian Open, gdzie po pokonaniu Floriana Mayera przegrał z Lleytonem Hewittem. Pod koniec lutego awansował do ćwierćfinału w Scottsdale, lecz został pokonany przez Vinca Spadeę.
Z turnieju w Indian Wells Amerykanin został wyeliminowany w III rundzie przez Fernando Gonzáleza, z kolei w Miami odpadał II rundzie, pokonany przez Carlosa Moyę.
W Houston Blake doszedł do ćwierćfinału, w którym przegrał z Ekwadorczykiem Nicolásem Lapenttim. W maju nie wziął udziału w turniejach rangi ATP Masters Series rozgrywanych na kortach ziemnych, lecz zagrał w Tunice Resorts i Forest Hills, zawodach kategorii ATP Challenger Tour. Obie imprezy zakończyły się zwycięstwem Blake’a. W wielkoszlemowym Rolanddzie Garrosie doszedł do II rundy, gdzie przegrał ze Stanislasem Wawrinką mimo prowadzenia w setach 2:0. Ostateczny wynik meczu to 6:7(9), 5:7, 6:1, 6:3, 6:4 dla Wawrinki.
Miesiąc gry na kortach trawiastych Blake rozpoczął od startu w Queen’s Clubie, osiągając III rundę, w której uległ Francuzowi Sébastienowi Grosjeanowi. W Wimbledonie nie sprostał w I rundzie Czechowi Janowi Hernychowi, przegrywając 6:1, 4:6, 6:7(6), 6:7(4).
Podczas US Open Series Blake dotarł do finału imprezy w Waszyngtonie, eliminując po drodze m.in. Czechów Radka Štěpánka i Tomáša Berdycha. Mecz o tytuł przegrał z Andym Roddickiem 5:7, 3:6. Następnie Blake zrezygnował ze startu w Montrealu, ale powrócił do gry na turniej w Cincinnati, gdzie przegrał w I fazie z Rogerem Federerem. Swój drugi turniej ATP World Tour wygrał w New Haven, turnieju który bezpośrednio poprzedzał wielkoszlemowy US Open. Blake w drodze po tytuł pokonał m.in. Tommy’ego Haasa, a w finale wynikiem 3:6, 7:5, 6:1 Feliciano Lópeza. Na kortach Flushing Meadows dotarł do ćwierćfinału imprezy wchodzącej w skład wielkiego szlema. Amerykanin pokonał wówczas m.in. wicelidera rankingu singlistów Hiszpana Rafaela Nadala. W meczu o półfinał uległ Andre Agassiemu po pięciosetowym pojedynku 6:3, 6:3, 3:6, 3:6, 6:7(6). Rozgrywki w stolicy Szwecji, w Sztokholmie, Amerykanin również zakończył zwycięstwem. W meczu o mistrzostwo pokonał Paradorna Srichaphana 6:1, 7:6(6). Był to już trzeci finał pomiędzy tymi zawodnikami a drugi zakończony wygraną Blake’a.
Na koniec roku Amerykanin został sklasyfikowany na 23. pozycji w światowym rankingu.
Sezon 2006.
Rok 2006 Blake zaczął od triumfu w Sydney. W drodze po mistrzowski tytuł pokonał m.in. szóstego w klasyfikacji ATP Nikołaja Dawydienkę. W spotkaniu finałowym zwyciężył z Igorem Andriejewem w stosunku 6:2, 3:6, 7:6(3). Wielkoszlemowy Australian Open ukończył na III rundzie, przegrywając w trzech setach z Tommym Robredo. W lutym doszedł do finału debla w Memphis. Razem z Mardym Fishem przegrali decydujący pojedynek z parą Chris Haggard-Ivo Karlović 6:0, 5:7, 5-10. Rozgrywki singlowe w Las Vegas Amerykanin zakończył swoim kolejnym triumfem. W finale odniósł swoje pierwsze zwycięstwo nad Lleytonem Hewittem, a pokonał go 7:5, 2:6, 6:3.
W marcu Amerykanin awansował po raz pierwszy w karierze do finału singla rozgrywek ATP Masters Series (w 2002 doszedł do finału debla w Cincinnati). Ten pierwszy finał Blake’a miał miejsce w Indian Wells, gdzie pokonał m.in. Tommy’ego Robredo i Rafaela Nadala. W meczu o tytuł przegrał z Rogerem Federerem 5:7, 3:6, 0:6. W Miami dotarł do ćwierćfinału, gdzie w meczu o półfinał ponownie zagrał z Federerem, z którym po raz kolejny przegrał.
Podczas sezonu na kortach ziemnych, w Rzymie Blake odpadł z rywalizacji w I rundzie, natomiast w Hamburgu w III fazie turnieju. W Rolandzie Garrosie Blake po pokonaniu Paradorna Srichaphana i Nicolása Almagro przegrał w pięciu setach z Gaëlem Monfilsem.
Okres gry na kortach trawiastych Amerykanin rozpoczął od awansu do finału w Queen’s Clubie, eliminując po drodze m.in. Gaëla Monfilsa i Andy’ego Roddicka. W finale nie sprostał Hewittowi, z którym przegrał 4:6, 4:6. Trzeci wielkoszlemowy turniej, Wimbledon, Blake zakończył na III rundzie, po porażce z Maksem Mirnym.
Cykl turniejów tworzących US Open Series Blake rozpoczął od zwycięstwa w Indianapolis, gdzie w finale pokonał Roddicka 4:6, 6:4, 7:6(5). W Toronto i Cincinnati Amerykanin odpadał w II rundach. W US Open osiągnął po raz drugi z rzędu ćwierćfinał, wygrywając wcześniej m.in. z Robredo. Mecz o półfinał przegrał z Rogerem Federerem 6:7(7), 0:6, 7:6(9), 4:6.
W końcowej fazie sezonu Blake wygrał pod koniec września w Bangkoku, zwyciężając w finale trzeciego w rankingu Ivana Ljubičicia 6:3, 6:1. Kolejny triumf Amerykanin odniósł w Sztokholmie, pokonując w finale 6:4, 6:2 Jarkko Nieminena. Na koniec roku wystąpił w turnieju Tennis Masters Cup, rozgrywanym w Szanghaju. W fazie grupowej Blake pokonał Rafaela Nadala, Nikołaja Dawydienkę i Tommy’ego Robredo. W półfinale wygrał pojedynek z Davidem Nalbandianem, a w finale zmierzył się z Rogerem Federerem. Szwajcar pokonał Amerykanina 6:0, 6:3, 6:4.
Rok 2006 Blake ukończył jako czwarty zawodnik na świecie z pięcioma wygranymi turniejami.
Sezon 2007.
Sezon Blake rozpoczął od zwycięstwa w Sydney, pokonując w finałowym meczu Carlosa Moyę 6:3, 5:7, 6:1. W Melbourne uzyskał IV rundę. Wyeliminował Carlosa Moyę, Alexa Kuznetsova i Robby’ego Ginepriego; przegrał z Fernando Gonzálezem. Pod koniec stycznia swój kolejny finał Blake zanotował w Delray Beach. W finałowym meczu przegrał z Xavierem Malissem 7:5, 4:6, 4:6.
Podczas amerykańskich turniejów ATP Masters Series Blake odpadł w III rundzie w Indian Wells, a w Miami na II etapie.
Sezon na kortach ziemnych Amerykanin zaczął od półfinału w Houston. Pogromcą Blake’a w meczu o finał był Mariano Zabaleta. w Rzymie przegrał swój mecz w II rundzie, z kolei w Hamburgu w III fazie turnieju. Z wielkoszlemowego Rolanda Garrosa Blake odpadł w I rundzie po porażce z Ivo Karloviciem.
Na nawierzchni trawiastej Amerykanin osiągnął w połowie czerwca ćwierćfinał turnieju w Halle, przegrywając z Niemcem Philippem Kohlschreiberem, natomiast w Wimbledonie doszedł do III rundy, eliminując Igora Andriejewa i Andrei Pavela, a przegrywając z Juanem Carlosem Ferrero.
W połowie sierpnia, na nawierzchni twardej, Blake awansował do finału w Los Angeles. Mecz o tytuł przegrał z Radkiem Štěpánkiem 6:7(7), 7:5, 2:6. W Indianapolis doszedł do ćwierćfinału, a w Montrealu odpadł w II rundzie. Swój drugi finał singlowy w turniejach ATP Masters Series Blake zagrał w Cincinnati, eliminując m.in. Juana Carlosa Ferrero i Nikołaja Dawydienkę. W finale uległ Rogerowi Federerowi przegrywając 1:6, 4:6. W turnieju Pilot Pen Tennis w New Haven Amerykanin odniósł dziesiąte zawodowe zwycięstwo. W finale pokonał w dwóch setach 7:5, 6:4 Mardy’ego Fisha. W US Open swój udział w turnieju Blake zakończył na IV rundzie. Pokonał Michaela Russella, Fabrice’a Santoro i Stefana Koubka, a przegrał 6:4, 4:6, 6:3, 0:6, 6:7(4) z Tommym Haasem.
Na początku października Amerykanin uzyskał półfinał w Sztokholmie. Spotkanie, którego stawką był finał przegrał z Thomasem Johanssonem. W swoim kolejnym starcie, na kortach twardych w Bazylei, doszedł do finału w konkurencji debla, tworząc parę z Markiem Knowlesem. Mecz finałowy zakończył się przegraną Blake’a i Knowlesa z Bobem i Mikiem Bryanami. Ostatni turniej w sezonie rozegrał w Paryżu (hala Bercy). Blake odpadł z rywalizacji w III fazie po przegranym meczu z Francuzem Richardem Gasquetem.
Na koniec roku Blake został sklasyfikowany jako nr 13. w rankingu światowym z dwoma wygranymi turniejami.
Sezon 2008.
Podczas Australian Open Blake doszedł do ćwierćfinału, przegrywając w nim z Federerem. W Delray Beach awansował do finału, w którym przegrał z Japończykiem będącym poniżej dwusetnego miejsca w rankingu ATP, Keim Nishikorim 6:3, 1:6, 4:6. W połowie lutego Amerykanin osiągnął ćwierćfinał turnieju w San José, w którym nie sprostał Robby’emu Ginepri’emu.
W turniejach ATP Masters Series rozgrywanych w marcu w Indian Wells i Miami Blake kończył swój udział na ćwierćfinałach, za każdym razem przegrywając z Rafaelem Nadalem.
W kwietniu Amerykanin osiągnął finał turnieju w Houston, rewanżując się Nishikoriemu w I rundzie za porażkę w Delray Beach. W meczu o tytuł ostatecznie został pokonany przez Marcela Granollersa 4:6, 6:1, 5:7. W Rzymie awansował do ćwierćfinału, przegrywając potem ze Stanislasem Wawrinką po trzysetowej walce. Z kolei w Hamburgu odpadł w II rundzie wyeliminowany przez Serba Janko Tipsarevicia. Wielkoszlemowy Roland Garros zakończył na II rundzie, pokonany przez Ernestsa Gulbisa.
Na trawiastych kortach w Halle Blake doszedł do półfinału. Mecz o finał przegrał z Philippem Kohlschreiberem. Na Wimbledonie, po zwycięstwie w I rundzie nad Christophe’em Rochusem, przegrał w następnie z Rainerem Schüttlerem.
Rozgrywki w Indianapolis Amerykanin zakończył na półfinale, po przegranym meczu z Dmitrijem Tursunowem. W Toronto osiągnął ćwierćfinał, w którym nie sprostał Nicolasowi Kiefer, a w Cincinnati odpadł w III rundzie, ponownie pokonany przez Ernestsa Gulbisa. W US Open tenisista amerykański odpadł w III rundzie, po wyeliminowaniu Donalda Younga i Steve’a Darcisa; przegrał w trzech setach z Mardym Fishem.
W sierpniu Blake zagrał na igrzyskach olimpijskich w Pekinie, gdzie w ćwierćfinale pokonał pierwszy raz w karierze Rogera Federera. W półfinałowym spotkaniu nie sprostał Fernando Gonzálezowi przegrywając 6:4, 5:7, 9:11, a w meczu o brązowy medal uległ wynikiem 3:6, 6:7(4) Novakowi Đokoviciowi.
W październiku, podczas rozgrywek w Bazylei, Amerykanin awansował do ćwierćfinału, w którym musiał uznać wyższość Feliciano Lópeza. W Paryżu (hala Bercy) awansował do półfinału, w którym przegrał 4:6, 3:6 z Jo-Wilfriedem Tsongą.
Rok 2008 Amerykanin ukończył na 10. miejscu rankingu ATP.
Sezon 2009.
Blake sezon rozpoczął od dojścia do IV rundy w Australian Open, gdzie uległ 4:6, 4:6, 6:7(3) Jo-Wilfriedowi Tsondze. Na początku lutego, po pokonaniu m.in. Sama Querreya, awansował do półfinału imprezy w San Josè. Mecz o finał przegrał z Mardym Fishem.
Rozgrywki w Indian Wells Amerykanin zakończył na II rundzie wyeliminowany przez Fernando Gonzáleza, natomiast w Miami odpadł w III fazie rywalizacji po przegranym meczu z Tomášem Berdychem.
Okres gry na kortach ziemnych Blake rozpoczął od przegranej w I rundzie w Rzymie. Pierwszy w roku finał Blake osiągnął w portugalskim Estoril, pokonując po drodze Nikołaja Dawydienkę. Mecz finałowy przegrał z Hiszpanem Albertem Montañésem 7:5, 6:7(6), 0:6. W Madrycie odpadł w III rundzie po porażce z Rogerem Federerem. Na Rolandzie Garrosie Blake został pokonany już w I rundzie przez Leonardo Mayera.
Drugi w sezonie finał z udziałem Amerykanina miał miejsce na trawiastych kortach Queen’s Clubu. W finale spotkał się z faworytem gospodarzy, Andym Murrayem, który pokonał Blake’a 7:5, 6:4. Podczas Wimbledonu odpadł w I rundzie, a pogromcą Blake’a był Włoch Andreas Seppi.
W turniejach Legg Mason Tennis Classic i Rogers Cup w Waszyngtonie i Montrealu nie wystąpił. Przedostatni turniej poprzedzający US Open, w Cincinatti, Blake rozpoczął, a zarazem i zakończył w I rundzie, przegrywając z Rosjaninem Igorem Kunicynem 6:7(5), 7:6(5), 4:6. Na nowojorskich kortach US Open doszedł do III rundy. W pierwszych dwóch spotkaniach pokonywał swoich rywali w trzech setach. W pojedynku o IV fazę turniejową zmierzył się z Tommym Robredo, z którym przegrał 6:7(2), 4:6, 4:6.
Jesienią, podczas turniejów ATP World Tour Masters 1000, w Szanghaju i Paryżu, Blake przegrywał w II rundach z Rafaelem Nadalem i Andym Murrayem.
Rok zakończył na 44. miejscu w rankingu "ATP Entry".
Sezon 2010.
Sezon 2010 Blake zainaugurował od występu w Brisbane, gdzie doszedł do ćwierćfinału. Amerykanin w I rundzie pokonał Sama Querreya, a w kolejnej rundzie Marca Gicquela. Pojedynek o półfinał przegrał z Gaëlem Monfilsem. Pierwszy w sezonie wielkoszlemowy turniej, Australian Open, rozpoczął od zwycięstwa w trzech setach nad Arnaudem Clément. W następnej rundzie rozegrał pojedynek z rozstawionym z Juanem Martínem del Potro. Mecz trwał blisko 4 godziny i 20 minut i zakończył się porażką Blake’a w setach 2:3 (4:6, 7:6(3), 7:5, 3:6, 8:10). Pod koniec lutego Amerykanin dotarł do ćwierćfinału w Delray Beach, gdzie mecz o półfinał przegrał z Ivo Karloviciem.
W marcu Blake doszedł do III rundy turnieju w Indian Wells, pokonując m.in. Davida Ferrera; przegrał z Nicolásem Almagro. W Miami odpadł z rywalizacji na II etapie po porażce z Brazylijczykiem Thomazem Belluccim.
W połowie kwietnia Blake doznał kontuzji kolana, która wykluczyła go z gry na blisko sześć tygodni, przez co nie wystąpił na Rolandzie Garrosie. Do gry powrócił w połowie czerwca, podczas turnieju na nawierzchni trawiastej w Eastbourne, jednak przegrał tam w I rundzie z Julienem Benneteau 6:7(3), 5:7. Również w I rundzie Blake odpadł podczas Wimbledonu ponosząc porażkę z Robinem Haasem.
Na kortach twardych w Los Angeles Amerykanin otrzymał od organizatorów dziką kartę, dzięki czemu nie musiał przechodzić eliminacji do turnieju głównego. W I rundzie pokonał Leonardo Mayera, a następnie Benjamina Beckera. Pojedynek o półfinał przegrał w trzech setach z Feliciano Lópezem. Podczas US Open Amerykanin grał z dziką kartą. W I rundzie pokonał w trzech setach Kristofa Vliegena, a w dalszej rundzie po czterosetowym pojedynku Petera PoLansky’ego. Mecz o 1/8 finału rozegrał z Novakiem Đokoviciem. Serb wygrał mecz bez straty seta. Po turnieju na nowojorskich kortach Blake ogłosił, że zamierza na dłuższy czas zawiesić grę w tenisa. Do gry Amerykanin powrócił w połowie października w Sztokholmie, gdzie osiągnął ćwierćfinał, eliminując po drodze m.in. rozstawionego Thomaza Bellucciego. Pojedynek o półfinał imprezy Blake przegrał z Jarkko Nieminenem. Następnie Amerykanin wziął udział w turnieju na kortach w Wiedniu, przegrywając jednak w I rundzie z Łukaszem Kubotem.
Rok Blake ukończył poza czołową setką rankingu – na 137. pozycji.
Sezon 2011.
Swój pierwszy turniej w 2011 roku Blake rozegrał w lutym, podczas rywalizacji w San José, dochodząc do II rundy. Wyeliminował Jessego Levine’a, a następnie przegrał z późniejszym mistrzem rozgrywek Milosem Raonicem. Kolejny start Blake’a miał miejsce w Memphis, gdzie ponownie awansował do II rundy. Najpierw pokonał Ricarda Mello, a w kolejnej fazie nie sprostał kwalifikantowi Robertowi Kendrickowi. Pod koniec lutego Amerykanin wziął udział w zawodach w Delray Beach, odpadając na II etapie. W I fazie wygrał z Benjaminem Beckerem, a w dalszej uległ Keiemu Nishikoriemu.
W połowie marca Blake otrzymał „dziką kartę” na turniej ATP World Tour Masters 1000 w Indian Wells. W I rundzie wyeliminował Chrisa Guccione’a, a w pojedynku o III rundę został pokonany przez Andy’ego Roddicka. W zawodach rozgrywanych w Miami Amerykanin osiągnął III rundę, po zwycięskich meczach z Michaelem Russellem oraz rozstawionym z Thomazem Belluccim. Spotkanie o IV rundę Blake przegrał z Novakiem Đokoviciem. W kwietniu Blake wystartował po raz pierwszy od blisko sześciu lat w turnieju kategorii ATP Challenger Tour, w Tallahassee dochodząc do finału. Spotkanie o finał imprezy przegrał z Donaldem Youngiem.
Na początku maja Amerykanin wystartował w zawodach ATP Challenger Tour w Sarasocie, gdzie tenisiści rywalizowali na zielonej mączce. Blake wygrał zawody, eliminując wcześniej Donalda Younga, natomiast finałowy mecz zakończył się wynikiem 6:2, 6:2 dla Blake’a z Alexem Bogomolovem Jr. Tydzień po tym turnieju Amerykanin wziął udział w imprezie tej samej rangi w Savannah. Blake odpadł z rywalizacji w ćwierćfinale po porażce z Michaelem Russellem. W czerwcu Amerykanin wystartował na Wimbledonie, gdzie odpadł w I rundzie po pięciosetowym meczu z Markosem Pagdatisem. Następnie Amerykanin wziął udział w zawodach challengerowych rozgrywanym w Winnetce. Turniej zakończył się zwycięstwem Blake’a, który w finale wygrał z Bobbym Reynoldsem.
US Open Series Blake rozpoczął od startu w Atlancie, gdzie odpadł z rywalizacji w II rundzie. Ten sam wynik Amerykanin powtórzył w Los Angeles, natomiast podczas turnieju w Waszyngtonie doszedł do III rundy, po wcześniejszym wyeliminowaniu m.in. obrońcy tytułu, Davida Nalbandiana. Spotkanie o ćwierćfinał zakończyło się porażką Blake’a z Johnem Isnerem. W połowie sierpnia Blake wziął udział w zawodach rozgrywanych w Cincinnati dochodząc do III rundy, w której został pokonany przez Rogera Federera. Na US Open Blake wyeliminował w I rundzie Jessego Hutę Galunga, po czym przegrał z Davidem Ferrerem.
Jesienią, na początku października, amerykański tenisista zagrał w zawodach ATP Challenger Tour w Sacramento, docierając do finału, gdzie uległ Ivo Karloviciowi. Następnie Blake wystartował w rozgrywkach szczebla ATP World Tour w Sztokholmie, gdzie osiągnął półfinał, po przejściu zwycięsko rywalizacji m.in. z Juanem Martínem del Potro. Pojedynek o awans do finału Blake przegrał z Jarkko Nieminenem.
Sezon Blake zakończył na 59. miejscu w zestawieniu ATP.
Sezon 2012.
Pierwszy turniej w sezonie z udziałem Blake’a odbył się w połowie lutego w Memphis. Blake odpadł z rywalizacji I rundzie po porażce z Ryanem Sweetingiemi. W następnym miesiącu Blake zagrał w Miami, przegrywając w I rundzie z Nikołajem Dawydienką.
W połowie kwietnia, na ziemnych kortach w Houston, Blake wywalczył szósty tytuł deblowy w karierze, a dokonał tego z Samem Querreyem. W finale pokonali parę Treat Huey oraz Dominic Inglot 7:6(14), 6:4.
Podczas Rolanda Garrosa Blake odpadł w I rundzie pokonany przez Michaiła Jużnego. Również na I rundzie Amerykanin zakończył swój udział na Wimbledonie, gdzie odpadł z Benjaminem Beckerem. Na początku sierpnia w trakcie turnieju w Waszyngtonie Blake dotarł po raz pierwszy w sezonie do ćwierćfinału, po wygranych z Pablo Andújarem i Marco Chiudinellim. Spotkanie o awans do dalszej rundy Blake przegrał z Ołeksandrem Dołhopołowem. We wrześniu Blake zagrał na US Open dochodząc do III rundy, eliminując po drodze Lukáša Lacko oraz Marcela Granollersa. W meczu III rundy Blake nie sprostał Milosowi Raonicowi.
Na początku października Blake wygrał rozgrywki ATP Challenger Tour w Sacramento, po pokonaniu w finale 6:1, 1:6, 6:4 Mischę Zvereva. Ostatni w sezonie start Amerykanina miał miejsce w rozgrywkach tej samej rangi w Tiburonie, gdzie odpadł w ćwierćfinale po porażce ze Zverevem.
Rok Blake zakończył na 129. miejscu w rankingu ATP.
Sezon 2013.
Na początku roku Blake wystąpił w kwalifikacjach do Australian Open, przegrywając w II rundzie z Donaldem Youngiemm. Na początku lutego zawodnik amerykański zagrał w rozgrywkach ATP Challenger Tour w Dallas, gdzie odpadł w półfinale po porażce z Robbym Gineprim. Pod koniec tego samego miesiąca Blake zagrał w Memphis. Z turnieju gry pojedynczej został wyeliminowany w II rundzie przez Jacka Socka, natomiast w grze podwójnej awansował do finału, w parze z Sockiem. Spotkanie o tytuł tenisiści przegrali 1:6, 2:6 z Bobem i Mikiem Bryanami. Po turnieju w Memphis Blake zagrał w Delray Beach, dochodząc do kolejnego finału w deblu. Razem z Sockiem, pokonali w pojedynku o tytuł 6:4, 6:4 Maksa Mirnego i Horię Tecău.
Pod koniec maja Blake zagrał na Rolandzie Garrosie, ponosząc porażkę w I rundzie z Viktoren Troickim.
Podczas sezonu trawiastego Blake najpierw wystartował w Eastbourne, skutecznie przechodząc przez kwalifikacje. W drabince głównej został wyeliminowany w I rundzie przez Alberta Ramosa. Wimbledon Amerykanin zakończył na II rundzie, gdzie po raz pierwszy od 2009 roku, po czterech kolejnych porażkach, przeszedł I rundę, eliminując Thiemo de Bakkera. W następnej rundzie uległ Bernardowi Tomiciowi.
Pod koniec lipca Blake awansował do ćwierćfinału w Atlancie, ponosząc porażkę z Johnem Isnerem.
Dnia 26 sierpnia ogłosił, że US Open będzie ostatnim turniejem w jego karierze. Dwa dni później został wyeliminowany z gry pojedynczej w I rundzie przez Ivo Karlovica, po porażce 7:6(2), 6:3, 4:6, 6:7(2), 6:7(2).
Rozgrywki drużynowe.
W reprezentacji USA w Pucharze Davisa Blake zadebiutował w 2001 roku przeciwko Indiom. Blake wygrał swoje oba spotkania.
W 2002 roku doszedł z zespołem do półfinału rozgrywek grając głównie jako deblista w parze z Toddem Martinem. W edycji z 2003 roku wystąpił w I rundzie przeciwko Chorwacji, która pokonała Amerykanów 4:1.
W 2005 zagrał w I rundzie przeciwko Belgom, a w 2006 awansował z reprezentacją do półfinału. W tej fazie rywalami Jankesów byli Rosjanie, którzy wygrali rywalizację 3:2. Blake ze swoich dwóch meczów wygrał jeden z Maratem Safinem 7:5, 7:6(4).
W roku 2007 Amerykanie wygrali całą rywalizację pokonując w finale Rosję. Blake oba swoje mecze zakończył zwycięstwem, pokonując Michaiła Jużnego oraz Dmitrija Tursunowa.
W 2008 roku reprezentował swój kraj w I rundzie i w ćwierćfinale. W 2009 doszedł z reprezentacją do ćwierćfinału, w którym Amerykanie zostali pokonani przez Chorwację 2:3, z czego oba swoje pojedynki Blake przegrał.
W Pucharze Hopmana, nieoficjalnych mistrzostwach drużyn mieszanych, Amerykanin zwyciężył dwukrotnie. W roku 2003 razem z Sereną Williams doszedł do finału, eliminując w fazie grupowej Hiszpanię, Uzbekistan oraz Belgię. W rundzie finałowej rywalami Amerykanów byli Australijczycy w składzie: Lleyton Hewitt, Alicia Molik. Blake pokonał w grze pojedynczej Hewitta 6:3, 6:4, a w deblu wspólnie z Sereną Williams wygrał z australijską parą 6:3, 6:2. Końcowy wynik rywalizacji to 3:0 dla Stanów Zjednoczonych.
W edycji Pucharu Hopmana z roku 2004 osiągnął z Lindsay Davenport kolejny finał, w którym pokonali zespół Słowacji. Blake w tej rundzie przegrał swoje spotkanie z Karolem Kučerą 6:4, 4:6, 6:7, a w deblu pokonał z Davenport parę Daniela Hantuchová-Karol Kučera 6:2, 6:3. Wcześniej Davenport pokonała Hantuchovą, dzięki czemu tytuł zdobyli tenisiści z Ameryki Północnej.
Styl gry.
Blake był tenisistą praworęcznym, wykonującym jednoręczny backhand. Cechowała go agresywna, ofensywna gra zza linii końcowej. Słynął z silnego i precyzyjnego forehandu, uważanego za jeden z najlepszych w tenisie. Przy returnie wcześniej składał się niż inni zawodnicy do uderzenia, co powodowało, że przeciwnik miał mniej czasu na powrotne odbicie. Jednak taka gra obciążona była ryzykiem, gdyż często odbijał piłki w taśmę lub aut. Od przyjścia w roku 2009 nowego trenera, Blake zaczął częściej grać techniką serwis-wolej (serve&amp;volley).
Życie prywatne.
Jego ojciec, Thomas Reynolds Blake (zmarł w lipcu 2004 z powodu choroby nowotworowej), był Afroamerykaninem. Jego matka, Betty (Walker), urodziła się w Oxfordshire w Anglii i wyemigrowała z rodziną do USA, gdy miała 16 lat; po śmierci męża przeprowadziła się do Anglii. Blake ma również rodzeństwo: Thomasa, który w przeszłości był tenisistą zawodowym najwyżej sklasyfikowanym w rankingu ATP w listopadzie 2002 na pozycji nr 141. w rankingu deblowym oraz Chrisa i Howarda. James wychował się w Fairfield w Connecticut.
Blake związany jest z Emily Snider, którą poślubił w listopadzie 2012 roku. Na uroczystości obecni byli m.in. Andy Roddick, Mardy Fish, John Isner oraz Sam Querrey. Jednak zanim para zawarła związek małżeński, dnia 11 czerwca 2012 roku urodziła im się córeczka Riley Elizabeth.
Pierwszy raz z tenisem Blake zetknął się w wieku 5 lat, a kiedy miał 20 lat rozpoczął karierę zawodową. W roku 2005 otrzymał nagrodę ESPY za powrót do światowej czołówki tenisa. W roku 2007 wydał książkę pt. „How I Lost Everything and Won Back My Life”, która opowiada o śmierci ojca tenisisty, załamania formy sportowej i powrotu do zawodowego Touru. Dla kariery tenisowej zrezygnował ze studiów na Harvardzie. Również próbował swoich sił jako model. Lubi grać w golfa, baseball oraz koszykówkę.
Jako tenisista zarobił łącznie 7 981 786 dolarów amerykańskich.
Statystyki turniejowe.
Osiągnięcia w turniejach Wielkiego Szlema i ATP World Tour Masters 1000 (gra pojedyncza).
Legenda

</doc>
<doc id="223870" url="https://pl.wikipedia.org/wiki?curid=223870" title="Józef Załuski">
Józef Załuski



</doc>
<doc id="223873" url="https://pl.wikipedia.org/wiki?curid=223873" title="Jan Nepomucen Bobrowicz">
Jan Nepomucen Bobrowicz

Jan Nepomucen Bobrowicz (ur. 12 maja 1805 w Krakowie, zm. 2 listopada 1881 w Dreźnie) – polski kompozytor i wirtuoz muzyki gitarowej, księgarz i wydawca, nazywany Chopinem gitary.
Pochodzenie i początki kariery.
Pochodził ze szlacheckiego domu wywodzącego się z Litwy. Jako że rodzice interesowali się muzyką, naturalnym było, iż Jan Nepomucen kształcił się w tym kierunku. Wkrótce wchodził w skład członków Towarzystwa Przyjaciół Muzyki, a od 1829 roku brał udział w koncertach w miastach polskich i europejskich. Przyszła kariera Bobrowicza nie była jednak związana z muzyką, a działalnością edytorską i księgarską.
Faktem jest udział i zaangażowanie Bobrowicza w powstaniu listopadowym. W chwili jego wybuchu porzucił pracę w Sekretariacie Senatu Krakowa i jako podporucznik artylerii konnej w rewolucji 1831 roku otrzymał krzyż Virtuti Militari.
Po upadku powstania wraz z innymi żołnierzami udał się na emigrację. Celem tułaczy była Francja, natomiast przypadkiem Bobrowicz musiał zakończyć podróż w Saksonii.
Początkowo brał udział w koncertach abonamentowych Gewandhausu. Po koncercie Klary Wieck sława Bobrowicza sięgnęła szczytów.
Twórczość kompozytorska.
Bobrowicz skomponował i wydal około 40 utworów – taką liczbę wymienia większość słowników i encyklopedii.. Większość jego kompozycji  to wariacje oraz samodzielne lub zawarte w wariacjach utwory taneczne: polonezy, walce, mazurki, marsze oraz siciliana.
Bobrowicz często łączył kilka wariacji w nadrzędne całości, w oryginalny sposób aranżował grę z rytmem i metrum.  W nowatorski sposób rozwinął brzmienie gitary klasycznej,  które dopiero w II połowie XX w. przekroczyło granice wytyczone przez polskiego muzyka.
Do najwybitniejszych dzieł koncertowych należą": Rondo" op. 17 a także wiązanka na tematy z opery "Zampa" Ferdinanda Hérolda (op. 21), które zachwycają swoim rozmachem artystycznym, objętością i oryginalnymi aranżacjami orkiestrowymi.
Wybitnym dziełem jest również poemat taneczny "Wielki polonez A-dur" op. 24, który jest uważany za jedno z najwybitniejszych dzieł muzyki gitarowej XIX wieku.
Współpraca z firmą Wydawniczą Breitkopf und Härtel.
Los skierował Bobrowicza do lipskiego kupca Gotzwärga, teścia właściciela firmy Breitkopf und Härtel (wydawnictwo założone w 1719 r., funkcjonuje do dziś). Firma specjalizowała się w branży muzycznej, tak więc w 1833 roku Bobrowicz rozpoczął współpracę z lipskim wydawnictwem. Miał być odpowiedzialny za druk większości książek w języku polskim. Podejmując się prac korektorskich dla tej instytucji, nie przypuszczał, że zostanie wkrótce redaktorem dużych serii wydawniczych.
W 1834 roku firma wydała „Bibliotekę Kieszonkową Klasyków Polskich”. Redaktorem serii został właśnie Bobrowicz.
Przedsięwzięciem, które przyniosło rozgłos polskiemu redaktorowi, było przygotowanie dziesięciotomowej edycji „Herbarza Polskiego” Kaspra Niesieckiego. Edycja ukazała się w latach 1839–1846 nakładem firmy B&amp;H.
Librairie Étrangère.
Dwa tygodnie po otrzymaniu obywatelstwa, tj. w 1848 roku, Bobrowicz został prawnym właścicielem Librairie Étrangère, księgarni i wydawnictwa. Było to przedsiębiorstwo sortymentowo-nakładowe, zapewniające zbyt książek wydanych własnym nakładem, jak też objętych sprzedażą komisową.
Książki Księgarni Zagranicznej nie były treściowo związane z emigracją i stanowiły wydawnictwa dla przeciętnego odbiorcy. Cechowała je duża staranność, czasem zbytkowna szata graficzna i nietypowy krój czcionek. Wiele tytułów miało dwa wydania: zwykłe i luksusowe (oprawy z płótna angielskiego, safianu, skóry z wyciskami; więcej ilustracji). Wśród druków dominowały książki beletrystyczne i dzieła historyczne.
Konkurencja była ogromna, pojawiły się kłopoty ze zbytem wydawnictw. Były spowodowane nie tylko brakiem zdolności handlowych księgarza, jak i wygórowanymi żądaniami osób dysponujących książkami. Pomimo słusznych zasad jakimi kierował się w księgarstwie Bobrowicz, nie potrafił egzekwować należnych mu kwot. Lista jego dłużników była długa, a wysyłane monity nie skutkowały.
W roku 1859 roku Jan Nepomucen Bobrowicz ogłosił bankructwo. Pozostałe nakłady po upadku Księgarni Zagranicznej wykupił Zygmunt Gerstmann. Wiadomo, że w Brukseli sprzedawał książki Bobrowicza jako własne publikacje.
Schyłek życia.
W roku upadku Księgarni udał się wraz z rodziną do Drezna, gdzie głównym zajęciem pozostawała działalność księgarska.
Bobrowicz zmarł 2 listopada 1881 roku. Został pochowany w Dreźnie na Nowym Cmentarzu Katolickim, a jego nagrobek przetrwał do 1925 roku. Później miejsce to zostało opłacone przez inną rodzinę.
Podsumowanie i spis najważniejszych publikacji.
Bobrowicz wydał 400 tomów dzieł polskich, z czego połowę we własnej firmie.

</doc>
<doc id="223881" url="https://pl.wikipedia.org/wiki?curid=223881" title="Stańczycy">
Stańczycy

Stańczycy – ugrupowanie polityczne w Galicji, powstałe w latach 60. XIX wieku. Nazwa ugrupowania wzięta została od pamfletu politycznego "Teka Stańczyka" (1869), opublikowanego na łamach „Przeglądu Polskiego”. Głównymi działaczami ugrupowania byli Stanisław Tarnowski, Józef Szujski, Stanisław Koźmian i Walerian Kalinka, a organami prasowymi dziennik „Czas” i miesięcznik „Przegląd Polski”. 
We wspomnianej "Tece" w formie fikcyjnych listów politycznych rzekomo pisanych przez Stańczyka (nadwornego błazna polskich królów) grupa wyrażała poglądy konserwatywne. Stańczycy obarczali naród polski winą za utratę niepodległości, wytknęli mu rozliczne wady i skłonność do anarchii, dowodzili, że monarchia pod rządami cesarza Franciszka Józefa stanowi pod względem ideowym kontynuację dawnego państwa polskiego i dlatego należy z nią współdziałać. Jadowita satyra atakująca przeszłość narodową, a zwłaszcza powstania, spotkała się z rozlicznymi protestami. Jednocześnie byli przeciwko tendencyjnemu przekształcaniu dziejów Polski. Uważali, że przyczyn jej upadku trzeba szukać w jej błędach, a te należy dobrze poznać. Wedle stańczyków, narodowi należało mówić więc całą o nich prawdę, choćby najbardziej gorzką.
W ciągu lat 70. XIX wieku stańczycy, jako "młody" odłam krakowskich konserwatystów, stopniowo przejmowali kierownictwo tego stronnictwa od jego założycieli (należeli do nich Antoni Zygmunt Helcel i Paweł Popiel). W 1877 reprezentujący stańczyków Stanisław Koźmian został członkiem redakcji "Czasu", czyniąc z dziennika organ swojego ugrupowania. 
Stańczycy zmierzali do rozszerzenia praw narodowych w Galicji przy zachowaniu lojalności wobec Austrii. Dominowali w Kole Polskim w austriackiej Radzie Państwa. Stańczycy upatrywali w powstaniach narodowych i konspiracji przyczynę największych klęsk półwiecza. Wzywali do współpracy z zaborcą. Zwalczali tendencje rewolucyjne, optując za powolną, kontrolowaną przez elitę ewolucją społeczno-polityczną. Z obawą patrzyli na emancypację polityczną chłopstwa i robotników fabrycznych. W 1907 ugrupowanie przekształciło się w Stronnictwo Prawicy Narodowej.
Określenie "stańczycy" przylgnęło do całego środowiska krakowskich konserwatystów, choć pojęcia te nie są tożsame. Twórców tego stronnictwa, przewodzących mu od 1848 do lat 70. XIX wieku (Helcel, Popiel), określano jako "grono krakowskie". Natomiast kolejną generację konserwatystów, która skupiła się od końca XIX wieku wokół Klubu Konserwatywnego, określano wówczas jako "neokonserwatystów".
Leon Wyczółkowski na obrazie "Stańczyk" (1898) przedstawił stańczyków jako szereg bezwolnych marionetek. Równie krytycznie ocenił stańczyków Stanisław Wyspiański w dramacie "Wesele" (1901), w rozmowie Stańczyka z Dziennikarzem (akt II, scena 7), któremu królewski błazen wręcza kaduceusz („Naści, rządź! Masz tu kaduceus polski, mąć nim wodę, mąć”). Wyśmiewał ich także satyryk Kazimierz Bartoszewicz.

</doc>
<doc id="223887" url="https://pl.wikipedia.org/wiki?curid=223887" title="Sześć sigma">
Sześć sigma

Sześć Sigma (ang. "Six Sigma") – metoda zarządzania jakością opracowana w połowie lat 80. przez Billa Smitha w spółce w Motorola. Za to osiągnięcie w 1988 przedsiębiorstwo otrzymało Amerykańską Nagrodę Jakości im. M. Baldrige’a.
W statystyce sigma oznacza odchylenie standardowe zmiennej. Sześć sigm oznacza odległość sześciu odchyleń standardowych od wartości centralnej rozkładu (np. średniej arytmetycznej dla rozkładu normalnego) w lewo i prawo. Analitycznie ujmując, obszar sześciu sigm w lewo i prawo od średniej arytmetycznej w rozkładzie normalnym wyznacza prawdopodobieństwo 3,4 wystąpień poza tym przedziałem na milion możliwości.
W metodzie Six Sigma przyjmuje się, że defekty w procesach występują z pewnym prawdopodobieństwem, które można opisać rozkładami statystycznymi. Celem biznesowym na poziomie Six Sigma jest zatem zmniejszenie prawdopodobieństwa wystąpienia defektów do 3,4 (trzech i czterech dziesiątych) defektu na milion okazji. W ten sposób podejście Six Sigma może prowadzić do zwiększenia powtarzalności procesów (stabilności).
Uzasadnienie sześciu odchyleń od średniej.
Wartość akurat sześciu sigm, a nie 3 lub 4 została wyznaczona empirycznie. Stwierdzono, że ponieważ procesy składają się z setek kroków i w każdym kroku możliwe jest wygenerowanie defektu, to prawdopodobieństwo, że cały proces wytworzy dobry produkt za pierwszym razem jest zależne od iloczynu prawdopodobieństw prawidłowego wykonania poszczególnych kroków. Przykładowo, przy dwóch krokach i szansie popełnienia błędu 0,1 na każdym kroku, prawdopodobieństwo wypuszczenia dobrego produktu wynosi formula_1 Przy trzech krokach formula_2 Łatwo sobie wyobrazić, że jeżeli mamy 100 lub więcej kroków w procesie, to prawdopodobieństwo wypuszczenia dobrego produktu dramatycznie spada – formula_3 Zatem aby poprawić szanse, należy zwiększyć prawdopodobieństwo na każdym kroku. Empirycznie ustalono, że nawet dla bardzo złożonych procesów przy przyjęciu poziomu 6 sigma na każdym kroku uzyskuje się dużą szansę wypuszczenia produktów dobrych za pierwszym razem.
Te wartości promował Mikey Harry około roku 1980, wyprowadził je z obserwacji i praktyki, a nie z teoretycznych danych. Używa się ich jako modelu zmian, gdyż defekty produkcyjne często nie podlegają rozkładowi normalnemu. Wtedy do obliczeń liczby potencjalnych wad nie używa się odchylenia standardowego, a parametrów zmienności właściwych innym typom rozkładów statystycznych.
Donald J. Wheeler uważa, iż przesunięcie 1,5 jest niewłaściwe, argumentuje, iż takie praktyki transformują proces 4,5 sigma (3,4 DPMO) w 6 sigma. Jednak takie argumenty są właściwe jedynie dla danych krótkookresowych, gdyż tylko wtedy 1,5 jest odejmowany od wyniku. Gdy wynik 3,4 DPMO wskazuje na proces o wartości 3 sigma, a nie 6 sigma. W przypadku danych długookresowych przesunięcie procesu zostało wliczone i nic więcej się nie odejmuje.
DMAIC.
W podejściu Six Sigma zakłada się, że zmiany w procesach realizowane są za pomocą projektów optymalizacyjnych. Projekty te mają z góry ustalony cykl życia:
Stąd nazwa takiego projektu – DMAIC.
Krytyka.
Brak oryginalności.
Joseph Juran opisał Sześć Sigma jako „podstawową wersję poprawy jakości”. „Nie ma tutaj nic nowego”, zaadaptowano „ekstrawaganckie pojęcia jak pasy z różnymi kolorami”.
Wątpliwe zyski.
Fortune umieścił artykuł, według którego z 58 wielkich spółek, które wprowadziły Sześć Sigma, 91% opuściło ranking S&amp;P 500.
Spadek zadowolenia pracowników.
Robert Nardelli, dyrektor generalny Home Depot powiedział, że „wzrosła opłacalność, ale spadło morale pracowników”.
Tłumienie innowacyjności.
Steven Boyd, były pracownik naukowy firmy 3M zaznacza, że Sześć Sigma tłumi innowacyjność, a jej jedynym celem jest tylko „stworzenie produktu, który będzie przynosił zyski”.
Inne informacje.
W 2000 roku Fort Wayne w Indianie został pierwszym miastem używającym Sześć Sigma do zarządzania miastem.

</doc>
<doc id="223890" url="https://pl.wikipedia.org/wiki?curid=223890" title="Stronnictwo Prawicy Narodowej">
Stronnictwo Prawicy Narodowej

Stronnictwo Prawicy Narodowej (w l. 1918–1919 Stronnictwo Budowy Zjednoczonej Polski, w l. 1919–1920 Stronnictwo Pracy Konstytucyjnej) – polska partia konserwatywna i ziemiańska, działająca w latach 1907–1937.
Charakterystyka.
Utworzona 8 września 1907 w Krakowie na zebraniu około 500 osób zwołanym z inicjatywy działaczy Klubu Konserwatywnego. Bezpośrednim impulsem do jej powstania był niepomyślny dla konserwatystów wynik wyborów do austriackiej Rady Państwa odbytych w maju 1907. Konserwatyści zdobyli mniej mandatów niż ludowcy i narodowi demokraci. Poczuli się zagrożeni, przede wszystkim ze strony narodowych demokratów, w rezultacie konkurujące ze sobą środowiska stańczyków i podolaków postanowiły zjednoczyć swoje siły. Od początku powstające stronnictwo uznało ziemiaństwo jako swoje zaplecze społeczne i jego interesów zamierzało też bronić. Wyrazem tego był wybór pierwszego prezesa którym został hr. Zdzisław Tarnowski.
Pierwszą próbą polityczną nowego ugrupowania stały się wybory do Sejmu Krajowego Galicji w 1908. Po ich przeprowadzeniu pod naciskiem ówczesnego namiestnika Michała Bobrzyńskiego w przeddzień pierwszego posiedzenia sejmu trzy grupy: klub krakowski, podolacy i klub rolniczy utworzyły tzw. stronnictwo „prawicy sejmowej”. Poza nimi jednak pozostały liczące się środowiska skupione wokół Włodzimierza Kozłowskiego, Witolda Czartoryskiego i Tadeusza Cieńskiego, które utworzyły tzw. Centrum. Środowiska te już wtedy czuły się bliższe narodowej demokracji niż stańczykom – byli to głównie politycy młodszej generacji podolaków. Do 1911 ponowny rozdział środowisk konserwatywnych w Galicji stał się faktem. SPN stało się wraz z demokratami i ludowcami podstawą tzw. Bloku Namiestnikowskiego, zaś większość podolaków zasiliła tzw. antyblok, którego liderem była narodowa demokracja. Osią sporu pomiędzy tymi ugrupowaniami był projekt reformy wyborczej do Sejmu Krajowego. Kiedy w 1913 wydawało się, że uchwalenie reformy wyborczej jest bliskie, wystąpili przeciwko niej biskupi galicyjscy. W rezultacie projekt reformy upadł, co było poważnym ciosem dla promującego go SPN. Aktywność stronnictwa wyraźnie zmalała.
Częściowo swoją pozycję odzyskało SPN dopiero po wybuchu I wojny światowej, kiedy podjęło skuteczne działania na rzecz powstania Naczelnego Komitetu Narodowego. W tej reprezentacji politycznej odegrało najważniejszą rolę promując swój projekt rozwiązania sprawy polskiej podczas wojny – tzw. koncepcję "trializmu" – a więc przekształcenia państwa habsburskiego w państwo trójczłonowe Austro-Węgry-Polskę. Wyrazem wzmocnienia pozycji SPN było przystąpienie do niej w 1916 większość środowisk podolaków, zarówno tzw. autonomistów skupionych wokół Dawida Abrahamowicza, Andrzeja Lubomirskiego, Leona Pinińskiego jak Centrum na czele z Janem Potockim i Augustem Krasickim. Ostateczne fiasko polityki SPN prowadzonej zarówno w NKN jak i w Kole Polskim przyniosło pod koniec wojny utratę większości dotychczasowych wpływów politycznych, tym bardziej, że partia akcentowała do końca istnienia Austro-Węgier swój lojalizm wobec tronu.
Po odzyskaniu niepodległości polityka dotychczasowych liderów SPN stała się przedmiotem krytyki młodszego pokolenia konserwatystów na czoło których w tym czasie wysunął się Aleksander Skrzyński. W liście otwartym do Jaworskiego zarzucił konserwatystom krakowskim brak programu we wszystkich w zasadzie dziedzinach i postulował opracowanie go, tak, by wokół niego podjąć próbę skupienia „szerokich warstw konserwatywnych”. Wśród działaczy konserwatywnych istniały wówczas daleko idące rozbieżności co do kroków, jakie należy podjąć. Młodsi Stanisław Dąmbski i Tadeusz Starzewski byli zwolennikami założenia nowego stronnictwa, zaś wspomniany już Aleksander Skrzyński zreformowania istniejącego – dla którego napisał nawet program i poddał go pod dyskusję. Pojawiły się także głosy nawołujące do współpracy z narodową demokracją na co z kolei nie chcieli się zgodzić dotychczasowi przywódcy Michał Bobrzyński, Stanisław Estreicher i Władysław Leopold Jaworski. W rezultacie tego wewnętrznego kryzysu na zebraniu 27 listopada 1918 na wniosek Cezarego Hallera rozwiązano SPN, a zawiązano na podstawie nowego statutu Stronnictwo Budowy Zjednoczonej Polski. Przeciwko starym działaczom wystąpiło wspólnie młodsze pokolenie. 13 grudnia 1918 wybrano nowe władze stronnictwa. Prezesem został ponownie Zdzisław Tarnowski, ale jego zastępcami ludzie nowi: Stanisław Starzyński — przywódca konserwatystów wschodniogalicyjskich, Aleksander Skrzyński — motor zmian w stronnictwie, i ks. Bronisław Swieykowski. Potrzebę utworzenia nowego stronnictwa motywowano koniecznością przeprowadzenia konsolidacji wewnętrznej oraz rozszerzenia działalności na cały kraj, gdy tym czasem SPN obliczone było na „ciasne stosunki galicyjskie”. Stąd za jeden podstawowych celów wysuwano nawiązanie stosunków z innymi grupami konserwatywnymi. W praktyce była to próba odcięcia się od starej skompromitowanej nazwy i działaczy. W rezultacie tych zmian część starszych działaczy usunęła się od działalności stronnictwa, weszła do niej natomiast znacząca grupa konserwatystów wschodniogalicyjskich. Po wyborach w styczniu 1919 i połączeniu z realistami z byłego zaboru rosyjskiego oraz mniejszymi konserwatywnymi grupami stronnictwo przyjęło nazwę Stronnictwa Pracy Konstytucyjnej. W Sejmie Ustawodawczym działacze SPK stali się podstawą Klubu Pracy Konstytucyjnej, liczącego w połowie 1919 – 18 parlamentarzystów. W wyniku szerokiej dyskusji na Radzie Naczelnej SPK 21–22 lutego 1920 niemal jednogłośnie powrócono do dawnej nazwy partii – Stronnictwa Prawicy Narodowej. Jednocześnie potwierdzono dotychczasowe priorytety programowe do których należały: wierność Kościołowi katolickiemu połączona z tolerancją wobec innych wyznań, dążenie do parlamentu dwuizbowego, silnej władzy wykonawczej oraz „do rozumnego postępu, ładu i porządku”.
W grudniu 1922 w wyborach parlamentarnych całkowitą klęskę poniosła lista Unii Narodowo-Państwowej. utworzona przez działaczy SPN i konserwatystów wileńskich wspólnie z piłsudczykami, w rezultacie partia utraciła reprezentację w Sejmie. Po zamachu majowym, który początkowo SPN potępiło jako pogwałcenie praworządności i wzniecenie walk bratobójczych, za sprawą Franciszka Potockiego i Konstantego Grzybowskiego podjęto współpracę z nowym reżimem uzasadniając to potrzebą wzmocnienia państwa i jego ustroju. Liczono przy tym na zmianę konstytucji w kierunku konserwatywnym. W 1927 SPN weszło do Bezpartyjnego Bloku Współpracy z Rządem, zachowując pewną autonomię organizacyjną. W 1933 weszło w ramach BBWR do Zjednoczenia Zachowawczych Organizacji Politycznych z Januszem Radziwiłłem jako prezesem, które z kolei w 1937 zostało przekształcone w Stronnictwo Zachowawcze. Prezesem został Adolf Rafał Bniński. Do wybuchu wojny Stronnictwo nie podjęło żywszej działalności.
Działaczami partii byli m.in. Leon Biliński, Michał Bobrzyński, Jan Bobrzyński, Stanisław Dąmbski, Stanisław Estreicher, Konstanty Grzybowski, Jan Hupka, Władysław Leopold Jaworski, Jan Konopka, Franciszek Salezy Potocki, Adam Romer, Aleksander Skrzyński, Tadeusz Starzewski, Jan Kanty Steczkowski, Władysław Stesłowicz, Adam Tarnowski, Zdzisław Tarnowski, Władysław Marian Zawadzki. 

</doc>
<doc id="223891" url="https://pl.wikipedia.org/wiki?curid=223891" title="Bieg na milę">
Bieg na milę

Bieg na milę – lekkoatletyczna konkurencja biegowa, zaliczana do biegów średnich. 1 mili odpowiada 1 609,34 metrów.
Dystans ten (ponad 4 okrążenia stadionu) jest popularny w krajach anglosaskich. Obecnie rozgrywa się go tylko na niektórych mityngach lekkoatletycznych, nie ma go na żadnych imprezach mistrzowskich. Najlepszym biegaczem na tym dystansie był Hicham El Guerrouj – rekordzista świata – który siedmiokrotnie występuje na liście 10 najlepszych rezultatów w historii biegu na jedną milę.
W krajach anglosaskich pokonanie przez Rogera Bannistera (6 maja 1954) granicy czterech minut na tym dystansie (uzyskał on wówczas 3:59,4) jest traktowane jako kamień milowy w historii lekkoatletyki; brytyjska mennica wypuściła w 2004 roku specjalną monetę 50-pensową z okazji 50 rocznicy tego wydarzenia. W ciągu tego półwiecza niektórzy lekkoatleci pokonali tę barierę wielokrotnie, m.in. Amerykanin Steve Scott przebiegł ten dystans poniżej 4 minut już 136-krotnie (najlepszy spośród jego wyników to 3:47,69 osiągnięty w lipcu 1982 w Oslo). Pierwszym czterdziestolatkiem, któremu udało się przebiec milę poniżej tej granicy jest Irlandczyk Eamonn Coghlan.
Najszybsi zawodnicy w historii.
mężczyźni.
Poniższa tabela przedstawia listę 10 najlepszych biegaczy na milę w historii tej konkurencji (stan na 16 czerwca 2022 r.)
kobiety.
Poniższa tabela przedstawia listę 10 najlepszych biegaczek na milę w historii tej konkurencji (stan na 22 sierpnia 2021 r.)
Najszybsi zawodnicy w hali.
mężczyźni.
Poniższa lista przedstawia 10 najszybszych zawodników na milę w hali (stan na 5 marca 2019 r.)
kobiety.
Poniższa lista przedstawia 10 najszybszych zawodniczek na milę w hali (stan na 22 marca 2022).

</doc>
<doc id="223896" url="https://pl.wikipedia.org/wiki?curid=223896" title="Wojkowice">
Wojkowice

Wojkowice – miasto w południowej Polsce, w województwie śląskim, w powiecie będzińskim.
Położenie.
Wojkowice położone są nad rzeką Brynicą, w Zagłębiu Dąbrowskim, będącym historyczną częścią zachodniej Małopolski.
Wojkowice sąsiadują: od północy i zachodu z gminą Bobrowniki (sołectwa: Rogoźnik, Bobrowniki), od wschodu z miastem Będzin (dzielnica Grodziec), od południa z miastem Siemianowice Śląskie (dzielnica Przełajka) oraz z miastem Piekary Śląskie (dzielnice: Dąbrówka Wielka i Brzozowice-Kamień).
W latach 1975-1976 i 1992-1998 miasto administracyjnie należało do województwa katowickiego.
Struktura powierzchni.
Według danych z 2002 Wojkowice zajmują obszar 12,77 km² (3,47% powierzchni powiatu), w tym:
Dzielnice.
Obecna miejscowość Wojkowice powstała 31 grudnia 1961 r. z połączenia dwóch odrębnych miejscowości: z osiedla Wojkowice Komorne i gromady Żychcice, w skład której wchodziła również dzielnica Kamyce. Tymczasowo miejscowość zachowała status osiedla. Na mocy rozporządzenia Prezesa Rady Ministrów PRL z dnia 18 lipca 1962 r. Wojkowice otrzymały prawa miejskie.
Po czasach sprzed 1961 r. pozostały w Wojkowicach lokalne nazwy tak zwanych „kolonii” które trudno nazwać dzielnicami ze względu na bardzo mały obszar, które obejmowały, najczęściej ograniczający się do jednej lub kilku ulic. Tak w Wojkowicach Komornych wyróżniano następujące kolonie:
Przed 1962 r. poszczególne miejscowości miały swoje części centralne, w których skupiało się życie administracyjne, społeczne, religijne i gospodarcze wsi. Tereny znajdujące się przy granicy obydwu miejscowości pozostały raczej niezabudowane i to właśnie tu skoncentrowane zostały wszystkie inwestycje miejskie prowadzone po 1962 r. W skład centralnej części miasta wchodzą:
Na rok 2018 brak podziału administracyjnego Wojkowic na dzielnice, funkcjonują jedynie dawne obiegowe nazwy części miasta.
Demografia.
Liczba ludności i jej struktura według płci.
Według danych z 31 grudnia 2014 miasto miało 8992 mieszkańców.
Dane z 31 grudnia 2012:
Struktura wiekowa.
Struktura wiekowa mieszkańców według danych z 31 grudnia 2012:
Przyrost naturalny w 2012 r. wyniósł –0,6%.
Piramida wieku mieszkańców Wojkowic w 2014 r.:
Nazwa.
Nazwa miejscowości notowana była w formach "Woykowicze Komornie" (1397), "Woykowycze Komorne" oraz "Woykowycze" (1470-80), "Woykowice Komorne" (1787). Jest to nazwa patronimiczna od nazwy osobowej "Wojek", która jest skróceniem od imion złożonych typu "Wojciech", "Wojsław".
Historia.
Wojkowice wzmiankowane były w 1271 r., a Żychcice już w 1254 r. W 1918 r. Wojkowice Komorne jako wioska aż do końca 1954 r. należały do gminy Bobrowniki. W 1926 r. podjęto próbę usamodzielnienia się administracyjnego (wieś liczyła 4 tys. mieszkańców), jednak petycja mieszkańców wniesiona do Wydziału Powiatowego Sejmiku Będzińskiego została odrzucona. 1 stycznia 1955 r. Wojkowice Komorne otrzymały status osiedla (wybory do Osiedlowej Rady Narodowej odbyły się 5 grudnia 1954 r.). 31 grudnia 1961 r. do Wojkowic przyłączono gromadę Żychcice o powierzchni 5,2 km² (Żychcice i Kamyce). Na mocy rozporządzenia Prezesa Rady Ministrów z 18 lipca 1962 r. osiedle otrzymało prawa miejskie pod nazwą Wojkowice. W lutym 1977 r. Wojkowice arbitralnie włączono do miasta Będzin. Jednak już 15 czerwca 1990 r. Osiedlowy Komitet Obywatelski w Wojkowicach przy Komitecie Obywatelskim Ziemi Będzińskiej w Będzinie, wystąpił do ówczesnego Prezesa Rady Ministrów z wnioskiem o utworzenie samodzielnej gminy miejskiej. 24 września 1990 r. Sejmik Samorządowy Województwa Katowickiego podejmuje uchwałę przywrócenia samodzielności gminie miejskiej Wojkowice. Po wielu zabiegach i interwencjach Wojkowice ponownie zostały samodzielnym miastem 1 stycznia 1992 r.
Gospodarka.
Ośrodek przemysłowy w Górnośląskim Okręgu Przemysłowym (GOP):
Transport.
W odległości około 5 km od centrum miasta przebiega droga Krajowa nr 94 Kraków – Wrocław (Międzynarodowa E40), a w odległości około 7,5 km przebiega droga Krajowa nr 86 znana jako trasa Warszawa – Katowice (Droga międzynarodowa E75).
Przez samo miasto przebiegała niegdyś linia kolejowa Tarnowskie Góry – Ząbkowice.
Od 1957 r. istniała linia tramwajowa z Będzina do Wojkowic (potem przedłużona do Żychcic), zlikwidowana 31 marca 2006 r.
Sąsiednie gminy.
Będzin, Bobrowniki, Piekary Śląskie, Psary, Siemianowice Śląskie

</doc>
<doc id="223901" url="https://pl.wikipedia.org/wiki?curid=223901" title="Język zulu">
Język zulu

Język zulu, język zuluski (zulu ) – język z grupy bantu, używany przede wszystkim przez Zulusów, spośród których 95% mieszka w Republice Południowej Afryki. Jeden z jedenastu języków urzędowych w RPA. Język zulu jest najczęściej używanym językiem w RPA (24% obywateli), a z uwagi na podobieństwo do innych języków z grupy bantu, objętych statusem urzędowych w RPA, jest zrozumiały dla około połowy obywateli RPA. Mimo to status języka urzędowego zyskał dopiero w 1994 r. po zniesieniu apartheidu.
Fonetyka.
Podobnie jak wiele innych języków bantu, zulu jest językiem tonalnym. Różnica tonu może pociągać za sobą różnicę znaczenia wyrazu, jednakże tony nie są zaznaczane na piśmie. Język zuluski (oraz język xhosa) wyróżnia spośród innych języków bantu wykorzystanie w charakterze spółgłosek tzw. mlasków (cecha ta została zapożyczona z języków khoisan). Mlaski zapisywane są w postaci liter spółgłoskowych lub kombinacji liter np. c, gc, ngc, gq, xh itd.
Składnia.
Szyk wyrazów w zdaniu jest typu SVO.

</doc>
<doc id="223902" url="https://pl.wikipedia.org/wiki?curid=223902" title="Bohater Federacji Rosyjskiej">
Bohater Federacji Rosyjskiej

Bohater Federacji Rosyjskiej () – najwyższy tytuł honorowy Federacji Rosyjskiej.
Tytuł honorowy Bohatera Federacji Rosyjskiej został ustanowiony dekretem z 20 marca 1992 roku, w miejsce poprzedniego tytułu Bohatera Związku Radzieckiego, związanego z ZSRR. Nadawany jest przez Prezydenta Rosji za szczególne zasługi dla państwa i narodu, związane z bohaterskim wysiłkiem.
Bohaterowi Federacji Rosyjskiej wręczany jest medal, powtarzający formę medalu Złotej Gwiazdy Bohatera Związku Radzieckiego, lecz różniący się wstążką w kolorach flagi Rosji: białym, niebieskim i czerwonym.
Tytuł honorowy Bohatera Federacji Rosyjskiej nie jest odznaczeniem państwowym, lecz stanowi wyróżnienie za zasługi. Najwyższym odznaczeniem Federacji Rosyjskiej jest order św. Andrzeja Apostoła Pierwszego Powołania.
W przypadku nadania jednej osobie zarówno tytułu Bohatera Federacji Rosyjskiej, jak i tytułu Bohatera Pracy Federacji Rosyjskiej, w jego rodzinnej miejscowości, na podstawie dekretu Prezydenta Federacji Rosyjskiej, stawia się jej popiersie z brązu z odpowiednim opisem.

</doc>
<doc id="223914" url="https://pl.wikipedia.org/wiki?curid=223914" title="Boys wz.37">
Boys wz.37



</doc>
<doc id="223916" url="https://pl.wikipedia.org/wiki?curid=223916" title="Haile Gebrselassie">
Haile Gebrselassie

Haile Gebrselassie (amh. ኃይሌ ገብረ ሥላሴ; ur. 18 kwietnia 1973 w Asseli) – etiopski lekkoatleta, specjalizujący się w biegach na długich dystansach, a także przedsiębiorca i biznesmen, założyciel Marathon Motors Engineering.
Jeszcze do roku 2004 posiadał dwa rekordy świata na 5000 metrów oraz na 10 000 m, które jednak odebrał mu jego rodak Kenenisa Bekele. W cały czas trwającej karierze zdobył dwa złote medale olimpijskie oraz osiem z Mistrzostw Świata zarówno na otwartym stadionie, jak i w hali. Z powodzeniem startował na dłuższych dystansach – półmaratonach i maratonach. W roku 2006 ustanowił rekord świata w półmaratonie, uzyskując wynik 58:55 (był pierwszym człowiekiem, który pokonał ten dystans w czasie krótszym niż 59 minut). 
Startując w czerwcu 2007 w Ostrawie na mitingu Grand Prix IAAF, ustanowił rekord świata w biegu godzinnym. W ciągu 60 minut pokonał dystans 21 km i 285 m (rekord pobity został dopiero w 2020).
28 września 2008 w berlińskim maratonie ustanowił rekord świata na tym dystansie z czasem 2:03:59. 7 listopada 2010 ogłosił zakończenie kariery, lecz po kilku dniach zmienił zdanie i postanowił kontynuować starty. W maju 2015 zakończył karierę, a w listopadzie 2016 został przewodniczącym etiopskiej federacji lekkoatletycznej.

</doc>
<doc id="223917" url="https://pl.wikipedia.org/wiki?curid=223917" title="Austria Wiedeń">
Austria Wiedeń

FK Austria Wiedeń – austriacki klub piłkarski z siedzibą w Wiedniu, założony 12 marca 1911 roku, po Rapidzie Wiedeń druga najbardziej utytułowana drużyna piłkarska w swoim kraju.
Historia.
Klub został założony 29 października 1910 i już przed II wojną światową należał do czołowych zespołów austriackich (swoje pierwsze mistrzostwo zdobył w 1924). W 1926 przekształcił się z amatorskiego w profesjonalny. W latach 30. odnosił sukcesy na arenie międzynarodowej, zdobywając dwukrotnie najważniejsze międzynarodowe trofeum klubowe środkowej Europy, Puchar Mitropa w 1933 i 1936. Najwybitniejszym graczem Austrii okresu przedwojennego był Matthias Sindelar, legenda reprezentacji Austrii, gracz słynnego "Wunderteamu". Po Anschlussie w 1938 roku wielu działaczy i piłkarzy Austrii, pochodzenia żydowskiego opuściło klub i kraj lub zostało zamordowanych przez nazistowski reżim. W niewyjaśnionych okolicznościach zmarł również lider zespołu Sindelar. W tym okresie Austria Wiedeń nie odnosiła znaczących sukcesów, do takich można jednak zaliczyć zachowanie tradycyjnej nazwy, mimo nacisków nazistów.
Po II wojnie światowej Austria zaliczała się do najlepszych klubów Bundesligi wraz z Rapidem Wiedeń, głównym rywalem. Potwierdzeniem tego były wielokrotnie zdobywane tytuły mistrza Austrii i zwycięstwa w Pucharze Austrii. Złotym wiekiem nazywane są lata 60., w których Austria zdobyła trzy mistrzostwa kraju z rzędu (1961, 1962, 1963). Do najważniejszych gwiazd zespołu tego okresu należą trener Ernst Ocwirk oraz piłkarze Horst Nemec, Ernst Fiala, Johann Geyer i Horst Hirnschrodt. W latach 70. i 80. piłkarze Austrii dominowali w rodzimej lidze. Doszli również w 1978 do finału Pucharu Zdobywców Pucharów, w którym przegrali z Anderlechtem 0:4 oraz do półfinału Pucharu Mistrzów w 1979. Do liderów zespołu w tym okresie zaliczali się Herbert Prohaska i Toni Polster.
W latach 90. Austria również należała do czołowych drużyn, jednak od 1993 roku nie potrafiła wywalczyć mistrzostwa kraju. W 1997 roku, w Pucharze Intertoto Austria uległa w Wiedniu Odrze Wodzisław Śląski 5:1. Kolejne sukcesy przyszły wraz z wykupieniem klubu przez Franka Stronacha w 1999 roku. Zainwestował on w klub wiele pieniędzy, kupując wielu znanych graczy, co zaowocowało mistrzostwem kraju i Pucharem Austrii w 2003 roku. Lata 1999–2004 były również okresem, w którym zespół nosił nazwę FK Austria Memphis Magna, pochodzącą od nazwy konsorcjum nowego właściciela. W 2004 roku powrócono do poprzedniej nazwy.
Podczas sezonu 2004/2005 Austria Wiedeń odniosła największy od 1978 roku sukces w międzynarodowych pucharach, docierając do ćwierćfinału Pucharu UEFA, gdzie odpadła z rozgrywek po dwóch remisach z zespołem Parmy. 2005 rok przyniósł drużynie zwycięstwo w Pucharze Austrii. W listopadzie 2005 roku Frank Stronach zrezygnował ze swojego stanowiska co spowodowało również odejście w kolejnym letnim okienku transferowym kluczowych zawodników klubu takich jak Roland Linz, Vladimír Janočko, Joey Didulica, Libor Sionko, Filip Šebo czy Sigurd Rushfeldt. Sezon 2005/06 zespół zakończył z tytułem Mistrza Austrii i z Pucharem Austrii.
Mimo utraty kluczowych zawodników i ze znacznie ograniczonym budżetem, w sezonie 2006/2007 Austria Wiedeń po raz kolejny z rzędu zdobyła Puchar Austrii oraz zdołała zakwalifikować się do fazy grupowej Pucharu UEFA (po wygranej z Legią Warszawa 2:1 w dwumeczu) wcześniej odpadając z Ligi Mistrzów po przegranej z Benfiką Lizbona w rundzie wstępnej. Nowym dyrektorem generalnym został Thomas Parits, który zarządza klubem do dziś.
Latem 2008 roku zespół po raz kolejny został osłabiony przez odejście kluczowych zawodników, w tym Yüksela Sariyara, który opuścił Austrię na rzecz drugoligowego, nowego zespołu Franka Stronacha FC Magna. W sezonie 2012/13 Austria zdobyła 24. tytuł mistrzowski, wyprzedzając Red Bull Salzburg, ale przegrywając niespodziewanie w finale Pucharu Austrii z zespołem SV Pasching. W sierpniu 2013 roku Austria Wiedeń pierwszy raz w historii zakwalifikowała się do fazy grupowej Ligi Mistrzów, pokonując od III rundy kwalifikacyjnej zespoły Hafnarfjarðar i Dinamo Zagrzeb. W grupie z Atlético Madryt, Zenitem Petersburg i FC Porto zajęła ostatnie miejsce.

</doc>
<doc id="223924" url="https://pl.wikipedia.org/wiki?curid=223924" title="Six Sigma">
Six Sigma



</doc>
<doc id="223925" url="https://pl.wikipedia.org/wiki?curid=223925" title="Ciężki karabin maszynowy Vickers">
Ciężki karabin maszynowy Vickers



</doc>
<doc id="223928" url="https://pl.wikipedia.org/wiki?curid=223928" title="Java Platform, Micro Edition">
Java Platform, Micro Edition

Java Platform, Micro Edition lub Java ME (wcześniej jako Java 2 Platform, Micro Edition lub J2ME) – specyfikacja opracowana przez firmę Sun Microsystems opisująca uproszczoną wersję platformy Java. Platforma Java ME została zaprojektowana z myślą o tworzeniu aplikacji mobilnych dla urządzeń o bardzo ograniczonych zasobach, takich jak telefony komórkowe lub palmtopy.
Ze względu na ograniczenia techniczne takich urządzeń, tj. wolniejsze procesory, mniejszą pamięć, Java ME posiada swój własny, okrojony w stosunku do Java SE zbiór klas zwanych konfiguracją (ang. configuration). Konfiguracje są uzupełniane przez profile (ang. profiles) dodające do istniejących klas swoje własne klasy zapewniające wykonywanie określonych zadań na konkretnych urządzeniach. Profile mogą natomiast być wzbogacone o pakiety opcjonalne (ang. Optional Packages). Taka różnorodność API (Application Programming Interface) daje projektantom i programistom dużą elastyczność w tworzeniu oprogramowania dla urządzeń wyposażonych w różne konfiguracje sprzętowe. Środowisko Java ME posiada także w zależności od wybranej konfiguracji swoje własne maszyny wirtualne.
Wykorzystanie.
Java ME jest popularną platformą wykorzystywaną m.in. przy tworzeniu gier na telefony komórkowe. Duży wybór narzędzi pozwalających na rozwój i testowanie aplikacji przy użyciu programów zwanych emulatorami, które instalowane są na komputerach klasy PC, bez konieczności instalowania tworzonych programów za każdym razem na telefonie komórkowym, obniża znacznie koszt i przyspiesza proces tworzenia oprogramowania. W porównaniu do skomplikowanego procesu tworzenia gier na inne platformy, takie jak: Nintendo, Sony, Microsoft, które wymagają nabycia i stosowania dodatkowych (oprócz PC) urządzeń, specyficznych dla danego rozwiązania, powoduje, że Java ME jest jedną z najczęściej wykorzystywanych w tym celu technologii.
Konfiguracje i profile.
W Java ME wyróżniamy dwie konfiguracje: CLDC (Connected Limited Device Configuration) oraz CDC (Connected Device Configuration).
CLDC (Connected Limited Device Configuration) jest konfiguracją zaprojektowaną dla urządzeń o najbardziej ograniczonych zasobach, m.in. telefonów komórkowych. Dostępne dla tej konfiguracji profile to:
Kombinacja CLDC wraz z profilem MIDP (Mobile Information Device Profile) to najczęściej spotykane połączenie. Na jego bazie tworzone są aplikacje zwane MIDletami, wśród których wyróżnić możemy gry lub inne aplikacje wykorzystywane przykładowo w biznesie. Gotowy MIDlet może być uruchamiany na wszystkich urządzeniach, które mają zaimplementowaną maszynę wirtualną dla konfiguracji CLDC i profilu MIDP. Instalacja aplikacji na urządzeniu mobilnym sprowadza się do skopiowania pliku JAR (Java Archive) i JAD (Java Application Descriptor) przy pomocy kabla, IRDy, Bluetooth lub technologii GPRS na dane urządzenie.
CDC (Connected Device Configuration) jest konfiguracją zaprojektowaną dla urządzeń o większej mocy obliczeniowej, pamięci i bardziej rozbudowanym interfejsie sieciowym, wśród których wyróżnić możemy: PDA (Personal Digital Assistant), organizery i telefony "z wyższej półki". Dostępne dla tej konfiguracji profile to:
Maszyny wirtualne.
Każdy producent urządzeń mobilnych implementuje swoją własną maszynę wirtualną. Jej budowa jest zależna od platformy systemowej urządzenia. W zależności od implementacji mogą pojawić się dodatkowe funkcjonalności, np. kontrola nad wibratorem czy podświetlaniem ekranu w telefonie, dostęp do części książki telefonicznej, możliwość wysyłania SMS-ów czy nawet wykonania rozmowy telefonicznej. Do własnej maszyny wirtualnej producenci dostarczają jej API. Używanie charakterystycznych dla urządzenia funkcji zawęża jednak grupę odbiorców naszej aplikacji. Maszyna wirtualna opracowana dla konfiguracji CLDC nazywana jest KVM (K Virtual Machine).

</doc>
<doc id="223929" url="https://pl.wikipedia.org/wiki?curid=223929" title="Ręczny karabin maszynowy Lewis">
Ręczny karabin maszynowy Lewis



</doc>
<doc id="223930" url="https://pl.wikipedia.org/wiki?curid=223930" title="Barbaryzm">
Barbaryzm

Barbaryzm (z gr. "barbarismós", od "bárbaros" „barbarzyńca, cudzoziemiec”) – jednostka językowa niewłaściwa dla danego języka, przeniesiona do wypowiedzi z języka obcego (zapożyczenie lub kalka językowa). Termin ten odnoszony jest w szczególności do elementów ocenianych negatywnie, postrzeganych jako zbędne i łamiących ustalone konwenanse językowe. Według innego rozumienia barbaryzm to każdy element językowy uchodzący za niekulturalny, niewłaściwy dla języka literackiego. Niekiedy definiuje się go jako „poważny błąd językowy”.
Barbaryzmy opierają się na zasadzie kontrastu między językami. Mogą zatem nadawać tekstowi literackiemu szczególną wartość stylistyczną. Wykorzystywane są jako chwyty stylistyczne służące podkreśleniu kunsztowności wypowiedzi (zwłaszcza makaronizmy w literaturze barokowej), wywołaniu efektów humorystycznych lub językowej charakterystyce postaci. 

</doc>
<doc id="223931" url="https://pl.wikipedia.org/wiki?curid=223931" title="Liber Annuus">
Liber Annuus



</doc>
<doc id="223932" url="https://pl.wikipedia.org/wiki?curid=223932" title="Ręczny karabin maszynowy Bren">
Ręczny karabin maszynowy Bren



</doc>
<doc id="223934" url="https://pl.wikipedia.org/wiki?curid=223934" title="Solecyzm">
Solecyzm

Solecyzm ( z gr. "soloikismós") – błąd językowy, który polega na połączeniu poprawnych formalnie wyrazów w niepoprawną konstrukcję składniową (np. "Używam długopis. Jan jest bardzo żonaty.").

</doc>
<doc id="223935" url="https://pl.wikipedia.org/wiki?curid=223935" title="Jimmy Connors">
Jimmy Connors

Jimmy Connors, właśc. James Scott Connors (ur. 2 września 1952 w Belleville) – amerykański tenisista i trener tenisa, lider rankingu światowego, zwycięzca 8 turniejów wielkoszlemowych w grze pojedynczej i 2 w grze podwójnej, zdobywca Pucharu Davisa.
Kariera tenisowa.
Zawodnik leworęczny, znany z ambicji i waleczności; awansował na pozycję lidera rankingu ATP World Tour w lipcu 1974 i pozostawał na czołowym miejscu przez kolejne 160 tygodni. Powracał na pozycję lidera jeszcze kilkakrotnie, spędzając łącznie na nim 268 tygodni (5 wynik w historii). W latach 1974–1983 nieprzerwanie figurował w czołowej trójce najlepszych tenisistów na świecie.
Do legendy przeszły jego pojedynki z Björnem Borgiem, Johnem McEnroe, Ivanem Lendlem, Johnem Newcombem. Z turniejów wielkoszlemowych nie udało mu się triumfować jedynie we French Open. Jest rekordzistą pod względem wygranych turniejów – wygrał ich 109 – oraz pod względem występów w finałach turniejów, osiągając 164. Zwyciężył także w największej liczbie meczów w karierze (1274). Connors wygrał też najwięcej meczów w US Open (98).
Pod koniec kariery, w wieku 39 lat doszedł do półfinału US Open 1991, pokonując kilku znacznie młodszych rywali; przegrał dopiero z przyszłym liderem tenisa męskiego Courierem. W turnieju tym startował jeszcze rok później (zdołał przejść do 2 rundy). W cyklu ATP World Tour w czerwcu 1995, otrzymawszy od organizatorów turnieju w Halle dziką kartę, awansował do ćwierćfinału, po zwycięstwach nad dwoma rywalami z czołowej setki rankingu; uległ późniejszemu zwycięzcy turnieju Markowi Rossetowi, młodszemu o 19 lat.
Reprezentował barwy narodowe w Pucharze Davisa zdobywając to trofeum w 1981 roku. W 1984 roku Amerykanie w składzie z Connorsem przegrali w finale. Łącznie Connors zagrał w tych rozgrywkach 13 meczów singlowych, odnosząc 10 zwycięstw.
W 1998 roku został włączony do Międzynarodowej Tenisowej Galerii Sławy.
Zwycięstwa w turniejach ATP World Tour.
Zwycięstwa turniejowe (109):
Kariera trenerska.
Po raz pierwszy jako trener zaczął pracować w 2006 roku, z Andym Roddickiem. Ich współpraca zakończyła się w 2008 roku. W 2013 roku był szkoleniowcem Marii Szarapowej. W 2015 pracował wspólnie z Eugenie Bouchard.

</doc>
<doc id="223936" url="https://pl.wikipedia.org/wiki?curid=223936" title="Collectio Maior">
Collectio Maior



</doc>
<doc id="223938" url="https://pl.wikipedia.org/wiki?curid=223938" title="Collectio Minor">
Collectio Minor



</doc>
<doc id="223940" url="https://pl.wikipedia.org/wiki?curid=223940" title="Dywilin">
Dywilin



</doc>
<doc id="223942" url="https://pl.wikipedia.org/wiki?curid=223942" title="Algorytm Taylora">
Algorytm Taylora

Algorytm Taylora został zaproponowany jako sposób na przeprowadzenie z zadaną dokładnością manipulatora robotycznego z położenia początkowego do położenia końcowego wzdłuż zadanej ścieżki.
Wymagania.
Algorytm wymaga podania szeregu danych wejściowych:
Dodatkowo określamy współrzędne wewnętrzne formula_4 takie, że:
Ostatni warunek zapewnia zużycie małej ilości energii.
Taylor zaproponował prosty sposób na określenie jak powinien poruszać się manipulator. Zauważył on, że ramię robota porusza się najczęściej po łuku. Kolejnym spostrzeżeniem był sposób ... wieszania firan. Na początku chwytane są dwa krańce firany (zauważmy, że powoduje to powstanie łuku), następnie chwytany jest środek (powstają dwa mniejsze łuki) itd. Sposób ten zastosowany został w algorytmie.
Algorytm.
Określamy zakres w jakim należy sprawdzić dokładność śledzenia (początkowo będzie to formula_9 formula_10), a następnie wyznaczamy położenie punktu próbnego formula_11
gdzie formula_13 (formula_14 oraz formula_15 to współrzędne wewnętrzne odpowiadające odpowiednio formula_16 oraz formula_17).
Ostatnim wyznaczanym punktem jest punkt środkowy formula_18 leżący pośrodku punktów formula_16 i formula_20 Kiedy już mamy informacje o wszystkich potrzebnych nam punktach określamy odległość pomiędzy punktem próbnym formula_21 a punktem środkowym formula_22 Jeśli odległość ta jest większa niż zadana dokładność formula_23 to powtarzamy całą procedurę dla dwóch nowych zakresów: formula_24 oraz formula_25 Natomiast jeśli błąd znajduje się w podanym zakresie, to dla danego zakresu nic nie robimy.
Jak widać algorytm jest rekurencyjny i działa na zmniejszających się coraz bardziej zakresach. Należy także zauważyć, że wartość nastawy wewnętrznej dla punktu formula_18 uzyskujemy ze wzoru formula_27
Modyfikacje.
Do algorytmu można zastosować dodatkowe modyfikacje poprawiające sposób realizacji.

</doc>
<doc id="223943" url="https://pl.wikipedia.org/wiki?curid=223943" title="Debugging">
Debugging



</doc>
<doc id="223944" url="https://pl.wikipedia.org/wiki?curid=223944" title="Mieczysław Grydzewski">
Mieczysław Grydzewski

Mieczysław Grydzewski (pierwotnie Mieczysław Grützhändler, później Grycendler; ur. 27 grudnia 1894 w Warszawie, zm. 9 stycznia 1970 w Londynie) – polski historyk pochodzenia żydowskiego, felietonista, dziennikarz, redaktor czasopisma „Skamander” oraz tygodnika „Wiadomości Literackie”.
Życiorys.
Syn Jakuba i Cecylii z Beudelschów. W czasie I wojny światowej rozpoczął studia prawnicze na Uniwersytecie Moskiewskim, które kontynuował na Uniwersytecie Warszawskim pod kierunkiem prof. Marcelego Handelsmana, uzyskując w 1922 stopień doktora nauk filozoficznych.
W czasie wojny polsko-bolszewickiej pracował wraz z Janem Lechoniem i Julianem Tuwimem w Biurze Prasowym Wodza Naczelnego Józefa Piłsudskiego. Założyciel i redaktor pism literackich dwudziestolecia międzywojennego: „Skamander” i „Wiadomości Literackie”. Na łamach tego pierwszego powstała grupa literacka o takiej samej nazwie; to drugie pod zmienianą nazwą („Wiadomości Polskie, Polityczne i Literackie” oraz „Wiadomości”) prowadził nieprzerwanie na emigracji w Paryżu (od 1939) i Londynie (od 1940) przez lat 40., nierzadko skłócony z przedwojennymi przyjaciółmi, którym nie mógł wybaczyć powrotu do Polski i służalczego popierania stalinizmu (szczególnie dotyczyło to Juliana Tuwima).
Grydzewski był też w „Wiadomościach” autorem felietonów pod tytułem "Silva rerum". I mimo że do ich autorstwa nie przyznawał się (podpisywał je przeróżnymi pseudonimami, a nawet prowadził w nich polemiki z redaktorem naczelnym), to wkładał w nie większość swego czasu i energii twórczej. Felietony te powstawały zazwyczaj w czytelni British Museum i analizowały wynajdywane historyczne ciekawostki nt. Polski oraz literatury. Dużo miejsca zajmuje w nich też wątek polskich Żydów. W 1966 po znacznym pogorszeniu stanu zdrowia przekazał prowadzenie „Wiadomości” Michałowi Chmielowcowi, pozostawiając sobie dział "Silva rerum".
W 1957 powołał emigracyjną Akademię Literatury, zwaną Akademią Grydzewskiego i ustanowił Nagrodę Wiadomości przyznawaną corocznie do 1990 dla najlepszej książki polskiej wydanej na emigracji.
W 1994 pojawił się pierwszy książkowy wybór felietonów M. Grydzewskiego "Silva rerum".

</doc>
<doc id="223946" url="https://pl.wikipedia.org/wiki?curid=223946" title="John McEnroe">
John McEnroe

John McEnroe ("John Patrick McEnroe Jr.", ur. 16 lutego 1959 w Wiesbaden) – amerykański tenisista, występujący na światowych kortach od 1978 do 2006 roku, klasyfikowany w rankingu ATP na 1. miejscu w grze pojedynczej (1980) i na 1. miejscu w grze podwójnej (1983); mistrz siedmiu turniejów wielkoszlemowych w grze pojedynczej (1979-1984), dziewięciu w grze podwójnej (1979-1992) i jednego w grze mieszanej (1977); zwycięzca ATP Finals 1978, 1983 i 1984 w grze pojedynczej oraz w latach 1978–1984 w grze podwójnej; pięciokrotny zdobywca Pucharu Davisa wraz z drużyną Stanów Zjednoczonych (1978-1992); finalista Pucharu Hopmana 1990 wraz z drużyną Stanów Zjednoczonych. Tenisista leworęczny z jednoręcznym bekhendem.
Do 2006 roku wygrał 77 turniejów ATP Tour w grze pojedynczej, 78 w grze podwójnej i 1 w grze mieszanej, co jest najwyższą łączną sumą wygranych zawodów w historii tenisa.
W sezonie 1984 zwyciężył 82 mecze singlowe, a przegrał 3, co daje mu najwyższy w dziejach procent wygranych spotkań w jednym roku kalendarzowym (96,5%).
W 1981, 1983 i 1984 nagradzany był tytułem Tenisisty Roku ATP i Mistrza Świata ITF.
Znany ze swojego wybuchowego charakteru; w czasie meczów wielokrotnie wszczynał kłótnie z sędziami, za co często karany był dyskwalifikacją. Do historii przeszedł jego okrzyk "You cannot be serious", którego adresatem był jeden z arbitrów w czasie turnieju wimbledońskiego w 1981 roku. Taki tytuł nosi również autobiografia tenisisty, wydana w 2002 roku.
Jego największymi tenisowymi rywalami byli: Ivan Lendl (z którym rozegrał 36 profesjonalnych pojedynków), Jimmy Connors (34), Bjorn Borg (14), Stefan Edberg i Mats Wilander (po 13).
W 1999 został włączony do Międzynarodowej Tenisowej Galerii Sławy.
Po zakończeniu kariery tenisowej pracował jako kapitan reprezentacji Stanów Zjednoczonych w Pucharze Davisa. Obecnie jest komentatorem tenisowym; współpracuje ze stacją Eurosport w czasie turniejów wielkoszlemowych.
Od września 2017 pełni funkcję kapitana Drużyny Światowej w międzynarodowych rozgrywkach o Puchar Lavera.
Kariera tenisowa.
Zawodnik leworęczny, przez wielu znawców uważany za najlepszego woleistę w historii. Budził emocje wśród kibiców nie tylko efektownym, ofensywnym stylem gry, ale także wybuchowym zachowaniem na korcie; kłócił się często z sędziami, co kilkakrotnie kończyło się dyskwalifikacją. W 1977 po raz pierwszy awansował do półfinału Wimbledonu, również półfinał osiągnął w swoim ostatnim występie w tym turnieju – w 1992. W latach 1980–1985 spędził łącznie 170 tygodni na pozycji lidera rankingu światowego; pozycję lidera osiągnął również w liście deblistów. Tworzył wybitną parę deblową z Peterem Flemingiem.
Karierę zawodową zakończył w 1992, w ostatnim roku startów wygrywając w parze z Niemcem Stichem grę podwójną na Wimbledonie, po niezwykle zaciętym pięciosetowym finale z Grabbem i Renebergiem. Również w 1992 zdobył po raz piąty Puchar Davisa (wcześniej w 1978, 1979, 1981 i 1982), występując w meczu finałowym w deblu, jako partner Samprasa. Zdobył ponadto dwukrotnie Drużynowy Puchar Świata (1984, 1985). Po zakończeniu kariery z powodzeniem występuje w rozgrywkach weteranów, udziela się również jako komentator tenisa. W lutym 2006 wystąpił z tzw. dziką kartą w turnieju deblowym w San Jose i w parze ze Szwedem Björkmanem odniósł 78. turniejowe zwycięstwo. W latach 1999–2000 pełnił funkcję kapitana reprezentacji w Pucharze Davisa, ale po mało udanym sezonie (trudne zwycięstwa nad Zimbabwe i Czechami, porażka 0:5 z Hiszpanią) zrezygnował i został zastąpiony przez brata, Patricka.
W 2009 John McEnroe i Jimmy Connors rozegrali pokazowy mecz podczas wielkoszlemowego turnieju US Open.
Życie prywatne.
John McEnroe urodził się w Wiesbaden na terenie ówczesnej Republiki Federalnej Niemiec.
Jego rodzicami byli Amerykanie, John Patrick McEnroe Sr. i jego żona, Kay z domu Tresham. Wraz z rodziną przeprowadził się do Nowego Jorku w 1960.
Ma dwóch młodszych braci: Marka McEnroe (ur. 1964) i Patricka McEnroe (ur. 1966), również tenisistę.
1 sierpnia 1986 wziął ślub z amerykańską aktorką Tatum O'Neal. Małżonkowie mają troje dzieci: Kevina Jacka McEnroe (ur. 23 maja 1986), Seana Timothy’ego O’Neal (ur. 23 września 1987) i Emily Katherine McEnroe (ur. 10 maja 1991). Związek zakończył się rozwodem w 1994, a w 1998 tenisista otrzymał wyłączne prawo opieki nad dziećmi z powodu uzależnienia O’Neal od heroiny.
W 1997 jego drugą żoną została amerykańska piosenkarka rockowa Patty Smyth. Para ma dwie córki: Annę McEnroe (ur. 27 grudnia 1995) i Avę McEnroe (ur. 28 marca 1999).
Mieszka w Nowym Jorku.

</doc>
<doc id="223948" url="https://pl.wikipedia.org/wiki?curid=223948" title="M1 Garand">
M1 Garand



</doc>
<doc id="223951" url="https://pl.wikipedia.org/wiki?curid=223951" title="Gminy polskie">
Gminy polskie



</doc>
<doc id="223953" url="https://pl.wikipedia.org/wiki?curid=223953" title="Paweł Hulka-Laskowski">
Paweł Hulka-Laskowski

Paweł Hulka-Laskowski, z domu: Paweł Hulka, swoje prace sygnował także jako Paweł Laskowski (ur. 25 czerwca 1881 w Żyrardowie, zm. 29 października 1946 w Cieszynie) – polski pisarz i tłumacz; działacz i publicysta (społeczny, lecz przede wszystkim religijny – był ewangelikiem reformowanym), wolnomyśliciel.
Życiorys.
Urodził się w rodzinie robotniczej jako syn Józefa Hulki i Elżbiety z Howorków, pracowników fabryki włókienniczej, w protestanckiej rodzinie wywodzącej się z czeskich emigrantów.
Tłumaczył na polski utwory takich autorów jak: Karel Čapek, Božena Němcová, Jonathan Swift, James Fenimore Cooper, Dmitrij Mereżkowski, Ernst Kretschmer, Emil Ludwig, Roger Martin du Gard. Jednak najbardziej jest znany z przekładu "Przygód dobrego wojaka Szwejka" Jaroslava Haška.
W dwudziestoleciu międzywojennym pisał do wielu czasopism, współpracował wtedy zwłaszcza z „Wiadomościami Literackimi” i ewangelickim pismem „Jednota”. W 1921 wspólnie z żoną, Kazimierą Hulką-Laskowską, zaczął wydawać niezależne „Echo Żyrardowskie”, które było pierwszą gazetą w Żyrardowie.
Działał w Polskim Związku Myśli Wolnej. Publikował artykuły w organie prasowym PZMW „Wolnomyślicielu Polskim”.
Pochowany na cmentarzu ewangelickim w Cieszynie.
Upamiętnienie.
15 maja 1966 r. na budynku przy obecnej ulicy Gabriela Narutowicza 34 umieszczono tablicę o treści:
W jego mieszkaniu w 1991 r. został otwarty Gabinet Pisarza Pawła Hulki-Laskowskiego. W grudniu 1996 r., z okazji 80-lecia praw miejskich, Rady Miejska Żyrardowa nadała pisarzowi tytuł Zasłużonego dla miasta Żyrardowa, zaś lata 2001 i 2011 (w 130. rocznicę urodzin i 65 rocznicę śmierci pisarza) władze Żyrardowa ogłosiły Rokiem Pawła Hulki-Laskowskiego.
W dniach 20–30 maja 2015 r. zorganizowano w Łodzi poświęcone mu sympozjum naukowe, z którego referaty opublikowano w "Paweł Hulka-Laskowski. Pisarz, religioznawca, bibliofil i pedagog. Materiały z konferencji odbytej w Łodzi 20–30 maja 2015 roku".

</doc>
<doc id="223955" url="https://pl.wikipedia.org/wiki?curid=223955" title="Adamów (gmina w powiecie zamojskim)">
Adamów (gmina w powiecie zamojskim)

Adamów (do 1954 "gmina Suchowola") – gmina wiejska w województwie lubelskim, w powiecie zamojskim. Siedzibą władz gminy jest Adamów. Według danych z 30 czerwca 2004 gminę zamieszkiwało 5145 osób.
W latach 1975–1998 gmina położona była w województwie zamojskim.
Ochrona przyrody.
Na obszarze gminy znajduje się rezerwat przyrody Debry chroniący starodrzew bukowo-jodłowy z wieloma rzadkimi gatunkami roślin górskich w runie, występujących na wierzchowinie oraz w kilku wąwozach.
Struktura powierzchni.
Według danych z roku 2002 gmina Adamów ma obszar 110,55 km², w tym:
Gmina stanowi 5,9% powierzchni powiatu.
Demografia.
Dane z 30 czerwca 2004:
Sąsiednie gminy.
Krasnobród, Krynice, Łabunie, Zamość, Zwierzyniec.

</doc>
<doc id="223956" url="https://pl.wikipedia.org/wiki?curid=223956" title="Ingram M10">
Ingram M10



</doc>
<doc id="223960" url="https://pl.wikipedia.org/wiki?curid=223960" title="Uzi">
Uzi



</doc>
<doc id="223962" url="https://pl.wikipedia.org/wiki?curid=223962" title="Piękna Helena">
Piękna Helena



</doc>
<doc id="223963" url="https://pl.wikipedia.org/wiki?curid=223963" title="Michał Jerzy książę Poniatowski">
Michał Jerzy książę Poniatowski



</doc>
<doc id="223965" url="https://pl.wikipedia.org/wiki?curid=223965" title="Philippe de Girard">
Philippe de Girard

Philippe Henri de Girard (ur. 1 lutego 1775 w Lourmarin w Prowansji, zm. 26 sierpnia 1845 w Paryżu) – francuski inżynier i wynalazca.
Życiorys.
Urodził się w zamożnej rodzinie mieszczańskiej wyznania kalwińskiego. W wieku 14 lat skonstruował urządzenie do pozyskiwania energii z fal morskich. 1810 roku brał udział w rozpisanym przez rząd francuski konkursie na zbudowanie przędzarki włókien lnianych. Wynaleziona przez niego przędzarka potrafiła z jednego kilograma lnu uprząść 150 km nici. Urządzenie to zrewolucjonizowało proces produkcji tkanin lnianych. W 1812 uruchomił w Paryżu zakład z 2 tysiącami wrzecion. w 1818, mieszkając w Wiedniu skonstruował czesarkę do lnu oraz maszynę do produkcji przędzy lnianej z pakuł. Przebywał na ziemiach polskich w latach 1825–1844. Philippe de Girard w 1825 roku powołany został przez księcia Franciszka Ksawerego Druckiego Lubeckiego, ministra skarbu rządu Królestwa Polskiego, na stanowisko naczelnego mechanika przy Wydziale Górniczym Komisji Rządowej Przychodów i Skarbu. Do jego zadań należało instalowanie w kopalniach i hutach urządzeń mechanicznych oraz ulepszanie już istniejących. Unowocześnił m.in. zakłady mechaniczne w Białogonie, Samsonowie, Sielpi i hutę cynku „Ksawery” pod Będzinem. W 1828 roku zainstalował w Dowspudzie skonstruowaną przez siebie turbinę wodną. Zaangażował się w powstanie listopadowe – opracował technikę produkcji kolb do karabinów a zakłady lniarskie w Marymoncie, których był dyrektorem technicznym, przestawiły się na produkcję broni.
Fabryka wyrobów lnianych w Marymoncie pod Warszawą została w 1833 przeniesiona do wsi Ruda Guzowska. Od jego nazwiska wzięło nazwę miasto Żyrardów, powstałe na terenie Rudy Guzowskiej i okolicznych wsi. W 1880 roku w przędzalni tej pracowało 16 tysięcy wrzecion.
Wynalazki.
Wynalazł między innymi:

</doc>
<doc id="223967" url="https://pl.wikipedia.org/wiki?curid=223967" title="Połczyn-Zdrój (gmina)">
Połczyn-Zdrój (gmina)

Połczyn-Zdrój – gmina miejsko-wiejska w północno-zachodniej Polsce, położona jest w środkowej części województwa zachodniopomorskiego, w powiecie świdwińskim, położona na Pojezierzu Drawskim. Siedzibą gminy jest miasto Połczyn-Zdrój.
Według danych z 31 grudnia 2016 r. gmina miała 15 531 mieszkańców.
Miejsce w województwie (na 114 gmin):
powierzchnia 12., ludność 21.
Położenie.
Gmina znajduje się w środkowej części województwa zachodniopomorskiego, we wschodniej części powiatu świdwińskiego.
Do 31 grudnia 1998 r. wchodziła w skład województwa koszalińskiego.
Sąsiednie gminy:
Według danych z 1 stycznia 2009 powierzchnia gminy wynosi 344,30 km². Gmina stanowi 31,4% powierzchni powiatu.
Gmina jest położona na Pojezierzu Drawskim. Południowo-wschodnia część znajduje się w granicach Drawskiego Parku Krajobrazowego, na terenie którego znajduje się rezerwat przyrody Dolina Pięciu Jezior. Na zachód od parku inny rezerwat, Torfowisko Toporzyk. Przez gminę przepływa rzeka Dębnica, dopływ Parsęty. W gminie znajdują się źródła 2 rzek: Drawy (w sołectwie Ogrodno) i Regi (w sołectwie Bronowo).
Tereny leśne zajmują 35% powierzchni gminy, a użytki rolne 53%.
Lasy w gminie Połczyn Zdrój zajmuj obszar 13 067 ha, a lesistość gminy wynosi 36,51%. Powierzchnia lasów w gospodarstwach indywidualnych wynosi 584ha, a pozostałe to lasy państwowe i samorządowe.
Warunki naturalne.
Ukształtowanie powierzchni.
W gminie Połczyn-Zdrój występują najwyższe wzniesienia w powiecie świdwińskim: Wiatraczna Góra – 203,2 m n.p.m. oraz Wola Góra – 219,2 m n.p.m. z wieżą widokową.
Krajobraz gminy jest niezwykle urozmaicony przechodząc stopniowo od płaskiego na północy do silnie pofałdowanego na południu. Wysokie wzgórza morenowe (sięgające 200 m n.p.m.) porośnięte lasami mieszanymi i liściastymi, liczne jeziora tworzą piękno krajobrazu zwanego "Szwajcarią Połczyńską". Jest to ciąg wzniesień morenowych, pośród których na trasie Połczyn-Zdrój – Czaplinek znajduje się utworzony w 1987 r. rezerwat krajobrazowy Dolina Pięciu Jezior, będący najefektowniejszym pod względem widokowym fragmentem pojezierza.
Wody powierzchniowe.
Sieć rzeczna gminy jest silnie rozbudowana. Przez teren Połczyna przepływa kilkanaście rzek w tym do ważniejszych zaliczyć można rzeki: Parsęta, Wogra, Dębnica, Bliska Struga, Mogilica, Bukowa, Drawa, Rega, Kokna i Rakowiec. Liczba jezior jest niewielka, są to głównie jeziora rynnowe, zastoiskowe lub wytopiskowe. Jeziora te mają stosunkowo małą powierzchnię zlewni, zasilane są głównie przez wody podziemne. Oprócz jezior specyficznym elementem sieci hydrologicznej są sztuczne zbiorniki wodne jakimi są licznie występujące stawy rybne. Znajdują się one w dolinie rzek: Bukowej w Bolkowie, Tychówku; Wogry w Gaworkowie; Bliskiej Strugi w Popielewie oraz Mogilicy. Wiele małych jezior bez oczek wytopiskowych, wielkości od kilkudziesięciu metrów kwadratowych do 1,0 ha występuje głównie w południowej i środkowej części gminy. Oddany kilka lat temu do użytku zbiornik retencyjny „Połczyn Zdrój” pełni rolę zbiornika przeciwpowodziowego na rzece Wogrze. W związku z jego budową zaplanowano uruchomienie na zaporze elektrowni wodnej o mocy ponad 9 kW. Sam zbiornik zaś wykorzystywany jest również turystycznie i rekreacyjnie (stanowiąc popularne miejsce wśród okolicznych wędkarzy).
Hydrografia.
Gmina położona jest w obrębie dwóch głównych zlewni hydrograficznych: zlewni rzek Przymorza i zlewni dorzecza Odry (pośrednio przez zlewnie Drawy i Warty). Przez gminę przebiega w układzie równoleżnikowym główny (I stopnia) dział wodny kraju. Występujące jeziora maj charakter: rynnowy (jeziora w dolinie górnej Wogry: Resko Górne, Jezioro Kłokowskie), zastoiskowy (Jezioro Kołackie), wytopiskowy (bardzo duża liczba oczek wytopiskowych znajduje się w południowej i południowo-zachodniej części gminy). Obszar gminy to strefa marginalna utworów polodowcowych, są więc tutaj źródliska wielu rzek lub ich dopływów. Ze strefy moren czołowych wypływają: Drawa i jej dopływy: Rakon i Kokna, które płyną w kierunku południowym i należą do zlewni Odry, Wogra, Mogilica, Rega, Bliska Struga i Bukowa, które płyną w kierunku północnym zasilając rzeki wpadające bezpośrednio do Bałtyku (Parsętę i Regę).
Warunki klimatyczne.
Klimat gminy wykazuje charakter przejściowy pomiędzy klimatem morskim, a klimatem kontynentalnym. Część północna powiatu pokryta przeważnie równinnymi terenami sandrowymi wykazuje cechy klimatu morskiego. Pozostała część południowa i centralna, zróżnicowana konfiguracyjnie, wykazuje cechy klimatu kontynentalnego. Okres wegetacyjny rozpoczyna się około 5 kwietnia i kończy się w listopadzie. W okresie wiosennym przeważają wiatry suche i często sto mroźne z północy i wschodu, a w okresie letnim przeważają wiatry zachodnie i południowo-zachodnie, przynoszące deszcz, w okresie zimy przeważają ciepłe wiatry południowo-zachodnie i zachodnie przynoszące zmianę pogody. Obszar gminy położony jest w obrębie trzech krain klimatycznych.
Demografia.
Według danych z 31 grudnia 2016 r. gmina miała 15 531 mieszkańców. Gminę zamieszkuje 32,5% ludności powiatu. Gęstość zaludnienia wynosi 45,1 osoby na km².
Dane z 31 grudnia 2016 r.:
Miejscowości.
Miasto: Połczyn-Zdrój
Miejscowości gminy: Bolkowo, Bronowo, Brusno, Buślary, Czarnkowie, Gaworkowo, Kołacz, Lipno, Łęgi, Łośnica, Nowe Resko, Ogartowo, Ogrodno, Ostre Bardo, Popielewo, Przyrowo, Redło, Sucha-Borkowo, Szeligowo, Toporzyk, Wardyń Górny, Zajączkowo, Zajączkówko, Borucino, Bronówko, Brzękowice, Brzozowica, Buślarki, Dobino, Dziwogóra, Gawroniec, Głażówka, Grabno, Gromnik, Grzybnica, Imienko, Jaźwiny, Jelonki, Kapice, Karsin, Karwie, Kłokowo, Kłokówko, Kocury, Kołaczek, Łąkówko, Łężek, Międzyborze, Milice, Niemierzyno, Nowe Borne, Nowe Ludzicko, Nowy Toporzyk, Ogartówko, Ostrowąs, Pasieka, Plebanówka, Połczyńska, Popielawy, Popielewice, Popielewko, Porąbka, Prosno, Przyrówko, Rzęsna, Sękorady, Skarbimierz, Słowianki, Smogorze, Stare Resko, Strosławiec, Tychówko, Wardyń Dolny, Widów, Zaborze, Zdroiska, Zdroje, Żołędno
Administracja i samorząd.
W 2016 r. wykonane wydatki budżetu gminy Połczyn-Zdrój wynosiły 60,2 mln zł, a dochody budżetu 60,9 mln zł. Zobowiązania samorządu (dług publiczny) według stanu na koniec 2016 r. wynosiły 21 mln zł, co stanowiło 34,4% poziomu dochodów.
Gmina Połczyn-Zdrój jest obszarem właściwości Sądu Rejonowego w Białogardzie, jednakże sprawy wieczystoksięgowe, sprawy z zakresu prawa karnego, karnego skarbowego i sprawy wykroczeniowe są obsługiwane przez wydziały zamiejscowe sądu w Świdwinie. Sprawy z zakresu prawa pracy oraz sprawy gospodarcze są rozpatrywane przez Sąd Rejonowy w Koszalinie. Gmina jest obszarem właściwości Sądu Okręgowego w Koszalinie. Gmina (właśc. powiat świdwiński) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Połczyn-Zdrój wybierają 6 radnych do Rady Powiatu w Świdwinie, a radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.
Sołectwa: Bolkowo, Bronowo, Brusno, Buślary, Czarnkowie, Gaworkowo, Kołacz, Lipno, Łęgi, Łośnica, Nowe Resko, Ogartowo, Ogrodno, Ostre Bardo, Popielewo, Przyrowo, Redło, Sucha-Borkowo, Szeligowo, Toporzyk, Wardyń Górny, Zajączkowo, Zajączkówko
Transport.
Przez gminę prowadzą drogi wojewódzkie: nr 152 łącząca Połczyn-Zdrój ze Świdwinem (24 km), nr 163 do Czaplinka (28 km) i Białogardu (31 km), nr 172 do Barwic (20 km) i nr 170 z Ogartowa (5 km od Połczyna-Zdroju) do Tychowa (21 km).
Połczyn-Zdrój uzyskał połączenie kolejowe w 1897 r. po otwarciu linii ze Świdwina. W 1903 r. wybudowano odcinek ze Złocieńca przez Barwice do Grzmiącej. W 1991 r. linia Złocieniec – Połczyn-Zdrój została zamknięta, a w 1995 r. większość rozebrana. W 1996 r. zamknięto odcinek do Świdwina, a w 1999 r. do Grzmiącej.
W gminie czynne są 2 urzędy pocztowe: Połczyn-Zdrój (nr 78-320) i Redło (nr 78-325).
Na terenie gminy znajduje się wielofunkcyjne lądowisko Kołacz, zarządzane przez Nadleśnictwo Połczyn.

</doc>
<doc id="223968" url="https://pl.wikipedia.org/wiki?curid=223968" title="Jordan Zakliczyn">
Jordan Zakliczyn



</doc>
<doc id="223982" url="https://pl.wikipedia.org/wiki?curid=223982" title="Wanda Rewieńska">
Wanda Rewieńska

Wanda Rewieńska-Pawełkowa (ur. 22 listopada 1897 w Kupriańsku w guberni charkowskiej, zm. 21 listopada 1942 w Wilnie) – polska działaczka niepodległościowa, harcmistrzyni, geograf, żona instruktora harcerskiego Alojzego Pawełka.
Była córką Aleksandra Rewieńskiego (kolejarza) i Stefanii ze Stulczyńskich. Po nauce w szkole średniej w Wilnie maturę zdawała w 1916 w Piotrogrodzie. W latach 1917-1918 studiowała na Wydziale Fizyczno-Matematycznym Wyższych Kursów Żeńskich w Kijowie. Rozpoczęła w tym okresie działalność w konspiracyjnym polskim harcerstwie, pod Kijowem organizowała tajne kursy instruktorskie, była członkiem Naczelnictwa Harcerstwa Polskiego na Rusi i w Rosji ("z siedzibą w Kijowie"). Otrzymała stopień podharcmistrzyni.
W listopadzie 1918 przeniosła się do Warszawy; wkrótce wyszła za mąż za Alojzego Pawełka, którego poznała jeszcze w Kijowie. Na Uniwersytecie Warszawskim podjęła dalsze studia matematyczno-fizyczne, ale przerwała je z powodu choroby; później ukończyła geografię na Wydziale Matematyczno-Przyrodniczym Uniwersytetu Stefana Batorego w Wilnie (1929, praca magisterska "Izochrony Wilna"). W Warszawie kontynuowała działalność w harcerstwie. Kierowała Komisją Dostaw Harcerskich, współpracowała z pismem "Harcerz"; po przeniesieniu do Wilna działała w Wileńskim Związku Stowarzyszeń Młodzieży Polskiej. W 1928 otrzymała stopień harcmistrzyni. W latach 1937-1939 publikowała na łamach miesięcznika harcerskiego "Na Przełaj".
Po śmierci męża (1930) skoncentrowała się na pracy zawodowej. Była kolejno asystentką i adiunktem w Zakładzie Geografii Uniwersytetu Wileńskiego (kierowanym przez Mieczysława Limanowskiego). W 1934 obroniła doktorat (praca "Bereza Kartuska. Wybrane materiały z antropogeografii miasteczka"), w 1939 uzyskała habilitację (praca "Miasta i miasteczka w północno-wschodniej Polsce. Położenie topograficzne, rozplanowanie, fizjognomia"). Nie zdążyła podjąć wykładów na Uniwersytecie Wileńskim wobec wybuchu II wojny światowej.
Zaangażowała się w działalność konspiracyjną, m.in. użyczała mieszkania i organizowała fałszywe dokumenty dla polskich oficerów i osób narodowości żydowskiej. Aresztowana przez Niemców w kwietniu 1942 i osadzona w więzieniu Gestapo przy ul. Ofiarnej, a następnie w więzieniu na Łukiszkach w celi zbiorowej nr 31. 21 listopada 1942 wywieziona z Wilna i rozstrzelana w egzekucji masowej w Ponarach.
Jako naukowiec publikowała prace głównie pod nazwiskiem panieńskim. Ogłosiła szereg publikacji z geografii osadnictwa, geografii komunikacji, antropogeografii i geografii fizycznej, m.in. "Powierzchnia i gęstość zaludnienia gmin miejskich w Polsce" (1935), "Położenie topograficzne osiedli miejskich w północno-wschodniej Polsce" (1937), "Rozmieszczenie miast i miasteczek w północno-wschodniej Polsce" (1938), "Wileński węzeł kolejowy w świetle cyfr. Ruch osobowy" (1935), "Ruch podmiejski na stacji kolejowej Wilno" (1936). Brała udział w międzynarodowych kongresach geograficznych w Tuluzie (1932) i Warszawie (1937).
Źródła:

</doc>
<doc id="223983" url="https://pl.wikipedia.org/wiki?curid=223983" title="Zygmunt Pytko">
Zygmunt Pytko

Zygmunt Pytko (ur. 1937 w Niecieczy, zm. 16 marca 1996 w Chicago) – polski żużlowiec, indywidualny mistrz Polski. 
W latach 1957-1974 jeździł w barwach Unii Tarnów. Trzykrotnie startował w finałach indywidualnych mistrzostw Polski, zdobywając w 1967 w Rybniku złoty medal; był ponadto 4. w 1969 i 13. w 1963. W 1968 zajął 2. miejsce w turnieju o Złoty Kask. W indywidualnych mistrzostwach świata dochodził dwukrotnie do etapu finałów kontynentalnych (1968, 1969). Po zakończeniu kariery sportowej wyjechał do USA.

</doc>
<doc id="223984" url="https://pl.wikipedia.org/wiki?curid=223984" title="Andrespol (gmina)">
Andrespol (gmina)

Andrespol – gmina wiejska w województwie łódzkim, w powiecie łódzkim wschodnim. Siedzibą władz gminy jest Andrespol. Zarządcą gminy jest wójt Dariusz Kubus, pełniący tę funkcję nieprzerwanie od 2002 roku.
Rys historyczny.
Przed II wojną światową tereny współcześnie wchodzące w skład gminy Andrespol znajdowały się w gminach Gałkówek (Bedoń, Andrespol, Janówka, Justynów, Zielona Góra) oraz Brójce (Kraszew, Stróża i Wiśniowa Góra).
W 1954 roku powołano na terenie obecnej gminy dwie gromady: Andrespol (wsie Andrespol, Bedoń i Hulanka) i Wiśniowa Góra (wsie Wiśniowa Góra, Kraszew, Stróża) zaś wsie Justynów, Janówka i Zielona Góra weszły w skład gromady Gałków Duży. Jeszcze w 1957 roku zlikwidowano gromadę Wiśniowa Góra i włączono ją w skład gromady Andrespol, która stała się od tej pory częścią powiatu łódzkiego. Następnie w roku 1963 gromada Andrespol została połączona z sąsiednią gromadą Andrzejów (wsie Andrzejów, Sąsieczno, Nery i Feliksin).
Z końcem roku 1972 przestał obowiązywać podział na gromady i powołano gminę Andrespol w powiecie łódzkim. Obejmowała ona sołectwa: Andrespol, Andrzejów, Bedoń, Bedoń Przykościelny, Feliksin, Huta Szklana, Janówka, Justynów, Kraszew, Nery, Nowy Bedoń, Sąsieczno, Stróża i Wiśniowa Góra. Po reformie administracyjnej z 1975 roku gmina trafiła do województwa łódzkiego. Wieś Zielona Góra stanowiła część gminy Koluszki należącej do województwa piotrkowskiego.
Zmiana granic w 2019 roku.
Z dniem 1 stycznia 2019 roku po wieloletnich staraniach mieszkańców sołectwa Zielona Góra sołectwo to o powierzchni 204 ha, należące uprzednio do gminy Koluszki, zostało przyłączone do gminy Andrespol.
Położenie gminy.
Gmina Andrespol znajduje się w centralnej Polsce, w województwie łódzkim. Jest jedną z sześciu gmin powiatu łódzkiego wschodniego. Leży na południowy wschód od stolicy regionu – miasta Łodzi. Gmina stanowi ok. 5,15% powierzchni powiatu łódzkiego wschodniego.
Od wschodu gmina Andrespol graniczy z miastem Łódź, od południa z gminą Brójce, od zachodu z gminą Koluszki, a od północy z gminami Nowosolna i Brzeziny. Zajmuje powierzchnię 25,74 km² (2 574 ha).
Charakter gminy.
Gmina Andrespol jest najmniejszą gminą w powiecie łódzkim wschodnim i jednocześnie najgęściej zaludnioną. Mimo że jest gminą wiejską (wskaźnik urbanizacji wynosi zatem 0%) gmina nie ma w większości typowego charakteru wiejskiego. Gmina Andrespol z powodu swojej bliskości do Łodzi stała się tzw. sypialnią wielkiego miasta. Dawne wsie rolnicze utraciły w XX wieku swój charakter i stały się miejscowościami o zwartej zabudowie mieszkaniowej. W ten sposób rozwinęły i dalej się rozwijają sołectwa Andrespol, Bedoń Przykościelny, Justynów, Janówka, Stróża, Wiśniowa Góra i Zielona Góra. Wiele mieszkańców Łodzi posiada na terenie gminy działki letniskowe. Pola uprawne znajdują się nadal w sołectwa Nowy Bedoń, Bedoń-Wieś i Kraszew jednak i te miejscowości rozwijają się w kierunku wsi rezydencjalnych. Sołectwo Justynów słynęło również z dużego ośrodka kolonijnego, do którego na wakacje przyjeżdżały dzieci z Łodzi. Ośrodek ten jednak został zamknięty w 1998 roku i od tamtej pory popada w ruinę.
Demografia.
Według statystyk Głównego Urzędu Statystycznego gminę Andrespol, w 2018 roku zamieszkiwało 13 795 osób. Gęstość zaludnienia wyniosła w 2018 roku 591 os./km², co plasowało gminę Andrespol na pierwszym miejscu wśród gmin wiejskich. Po przyłączeniu Zielonej Góry, gęstość spadła do 535 os./km² i gmina znajduje się aktualnie na trzecim miejscu (za gminami Buczkowice i Ksawerów).
Gmina Andrespol charakteryzuje się dodatnim przyrostem rzeczywistym. Mimo ujemnego przyrostu naturalnego do gminy napływa wiele nowych mieszkańców, przede wszystkim z Łodzi.
W 2018 roku dochód gminy na 1 mieszkańca wyniósł 4 072,84 złotych.
Ochrona zdrowia i pomoc społeczna.
Na terenie gminy funkcjonuje jedna samorządowa placówka ochrony zdrowia: "Gminna Przychodnia Zdrowia w Andrespolu", z której usług w 2019 roku skorzystało 7 617 pacjentów. Ponadto na terenie gminy Andrespol działają trzy niepubliczne zakłady opieki zdrowotnej oraz sześć aptek.
W gminie Andrespol działa Gminny Ośrodek Pomocy Społecznej w Andrespolu oraz jeden dom pomocy społecznej.
Oświata.
W gminie działa sześć publicznych placówek oświatowych, w tym dwie szkoły podstawowe, jedna szkoła średnia, jeden zespół szkolno-przedszkolny i dwa przedszkola:
Ponadto na terenie gminu funkcjonują 4 niepubliczne przedszkola.
Do szkół i przedszkoli w gminie Andrespol, w roku 2019 uczęszczało 2 067 uczniów.
Kultura, rekreacja i sport.
Na terenie gminy Andrespol działa Biblioteka Gminna w Andrespolu z filiami w Justynowie i Wiśniowej Górze. W sołectwie Wiśniowa Góra funkcjonuje Gminny Ośrodek Kultury, prowadzący działalność kulturalno-artystyczną i edukacyjną.
W Justynowie funkcjonuje Ludowy Klub Sportowy Justynów (LZS Justynów), prowadzący m.in. seniorski zespół piłkarski (grający w łódzkiej klasie A), juniorskie drużyny piłkarską i siatkarską, a także sekcje jogi i nordic-walking. W Wiśniowej Górze zaś działa Gminny Ludowy Klub Sportowy Andrespolia (GLKS Andrespolia). Oba kluby posiadają swoje kompleksy sportowe.
Ponadto w Wiśniowej Górze funkcjonuje Gminny Ośrodek Sportu i Rekreacji „Relaks” z basenami i halą sportową. Na wschód od Andrespola znajduje się kompleks stawów rybnych „Marysinek”, przy którym funkcjonuje koło wędkarskie. Odbywają się tam festyny i odpusty, a w ostatnich latach podjęto na tym terenie inwestycje: wybudowano ścieżkę rowerową łączącą stawy z Andrespolem, dwa parkingi oraz chodniki otaczające stawy.
Przyroda.
Mimo że gmina Andrespol jest niewielka i gęsto zabudowana (jak na gminę wiejską) to i tak znalazły się na jej terenie duże połacie lasów i innych terenów zielonych. Przez środek gminy przepływa rzeka Miazga, wzdłuż której utworzono Obszar Chronionego Krajobrazu „Dolina Miazgi pod Andrespolem”. Ponadto w gminie znajdują się trzy użytki ekologiczne chroniące torfowiska w Andrespolu i Zielonej Górze oraz epizodyczny ciek Gałkowianka.
Porządek publiczny i bezpieczeństwo.
W Andrespolu znajduje się posterunek policji. Ponadto na terenie gminy funkcjonują cztery ochotnicze straże pożarne: OSP Justynów, OSP Bedoń, OSP Andrespol i OSP Wiśniowa Góra.
Religia.
Kościół rzymskokatolicki.
Członkowie kościoła rzymskokatolickiego z sołectw Janówka, Justynów i Zielona Góra należą do Parafii Miłosierdzia Bożego w Justynowie w w dekanacie koluszkowskim; z sołectw Andrespol, Wiśniowa Góra, Kraszew i Stróża – Parafii Matki Boskiej Nieustającej Pomocy w Andrespolu w dekanacie Łódź Olechów; zaś sołectw Bedoń Przykościelny, Bedoń-Wieś i Nowy Bedoń należą do Parafii Najświętszej Maryi Panny Królowej Polski w Bedoniu w dekanacie Łódź Olechów. Wszystkie te dekanaty należą do Archidiecezji Łódzkiej.
Świadkowie Jehowy.
Na terenie gminy działalność kaznodziejską prowadzi zbór Wiśniowa Góra Świadków Jehowy, korzystający z Sali Królestwa w Kraszewie.
Cmentarze.
Na terenie gminy Andrespol funkcjonują dwa cmentarze parafialne w Justynowie i w Bedoniu Przykościelnym. W 2011 roku utworzono również cmentarz parafialny w Andrespolu, który jednak administracyjnie leży na terenie Łodzi przy ulicy Ziarnistej. Ponadto zmarli mieszkańcy gminy chowani są na cmentarzach w Gałkowie i Kurowicach.
Komunikacja.
Gmina Andrespol jest bardzo dobrze skomunikowana z Łodzią i z resztą kraju. Przez centrum gminy przebiega droga wojewódzka nr 713, łącząca Łódź z Tomaszowem Mazowieckim i Opocznem. Łączy ona gminę Andrespol z centrum Łodzi oraz wjazdem na Autostradę A1 (węzeł 22 – Łódź Wschód).
Przez północną część gminy przebiega linia kolejowa nr 25. Dzięki Łódzkiej Kolei Aglomeracyjnej i dwóm przystankom w gminie – Bedoń i Justynów, zyskała ono bardzo dobre połączenie kolejowe z Łodzią, ale i z Warszawą.
Przez gminę Andrespol przebiegają trasy linii autobusowych MPK Łódź: 82B (z Dworca Łódź-Widzew do Ludwikowa przez Andrzejów, Andrespol, Wiśniową Górę i Stróżę), 90C (z Janowa do Brzezin przez Andrzejów, Andrespol z wjazdem kieszeniowym do Bedonia), 92 (z Dworca Łódź Dąbrowa przez Wiskitno do wsi Stróża), 201 (z ronda Inwalidów w Łodzi do Bedonia), 202 (z ronda Inwalidów w Łodzi do Janówki, przez Justynów, z wjazdem kieszeniowym do Kraszewa) oraz linię nocną N5B (z Radogoszcza, przez centrum Łodzi do Andrespola).
Kursują tędy również autobusy wielu innych przewoźników regionalnych, obsługujących m.in. połączenia z Łodzi do Tomaszowa Mazowieckiego.
W 2019 roku uruchomiono linię autobusową L1, która miała połączyć jedyne sołectwo niepołączone komunikacją autobusową z resztą gminy – Zieloną Górę z Andrespolem i Justynowem. Z powodu nikłego zainteresowania linią, spowodowanego zapewne przez pandemię COVID-19, linię zlikwidowano.
W Andrespolu funkcjonuje filia Urzędu Pocztowego w Łodzi nr 15.
Sołectwa i miejscowości.
W skład gminy wchodzi dziesięć sołectw: Andrespol (siedziba), Bedoń Przykościelny, Bedoń-Wieś, Janówka, Justynów, Kraszew, Nowy Bedoń, Stróża, Wiśniowa Góra, Zielona Góra; oraz jedna miejscowość niesołecka Ludwików w sołectwie Stróża.

</doc>
<doc id="223985" url="https://pl.wikipedia.org/wiki?curid=223985" title="Elle Macpherson">
Elle Macpherson

Elle Macpherson, właściwie Elanor Nancy Gow (ur. 29 marca 1964 w Sydney) – australijska modelka, bizneswoman, prezenterka telewizyjna i aktorka. W 1986 tygodnik „Time” nadał jej przydomek „The Body” (ciało). W 1990 została okrzyknięta przez brytyjski „Vogue” mianem jednej z pierwszych supermodelek, obok Naomi Campbell, Tatjany Patitz i Lindy Evangelisty. W 1995 trafiła na listę 50. najpiękniejszych ludzi świata wg magazynu „People”. Mimo że przez ponad 20 lat pojawiała się na wybiegach światowych stolic mody, największą popularność zdobyła w Stanach Zjednoczonych, prezentując kolekcje amerykańskich kreatorów w Nowym Jorku oraz Los Angeles.
Wczesne lata.
Urodziła się w Killara, przedmieściu Sydney w Nowej Południowej Walii w rodzinie pochodzenia szkockiego jako córka Frances, pielęgniarki, i Petera Gowa, przedsiębiorcy i inżyniera dźwięku, byłego prezesa Cronulla-Sutherland Sharks, drużyny rugby w Sydney. Miała brata Brendana i siostrę Miriam „Mimi” Frances (ur. 18 maja 1967). Jej rodzice rozwiedli się, gdy miała 10 lat i przeprowadziła się z matką i dwójką rodzeństwa. Jej matka później wyszła ponownie za mąż za Neila MacPhersona.
W 1981 ukończyła Killara High School w Sydney. Przez rok studiowała prawo na University of Sydney.
Kariera.
W wieku szesnastu lat została odkryta podczas wakacji w Aspen w Kolorado i natychmiast podpisała kontrakt z agencją modelek Click. W 1980 pracowała jako modelka w niepełnym wymiarze godzin w rodzinnej Australii. W 1981 przeniosła się do Nowego Jorku, by podpisać kontrakt z agencją Women. W 1982 po raz pierwszy pojawiła się w australijskiej telewizji w reklamie The Coca-Cola Company - Tab. Z każdym miesiącem pracy jej nazwisko stawało się coraz bardziej rozpoznawalne. Zaczęła uczestniczyć w kampaniach reklamowych Bendon i Escada. Po tych sukcesach wysłano ją do Londynu i Paryża, później do Mediolanu.
Była na okładkach magazynów takich jak „Elle”, „L’Officiel”, „Harper’s Bazaar”, „Mademoiselle”, „Vogue”, „Marie Claire”, „Cosmopolitan”, „Tatler”, „GQ”, „Allure”, „Glamour”, „Flare”, „Time”, „Maxim” i „New York”. W maju 1994 wzięła udział w sesji zdjęciowej Herba Rittsa dla magazynu „Playboy”. Wystąpiła również w kostiumach kąpielowych w magazynie „Sports Illustrated” w latach 1986, 1987, 1988, 1989, 1990, 1991, 1992, 1993, 1994, 2004 i 2006.
W latach 90. wielokrotnie była główną modelką na pokazach mody takich projektantów jak: Louis Vuitton, Ralph Lauren, Azzedine Alaïa, Donna Karan, Christian Dior, Zeki Triko, Thierry Mugler, Nicole Miller, Michael Kors, Perry Ellis, Kenzo, Todd Oldham, Calvin Klein, Victorio &amp; Lucchino, John Galliano i Valentino. 
Była modelką w komedii romantycznej fantasy Woody’ego Allena "Alicja" ("Alice", 1990) z Mią Farrow. Po raz pierwszy wystąpiła w roli aktorskiej jako Sheela w komediodramacie "Syreny" ("Sirens", 1994), opartym na biografii legendarnego australijskiego malarza Normana Lindsaya, u boku Hugh Granta i Sama Neilla. Do tej roli przytyła ponad 9 kilogramów, aby bardziej się upodobnić do typowej modelki z lat 30. Dwukrotnie gościła w programie "Saturday Night Live" (1996). Wystąpiła gościnnie jako Janine LaCroix w pięciu odcinkach sitcomu NBC "Przyjaciele" ("Friends", 1999–2000). 
W Australii został wydany znaczek pocztowy z jej podobizną. Była producentką kalendarza, a także filmu "The Body Workout" (2004) o fitnessie oraz własnej linii bielizny „Elle MacPherson Intimates”. Była współwłaścicielką sieci restauracji Fashion Café wraz z Claudią Schiffer, Naomi Campbell i Christy Turlington. W 2006 otrzymała nagrodę hiszpańskiej edycji magazynu „Elle”. Począwszy od szóstego sezonu w latach 2010-2013 była gospodarzem i producentem wykonawczym brytyjskiego "Next Top Model".
Życie prywatne.
W maju 1986 poślubiła Gillesa Bensimsona. Jednak w 1989 doszło do rozwodu. W latach 1996-2005 była związana z Arpadem “Arkie” Bussonem, francuskim finansistą, z którym ma dwóch synów: Arpada Flynna Busson (ur. 14 lutego 1998) i Aureliusa Cy Andre (ur. 4 lutego 2003). W 2013 wyszła za mąż za biznesmena Jeffreya Soffera.

</doc>
<doc id="223986" url="https://pl.wikipedia.org/wiki?curid=223986" title="Andrzejewo (gmina)">
Andrzejewo (gmina)

Andrzejewo (daw. "gmina Warchoły") – gmina wiejska w województwie mazowieckim, w powiecie ostrowskim. Siedzibą władz gminy jest Andrzejewo. Według danych z 30 czerwca 2004 gminę zamieszkiwały 4523 osoby.
W latach 1975–1998 gmina była położona w województwie łomżyńskim.
Struktura powierzchni.
Według danych z roku 2002 gmina Andrzejewo ma obszar 118,64 km², w tym:
Gmina stanowi 9,69% powierzchni powiatu.
Demografia.
Dane z 30 czerwca 2004:
Sołectwa.
Andrzejewo, Dąbrowa, Godlewo-Gorzejewo, Gołębie-Leśniewo, Janowo, Jasienica-Parcele, Kowalówka, Króle Duże, Króle Małe, Kuleszki-Nienałty, Łętownica-Parcele, Mianowo, Nowa Ruskołęka, Olszewo-Cechny, Ołdaki-Polonia, Pęchratka Mała, Pieńki-Sobótki, Pieńki Wielkie, Pieńki-Żaki, Przeździecko-Dworaki, Przeździecko-Grzymki, Przeździecko-Jachy, Przeździecko-Lenarty, Ruskołęka-Parcele, Stara Ruskołęka, Załuski-Lipniewo, Zaręby-Bolędy, Zaręby-Choromany, Zaręby-Warchoły, Żelazy-Brokowo.
Pozostałe miejscowości.
Grodzick-Ołdaki, Jabłonowo-Klacze.
Sąsiednie gminy.
Czyżew, Ostrów Mazowiecka, Szulborze Wielkie, Szumowo, Zambrów, Zaręby Kościelne

</doc>
<doc id="223987" url="https://pl.wikipedia.org/wiki?curid=223987" title="Augustów (gmina wiejska)">
Augustów (gmina wiejska)

Augustów – gmina wiejska w województwie podlaskim, w powiecie augustowskim. Siedzibą władz gminy jest Augustów (nie należy jednak do gminy i tworzy osobną gminę miejską). 
Według danych z 30 czerwca 2008 gminę zamieszkiwało 6576 osób.
Struktura powierzchni.
Według danych z roku 2002 gmina Augustów ma obszar 266,52 km², w tym:
Gmina stanowi 16,07% powierzchni powiatu.
Demografia.
Dane z 30 czerwca 2008:
Sołectwa.
Białobrzegi, Biernatki, Bór, Chomontowo, Czarnucha, Gabowe Grądy, Gliniski, Grabowo-Kolonie, Grabowo-Wieś, Jabłońskie, Janówka, Jeziorki, Kolnica, Komaszówka, Mazurki, Mikołajówek, Netta I, Netta II, Netta-Folwark, Osowy Grąd, Ponizie, Posielanie, Promiski, Pruska Mała, Pruska Wielka, Rutki Nowe, Rutki Stare, Rzepiski, Świderek, Topiłówka, Turówka, Uścianki, Żarnowo Drugie, Żarnowo Pierwsze, Żarnowo Trzecie
Miejscowości bez statusu sołectwa.
Czerkiesy, Góry, Naddawki, Obuchowizna, Stuczanka, Topiłówka (osada leśna), Twardy Róg, Zielone
Sąsiednie gminy.
Augustów (gmina miejska), Bargłów Kościelny, Kalinowo, Nowinka, Płaska, Raczki, Sztabin.
Zabytki.
Na terenie gminy Augustów leży część Kanału Augustowskiego, będącego pomnikiem historii. W gminie znajdują się takie elementy kanału, jak śluzy (Białobrzegi, Borki), stopnie wodne, jazy, upusty młyńskie, zabudowania obsługi kanału.
Do rejestru zabytków Narodowego Instytutu Dziedzictwa wpisane są następujące obiekty z terenu gminy Augustów:
W Ewidencji Zabytków Województwa Podlaskiego znajdują się poniższe zabytki nieruchome z gminy Augustów.
W ewidencji zabytków gminy Augustów znajduje się 214 stanowisk archeologicznych (nieujętych w wojewódzkiej ewidencji zabytków i niewpisanych do rejestru zabytków województwa podlaskiego). Są to tzw. stanowiska płaskie bez walorów krajobrazowych, jedynie na cmentarzysku w Netcie znajdowały się trzy kurhany, obecnie jednak nieistniejące. Stanowiska archeologiczne zgrupowane są w miejscowościach: Białobrzegi, Biernatki, Bór, Chomontowo, Czarnucha, Czerkiesy, Gabowe Grądy, Gliniski, Grabowo, Jabłońskie, Janówka, Jeziorki, Kolnica, Komaszówka, Mazurki, Netta Pierwsza, Netta Druga, Netta-Folwark, Osowy Grąd, Ponizie, Posielanie, Promiski, Pruska Mała, Pruska Wielka, Rzepiski, Świderek, Topiłówka, Turówka, Uścianki, Żarnowo Pierwsze, Żarnowo Drugie, Żarnowo Trzecie. Pod względem naukowym najwartościowsze są zespoły osad i obozowisk z epoki kamienia w Białobrzegach oraz w Netcie.

</doc>
<doc id="223988" url="https://pl.wikipedia.org/wiki?curid=223988" title="Babiak (gmina)">
Babiak (gmina)

Babiak (do 1954 "gmina Lubotyń") – gmina wiejska położona w województwie wielkopolskim, w północnej części powiatu kolskiego. W latach 1975–1998 administracyjnie należała do województwa konińskiego.
Siedzibą władz gminy jest Babiak. W 2016 roku gminę zamieszkiwały 8004 osoby.
Historia.
W latach 1815–1954 teren dzisiejszej gminy Babiak stanowiła wiejska gmina Lubotyń. Do gminy tej w 1870 roku przyłączone zostały pozbawione praw miejskich Brdów i Babiak. W latach 1954–1973 teren obecnej gminy dzielił się na gromady. 
Gminę Babiak w dzisiejszym kształcie utworzono 1 stycznia 1973 roku. 
Krajobraz.
Gmina geograficznie położona jest na Pojezierzu Kujawskim. Rzeźba terenu polodowcowa, urozmaicona pagórkami i jeziorami. Największym zbiornikiem wodnym jest Jezioro Brdowskie, położone we wschodniej części gminy. Jego północno-wschodni brzeg stanowi naturalną granicę z województwem kujawsko-pomorskim. Krajobraz ponadto zdominowany jest przez pola uprawne i lasy. Największe obszary leśne znajdują się w południowo-wschodniej części gminy. 
Transport.
Przez gminę przebiega droga wojewódzka nr 270 (Koło – Brdów – Włocławek). W Bugaju krzyżuje się z drogą wojewódzką nr 263 (Kłodawa – Babiak – Kleczew). Przez północne krańce przebiega także droga wojewódzka nr 269 (Sompolno – Chodecz).
Przez gminę przebiega także linia kolejowa Tczew – Chorzów Batory, na której znajdują się dwie stacje kolejowe: Babiak i Lipie Góry.
Struktura powierzchni.
Według danych z roku 2002 gmina Babiak ma obszar 133,58 km², w tym:
Gmina stanowi 13,21% powierzchni powiatu.
Demografia.
Dane z 30 czerwca 2004:
Parafie katolickie.
Na terenie gminy znajdują się cztery kościoły parafialne obrządku rzymskokatolickiego. Wszystkie one wchodzą w skład diecezji włocławskiej.
Służba zdrowia.
Na terenie gminy funkcjonują następujące ośrodki zdrowia:
Straż pożarna.
Na terenie gminy działają następujące jednostki straży pożarnej:
Policja.
Posterunek policji mieści się w Babiaku przy ul. Poznańskiej 5A.
Sołectwa.
Babiak, Bogusławice, Bogusławice-Nowiny, Brdów, Brzezie, Dębno Królewskie, Dębno Poproboszczowskie, Góraj, Janowice, Korzecznik-Podlesie, Korzecznik-Szatanowo, Lichenek, Lipie Góry, Lubotyń, Maliniec, Mchowo, Mostki-Kolonia, Nowiny Brdowskie, Osówie, Ozorzyn, Podkiejsze, Polonisz, Psary, Radoszewice, Stare Morzyce, Stypin, Wiecinin, Zakrzewo, Zwierzchociny, Żurawieniec.
Miejscowości niesołeckie.
Bugaj, Gryglaki, Józefowo, Kiejsze, Kiejsze (osada leśna), Krukowo, Lucynowo, Łaziska, Olszak, Psary (osada leśna), Stefanowo, Suchy Las, Wawrzyny, Zakrzewo (osada).
Sąsiednie gminy.
gmina Grzegorzew, gmina Izbica Kujawska, gmina Kłodawa, gmina Koło, gmina Osiek Mały, gmina Przedecz, gmina Sompolno, gmina Topólka, gmina Wierzbinek

</doc>
<doc id="223990" url="https://pl.wikipedia.org/wiki?curid=223990" title="Las Dąbrowa">
Las Dąbrowa



</doc>
<doc id="223991" url="https://pl.wikipedia.org/wiki?curid=223991" title="Aleksandrów Kujawski (gmina wiejska)">
Aleksandrów Kujawski (gmina wiejska)

Aleksandrów Kujawski (do 1976 "gmina Służewo") – gmina wiejska w Polsce położona w województwie kujawsko-pomorskim, w powiecie aleksandrowskim. W latach 1975–1998 gmina administracyjnie należała do województwa włocławskiego.
Siedzibą władz gminy jest Aleksandrów Kujawski. Według danych z 30 czerwca 2004 gminę zamieszkiwało 10 685 osób.
Sołectwa.
Obszar gminy Aleksandrów Kujawski podzielony jest na 28 sołectw, obejmujących następujące miejscowości:
Struktura powierzchni.
Według danych z roku 2002 gmina Aleksandrów Kujawski ma obszar 131,64 km², w tym:
Gmina stanowi 27,68% powierzchni powiatu.
Demografia.
Dane z 30 czerwca 2004:
Zabytki.
Wykaz zarejestrowanych zabytków nieruchomych na terenie gminy:

</doc>
<doc id="223992" url="https://pl.wikipedia.org/wiki?curid=223992" title="Jennifer Hawkins">
Jennifer Hawkins

Jennifer Hawkins (ur. 22 grudnia 1983 w Nowej Południowej Walii) – australijska modelka; w 2004 zdobyła tytuł Miss Universe. Obecnie pracuje jak prezenterka telewizyjna dla australijskiej stacji "Channel 7".
Hawkins w młodości była cheerleaderką w drużynie rugby Newcastle i drużynie basketballistów Hunter Pirates. Pracowała jako modelka, kiedy koleżanki namówiły ją do udziału w konkursie Miss Universe Australia, który wygrała.
Hawkins jako Miss Universe reprezentowała Miss Universe Organization wraz z Shandi Finnessey (Miss USA) i Shelley Hennig (Miss Teen USA). Jako panująca Miss odwiedziła m.in. Koreę, Bahamy, Brazylię, Czechy,Niemcy, Grecję, Indonezję, Kanadę, Kubę i Indie.
Jest prezenterką programu The Great Outdoors. W 2006 roku wystąpiła w australijskiej wersji Tańca z Gwiazdami i w Grasz czy nie grasz (program specjalny dla gwiazd).

</doc>
<doc id="223995" url="https://pl.wikipedia.org/wiki?curid=223995" title="Baćkowice (gmina)">
Baćkowice (gmina)

Baćkowice to gmina wiejska w województwie świętokrzyskim, w powiecie opatowskim. Siedzibą gminy są Baćkowice. W latach 1975–1998 gmina położona była w województwie tarnobrzeskim.
Według danych z 30 czerwca 2004 gminę zamieszkiwały 5163 osoby.
Struktura powierzchni.
Według danych z roku 2002 gmina Baćkowice ma obszar 96,25 km², w tym:
Gmina stanowi 10,56% powierzchni powiatu.
Historia.
Gminę zbiorową Baćkowice utworzono 13 stycznia 1867 w związku z reformą administracyjną Królestwa Polskiego. Gmina weszła w skład nowego powiatu opatowskiego w guberni radomskiej i liczyła 1952 mieszkańców.
W okresie międzywojennym gmina należała do powiatu opatowskiego w woj. kieleckim. Po wojnie gmina zachowała przynależność administracyjną.
Jednostka została zniesiona 29 września 1954 roku wraz z reformą wprowadzającą gromady w miejsce gmin. 
Gminę przywrócono ponownie w związku z reaktywowaniem gmin 1 stycznia 1973.
Demografia.
Dane z 30 czerwca 2004:
Sołectwa.
Baćkowice, Baranówek, Gołoszyce, Janczyce, Modliborzyce, Nieskurzów Nowy, Nieskurzów Stary, Olszownica, Oziębłów, Piórków, Piórków-Kolonia, Piskrzyn, Rudniki, Wszachów, Żerniki
Sąsiednie gminy.
Iwaniska, Łagów, Opatów, Sadowie, Waśniów,

</doc>
<doc id="223996" url="https://pl.wikipedia.org/wiki?curid=223996" title="Bakałarzewo (gmina)">
Bakałarzewo (gmina)

Bakałarzewo – gmina wiejska w województwie podlaskim, w powiecie suwalskim. Siedziba władz gminy to Bakałarzewo. W latach 1975–1998 gmina położona była w województwie suwalskim.
Opis.
Gmina Bakałarzewo wyróżnia się bogactwem przyrody. Istnieje tu wiele jezior: Głębokie, Grabeńszczyzna, Karasiewek, Okrągłe, Sumowo, Siekierowo, Skazdubek. Ponadto 3 jeziora przylegają do niej bezpośrednio: Bolesty, Gatne i Garbaś. Przepływa tu rzeka Rospuda oraz kilka mniejszych cieków. Cechą charakterystyczną jest pagórkowaty krajobraz.
Atrakcje turystyczne: tzw. bunkry w Bakałarzewie; 400-letni ołtarz w kościele bakałarzewskim; pomniki: Bakałarza i Obrońców Bakałarzewa z 1939 r.; Ścieżki w Bakałarzewie: Jaćwieską (z Mostkiem Zakochanych), Patriotyczną i Żydowską; cmentarze z I wojny światowej w Marynie, Płocicznie, Wólce, Zajączkowie; grodzisko jaćwieskie w Malinówce; grobu jaćwieskie nad jeziorem Garbaś; cmentarz i miejsce po molennie starowierów w Aleksandrowie; cmentarz ewangelicki w Starej Chmielówce, stary młyn w Bakałarzewie, cmentarz żydowski w Bakałarzewie
Funkcjonują tu osiedla turystyczne m.in. w: Bakałarzewie, Karasiewie, Kotowinie, Matłaku, Nowej Wsi, Sadłowinie. Można skorzystać tu z saun, gospodarstw agroturystycznych, pól namiotowych. Latem 2014 r. gmina obchodziła 500-lecie Bakałarzewa.
Struktura powierzchni.
Według danych z roku 2005 gmina Bakałarzewo ma obszar 123,01 km², w tym:
Gmina stanowi 9,41% powierzchni powiatu.
Demografia.
Dane z 01 grudnia 2015:
Sołectwa.
Aleksandrowo, Bakałarzewo, Gębalówka, Góra, Kamionka Poprzeczna, Karasiewo, Klonowa Góra, Konopki, Kotowina, Malinówka, Maryna, Matłak, Nieszki, Nowa Kamionka, Nowa Wieś, Nowy Dwór, Nowy Skazdub, Orłowo, Płociczno, Podwólczanka, Sadłowina, Słupie, Sokołowo, Stara Chmielówka, Stara Kamionka, Stary Skazdub, Suchorzec, Wólka, Wólka-Folwark, Zajączkowo, Zajączkowo-Folwark, Zdręby
Miejscowością podstawową bez statusu sołectwa jest osada Podgórze.
Sąsiednie gminy.
Filipów, Olecko, Raczki, Suwałki, Wieliczki

</doc>
<doc id="223997" url="https://pl.wikipedia.org/wiki?curid=223997" title="Baranowo (gmina)">
Baranowo (gmina)

Baranowo – gmina wiejska w województwie mazowieckim, w powiecie ostrołęckim. W latach 1975–1998 gmina położona była w województwie ostrołęckim.
Siedziba władz gminy to Baranowo.
Według danych z 30 czerwca 2004 gminę zamieszkiwało 6771 osób. Natomiast według danych z 31 grudnia 2019 roku gminę zamieszkiwało 6496 osób.
Struktura powierzchni.
Według danych z roku 2002 gmina Baranowo ma obszar 198,19 km², w tym:
Gmina stanowi 9,44% powierzchni powiatu.
Demografia.
Dane z 30 czerwca 2004:
Sołectwa.
Adamczycha, Bakuła, Baranowo, Błędowo, Brodowe Łąki, Budne-Sowięta, Cierpięta, Czarnotrzew, Czerwińskie, Dąbrowa, Dłutówka, Gaczyska, Guzowatka, Jastrząbka, Kopaczyska, Kucieje, Lipowy Las, Majdan, Majk, Oborczyska, Orzoł, Orzołek, Ramiona, Rupin, Rycica, Witowy Most, Wola Błędowska, Zawady, Ziomek.
Miejscowości niesołeckie.
Wsie: Glinki, Kalisko, Ostrówek, kolonia Grabownica, przysiółki Olkowa Kępa i Zimna Woda, osady leśne Seborki i Toporek oraz osada Gutocha
Sąsiednie gminy.
Chorzele, Czarnia, Jednorożec, Kadzidło, Krasnosielc, Lelis, Myszyniec, Olszewo-Borki,

</doc>
<doc id="223998" url="https://pl.wikipedia.org/wiki?curid=223998" title="Bargłów Kościelny (gmina)">
Bargłów Kościelny (gmina)

Bargłów Kościelny – gmina wiejska w województwie podlaskim, w powiecie augustowskim. W latach 1975–1998 gmina położona była w województwie suwalskim.
Siedziba gminy to Bargłów Kościelny.
Według danych z 30 czerwca 2004 gminę zamieszkiwały 5772 osoby.
Struktura powierzchni.
Według danych z roku 2002 gmina Bargłów Kościelny ma obszar 187,57 km², w tym:
Gmina stanowi 11,31% powierzchni powiatu.
Demografia.
Dane z 30 czerwca 2004:
Liczba ludności na przestrzeni dziejów
Sołectwa.
Bargłów Dworny, Bargłów Kościelny, Bargłówka, Barszcze, Brzozówka, Bułkowizna, Dreństwo, Górskie, Judziki, Kamionka Nowa, Kamionka Stara, Komorniki, Kroszewo, Kroszówka, Kukowo, Łabętnik, Nowiny Bargłowskie, Pieńki, Pomiany, Popowo, Pruska, Reszki, Rumiejki, Solistówka, Tajenko, Tajno Łanowe, Tajno Podjeziorne, Tajno Stare, Wólka Karwowska, Żrobki.
Pozostałe miejscowości.
Karpa, Kresy, Lipowo, Mamarta, Nowiny Stare, Piekutowo, Sosnowo, Tobyłka.
Sąsiednie gminy.
Augustów, Goniądz, Kalinowo, Rajgród, Sztabin,

</doc>
<doc id="223999" url="https://pl.wikipedia.org/wiki?curid=223999" title="Bartoszyce (gmina wiejska)">
Bartoszyce (gmina wiejska)

Bartoszyce to gmina wiejska w województwie warmińsko-mazurskim, w powiecie bartoszyckim. W latach 1975–1998 gmina położona była w województwie olsztyńskim.
Siedziba gminy to Bartoszyce.
Według Narodowego Spisu Powszechnego 31 marca 2011 gminę zamieszkiwało 11 045 mieszkańców. Natomiast według danych z 31 grudnia 2019 roku gminę zamieszkiwało 10 715 osób.
Struktura powierzchni.
Według danych z roku 2002 gmina Bartoszyce ma obszar 427,82 km², w tym:
Gmina stanowi 32,69% powierzchni powiatu.
Demografia.
Dane z 30 czerwca 2004:
Ochrona przyrody.
Obszary NATURA 2000.
Na terenie gminy zlokalizowane są 2 obszary Natura 2000:
Obszary chronionego krajobrazu.
W granicach gminy znajdują się 2 obszary chronionego krajobrazu:
Użytki ekologiczne.
W gminie Bartoszyce są zarejestrowane 4 użytki ekologiczne torfowiskowe, które znajdują się w okolicach wsi Gromki (1,70 ha), Żydowo (0,95 ha), Sokolica (3,33 ha), Spurgle (3,63 ha).
Pomniki przyrody.
Na terenie gminy znajdują się następujące pomniki przyrody:
Sąsiednie gminy.
Bartoszyce (miasto), Bisztynek, Górowo Iławeckie, Kiwity, Lidzbark Warmiński, Sępopol.
Gmina sąsiaduje z Rosją.

</doc>
<doc id="224000" url="https://pl.wikipedia.org/wiki?curid=224000" title="Batorz (gmina)">
Batorz (gmina)

Batorz – gmina wiejska w województwie lubelskim, w powiecie janowskim. W latach 1975–1998 gmina położona była w województwie tarnobrzeskim.
Siedzibą władz gminy jest wieś Batorz.
Według danych z 31 grudnia 2020 gminę zamieszkiwało 3227 osób.
Historia.
W 1810 powstała zbiorowa gmina kraśnicko-batorska, ale szybko uległa likwidacji. Gmina Batorz została utworzona w 1926 r. poprzez wydzielenie z terenu gminy Chrzanów. W latach 1955-1973 funkcjonowała groma­da Batorz. W 1969 i 1973 gromadę (gminę) powiększono.
W 1989 gmina Batorz została wyróżniona wpisem do „Księgi zasłużonych dla województwa tarnobrzeskiego”.
Struktura powierzchni.
Według danych z roku 2002 gmina Batorz ma obszar 70,81 km², w tym:
Gmina stanowi 8,09% powierzchni powiatu.
Oświata.
W Gminie Batorz, działają następujące placówki oświatowe:
Sołectwa.
Aleksandrówka, Batorz (sołectwa: Batorz Pierwszy, Batorz Drugi, Batorz-Kolonia), Błażek, Nowe Moczydła, Samary, Stawce, Stawce-Kolonia, Węglinek, Wola Studzieńska, Wola Studzieńska-Kolonia, Wólka Batorska.
Miejscowość bez statusu sołectwa: Wólka Batorska-Kolonia
Sąsiednie gminy.
Godziszów, Modliborzyce, Szastarka, Zakrzew, Zakrzówek,

</doc>
<doc id="224001" url="https://pl.wikipedia.org/wiki?curid=224001" title="Bądkowo (gmina)">
Bądkowo (gmina)

Bądkowo – gmina wiejska w Polsce, położona w województwie kujawsko-pomorskim, w powiecie aleksandrowskim. W latach 1975–1998 gmina administracyjnie należała do województwa włocławskiego.
Siedziba gminy jest zlokalizowana w Bądkowie (dawniej Żabieniec).
Według danych z 30 czerwca 2004 gminę zamieszkiwało 4646 osób.
Struktura powierzchni.
Według danych z roku 2002 gmina Bądkowo ma obszar 79,7 km², w tym:
Gmina stanowi 16,76% powierzchni powiatu.
Demografia.
Dane z 30 czerwca 2004:
Zabytki.
Wykaz zarejestrowanych zabytków nieruchomych na terenie gminy:
Sołectwa.
Antoniewo, Bądkowo, Bądkówek, Biele, Jaranowo, Jaranowo Duże, Kalinowiec, Kaniewo, Kolonia Łowiczek, Kryńsk, Kujawka, Kwiatkowo, Łowiczek, Łówkowice, Sinki, Słupy Duże, Słupy Małe, Tomaszewo, Toporzyszczewo, Toporzyszczewo Stare, Wójtówka, Wysocin, Zieleniec, Żabieniec.
Miejscowości niesołeckie.
Wieś Olszynka.
Sąsiednie gminy.
Brześć Kujawski, Koneck, Lubanie, Osięciny, Waganiec, Zakrzewo.

</doc>
<doc id="224002" url="https://pl.wikipedia.org/wiki?curid=224002" title="Belsk Duży (gmina)">
Belsk Duży (gmina)

Belsk Duży (daw. "gmina Belsk") – gmina wiejska w województwie mazowieckim, w powiecie grójeckim. W latach 1975–1998 gmina położona była w województwie radomskim. W latach 1918–1939, 1945–1954 i 1972–1975 gmina Belsk Duży należała do województwa warszawskiego.
Siedziba gminy to Belsk Duży.
Według danych z 31 grudnia 2017 gminę zamieszkiwało 6561 osób.
Struktura powierzchni.
Według danych z roku 2002 gmina Belsk Duży ma obszar 107,84 km², w tym:
Gmina Belsk Duży obejmuje 36 wsi i 34 sołectwa o powierzchni 108 km², a liczba mieszkańców wynosi 6561 osób. Gmina Belsk Duży to przede wszystkim rejon sadowniczy, położona jest w ukształtowanym „grójecko-wareckim” rejonie specjalizacji sadowniczej o znaczeniu krajowym. Gmina ma najwyższy udział nasadzeń drzewami owocowymi w powierzchni użytków rolnych wśród gmin powiatu grójeckiego (66% UR).
Demografia.
Dane z 31 grudnia 2017:
Położenie gminy.
Gmina Belsk Duży położona jest w środkowo-południowej części woj. mazowieckiego w odległości 45 km od Warszawy, w powiecie grójeckim. Bardzo dogodne położenie gminy jak również połączenia komunikacyjne zapewniają przebiegające przez teren gminy drogi:
Oraz drogi wojewódzkie:
Historia gminy Belsk Duży.
Pierwsze wzmianki o Belsku pochodzą z roku 1451, występuje on jako Bylsk – od prasłowiańskiej nazwy rodzaju rośliny lub trawy. Dokładniejsze zapisy pochodzą z roku 1827, gdzie Belsk jest wsią w powiecie czerskim obwodu warszawskiego województwa mazowieckiego. Liczy 27 domów i 234 mieszkańców. Ludność wiejska zajmuje się wyrobem sukna.
W roku 1870 Belsk Duży to wieś i folwark w powiecie grójeckim guberni warszawskiej. Ma 350 mieszkańców, 1297 mórg ziemi dworskiej i 440 mórg ziemi włościańskiej. Ma urząd pocztowy i szkołę. Leży w odległości 6 wiorst od Grójca, gdzie znajduje się stacja pocztowa.
Parafia w Belsku Dużym datuje się od 1784 roku. Utworzona została ze wsi odłączonych od parafii grójeckiej i lewiczyńskiej. W Belsku w tym czasie był kościół parafialny murowany. Parafia należała do dekanatu grójeckiego i liczyła 1698 dusz.
W zapisach z 1921 roku Belsk Duży figuruje jako wieś i folwark w gminie Belsk Duży, powiat grójecki, województwo warszawskie. Według Powszechnego Spisu Ludności z dnia 30 września 1921 roku wieś ma 54 budynki mieszkalne, liczy 410 mieszkańców – 186 mężczyzn i 224 kobiety. Wszyscy są narodowości polskiej i wyznania rzymskokatolickiego. Folwark ma 7 budynków mieszkalnych z 172 mieszkańcami, w tym 82 mężczyzn i 90 kobiet.
W 1943 roku Belsk Duży był siedzibą gminy i liczył 608 mieszkańców. W wyniku reformy administracyjnej w latach 70. Belsk był gromadą w powiecie grójeckim. Według Narodowego Spisu Powszechnego z 1970 roku Belsk Duży liczy 618 mieszkańców – 304 mężczyzn i 314 kobiet. Z pracy utrzymywało się 92,5% (572 osoby) natomiast 46 miało niezarobkowe źródło utrzymania.
W tym czasie wieś była siedzibą: Prezydium Gromadzkiej Rady Narodowej, Urzędu Stanu Cywilnego, Gminnej Spółdzielni „Samopomoc Chłopska”, filii Spółdzielni Oszczędnościowo-Pożyczkowej, Państwowego Gospodarstwa Rolnego, Kółka Rolniczego i Koła Gospodyń Wiejskich. Miejscowość ta ma Urząd Pocztowo-Telekomunikacyjny, łączność telefoniczną i przystanek PKS. Wieś ma również Szkołę Podstawową z 12 izbami lekcyjnymi i salą gimnastyczną. Miejscowość miała elektryczność i oświetlenie uliczne oraz wodociąg zakładowy z wodą uzdatnianą. Była również biblioteka, punkt zdrowia, stacja ochrony roślin i punkt unasienniania zwierząt.
Zabytki kultury i przyrody w gminie Belsk Duży.
Dobra kultury wpisane do Centralnego Rejestru Decyzji Konserwatora Zabytków:
Dobra kultury nie wpisane do CRD Konserwatora Zabytków:
Walory środowiska przyrodniczego objęte ochroną prawną
Sołectwa.
Aleksandrówka, Anielin, Bartodzieje, Belsk Duży, Belsk Mały, Bodzew, Boruty, Daszewice-Rożce, Grotów, Jarochy, Julianów, Koziel, Kussy, Lewiczyn, Łęczeszyce, Maciejówka, Mała Wieś, Oczesały, Odrzywołek, Rębowola, Rosochów, Sadków Duchowny, Sadków-Kolonia, Skowronki, Stara Wieś, Tartaczek, Widów, Wilczogóra, Wilczy Targ, Wola Łęczeszycka, Wola Starowiejska, Wólka Łęczeszycka, Zaborów, Zaborówek.
Pozostałe miejscowości.
Gajówka Lewiczyn, Gajówka Łęczeszyce, Gajówka Modrzewina, Sadków Szlachecki, Złota Góra.
Sąsiednie gminy.
Błędów, Goszczyn, Grójec, Jasieniec, Mogielnica, Pniewy.

</doc>
<doc id="224003" url="https://pl.wikipedia.org/wiki?curid=224003" title="Bełchatów (gmina wiejska)">
Bełchatów (gmina wiejska)

Bełchatów – gmina wiejska w województwie łódzkim, w powiecie bełchatowskim. W latach 1975–1998 gmina położona była w województwie piotrkowskim.
Na gminę składa się 81 miejscowości skupionych w 41 sołectwach położonych wokół Bełchatowa, który stanowi odrębną gminę miejską.
Według danych z 31 grudnia 2007 gminę zamieszkiwało 9631 osób.
Struktura powierzchni.
Według danych z roku 2007 gmina Bełchatów ma obszar 180,37 km², w tym:
Gmina stanowi 18,64% powierzchni powiatu bełchatowskiego.
Demografia.
Dane z 31 grudnia 2017 roku:
Sołectwa.
Adamów, Augustynów, Bukowa, Dobiecin, Dobiecin-Kolonia, Dobrzelów, Domiechowice, Helenów, Huta, Janina, Janów, Józefów, Kałduny, Kielchinów, Korczew, Księży Młyn, Kurnos Drugi, Kurnos Pierwszy, Ludwików, Ławy, Łękawa, Mazury, Mokracz, Myszaki, Niedyszyna, Oleśnik, Podwody, Podwody-Kolonia, Poręby, Postękalice, Rząsawa, Wielopole, Wola Kruszyńska, Wola Mikorska, Wólka Łękawska, Zalesna, Zawadów, Zawady, Zdzieszulice Górne, Zdzieszulice Dolne, Zwierzchów.
Sąsiednie gminy.
Miasto Bełchatów, Drużbice, Kamieńsk, Kleszczów, Kluki, Wola Krzysztoporska, Zelów
Komunikacja.
Przez Gminę Bełchatów przebiegaja następujące drogi krajowe i wojewódzkie:

</doc>
<doc id="224005" url="https://pl.wikipedia.org/wiki?curid=224005" title="Besko (gmina)">
Besko (gmina)

Besko to gmina wiejska w województwie podkarpackim, w powiecie sanockim. W latach 1975–1998 gmina położona była w województwie krośnieńskim (do 1991 r. jej teren wchodził w obręb gminy Zarszyn, w 1991 r. gmina uzyskała samodzielność administracyjną).
Siedziba gminy to Besko.
Według danych z 30 czerwca 2004 gminę zamieszkiwało 4250 osób. Natomiast według danych z 31 grudnia 2017 roku gminę zamieszkiwało 4504 osób.
Struktura powierzchni.
Według danych z roku 2002 gmina Besko ma obszar 27,6 km², w tym:
Gmina stanowi 2,25% powierzchni powiatu.
Demografia.
Dane z 31 grudnia 2017 roku.
Sołectwa.
Besko, Mymoń, Poręby (część Beska)
Sąsiednie gminy.
Haczów, Rymanów, Zarszyn

</doc>
<doc id="224006" url="https://pl.wikipedia.org/wiki?curid=224006" title="Biała Podlaska (gmina wiejska)">
Biała Podlaska (gmina wiejska)

Biała Podlaska – gmina wiejska w województwie lubelskim, w powiecie bialskim. W latach 1975–1998 gmina położona była w województwie bialskopodlaskim.
Siedziba gminy to Biała Podlaska.
Według danych z czerwca 2009 gminę zamieszkiwało 13 147 osób.
Gmina Biała Podlaska jest największą terytorialnie gminą (i zarazem gminą wiejską) województwa lubelskiego.
Struktura powierzchni.
Według danych z roku 2002 gmina Biała Podlaska ma obszar 324,76 km², w tym:
Gmina stanowi 11,79% powierzchni powiatu.
Demografia.
Dane z 30 czerwca 2004:
Sołectwa.
Cełujki, Cicibór Duży, Cicibór Mały, Czosnówka, Dokudów Drugi, Dokudów Pierwszy, Grabanów, Grabanów-Kolonia, Hola, Hrud, Husinka, Janówka, Jaźwiny, Julków-Zacisze, Kaliłów, Krzymowskie, Lisy, Łukowce, Michałówka, Młyniec, Ortel Książęcy Drugi-Ogrodniki, Ortel Książęcy Pierwszy, Perkowice, Pojelce, Porosiuki, Pólko, Rakowiska, Roskosz, Sitnik, Sławacinek Nowy, Sławacinek Stary, Styrzyniec, Surmacze, Swory, Sycyna, Terebela, Wilczyn-Kamieniczne, Woroniec, Woskrzenice Duże, Woskrzenice Małe, Wólka Plebańska, Zabłocie.
Pozostałe miejscowości.
Franopol, Grabarka, Hulanka, Kępa, Kijowiec, Koślawe, Krąglik, Planowa, Podłąka, Podszosa, Smolne Piece, Sycyna (kolonia), Terebela (kolonia), Tolusin, Woskrzenice Duże (kolonia), Woskrzenice Małe (kolonia), Wozareckie Pieńki, Zagóra, Zielone.
Sąsiednie gminy.
m. Biała Podlaska, Drelów, Huszlew, Janów Podlaski, Leśna Podlaska, Łomazy, Międzyrzec Podlaski, Piszczac, Rokitno, Zalesie.

</doc>
<doc id="224007" url="https://pl.wikipedia.org/wiki?curid=224007" title="Białopole (gmina)">
Białopole (gmina)

Białopole (hist. "gmina Strzelce") – gmina wiejska w województwie lubelskim, w powiecie chełmskim. W latach 1975–1998 gmina położona była w województwie chełmskim.
Siedziba gminy to Białopole.
Według danych z 30 czerwca 2013 gminę zamieszkiwało 3171 osób. Natomiast według danych z 31 grudnia 2019 roku gminę zamieszkiwało 2886 osób.
Ochrona przyrody.
Na obszarze gminy znajdują się następujące rezerwaty przyrody:
Struktura powierzchni.
Według danych z roku 2002 gmina Białopole ma obszar 103,57 km², w tym:
Gmina stanowi 5,82% powierzchni powiatu.
Demografia.
Dane z 30 czerwca 2013:
Sołectwa.
Białopole, Buśno, Grobelki, Horeszkowice, Kicin, Kurmanów, Maziarnia Strzelecka, Raciborowice, Raciborowice-Kolonia, Strzelce, Strzelce-Kolonia, Teremiec, Teresin, Zabudnowo.
Miejscowością bez statusu sołectwa jest Busieniec.
Sąsiednie gminy.
Dubienka, Horodło, Hrubieszów, Uchanie, Wojsławice, Żmudź,

</doc>
<doc id="224008" url="https://pl.wikipedia.org/wiki?curid=224008" title="Białowieża (gmina)">
Białowieża (gmina)

Białowieża to gmina wiejska w województwie podlaskim, w powiecie hajnowskim. W latach 1975–1998 gmina położona była w województwie białostockim.
Siedziba gminy to Białowieża (dawniej Krzyże).
Według danych z 30 czerwca 2004 gminę zamieszkiwało 2671 osób, a w 2014 – 2281 osób. Natomiast według danych z 31 grudnia 2019 roku gminę zamieszkiwało 2191 osób.
Historia.
Początkowo gmina należała do powiatu prużańskiego. 12 grudnia 1920 r. została przyłączona do nowo utworzonego powiatu białowieskiego pod Zarządem Terenów Przyfrontowych i Etapowych. Gmina Białowieża została wraz z całym powiatem przyłączona 19 lutego 1921 roku do (utworzonego 14 sierpnia 1919 roku) województwa białostockiego. Od 19 lutego 1921 była jedną z zaledwie trzech gmin powiatu białowieskiego, a po jego zniesieniu z dniem 1 sierpnia 1922 roku została przyłączona do powiatu bielskiego w tymże województwie. 
Według Powszechnego Spisu Ludności z 1921 roku gminę Białowieża zamieszkiwało 6674 osób, wśród których 1492 było wyznania rzymskokatolickiego, 4865 prawosławnego, 97 ewangelickiego, 2 mahometan a 217 mojżeszowego. Jedna osoba była niewiadomego wyznania. Jednocześnie 5194 mieszkańców zadeklarowało polską przynależność narodową, 1339 białoruską, 5 niemiecką, 8 żydowską,128 rosyjską. W gminie było 1007 budynków mieszkalnych.
13 kwietnia 1929 z gminy Białowieża wyłączono miejscowości: Długi Bród, osada Hajnówka, Jakubowo, Krugłe, Łozice, Nikiforowszczyzna, Orzeszkowo, Piaski, Postołowo, Starzyna, Sawiny-Gród, Skryplewo, Wiluki, Wygon, Wierzchowskie i Zabagonie, włączając je do nowo utworzonej gminy Hajnówka w tymże powiecie. 1 kwietnia 1930 gmina Hajnówka otrzymała status gminy wiejskiej o miejskich uprawnieniach finansowych. Gmina Hajnówka przetrwała tylko ponad rok, bo już 30 czerwca 1930 zniesiono ją, a byłe miejscowości białowieskie (łącznie z Hajnówką) powróciły do gminy Białowieża.
16 października 1933 roku gminę Białowieża podzielono na 17 gromad: Biała, Budy, Ćwirki, Hajnówka, Kamieniuki, Kiwaczyna, Ławy, Okólnik, Orzeszkowo, Panasiuki, Podbielskie Ogrodniki, Podolany, Pogorzelce, Starzyna, Stoczek, Teremiski i Zastawa.
1 października 1934 po raz drugi utworzono gminę Hajnówka, w związku z czym od gminy Białowieża odłączono osadę Hajnówka oraz wsie Gorlańskie Stojło, Kozi Przeskok, Leśna, Nowiny, Orzeszkowo, Postołowo, Sacharewo, Sawiny Gród, Skryplewo, Wierzchowskie, Wydmuchowo i Znojka (gminę Hajnówka zniesiono po raz drugi 1 października 1954, lecz gmina Białowieża nie uległa wówaczas zmianom).
Gmina obejmowała część Puszczy Białowieskiej. Po wojnie obszar gminy Białowieża został przedzielony granicą państwową. Zachodnia część pozostała w Polsce (łącznie z siedzibą Białowieżą), natomiast wschodnia (ok. 50 tys. ha) weszła w skład Związku Radzieckiego (gromady Biała, Ćwirki, Kamieniuki, Kiwaczyna, Ławy, Okólnik, Panasiuki i Podbielskie Ogrodniki).
Gminę Białowieża zniesiono jesienią 1954 w związku z likwidacją gmin i wprowadzeniu w ich miejsce gromad. Jej obszar przekształcono w gromadę Białowieża.
Gminę Białowieża reaktywowano ponownie 1 stycznia 1973 w związku z kolejną reformą administracyjną.
Religia.
Dominującą religią w gminie jest prawosławie. Białowieża jest siedzibą parafii św. Mikołaja. Prawosławni zamieszkują Białowieżę, Teremiski, Pogorzelce i inne miejscowości. W gminie mieszkają także katolicy, którzy posiadają kościół i parafię św. Teresy od Dzieciątka Jezus. Na terenie gminy działają również dwa zbory protestanckie: baptystyczny i zielonoświątkowy (obydwa w Białowieży).
Struktura powierzchni.
Według danych z roku 2002 gmina Białowieża ma obszar 203,2 km², w tym:
Gmina stanowi 12,52% powierzchni powiatu.
Demografia.
Dane z 30 czerwca 2004:
Gmina leży pomiędzy Białorusią a gminami z mniejszością białoruską.
Sołectwa.
Budy, Czerlonka, Grudki, Podolany, Pogorzelce, Stoczek, Teremiski, Zastawa.
Pozostałe miejscowości: Białowieża, Podcerkwy, Przewłoka, Zwierzyniec.
Sąsiednie gminy.
Hajnówka, Narewka; gmina sąsiaduje z Białorusią

</doc>
<doc id="224009" url="https://pl.wikipedia.org/wiki?curid=224009" title="Bielany (gmina)">
Bielany (gmina)

Bielany (do 1954 "gmina Kowiesy") – gmina wiejska w województwie mazowieckim, w powiecie sokołowskim. W latach 1975–1998 gmina położona była w województwie siedleckim.
Siedziba gminy to Bielany-Żyłaki.
Według danych z 30 czerwca 2004 gminę zamieszkiwało 3919 osób.
Struktura powierzchni.
Według danych z roku 2002 gmina Bielany ma obszar 109,6 km², w tym:
Gmina stanowi 9,69% powierzchni powiatu.
Demografia.
Dane z 30 czerwca 2004:
Sołectwa.
Bielany-Jarosławy, Bielany-Wąsy, Bielany-Żyłaki, Błonie Duże, Błonie Małe, Brodacze, Dmochy-Rętki, Dmochy-Rogale, Korabie, Kowiesy, Kożuchów, Kożuchówek, Księżopole-Budki, Księżopole-Komory, Kudelczyn, Paczuski, Patrykozy, Patrykozy-Kolonia, Rozbity Kamień, Ruciany, Ruda-Kolonia, Sikory, Trebień, Wańtuchy, Wiechetki Duże, Wiechetki Małe, Wojewódki Dolne, Wojewódki Górne, Wyszomierz.
Miejscowość bez statusu sołectwa: Urbanki
Sąsiednie gminy.
Liw, Mokobody, Paprotnia, Repki, Sokołów Podlaski, Suchożebry,

</doc>
<doc id="224010" url="https://pl.wikipedia.org/wiki?curid=224010" title="Bielawy (gmina)">
Bielawy (gmina)

Bielawy (do 1870 "gmina Walewice") – gmina wiejska w województwie łódzkim, w powiecie łowickim. W latach 1975–1998 gmina położona była w województwie skierniewickim.
Siedzibą gminy są Bielawy.
30 grudnia 2015 gminę zamieszkiwały 5562 osoby. Natomiast według danych z 31 grudnia 2017 roku gminę zamieszkiwały 5454 osoby.
Według danych z 31 grudnia 2019 roku gminę zamieszkiwało 5325 osób.
Historia.
Za Królestwa Polskiego jednostka występowała pod nazwą gmina Walewice i należała do powiatu łowickiego w guberni warszawskiej. do gminy Walewice przyłączono pozbawione praw miejskich Bielawy. W tym samym roku nastąpiła zmiana nazwy gminy. pozbawioną praw miejskich Sobotę przyłączono już do jednostki o nazwie "gmina Bielawy".
Struktura powierzchni.
Według danych z roku 2007 gmina Bielawy ma obszar 163,91 km², w tym:
Gmina stanowi 16,59% powierzchni powiatu łowickiego.
Demografia.
Dane z 31 grudnia 2007:
Sołectwa.
Bielawska Wieś, Bielawy, Bogumin, Borów, Borówek, Brzozów, Chruślin, Drogusza, Emilianów, Gaj, Gosławice, Helin, Janinów, Leśniczówka, Łazin, Marianów, Marywil, Oszkowice, Piaski Bankowe, Piotrowice, Przezwiska, Psary, Rulice, Seligi, Skubiki, Sobocka Wieś, Sobota, Stare Orenice, Stare Piaski, Stary Waliszew, Traby, Trzaskowice, Walewice, Waliszew Dworski, Wojewodza, Wola Gosławska, Zakrzew, Zgoda, Żdżary.
Pozostałe miejscowości.
Borów (osada), Mroga, Psary (osada), Sobota (osada), Stanisławów (gajówka), Stanisławów (leśniczówka), Walewice (osada).
Ochotnicze Straże Pożarne na terenie gminy.
1.OSP Bielawy – S-4, w Krajowym systemie ratowniczo-gaśniczym
2. OSP Stary Waliszew – S-3, w Krajowym systemie ratowniczo-gaśniczym
3. OSP Sobota - S-3
4. OSP Chruślin - S-2
5. OSP Wojewodza - S-1
6. OSP Zakrzew - S-1
7. OSP Oszkowice - S-2
8. OSP Janinów - S-1
9. OSP Wola Gosławska - S-1
10. OSP Drogusza - S-1
Sąsiednie gminy.
Bedlno, Domaniewice, Głowno, Łowicz, Piątek, Zduny,

</doc>
<doc id="224011" url="https://pl.wikipedia.org/wiki?curid=224011" title="Bircza (gmina)">
Bircza (gmina)

Bircza – gmina wiejska w województwie podkarpackim, w powiecie przemyskim, na terenie Pogórza Przemyskiego, wchodzi w skład transgranicznego mikroregionu Dolina Wiaru. Siedzibą urzędu gminy jest Bircza. Na terenie gminy funkcjonuje lądowisko Arłamów, powstałe na byłym lotnisku Krajna.
Historia gminy.
Gmina Bircza w obecnym kształcie powstała po II wojnie światowej. Od średniowiecza część obszaru gminy należała do ziemi przemyskiej, a część do ziemi sanockiej.
W czasie II Rzeczypospolitej miejscowości leżące na terenie obecnej gminy Bircza należały do powiatu dobromilskiego województwa lwowskiego.
12 września 1939 r. 17 pułk piechoty im. Ziemi Rzeszowskiej pod dowództwem pułk. dypl. Beniamina Kotarby po zajęciu Borownicy natknął się na Niemców, którzy postanowili odbić wieś.
Walki wybuchły na wzgórzu nad Czarnym Potokiem niedaleko Borownicy. Po bohaterskiej bitwie pułk został rozbity. W walce zginęło kilkudziesięciu żołnierzy wraz z dowódcą Beniaminem Kotarbą, inni rozproszyli się po okolicznych lasach, część z nich trafiła do niewoli sowieckiej. Tak zakończyła się historia pułku powstałego w 1918 roku.
Po agresji ZSRR na Polskę, 4 grudnia 1939 Prezydium Rady Najwyższej USRR podjęło decyzję o utworzeniu sześciu nowych obwodów, w tym obwodu drohobyckiego. 17 stycznia 1940 to samo prezydium wydało dekret o podziale na rejony zachodnich obwodów USRR. Dekret ten tworzył m.in. rejon birczański.
Po ataku Niemiec na ZSRR, w latach 1941–1944, w czasie okupacji niemieckiej, na terenie obecnej gminy funkcjonowały gminy wiejskie (Landgemeinde) z siedzibami w Birczy, Kuźminie i Żohatynie. Należały one do powiatu przemyskiego (Landkreis Przemysl, został utworzony 3 listopada 1941) dystryktu krakowskiego Generalnego Gubernatorstwa.
Po wyzwoleniu, od 31 lipca 1944 do marca 1945 Bircza należała do pozostałej po polskiej stronie granicy państwowej zachodniej części powiatu dobromilskiego województwa lwowskiego (powtórnie jako rejon birczański, bez miasta Dobromil), 18 sierpnia 1945 została włączona do powiatu przemyskiego województwa rzeszowskiego.
W latach 1954–1972 na terenie obecnej gminy działało kilka gromad z gromadzkimi radami narodowymi:
1 stycznia 1973 wszystkie wymienione gromadzkie rady narodowe połączono w jedną gminę Bircza. W 1993 od gminy odłączono sołectwo Cisowa (przyłączone do gminy Krasiczyn).
W latach 1975–1998 gmina położona była w województwie przemyskim.
W 2022 roku władze gminy Ustrzyki Dolne chciały przyłączyć należący do gminy Bircza teren lotniska i heliportu Arłamów (340 ha) do gminy Ustrzyki Dolne, jako że jest wykorzystywane głównie w celach turystycznych przez znajdujący się na terenie gminy Ustrzyki Dolne Hotel Arłamów. Ponadto władze ustrzyckiej gminy chciałyby lądowisko przekształcić w lotnisko, wykorzystywane w większym stopniu niż to się dzieje obecnie. W związku z tym w gminie Bircza przeprowadzono konsultacje społeczne. Na uprawnione do głosowania 5252 osoby, udział w konsultacjach wzięło 3026 osób, czyli 57,62% mieszkańców. Przeciw proponowanej zmianie granic głosowało 99,41%.
Struktura powierzchni.
Według danych z roku 2002 gmina Bircza ma obszar 254,49 km², w tym:
Gmina stanowi 20,97% powierzchni powiatu.
Złożona jest z dwudziestu ośmiu obrębów geodezyjnych. Dwadzieścia cztery obręby stanowią jednocześnie sołectwa, dwa są przyłączone do innych sołectw (Dobrzanka do sołectwa Malawa, a Łodzinka Dolna do sołectwa Łodzinka Górna), natomiast niezamieszkane pozostałe dwa (Łomna i Krajna) są niezależnymi obrębami.
Demografia.
Historia.
Przed II wojną światową na terenie gminy Bircza mieszkało ok. 25 000 ludzi, w 2006 – niecałe 7000.
Przyczynami tak znacznego wyludnienia były:
Współczesność.
Dane z 30 czerwca 2004:
Ludność poszczególnych miejscowości gminy (stan z 8 sierpnia 2006):
Według danych z 30 czerwca 2004 gminę zamieszkiwało 6626 osób.
Ogólna liczba mieszkańców gminy Bircza na 8 sierpnia 2006 – 6996 osób.
Szkolnictwo w gminie.
W roku 2016 z 8. publicznych szkół podstawowych pozostało 5 – w Kuźminie, Leszczawie Dolnej, Lipie, Sufczynie i Żohatynie. Oprócz tego jedno gimnazjum – w Birczy, oraz liceum, również w Birczy.
Turystyka i wypoczynek.
Na południe od Birczy powstał Park Krajobrazowy Pogórza Przemyskiego, w przyszłości jest planowane utworzenie Turnickiego Parku Narodowego.
Sołectwa (24).
Bircza, Boguszówka, Borownica, Brzeżawa, Brzuska, Huta Brzuska, Jasienica Sufczyńska, Jawornik Ruski, Korzeniec, Kotów, Kuźmina, Leszczawka, Leszczawa Dolna, Leszczawa Górna, Lipa, Łodzinka Górna + Łodzinka Dolna, Malawa + Dobrzanka, Nowa Wieś, Roztoka, Rudawka, Stara Bircza, Sufczyna, Wola Korzeniecka, Żohatyn
Sąsiednie gminy.
Dubiecko, Dydnia, Dynów, Fredropol, Krasiczyn, Krzywcza, Nozdrzec, Sanok, Tyrawa Wołoska, Ustrzyki Dolne

</doc>
<doc id="224012" url="https://pl.wikipedia.org/wiki?curid=224012" title="Bliżyn (gmina)">
Bliżyn (gmina)

Bliżyn (hist. "gmina Blizin") – gmina wiejska w województwie świętokrzyskim, w powiecie skarżyskim. W latach 1975–1998 gmina położona była w województwie kieleckim. Siedzibą gminy jest Bliżyn.
Według danych z 31 grudnia 2019 roku gminę zamieszkiwało 8037 osób.
Położenie i warunki naturalne.
Gmina Bliżyn swym obszarem obejmuje środkową część Płaskowyżu Suchedniowskiego. Od północy graniczy z mezoregionem Garb Gielniowski, od południa zaś z mezoregionem Gór Świętokrzyskich. Na obszarze gminy przeważają tereny wzniesione, osiągające wysokość ok. 400 m n.p.m. – obszary obniżone stanowią praktycznie tylko doliny cieków wodnych (głównie rzeki Kamiennej). Niemal 70% powierzchni gminy zajmują lasy, zdominowane przez sosny i jodły. Jej południowa część położona jest w obrębie Suchedniowsko-Oblęgorskiego Parku Krajobrazowego oraz jego otuliny, pozostałe tereny stanowią obszar chronionego krajobrazu.
Historia.
Gmina Bliżyn często zmieniała przynależność powiatową. Do 1939 roku należała do powiatu koneckiego, w latach 1939-1954 do powiatu kieleckiego, w latach 1973-1975 do powiatu szydłowieckiego, a od 1999 roku do powiatu skarżyskiego.
Struktura powierzchni.
Według danych z roku 2002 gmina Bliżyn ma obszar 140,88 km², w tym:
Gmina stanowi 37,27% powierzchni powiatu.
Demografia.
Według danych z 30 czerwca 2004 gminę zamieszkiwały 8662 osoby.
Gminy partnerskie.
Gmina Bliżyn współpracuje z kilkoma gminami z innych krajów, są to Wilejka (Białoruś), Gmina Grad (Słowenia) oraz Iliny (Węgry).
Sport.
Do 2017 r. istniała Gminna Liga Piłki Nożnej. Składała się z 11 klubów piłkarskich w tym: Kordian Bliżyn. Każdy klub reprezentował daną miejscowość z gminy np. Wołów, Ubyszów, Gostków. W ostatnim sezonie mistrzem został Bliżyn.
Sąsiednie gminy.
Chlewiska, Łączna, m. Skarżysko-Kamienna, Stąporków, Suchedniów, Szydłowiec, Zagnańsk,
Turystyka.
Na terenie Gminy Bliżyn znajdują się dwa rezerwaty Świnia Góra oraz Dalejów. Można też podziwiać dwa zabytki przyrody nieożywionej: Skałki Piekło Dalejowskie oraz Bramę Piekielną. Przez rezerwaty Dalejów oraz Świnia Góra przechodzi zielony szlak turystyczny z Bliżyna do Zagnańska. Rezerwat przyrody Dalejów, jest też punktem początkowym czarnego szlaku turystycznego prowadzącego do Suchedniowa. Przez Gminę Bliżyn prowadzi także Piekielny Szlak.
Wydarzenia.
Co roku na Świniej Górze, znajdującej się na terenie gminy Bliżyn, odbywa się rekonstrukcja historyczna „Piknik Kawaleryjski”, upamiętniająca walki z kwietnia 1940 roku oraz bitwy pod Rosochami - ostatniej zwycięskiej potyczki żołnierzy majora Henryka Dobrzańskiego „Hubala”.
Honorowi Obywatele Gminy Bliżyn.
Edward Śmigły-Rydz data nadania 3 sierpnia 1938

</doc>
<doc id="224013" url="https://pl.wikipedia.org/wiki?curid=224013" title="Błędów (gmina)">
Błędów (gmina)

Błędów – gmina wiejska w województwie mazowieckim, w powiecie grójeckim.
W latach 1975–1998 gmina położona była w województwie radomskim. W gminie Błędów mieszkał malarz prof. Wojciech Fangor.
Siedziba gminy to Błędów.
Według danych z 1 czerwca 2010 gminę zamieszkiwało 7768 osób. Natomiast według danych z 31 grudnia 2019 roku gminę zamieszkiwało 7415 osób.
Struktura powierzchni.
Według danych z roku 2002 gmina Błędów ma obszar 134,23 km², w tym:
Gmina stanowi 9,78% powierzchni powiatu.
Demografia.
Dane z 1 czerwca 2010:
Sołectwa.
Annopol, Bielany, Błędów, Błogosław, Bolesławiec Leśny, Borzęcin, Bronisławów, Cesinów-Las, Czesławin, Dańków, Dąbrówka Nowa, Dąbrówka Stara, Fabianów, Głudna, Golianki, Goliany, Gołosze, Huta Błędowska, Ignaców, Jadwigów, Jakubów, Janki, Julianów, Kacperówka, Katarzynów, Kazimierki, Lipie, Łaszczyn, Machnatka, Machnatka-Parcela, Oleśnik, Nowy Błędów, Pelinów, Roztworów, Sadurki, Śmiechówek, Trzylatków Duży, Trzylatków Mały, Trzylatków-Parcela, Tomczyce, Wilcze Średnie, Wilhelmów, Wilkonice, Wilków Drugi, Wilków Pierwszy, Wólka Dańkowska, Wólka Gołoska, Wólka Kurdybanowska, Zalesie, Załuski, Ziemięcin, Zofiówka.
Miejscowości niesołeckie: Potencjanów, Sakówka.
Sąsiednie gminy.
Belsk Duży, Biała Rawska, Mogielnica, Mszczonów, Pniewy, Sadkowice

</doc>
<doc id="224014" url="https://pl.wikipedia.org/wiki?curid=224014" title="Bobowa (gmina)">
Bobowa (gmina)

Bobowa – gmina miejsko-wiejska w Polsce położona w województwie małopolskim, w powiecie gorlickim.
W latach 1975–1998 gmina administracyjnie należała do województwa nowosądeckiego.
Siedziba gminy to Bobowa.
Według danych z 30 czerwca 2004 gminę zamieszkiwało 9128 osób. Natomiast według danych z 31 grudnia 2017 roku gminę zamieszkiwały 9744 osoby.
Struktura powierzchni.
Według danych z roku 2002 gmina Bobowa ma obszar 49,84 km², w tym:
Gmina stanowi 5,15% powierzchni powiatu.
Demografia.
Dane z 30 czerwca 2004:
Sołectwa.
Berdechów, Bobowa, Brzana, Jankowa, Sędziszowa, Siedliska, Stróżna, Wilczyska.
Sąsiednie gminy.
Ciężkowice, Grybów, Korzenna, Łużna

</doc>
<doc id="224015" url="https://pl.wikipedia.org/wiki?curid=224015" title="Donald Bradman">
Donald Bradman

Sir Donald 'Don' George Bradman (ur. 27 sierpnia 1908 w Cootamundrze, zm. 25 lutego 2001 w Adelajdzie) – australijski krykiecista, batsman, powszechnie uznawany za jednego z najlepszych graczy w historii dyscypliny i najlepszego na swojej pozycji. Reprezentował barwy Australii oraz Australii Południowej i Nowej Południowej Walii. W latach 1927-49 rozegrał 234 pierwszoklasowe mecze, w tym 52 testowe, w których uzyskał rekordową średnią punktów 99,94, uznawaną za niezwykle trudną do poprawienia. W 2001 roku został wybrany przez "Wisden Cricketers' Almanack" batsmanem wszech czasów, a w 2010 przez "ESPNcricinfo" do drużyny wszech czasów. .
Sylwetka.
. To się jednak nie udało, co prawda w sezonie 1933/34 udało się Anglikom wygrać 4 Testy (z pięciu) pod przywództwem "człowieka z granitu" czyli D.R. Jardine'a.
W latach 30. w czasie Wielkiego kryzysu sportowe osiągnięcia Bradmana stanowiły źródło dumy dla całej Australii, według wielu osób był on odpowiedzialny za "podtrzymanie na duchu" całego kraju w tych trudnych czasach.
Imię i nazwisko Bradmana są zastrzeżonym znakiem towarowym i nie mogą być używane do celów komercyjnych bez zgody rządu Australii.
The Ashes 1932-33 i Bodyline.
Przed mającą zacząć się pod koniec 1932 roku serią The Ashes Anglicy obawiali się, że Australia, posiadająca w swoim składzie Bradmana, nie odda trofeum (odzyskała je w 1930 roku), dopóki fenomenalny batsman nie zakończy kariery. Podczas 5-meczowej serii roku 1930 Australijczyk zdobył rekordowe do dziś 974 punkty oraz uzyskał średnią 139,14.
Aby powstrzymać jego, a także jego kolegów z drużyny, opracowano taktykę polegającą na częstym narzucaniu szybkich piłek, które po odbiciu się od ziemi zmierzają w kierunku korpusu i głowy batsmana ("Bodyline"). Licząc na błąd wymuszony tym niebezpiecznym, choć dopuszczalnym, zagraniem, zagęszczono także pole za lewym ramieniem odbijającego, zwiększając szanse złapania piłki i jego wyautowania. Sekretem, który udało się odkryć Anglikom, było to, że Bradman nie lubił piłek narzucanych w ten sposób. Radził sobie z nimi, ale nie czuł się komfortowo przy tego typu zagraniach.
Taktyka powiodła się, Anglicy pokonali gospodarzy i odzyskali The Ashes. Bradman wystąpił w 4 meczach (w pierwszym nie zagrał z powodu choroby), ale tylko raz uzyskał ponad 100 punktów, kończąc serię z 396 punktami i mizerną - jak na niego - średnią 56,57.
Sposób gry angielskich bowlerów wywołał jednak dyplomatyczny zgrzyt pomiędzy krajami. Zbyt częste używanie niebezpiecznego zagrania, mimo że nie spowodowało kontuzji, zostało uznane przez Australijczyków za wyjątkowo niesportowe, sprzeczne z duchem gry dżentelmenów, jakim jest krykiet. "Bodyline" przyczyniła się wkrótce do wprowadzenia przepisów ograniczających takie praktyki.
Rok później Australia, znowu z Bradmanem, odzyskała The Ashes na kolejne 19 lat.
Rekord świata.
Średnia punktów, jaką Bradman uzyskał w 52 meczach testowych (99,94), uważana jest za jedno z najbardziej niezwykłych dokonań w historii krykieta i sportu w ogóle. Drugi na liście Graeme Pollock (RPA) osiągnął "skromne" 60,97 (w 23 meczach), a następni - grający w podobnym, co Australijczyk, czasie - George Headley (Indie Zachodnie), Herbert Sutcliffe (Anglia) i Eddie Paynter (Anglia) odpowiednio 60,83 (22 mecze), 60,73 (54 mecze) i 59,23 (20 meczów). Najlepszy z aktywnych zawodników, reprezentujący RPA Jacques Kallis, szczyci się średnią 57,61 uzyskaną w 153 meczach.
Wynik Bradmana często porównuje się z takimi wybitnymi osiągnięciami, jak średnia 50,4 punktu Wilta Chamberlaina czy 215 punktów Wayne'a Gretzky'ego, zwracając przy tym jednak uwagę na długowieczność i wysoki, równy poziom krykiecisty w ciągu całej kariery.
Bradman jest także rekordzistą pod względem średniej uzyskanej w meczach pierwszoklasowych (95,14 w 234 występach). Drugi na liście Hindus Vijay Merchant osiągnął 71,64 (w 150 meczach).
Prawie 100.
Mimo statusu najskuteczniejszego odbijającego świata, w swoim ostatnim meczu testowym (14 sierpnia 1948, przeciwko Anglii na The Oval w Londynie) został podczas pierwszej zmiany ("1st innings") niespodziewanie wyautowany już drugą piłką posłaną przez bowlera Erika Holliesa, nie zdobywając - jedyny raz w meczu testowym - punktu. W wyniku tego niecodziennego zdarzenia nie udało mu się utrzymać symbolicznej średniej 100, która przed zawodami wynosiła 101,39. Bradman miałby szansę zwiększyć dorobek i osiągnąć granicę w drugiej zmianie meczu (potrzebował 104 punktów w przypadku autu lub 4, gdyby nie został wyeliminowany), ale Australii wystarczyła tylko jedna część gry, by pokonać słabo dysponowanych Anglików i zawodnik nie dostał możliwości poprawienia rekordu, który do dziś wynosi "tylko" 99,94.

</doc>
<doc id="224016" url="https://pl.wikipedia.org/wiki?curid=224016" title="Bobowo (gmina)">
Bobowo (gmina)

Bobowo to gmina wiejska w województwie pomorskim, w powiecie starogardzkim. W latach 1975–1998 gmina położona była w województwie gdańskim. Powstała w 1991 r. przez odłączenie pięciu wsi (nie istniało wówczas sołectwo Wysoka) z gminy wiejskiej Starogard Gdański na mocy Rozporządzenia Rady Ministrów z dn. 20 grudnia 1990 r.
W skład gminy wchodzi 6 sołectw: Bobowo, Grabowiec, Grabowo, Jabłówko, Smoląg, Wysoka
Siedziba gminy to Bobowo.
Według danych z 30 czerwca 2004 gminę zamieszkiwało 2838 osób.
Struktura powierzchni.
Według danych z roku 2002 gmina Bobowo ma obszar 51,67 km², w tym:
Gmina stanowi 3,84% powierzchni powiatu.
Demografia.
Dane z 31 grudnia 2009:
Sąsiednie gminy.
Lubichowo, Morzeszczyn, Pelplin, Skórcz, Starogard Gdański

</doc>
<doc id="224019" url="https://pl.wikipedia.org/wiki?curid=224019" title="Gun Carrier Mark I">
Gun Carrier Mark I

Gun Carrier Mark I (ang. "Transporter artyleryjski wz. I") – brytyjski pojazd wojskowy zbudowany w okresie I wojny światowej, było to pierwsze na świecie samobieżne działo polowe o napędzie gąsienicowym.
Historia.
Pojazd powstał w odpowiedzi na wątpliwości, czy w przypadku przełamania statycznej linii frontu i przejścia do wojny manewrowej (a właśnie do takiego zadania zaprojektowano i zbudowano pierwsze czołgi) ciężka artyleria polowa będzie w stanie podążać za szybko nacierającą piechotą i kawalerią.
Aby rozwiązać ten problem Major Gregg, inżynier pracujący w produkującej czołgi firmie Metropolitan, zaproponował, aby używając części czołgu Mark I skonstruować samobieżny pojazd artyleryjski. Produkcja prototypu została zaaprobowana 5 czerwca 1916, a już w lipcu rozpoczęto prace projektowe. Pierwszy prototyp odbył próby 3 marca 1917, zamówiono wówczas 50 pojazdów tego typu. Zostały one dostarczone w czerwcu i lipcu 1917.
Opis konstrukcji.
Na niskim podwoziu umieszczono prostokątne, "klockowate" nadwozie, silnik marki Daimler o mocy 105 KM umieszczony był z tyłu pojazdu. Sterowanie pojazdem było niezmiernie skomplikowane i potrzebne były do tego aż cztery osoby – kierowca, "hamulcowy" i dwóch "biegowych" (odpowiedzialnych za zmianę biegów na niezależnych gąsienicach).
Uzbrojenie montowane było z przodu pojazdu (5-calowe 60-funtowe działo polowe lub 6-calowa haubica). Działo lub haubica mieściły się na ruchomej platformie, która była obniżana na ziemię przed oddaniem strzału. Teoretycznie miało być także możliwe strzelanie bezpośrednio z transportera, w praktyce było to tylko możliwe w wersji uzbrojonej w haubicę.
Historia operacyjna.
W lipcu 1917 utworzono dwie kompanie Gun Carrierów w skład których weszło po 24 pojazdy. Najprawdopodobniej żaden Gun Carrier nie został nigdy użyty bojowo, jako że nigdy nie doszło do planowanego przełamania frontu. Do końca wojny były one używane do przewozu zaopatrzenia na front, jeden Carrier był w stanie zastąpić prawie 300 tragarzy.

</doc>
<doc id="224021" url="https://pl.wikipedia.org/wiki?curid=224021" title="Goniec">
Goniec



</doc>
<doc id="224026" url="https://pl.wikipedia.org/wiki?curid=224026" title="Flaga Buriacji">
Flaga Buriacji

Flaga Buriacji (NHR:445) jest trójkolorowa. Jej trzy pasy leżą poziomo. Na górze jest kolor granatowy, na środku biały, a na dole żółty. W lewym górnym rogu znajduje się złoty znak Sojombo, historyczny symbol niepodległości i wolności krajów mongolskich, który ma swoją bogatą symbolikę. Zwieńczony jest płomieniem o trzech wierzchołkach, uważanym za symbol pomyślności i rozkwitu. Słońce i księżyc, zamieszczone poniżej, symbolizują wieczność i wzmacnianie się. Te trzy znaki razem niosą przesłanie: niech żyją ludy mongolskie. Ten znak znajduje się także na fladze Mongolii.
Przyjęta 29 października 1992 roku. Proporcje 1:2.

</doc>
<doc id="224028" url="https://pl.wikipedia.org/wiki?curid=224028" title="Wallabha">
Wallabha

Wallabha ("Wallabhaćarja", ang. Vallabha Acharya) (1479–1531 lub 1481–1533) – filozof indyjski, teoretyk wedanty. (ur. 1481, zm. 1533) – filozof i święty wisznuicki, autor doktryny śuddhadwajta („czystego niedualizmu”).
Życiorys.
Urodził się w Champaranya (trl. Campāraṇya, dystrykt Raipur, stan Chhattisgarh) w rodzinie bramińskiej. W wieku ośmiu lat od swojego ojca otrzymał święcenia włączające go do Rudra sampradai i kierowany przez nauczycieli ze szkoły Madhwy, rozpoczął studia nad "Wedantasutrą". Wraz z końcem życia studenckiego intensywnie pielgrzymował przyjmując uczniów, których liczba urosła ostatecznie do 85. Pod koniec życia przyjął śluby sannjasy, a swoich dwóch synów (Gopinatha i Witthalanthę) mianował spadkobiercami swojej szkoły.
Wallabha zmarł nad brzegiem Gangesu w Waranasi.
Twórczość.
Jest autorem 84 rozpraw, z których jedynie około 30 przetrwało do dziś. Do najważniejszych należą m.in.:

</doc>
<doc id="224029" url="https://pl.wikipedia.org/wiki?curid=224029" title="Lulek czarny">
Lulek czarny

Lulek czarny ("Hyoscyamus niger" L.) – gatunek roślin z rodziny psiankowatych. Nazwy ludowe: lulka, lulek jadowity, szalej czarny, żabi barszcz.
Rozmieszczenie geograficzne.
Rodzimym obszarem jego występowania są góry prowincji irano-anatolińskiej. Rozprzestrzenił się jednak i obecnie poza Antarktydą i Australią występuje na wszystkich kontynentach i na wielu wyspach. Na półkuli północnej jest dużo częstszy i szerzej rozprzestrzeniony, niż na południowej. W Europie pojawił się już w neolicie, w Polsce w epoce żelaza. Na niżu Polski jest dość częsty, w górach rzadki. Status gatunku we florze Polski: archeofit. Rośnie dziko, jest też uprawiany.
Szkodliwość i zwalczanie.
Najczęściej występuje w uprawach roślin okopowych i w sadach, w tych miejscach jednak nie jest groźnym chwastem. Musi być natomiast zwalczany w plantacjach maku, znacznie bowiem utrudnia zbiór. Jego silnie trujące nasiona są bardzo podobne do ziaren maku, z tego względu dawniej cały plon z pola zachwaszczonego lulkiem musiał być zniszczony. Obecnie opracowano sposób ich oddzielania przy wykorzystaniu specjalnych przyrządów. Musi być zwalczany także na łąkach i pastwiskach, jest bowiem silnie trujący dla bydła. Siano z domieszką lulka zupełnie nie nadaje się do karmienia zwierząt. Ponadto lulek czarny jest żywicielem patogenów wywołujących choroby pomidorów, papryki czy tytoniu, i to również jest powód, dla którego powinien być zwalczany w pobliżu plantacji tych roślin.
Najważniejsze jest zapobieganie zachwaszczeniu. W tym celu należy wysiewać tylko czysty materiał siewny, bez nasion lulka. Szczególnie ważne jest to przy uprawie maku. Większość siewek lulka niszczy bronowanie i plewienie międzyrzędów w uprawie roślin okopowych. W ogródkach stosuje się ręczne plewienie. Zwykle przy plewieniu pozostają w ziemi korzenie lulka, jednak jest to bez znaczenia, nie potrafi on bowiem odnowić się po oderwaniu pędu nadziemnego.
Nie zarejestrowano herbicydów specjalnie przeznaczonych do zwalczania lulka. Zaleca się wykorzystywanie tych, które zawierają glifosat lub dikwat. Przy zwalczaniu na etapie wczesnych siewek stosuje się nalistnie preparaty zawierające acetochlor i bentazon, przeznaczone do zwalczania psianki czarnej. Można stosować także preparaty zawierające metazachlor lub nikosulfuron.

</doc>
<doc id="224043" url="https://pl.wikipedia.org/wiki?curid=224043" title="Terenoznawstwo">
Terenoznawstwo

Terenoznawstwo – jest to sztuka orientacji w terenie, odczytywania i sporządzania map, posługiwania kompasem, busolą itp. Umiejętność podstawowa potrzebna do uprawiania turystyki.
Do terenoznawstwa zaliczamy często jeszcze:

</doc>
<doc id="224050" url="https://pl.wikipedia.org/wiki?curid=224050" title="Mulholland Drive (film)">
Mulholland Drive (film)

Mulholland Drive – film dramatyczny produkcji francusko-amerykańskiej w reżyserii Davida Lyncha z 2001. Dzieło pierwotnie zaplanowane w formie serialu telewizyjnego, po odrzuceniu przez telewizję ABC ukazało się jako jednoczęściowy film. W głosowaniu krytyków organizowanym przez BBC, uznany został w 2016 roku za najlepszy film XXI w..
Opis fabuły.
Mulholland Drive – tak nazywa się słynna droga, która przechodzi przez Góry Santa Monica i łączy Hollywood z morzem. Rozciąga się z niej przepiękny widok na tę dzielnicę Los Angeles.
Film opowiada historię dwóch kobiet wplątanych w intrygę kryminalną. Mamy tu do czynienia z typowym dla Davida Lyncha światem, w którym nic nie jest takie, jak się na początku wydaje i nikt nie jest tym, za kogo się podaje. W swej opowieści Lynch maluje wizję miasta Los Angeles, w którym niewinność miesza się z korupcją, miłość z samotnością, a piękno z moralnym zepsuciem. Prowadzi nas przez tajemniczy labirynt doznań, aż do miejsca gdzie spotykają się ze sobą senne marzenia i przerażające koszmary.
Film rozpoczyna scena w której młoda kobieta traci pamięć w wyniku wypadku samochodowego na Mulholland Drive. Półprzytomna znajduje schronienie w luksusowym apartamencie, do którego następnego dnia wprowadza się początkująca aktorka. Dziewczyny zaprzyjaźniają się. Okazuje się, iż torba rannej wypełniona jest pieniędzmi. Bohaterki próbują rozwikłać zagadkę. Natrafiają jednak na nowe pytania i tajemnice: puste mieszkania, nieznajomych mężczyzn, morderstwa oraz dziwne nocne spektakle.
Większą część filmu stanowi sen Diane Selwyn (od początku aż do słów "pora wstać" wypowiedzianych przez Kowboja). Sugestię taką zawiera pierwsza scena filmu – najazd kamery na łózko i poduszkę. Diane została odrzucona przez kochankę – Camillę Rhodes, która odeszła z Adamem, o czym dowiadujemy się pod koniec filmu, podczas przyjęcia. Diane jest zazdrosna i nie potrafi pogodzić się z porażką. Zleca morderstwo Camilli, sama popełnia samobójstwo. Sen trwa już po zleceniu zabójstwa - po przebudzeniu na stole leży niebieski klucz, jako znak od mordercy, iż zadanie zostało wykonane.
W marzeniach sennych Diane (jako Betty) spotyka w dość niecodziennych okolicznościach Camillę (jako Ritę), która na skutek wypadku samochodowego straciła pamięć. Obie bohaterki usiłują dowiedzieć się kim jest Rita, odnajdująca w torebce znaczną sumę pieniędzy oraz tajemniczy niebieski klucz. Jednocześnie poznajemy perypetie reżysera, Adama, którego mafia usiłuje zmusić do zmiany obsady w filmie. W rzeczywistości Adam jest rywalem Diane, dlatego też w JEJ śnie nie może go spotkać nic dobrego. Adam ostatecznie zgadza się na zmianę roli (ma powiedzieć podczas castingu "to TA dziewczyna" gdy na przesłuchaniu pojawi się aktorka o nazwisku Camilla Rhodes). Kolejny wątek to historia mordercy który m.in. poszukuje Rity.
Rita zaczyna sobie przypominać nazwisko Diane Selwyn ale nie wie co może oznaczać. Panie idą odwiedzić Diane, na miejscu dowiadują się, że zamieniła się na mieszkania ze swoją koleżanką, po dotarciu do lokum Diane – odnajdują ją martwą, leżącą na łóżku (śniąca Diane widzi własną śmierć.) Obie kobiety zostają kochankami, po czym idą na przedstawienie teatralne, podczas którego padają słowa "wszystko jest iluzją". W trakcie przedstawienia Betty (Diane) odnajduje nagle w torebce niebieskie pudełko (to jest sen w którym przedmioty niespodziewianie mogą się pojawić), do którego pasuje klucz Rity. Wracają do domu, Rita wyciąga klucz, Diane znika (sen), następuje otwarcie pudełka, przebudzenie, powrót do rzeczywistości.
Pieniądze Rity to w rzeczywistości kasa, jaką Diane zapłaciła za zabicie Camilli. Słowa "to ta dziewczyna" są wypowiedziane przez Diane, gdy wskazuje fotografię mordercy. Niebieski klucz to znak od płatnego zabójcy, iż zlecenie zostało wykonane.
Właściwa chronologia zdarzeń:

</doc>
<doc id="224051" url="https://pl.wikipedia.org/wiki?curid=224051" title="Biofakt">
Biofakt

Biofakty – sztuczne stworzone przez człowieka obiekty, które są lub choć przez chwile były żywe w sensie biologicznym. Termin „biofakt” jest neologizmem złożonym z dwóch wyrazów „artefakt” i „bios” (życie).
Przykładem biofaktu są np. klony takie jak owca Dolly.
Pojęcie to zostało wprowadzone przez Nicole C. Karafyllis w 2001 roku, aby uwidocznić, że również istoty żywe w dużym stopniu, poprzez metody biotechnologiczne, jak technika genetyczna czy klonowanie, mogą być sztuczne.
Skonstruowane sztucznie przez człowieka obiekty były tradycyjniej dziełem techniki, podczas gdy istoty żyjące zalicza się tradycyjnie do natury. Fakt występowania biofaktów, zaciera tę granicę.

</doc>
<doc id="224053" url="https://pl.wikipedia.org/wiki?curid=224053" title="Ludomir Różycki">
Ludomir Różycki

Ludomir Różycki (ur. 18 września 1883 w Warszawie, zm. 1 stycznia 1953 w Katowicach) − polski kompozytor. Był przedstawicielem Młodej Polski w muzyce. 
Życiorys.
Pochodził z muzykalnej rodziny z Żytomierza − jego ojciec Aleksander Różycki herbu Poraj był profesorem Konserwatorium Warszawskiego, matka Anna z Mańkowskich herbu Jastrzębiec była uzdolniona muzycznie. Jego pradziadkiem był generał Karol Różycki. 
Młody Różycki studiował pod kierunkiem Aleksandra Michałowskiego (fortepian), Gustawa Roguskiego i Michała Biernackiego (teoria), Zygmunta Noskowskiego (kompozycja). W 1904 r. ukończył z odznaczeniem Konserwatorium Warszawskie, po czym udał się na dalsze studia do Berlina. Przez 3 lata był słuchaczem tzw. Meisterschule w Królewskiej Akademii Muzycznej; pracował pod kierunkiem Engelberta Humperdincka. 
W 1905 r. Różycki wraz z Karolem Szymanowskim, Grzegorzem Fitelbergiem i Apolinarym Szelutą zorganizował „Spółkę Nakładową Młodych Kompozytorów Polskich”, której zadaniem było wydawanie i propagowanie nowej muzyki (grupa tych twórców zyskała potem miano „Młodej Polski w muzyce”). W latach 1907–1911 Różycki przebywał we Lwowie na stanowisku dyrygenta operowego i profesora fortepianu w tamtejszym Konserwatorium Galicyjskiego Towarzystwa Muzycznego. Po krótkim pobycie w Warszawie udał się za granicę: mieszkał w Paryżu, później – do 1918 r. – w Berlinie. Po powrocie do kraju, przez 10 lat zajmował się wyłącznie kompozycją. W 1930 r. został mianowany profesorem Wyższej Szkoły Muzycznej w Warszawie. Równocześnie prowadził ożywioną działalność publicystyczną i organizacyjną (utworzył Sekcję Współczesnych Kompozytorów Polskich). 
II wojnę spędził w Warszawie, a po niej pracował jako dziekan Wydziału Teorii, Kompozycji i Dyrygentury w Państwowej Wyższej Szkole Muzycznej. W 1952 r. otrzymał Nagrodę Państwową I stopnia. Po II wojnie światowej zamieszkał (w latach 1948 - 1952) w Zachełmiu koło Jeleniej Góry w udostępnionej przez władze willi "Pan Twardowski" i skupił się tu na rekonstrukcji utworów zniszczonych podczas wojny. 
Został pochowany w Alei Zasłużonych na Cmentarzu Wojskowym na Powązkach (kwatera A 24-tuje-17).
Twórczość.
Stylistycznie twórczość Różyckiego jest niejednolita; nie wykształcił odrębnego języka. Cechy i właściwości jego muzyki to: płynność i wyrazistość melodyki (na ogół diatonicznej), plastyczność charakterystyki muzycznej, przewaga faktury homofonicznej, efektowna i barwna instrumentacja; harmonika pozostaje w ramach systemu funkcyjnego, sięga wprawdzie niekiedy po zdobycze impresjonistów. Częstym źródłem inspiracji były dla Różyckiego tematy literackie i plastyczne.
Ludomir Różycki łączył styl neoromantyczny z motywami polskiej muzyki ludowej. Istotne w jego twórczości są poematy symfoniczne. W niektórych kompozycjach ("Stańczyk", "Anhelli", "Bolesław Śmiały", "Pan Twardowski", "Mona Lisa Gioconda") posługiwał się mocnymi kontrastami i efektami kolorystycznymi. W dziełach fortepianowych (preludia, nokturny, impromptus, "Legenda", "Balladyna") nawiązywał do twórczości F. Chopina, J. Brahmsa oraz P. Czajkowskiego. W pierwszych operach ("Bolesław Śmiały", "Meduza") wyraźny jest wpływ muzyki R. Wagnera, natomiast od "Erosa i Psyche" wyczuwalny jest wpływ opery werystycznej oraz niemieckiego modernizmu.

</doc>
<doc id="224055" url="https://pl.wikipedia.org/wiki?curid=224055" title="TMR">
TMR

TMR (ang. total mixed ration – całkowicie wymieszana dawka) – najpopularniejszy system żywienia krów posiadających wysoki potencjał produkcyjny. Wedle prawideł żywienia krów mlecznych, niemożliwe jest optymalne żywienie krowy mlecznej, której roczna wydajność mleka przekracza 8000 kg, bez zastosowania TMR.
System ten polega na zadawaniu zwierzętom do woli mieszanin pełnoporcjowych zapewniających odpowiednią koncentrację energii, białka oraz składników mineralnych i witamin w 1 kg suchej masy (SM) mieszaniny. Do wyprodukowania takiej mieszaniny niezbędny jest wóz paszowy, który pozwala na mieszanie pasz oraz zadawanie ich do żłobów. W USA około 40% stad (zwłaszcza powyżej 200 szt.) żywionych jest tym systemem. 
Do zalet TMR zaliczyć należy: zmniejszenie ryzyka występowania chorób metabolicznych, pozytywny wpływ na przemiany w żwaczu, lepsze pobranie paszy (1-2 kg suchej masy), zwiększenie wydajności mlecznej o około 5%, możliwość wykorzystania pasz odpadowych, czynniki ekonomiczne (zmniejszenie nakładów na siłę roboczą, mniejszy koszt żywienia).

</doc>
<doc id="224058" url="https://pl.wikipedia.org/wiki?curid=224058" title="Endor (Gwiezdne Wojny)">
Endor (Gwiezdne Wojny)



</doc>
<doc id="224060" url="https://pl.wikipedia.org/wiki?curid=224060" title="Siergiej Dołmatow">
Siergiej Dołmatow

Siergiej Dołmatow, ros. Сергей Викторович Долматов (ur. 20 lutego 1959 w Kisielowsku) – rosyjski szachista i trener szachowy, arcymistrz od 1982 roku.
Kariera szachowa.
Rozwojem jego szachowego talentu zajmował się wychowawca arcymistrzów, trener Mark Dworecki. Dwukrotnie, w 1977 i 1978 roku, Dołmatow był wicemistrzem Europy juniorów. W 1978 roku w Grazu zdobył tytuł mistrza świata juniorów. W latach osiemdziesiątych brał udział w wielu turniejach międzynarodowych wysokiej rangi, w których odnosił znaczące sukcesy. Zwyciężył lub podzielił I miejsca, między innymi, w turniejach w Amsterdamie (w 1979 roku), Bukareszcie (1981), Frunze (1983), Barcelonie (1983), Tallinnie (1985), Soczi (1988), Moskwie (1989), Reykjavíku (1990) i Hastings (1990). W silnie obsadzonym turnieju w Taszkencie w 1980 roku zajął drugie miejsce za Aleksandrem Bielawskim. Podobny wynik uzyskał w 1982 roku w Mińsku, wyprzedzony jedynie przez Witalija Cieszkowskiego. W tym czasie uczestniczył również w pięciu finałach mistrzostw Związku Radzieckiego. W 1987 był sekundantem Garriego Kasparowa w jego meczu o mistrzostwo świata z Anatolijem Karpowem, zajął również II miejsce w memoriale Akiby Rubinsteina w Polanicy-Zdroju.
W 1990 roku awansował do turnieju międzystrefowego w Manili, gdzie znalazł się w doborowej stawce jedenastu szachistów, którzy awansowali do meczów pretendentów. W pierwszym meczu w Wijk aan Zee (1991) spotkał się z Arturem Jusupowem. Mecz miał bardzo wyrównany przebieg i zakończył się, po dogrywce, wygraną Jusupowa 6½ – 5½. W 1992 roku Dołmatow reprezentował Rosję na olimpiadzie szachowej w Manili, gdzie zdobył wraz z drużyną złoty medal. W 1993 roku w Groningen był o krok od zakwalifikowania się do meczów pretendentów, jednak zabrakło mu pół punktu. Był to turniej międzystrefowy w ramach mistrzostw świata organizowanych przez Stowarzyszenie Zawodowych Szachistów (PCA). W 1999 roku w Las Vegas brał udział w mistrzostwach świata FIDE, rozgrywanych systemem pucharowym. Awansował do drugiej rundy, w której został pokonany przez Wiktora Korcznoja. Po raz drugi w MŚ systemem pucharowym uczestniczył w 2004 r. w Trypolisie, jednak już w I rundzie przegrał z Ołeksandrem Moisejenką i został wyeliminowany.
Najwyższy ranking w karierze osiągnął 1 lipca 1993 r., z wynikiem 2630 punktów dzielił wówczas 23-26. miejsce na światowej liście FIDE. Pod koniec lat 90. w znacznym stopniu ograniczył swoją aktywność turniejową.

</doc>
<doc id="224061" url="https://pl.wikipedia.org/wiki?curid=224061" title="Ognjen Cvitan">
Ognjen Cvitan

Ognjen Cvitan (ur. 10 października 1961 w Szybeniku) – chorwacki szachista i trener szachowy ("FIDE Trainer" od 2010), arcymistrz od 1987 roku.
Kariera szachowa.
W 1981 roku zdobył tytuł mistrza świata juniorów. W 1990 roku zadebiutował na olimpiadzie szachowej w Nowym Sadzie, w trzeciej reprezentacji Jugosławii. W kolejnych olimpiadach, w latach 1992–2006 siedmiokrotnie reprezentował Chorwację. Na olimpiadzie w Manili (1992) zdobył złoty medal za wynik na VI szachownicy. Pomiędzy 1989 a 2003 wystąpił sześciokrotnie na drużynowych mistrzostwach Europy, w roku 1989 w Hajfie zdobywając wraz z szachistami jugosłowiańskimi srebrny medal.
W 1998 r. zdobył w Puli brązowy medal mistrzostw Chorwacji. W 2001 r. wystąpił w Moskwie w rozegranym systemem pucharowym turnieju o mistrzostwo świata, w I rundzie przegrywając z Aleksandrem Łastinem.
Zwyciężył bądź podzielił I miejsca w międzynarodowych turniejach w Pradze (1987), Genewie (1988), Vršacu (1989, memoriał Borislava Kosticia), Mendrisio (1989, wspólnie z Draganem Barlovem), Cannes (1990, wspólnie z m.in. Josifem Dorfmanem i Kevinem Spraggettem), Bad Ragaz (1992, wspólnie z m.in. Janem Ambrozem), Forli (1993, wspólnie z Igorem Nowikowem), Liechtensteinie (1994), Cannes (1996, wspólnie z m.in. Matthew Sadlerem, Borysem Czatałbaszewem i Władysławem Tkaczewem), Rijece (2001), Zadarze (2001, wspólnie z Blazimirem Kovaceviciem), Oberwarcie (2001, wspólnie z m.in. Michaiłem Ułybinem, Wjaczesławem Ejnhornem i Mladenem Palacem), Rijece (2001), Bizovacu (2002) oraz w Puli (2004, wspólnie z m.in. Bojanem Kurajicą, Robertem Zelciciem i Michele Godeną). W 2009 r. zajął II m. (za Ahmedem Adlym) i zdobył srebrny medal rozegranych w Rijece indywidualnych mistrzostwach państw śródziemnomorskich. W 2014 r. zwyciężył w "Golden Island Krk Open".
Najwyższy ranking w dotychczasowej karierze osiągnął 1 lipca 1994 r., z wynikiem 2585 punktów dzielił wówczas 73-82. miejsce na światowej liście FIDE, jednocześnie zajmując 1. miejsce wśród chorwackich szachistów.

</doc>
<doc id="224062" url="https://pl.wikipedia.org/wiki?curid=224062" title="Arthur Ashe">
Arthur Ashe

Arthur Robert Ashe Jr. (ur. 10 lipca 1943 w Richmond, zm. 6 lutego 1993 w Nowym Jorku) – amerykański tenisista, zwycięzca turniejów wielkoszlemowych, pierwszy Afroamerykanin w reprezentacji w Pucharze Davisa.
Życie prywatne.
W 1977 roku poślubił Jeanne Moutoussamy. Mieli jedną córkę, Camerę.
Ashe chorował na serce; leczenie wymagało transfuzji krwi, co doprowadziło do zakażenia wirusem HIV. Tenisista ujawnił chorobę w kwietniu 1992, stając się symbolem walki z AIDS. Zmarł niespełna rok później. Na jego cześć nazwano stadion główny w kompleksie USTA Billie Jean King National Tennis Center we Flushing Meadows–Corona Park w Nowym Jorku, na którym rozgrywane są zawody US Open.
20 czerwca 1993 roku został pośmiertnie odznaczony przez prezydenta Billa Clintona Medalem Wolności.
Kariera tenisowa.
Był pierwszym Afroamerykaninem, który wygrał wielkoszlemowe turnieje. W singlu triumfował w 3 imprezach tej rangi, najpierw w 1968 podczas US Open. W finale okazał się lepszym od Toma Okkera. W 1970 został mistrzem Australian Open po finale z Dickiem Crealyem. Ostatni singlowy wielkoszlemowy triumf odniósł w 1975 roku na Wimbledonie pokonując Jimmy’ego Connorsa. Ashe był również uczestnikiem finałów Australian Championships 1966 i 1967, Australian Open 1971 i US Open 1972.
W grze podwójnej zwyciężył w dwóch wielkoszlemowych zawodach, French Open w 1971 i Australian Open 1977. We Francji startował razem z Martym Riessenem, natomiast w Australii z Tonym Roche. Ashe był ponadto finalistą US Open 1968, French Open 1970 i Wimbledonu 1971.
W latach 1963–1978 reprezentował Stany Zjednoczone w Pucharze Davisa, stając się pierwszym Afroamerykaninem w narodowej kadrze. Wygrał to trofeum 4-krotnie, w latach 1963, 1968–1970. W grze pojedynczej zagrał w 32 meczach, odnosząc 27 zwycięstw, z kolei w grze podwójnej zanotował 1 triumf i 1 porażkę.
W rankingu tworzonym przez Harry’ego Hopmana był klasyfikowany w 1968 roku na pozycji lidera wśród singlistów. Najwyżej wg klasyfikacji ATP zajmował 2. miejsce 10 października 1976.
Po zakończeniu kariery został w roku 1985 uhonorowany miejscem w Międzynarodowej Tenisowej Galerii Sławy.

</doc>
<doc id="224063" url="https://pl.wikipedia.org/wiki?curid=224063" title="Stanisław Repeta">
Stanisław Repeta

Stanisław Alojzy Repeta (ur. 16 maja 1906 w Łodzi, zm. 19 czerwca 1971 w Horton pod Londynem), rzeźbiarz polski, medalier.
Był synem Wojciecha (robotnika) i Walentyny z Kubiaków. W latach 1923–1927 studiował rzeźbiarstwo i brązownictwo w Państwowej Wyższej Szkole Sztuk Zdobniczych i Przemysłu Artystycznego w Poznaniu, następnie w Akademii Sztuk Pięknych w Warszawie (m.in. u Tadeusza Breyera). Był członkiem Grupy Artystów Wielkopolskich „Plastyka” w Poznaniu i Spółdzielni Rzeźbiarskiej "Forma" w Warszawie. W czasie II wojny światowej działał w konspiracji, po upadku powstania warszawskiego był więziony w obozie w Gross-Born. Po wyzwoleniu przebywał przez kilka lat w Niemczech, a od 1948 w Anglii. Wskutek długotrwałej choroby stracił pracę, mieszkał w przytułku dla bezdomnych; zmarł w hospicjum pod Londynem.
Był autorem m.in. medalu na 100-lecie wybuchu powstania listopadowego (1930), medalu i odznaki pamiątkowej z okazji II powszechnego spis ludności w Polsce (1931), medalu 700-lecia Torunia (1933), medali pamiątkowych z okazji zawodów balonowych o Puchar Gordona Bennetta (1934, 1935). Otrzymał kilka nagród w konkursach rzeźbiarskich. Jego medale znajdują się m.in. w zbiorach Muzeum Narodowego w Warszawie i Krakowie.
Był zwycięzcą konkursu na projekt złotych monet w 1933 r. Projektów jego jednak nie dopuszczono do realizacji – znane są tylko odbitki bizmutowe i stemple monet zachowane w Gabinecie Numizmatycznym Mennicy Polskiej.

</doc>
<doc id="224064" url="https://pl.wikipedia.org/wiki?curid=224064" title="Bieg średniodystansowy">
Bieg średniodystansowy

Bieg średniodystansowy – biegi obejmujące takie dystanse jak 800 metrów, 1500 metrów oraz 1 milę. Okazyjnie rozgrywa się także biegi na dystansach 600, 1000 oraz na 2000 metrów.
Zawodnicy biegający średnie dystanse wykonują podczas startu pracę zarówno tlenową, jak i beztlenową, która wraz z długością dystansu spada, ustępując pracy tlenowej. Głównymi środkami treningowymi średniodystansowca są wytrzymałość biegowa, wytrzymałość tempowa, szybkość względna oraz rytm.

</doc>
<doc id="224065" url="https://pl.wikipedia.org/wiki?curid=224065" title="Pistolet maszynowy UD42">
Pistolet maszynowy UD42

UD42 (skrót od "United Defense" nazwy dystrybutora broni) – amerykański pistolet maszynowy z okresu II wojny światowej.
Historia.
Pistolet maszynowy UD42 został skonstruowany przez Carla Swebiliusa z firmy projektowej High Standard Manufacturing Company. Pierwsze testy pistoletu odbyły się w sierpniu 1940. Wdrożenie do produkcji nastąpiło w listopadzie 1941.
Siły Zbrojne Stanów Zjednoczonych nie wykazały zainteresowania konstrukcją, ponieważ broń była przystosowana do naboju kal. 9 x 19 mm Parabellum, który nie był dla niej typowy. Zainteresowanie zakupem broni wyraził rząd Holandii. Firma United Defence Supply Co. będąca właścicielem projektu zleciła produkcję 15.000 szt zamówionych przez Holandię w firmie Marlin Firearms w North Haven. Zanim zlecenie zostało wyprodukowane zakończyły się jednak walki w Indiach Holenderskich (Holenderskie Indie Wschodnie) i Holendrzy nigdy zamówienia nie odebrali. Łącznie wyprodukowano 15 000 egzemplarzy broni.
Ostatecznie 14.200 szt. z wyprodukowanej partii sprzedano służbom wywiadowczym: amerykańskiej Office of Strategic Services (poprzednik CIA) oraz angielskiej Special Operations Executive, które przerzuciły je na teren okupowanej Europy z przeznaczeniem dla ruchu oporu. Broń ta doskonale się do tego nadawała z uwagi na dostępność amunicji. Amunicji 9 x 19 mm Parabellum używała większość europejskich armii, w tym hitlerowski Wehrmacht.
W literaturze bywa ona określana również jako pistolet maszynowy Marlin lub High Standard.
Służba.
Pistolet maszynowy UD42 okazał się bardzo udaną bronią, celną i odporną na trudne warunki. Wadą była jego wysoka cena wynikająca z "przedwojennych" standardów konstrukcji i produkcji.
Broń była dostarczana głównie na potrzeby ruchu oporu w okupowanej Europie, w tym także do polskich oddziałów partyzanckich. W pewną ich liczbę uzbrojone były amerykańskie oddziały specjalne.
Konstrukcja.
Pistolet działał na zasadzie odrzutu zamka swobodnego i był zasilany z pudełkowych magazynków o pojemności 25 naboi, dołączanych od dołu.
Broń miała lufę o 6 bruzdach prawoskrętnych, na której końcu osadzona była muszka. Lufę łączono na gwint i kołkowano z walcowaną komorą zamkową, a pod spodem mocowano chwyt pistoletowy wykonany z drewna. Broń posiadała mechanizm uderzeniowy typu kurkowego. Osobliwą cechą UD42 była konstrukcja magazynków pozwalająca łączyć je w pary, ze szczękami skierowanymi w przeciwne strony, co przyspieszało i ułatwiało wymianę opróżnionego magazynka.

</doc>
