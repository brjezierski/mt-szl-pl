<doc id="283458" url="https://pl.wikipedia.org/wiki?curid=283458" title="Anke Kühn">
Anke Kühn

Anke Kühn (ur. 28 lutego 1981 w Hanowerze) – niemiecka hokeistka na trawie, mistrzyni olimpijska.
W reprezentacji Niemiec debiutowała 16 maja 2003 w meczu z Azerbejdżanem (wygranym 4:2). W t.r. uczestniczyła w mistrzostwach Europy i wraz z zespołem zdobyła brązowy medal. Jej największym sukcesem jest złoto igrzysk olimpijskich w Atenach w 2004; w finale z Holandią strzeliła w 6. minucie bramkę na 1:0 (z tzw. krótkiego rogu).
Po występach w zespołach z Hanoweru przeniosła się do drużyny Eintracht Braunschweig (Bundesliga).

</doc>
<doc id="283462" url="https://pl.wikipedia.org/wiki?curid=283462" title="Sascha Reinelt">
Sascha Reinelt

Sascha Reinelt (ur. 11 października 1978 w Böblingen) – niemiecki hokeista na trawie, mistrz świata i Europy, medalista olimpijski.
Już jako czternastolatek występował w niemieckiej kadrze juniorów, w 1996 debiutował w kadrze seniorskiej. Do sierpnia 2004 zaliczył 220 spotkań w zespole narodowym i zdobył w nich 68 bramek. W 2002 w Kuala Lumpur zdobył mistrzostwo świata, w 2004 w Atenach brązowy medal olimpijski. Ma na koncie również tytuły mistrza Europy (1999, 2003) i halowego mistrza Europy (1999).
Występuje w Bundeslidze w drużynie HTC Stuttgarter Kickers, wraz z którą zdobył mistrzostwo Niemiec (2005).

</doc>
<doc id="283466" url="https://pl.wikipedia.org/wiki?curid=283466" title="Pistolet maszynowy Hotchkiss Type Uniwersum">
Pistolet maszynowy Hotchkiss Type Uniwersum



</doc>
<doc id="283467" url="https://pl.wikipedia.org/wiki?curid=283467" title="Cernunnos">
Cernunnos

Cernunnos – imię, którym zwyczajowo określane są wizerunki rogatego boga w mitologii Celtów.
Imię to pojawia się w takim brzmieniu tylko raz, na tzw. Kolumnie Przewoźników, pochodzącej z I w. n.e., ale wizerunki mężczyzny z rogami lub porożem jelenia, często siedzącego ze skrzyżowanymi nogami i otoczonego zwierzętami, oraz trzymającego lub noszącego torques, znane są z wielu innych źródeł. Widnieją m.in. na kotle z Gundestrup (Dania) czy na płaskorzeźbie znalezionej w miejscowości Vendœuvres we francuskim departamencie Indre.
Nie ma informacji o tym bogu w źródłach pisanych, a szczegóły dotyczące jego kultu czy znaczenia w religii Celtów nie są znane.
Imię: świadectwa epigraficzne.
Imię "[C]ernunnos" pojawia się tylko na tzw. Kolumnie Przewoźników ("Pilier des nautes"). Poświęcona przez galijskich marynarzy Jowiszowi oraz cesarzowi Tyberiuszowi, co pozwala ją datować między 14 a 37 r. n.e., została odnaleziona w 1710 r. w fundamentach Katedry Notre-Dame w Paryżu, w miejscu starożytnej Lutecji, która była stolicą "civitas" celtyckiego plemienia Paryzjów. Obecnie jest wystawiona w Musée National du Moyen Âge w Paryżu. Charakterystyczna kamienna kolumna jest ważnym zabytkiem galijsko-rzymskiej religii. Reliefy na bazie kolumny obrazują i wymieniają z imienia kilku rzymskich bogów, takich jak Jupiter, Wulkan, czy Kastor i Polluks, razem z galijskimi bogami Esusem, Smertriosem, oraz Tarvosem Trigaranusem. Osiemnastowieczne rysunki inskrypcji pozwalają odczytać wersję "Cernunnos", jednak pierwsza litera uległa od tamtego czasu uszkodzeniu, więc dzisiaj możliwe jest tylko odczytanie "[_]ernunnos".
Kolejnym dowodem jest inskrypcja na metalowej tabliczce z Steinsel-Rëlent w Luksemburgu, na terenach zamieszkałych przez celtycki lud Trewerów. Uważa się, że ta inskrypcja, o treści "Deo Ceruninco", „bogu Cerunincosowi”, odnosi się do tego samego bóstwa.
Imię Cernunnos zostało powiązane z boskim przydomkiem "Carnonos" z celtyckiej inskrypcji napisanej po grecku, odkrytej w Montagnac (Hérault). Brzmi ona: αλλετ[ει]υος καρνονου αλ[ι]σο[ντ]εας ("alleteiuos karnonou alisonteas"); καρνονου pojawia się w celowniku, a ostatnie słowo prawdopodobnie oznacza nazwę miejsca wywodzącego się od "alisii", „jarzębu” lub „głazu” (porównaj z Alezją, galijską "Alisiią"), napis można zrozumieć więc jako "Alleteinos [poświęca] Karnonosowi z Alisontei".
Przydomek "Carnonos" wywodzony jest z galijsko-łacińskiego przymiotnika "carnuātus", „rogaty”. Galijskie słowo "karnon "(„róg”) jest wyrazem pokrewnym łacińskiego "cornu", germańskiego "humaz", oraz angielskiego "horn", a także praindoeuropejskiego "*k̑r̥no-". Celtycki rdzeń mógł prawdopodobnie mieć formę "*kornu/kernu". Rdzeń "karn-" („róg”) pojawia się zarówno w galijskiej, jak i galackiej gałęzi Celtów kontynentalnych. Hezychiusz z Aleksandrii objaśniał galacki wyraz "karnon" (κάρνον) jako „galijską trąbkę”, to znaczy celtycki róg wojenny, wymieniony jako "carnyx" (κάρνυξ) przez Eustacjusza z Tessaloniki, który wspomniał o czarze głosowej w kształcie zwierzęcia. Rdzeń słowa występuje także w nazwach celtyckich ludów, na przykład Karnutów ("Carnutes") – co być może oznacza „Rogaci” – oraz w kilku imionach własnych wymienionych w inskrypcjach.
Proto-celtycka forma imienia boga została zrekonstruowana albo jako "Cerno-on-os" lub "Carno-on-os". Cząstka "–on-" jest charakterystyczna dla imion bóstw, jak w przypadkach Maponosa, Epony, Matron czy Sirony.
Ikonografia.
Postać oznaczona na Kolumnie Przewoźników imieniem "[C]ernunnos" przedstawiona jest z porożem jelenia we wczesnej fazie corocznego wzrostu. Z obu rogów zwisają torquesy. Dolna część reliefu zaginęła, ale wymiary kolumny pozwalają przypuszczać, że bóg mógł znajdować się w pozycji siedzącej, ze skrzyżowanymi nogami, podobnie jak rogaty mężczyzna na kotle z Gundestrup.
W celtyckiej ikonografii rogaty bóg jest często przedstawiany w towarzystwie zwierząt, często z dorosłym jeleniem, z rogatym wężem, rzadziej z bykami (jak np. w Reims), psami czy szczurami. Z tego powodu uczeni często określają Cernunnosa jako „Władcę Zwierząt” albo „Władcę Dzikich Stworzeń”, boga natury i urodzaju. Rogi mogą symbolizować siłę i płodność, oraz wskazywać na rolę Cernunnosa jako bóstwa opiekuńczego polowań. Jednak, jak podkreśla Phyllis Fray Bober, towarzyszący mu rogaty wąż, jako symbol chtoniczny, może także wskazywać na jego związki ze światem podziemnym. Podobne znaczenie mógł mieć także motyw psa.
Na Kolumnie Przewoźników Cernunnos występuje wśród bóstw patronujących dobrom materialnym, żegludze i handlowi (Merkury, Wulkan, Kastor i Polluks, Fortuna), co sugeruje, że mógł być także bogiem bogactwa i materialnego powodzenia. Może o tym świadczyć np. sakiewka trzymana przez boga na wizerunku z Reims (w starożytności, Durocortorum, stolicy plemienia Remi), oraz jeleń wymiotujący monetami z Niedercorn-Turbelslach (Luksemburg), na ziemiach Trewerów. Także torques może być interpretowany jako symbol bogactwa. Podobnie jak Pluton, byłby on więc bogiem obfitości i świata podziemnego zarazem. Inne często przedstawiane z Cernunnosem bóstwo, Merkury, również łączy funkcje opiekuna handlu, posłańca i przewodnika, także po świecie podziemnym (psychopompa). Rogaty bóg mógł więc pełnić równolegle różne role: bóstwa natury, dostatku, polowań czy życia pozagrobowego.
Innym przykładem obrazów powiązanych z Cernunnosem jest petroglif w Val Camonica w południowoalpejskiej Galii. Rogatą postać ludzką datuje się na okres od VII w. p.n.e. do IV w. p.n.e. Na reliefie z Vendoeuvres widnieje rogate dziecko, otoczone z obu stron przez węże oraz trzymające sakiewkę i torquesy.
Pośród dzieł Celtów mieszkających na terenie obecnej Hiszpanii, wśród rogatych figur Cernunnosa znajdujemy „podobnego do Janusa” boga z Candelario (Salamanka), z dwiema twarzami i dwoma małymi rogami, rogatego boga ze wzgórz Ríotinto (Huelva), oraz reprezentację bóstwa zwanego "Vestius Aloniecus", odkrytą niedaleko jego ołtarzy w Lourizán (Pontevedra).
Wyobrażenia Cernunnosa podważają często wyrażany pogląd, według którego Celtowie zaczęli przedstawiać swoich bogów w ludzkich formach dopiero po podboju Galii przez Rzymian. Celtycki „rogaty bóg”, choć potwierdzony w ikonografii, nie może być zidentyfikowany w opisie celtyckiej religii w rzymskiej etnografii i nie wydaje się, by nadano mu przetłumaczone na łacinę imię; być może ze względu na swoją odrębność nie został przeniesiony do rzymskiego panteonu. Choć Cernunnos nie został przyswojony przez Rzymian, uczeni czasami porównywali go, pod względem funkcyjnym, do greckich i rzymskich istot boskich takich, jak Merkury czy Akteon, wyspecjalizowanych form Jupitera, oraz Dis Patera, którego Juliusz Cezar uważał za przodka Galów.
Możliwe odbicie w wyspiarskiej odmianie języka celtyckiego.
Próbowano znaleźć powiązania pomiędzy Cernunnosem i Conallem Cernachem, przyrodnim bratem irlandzkiego herosa Cúchulainna w Cyklu Ulsterskim, opierając się na rdzeniu "cern-" w przydomku "Cernach". Przydomek ten tłumaczony jest zazwyczaj jako "zwycięski", Anne Ross zaproponowała jednak inne jego znaczenie – „kościsty, mający kanty”, co wiązałoby go z rogatym bogiem. Związek z ikonografią Cernunnosa widoczny byłby także w scenie z poematu "Táin Bó Fráich", w którym Conall chwyta jadowitego węża, a ten owija się wokół niego, nie czyniąc mu szkody. Poglądu tego nie podzielają jednak inni badacze.
Możliwe powiązania ze świętym Kiaranem.
Niektórzy widzą cechy Cernunnosa zawarte w życiu świętego Kiarana z Saigir, jednego z dwunastu apostołów Irlandii. Kiedy budował swoją pierwszą małą celę, jak głosi jego hagiografia, jego pierwszym uczniem i mnichem był niedźwiedź, który został uczyniony spokojnym przez Boga. Następnymi byli lis, borsuk, wilk, oraz jeleń.
Neopogaństwo.
W wicca i innych formach neopogaństwa czczony jest Rogaty Bóg; to bóstwo łączy synkretycznie wiele rogatych bogów z różnych kultur, łącznie z Cernunnosem. Odzwierciedla on pory roku w corocznym cyklu: życia, śmierci i odrodzenia.

</doc>
<doc id="283471" url="https://pl.wikipedia.org/wiki?curid=283471" title="Russell Wong">
Russell Wong

Russell Girard Wong (, ur. 1 marca 1963 w Troy) – amerykański aktor, fotograf, tancerz i producent filmowy.
Życiorys.
Urodził się w Troy w stanie Nowy Jork jako piąte z siedmiorga dzieci Connie Van Yserloo, artystki o pochodzeniu holendersko-francusko-amerykańskim, i Williama Wonga, właściciela chińskiej restauracji z prowincji Shandong w Chinach. Wychowywał się z dwoma braćmi, Declanem i Michaelem Fitzgeraldem (ur. 16 kwietnia 1965), który został aktorem w Hongkongu. Jego rodzina przeniosła się do Albany, gdy był dzieckiem, gdzie jego ojciec prowadził restaurację. Kiedy Wong miał siedem lat, jego rodzice rozwiedli się i przeprowadził się z matką do Kalifornii, osiedlając się w pobliżu Yosemite. W 1981 ukończył Mariposa County High School, a następnie uczęszczał do Santa Monica City College.
Pracował jako fotograf i tancerz występujący w wideoklipach m.in. z Davidem Bowie, Donną Summer i Janet Jackson. W 1985 zadebiutował na kinowym ekranie jako Russell w hongkońskim musicalu "Ge wu sheng ping" ("Musical Dancer"), a rok później trafił do obsady ekranizacji bestsellera Jamesa Clavella "Tai-Pan" jako Gordon Chen.
Russel ożenił się ze swoją długoletnią dziewczyną Florą Cheong-Leen, chińską projektantka mody poznaną 20 lat wcześniej. Ma córkę z afroamerykańską tancerką.

</doc>
<doc id="283478" url="https://pl.wikipedia.org/wiki?curid=283478" title="Stefan Inglot">
Stefan Inglot

Stefan Inglot (ur. 10 czerwca 1902 w Albigowej, zm. 10 stycznia 1994 we Wrocławiu) – polski historyk, profesor nauk humanistycznych, specjalizujący się w historii gospodarczej i społecznej, działacz ruchu spółdzielczego. Był współtwórcą i organizatorem wrocławskiej szkoły historii gospodarczej. Ojciec prof. Mieczysława Inglota.
Życiorys.
Pochodził z rodziny chłopskiej zamieszkałej we wsi Albigowa pod Łańcutem. Uczył się w gimnazjum w Łańcucie. Przed maturą brał udział w obronie Lwowa przed Ukraińcami w 1918 i bolszewikami w 1920. Studia na Uniwersytecie Jana Kazimierza we Lwowie odbył pod kierunkiem prof. Franciszka Bujaka, jednego z twórców polskiej szkoły ekonomicznej. W 1926 roku doktoryzował się z filozofii a habilitował w 1932 roku z historii. Na Uniwersytecie Lwowskim podjął pracę najpierw jako docent (1932–1939), a następnie, od 1939 roku, na stanowisku profesora tytularnego historii społecznej i gospodarczej. Jednocześnie pracował w Ossolineum i wykładał w Akademii Handlu Zagranicznego. W latach 1924–1945 pracował w Bibliotece Zakładu Narodowego im. Ossolińskich we Lwowie jako bibliotekarz, następnie kustosz oddziału rękopisów. Czas wojny spędził we Lwowie – był prezesem nielegalnego Stronnictwa Ludowego i zajmował się tajnym nauczaniem, nadal pracując w Ossolineum. W 1944 został przypadkowo aresztowany.
Po wojnie objął w Krakowie katedrę w Studium Spółdzielczym Wydziału Rolniczego Uniwersytetu Jagiellońskiego, organizując jednocześnie Katedrę Historii Społecznej i Gospodarczej w Uniwersytecie Wrocławskim. W 1950 roku Stefan Inglot wyjechał na stałe do Wrocławia. W Uniwersytecie Wrocławskim był m.in. prodziekanem (1954) i dziekanem (1954–1958) Wydziału Filozoficzno-Historycznego. Tytuł profesora zwyczajnego otrzymał w roku 1956.
Był m.in. członkiem Węgierskiej Akademii Nauk, Polskiej Akademii Umiejętności, Towarzystwa Naukowego we Lwowie, Wrocławskiego Towarzystwa Naukowego, Polskiego Towarzystwa Historycznego oraz Wrocławskiego Towarzystwa Miłośników Historii.
17 września 1977 otrzymał tytuł doktora "honoris causa" Uniwersytetu Wrocławskiego.

</doc>
<doc id="283479" url="https://pl.wikipedia.org/wiki?curid=283479" title="Ba Maw">
Ba Maw

Ba Maw (ur. 8 lutego 1893, zm. 29 maja 1977) – birmański prawnik i polityk. 
W 1924 roku uzyskał doktorat nauk humanistycznych na uniwersytecie w Bordeaux we Francji. Za czasów panowania brytyjskiego w Birmie sprawował funkcję premiera, jednak w 1940 roku został aresztowany za krytyczne wobec Wielkiej Brytanii wystąpienia publiczne. Po zajęciu Birmy przez Japończyków w 1942 roku został przez nich mianowany głową państwa, narodowym przywódcą birmańskim.
Wtedy też rozpoczął negocjacje zamierzające do uznania Birmy za niepodległe państwo. Jego stosunki z japońskim rządem nie układały się jednak najlepiej. Ostatecznie w sierpniu 1943 roku Birma uzyskała niepodległość i dysponowała własnymi siłami zbrojnymi (Birmańska Armia Narodowa), chociaż w kraju pozostała okupacyjna armia japońska. Ba Maw został głową państwa i faktycznym dyktatorem ("Naingandaw Adipadi"). Birma wypowiedziała wojnę USA i Wielkiej Brytanii. Gdy w 1944 roku wojska brytyjskie wróciły do Birmy, Ba Maw zszedł do podziemia, gdzie powołał do życia Naczelną Radę Obrony, organizując walkę zbrojną przeciwko Brytyjczykom. Pod koniec wojny udał się przez Tajlandię do Japonii, gdzie schwytany, został osadzony przez Amerykanów w więzieniu Sugawo w Tokio (w okresie od grudnia 1945 roku do lipca 1946 roku).
Po uwolnieniu wrócił do wyzwolonej już od rządów brytyjskich Birmy, gdzie utworzył Partię Wielkiej Birmy (Maho Bama) i stał na jej czele aż do ponownego uwięzienia w sierpniu 1947 roku, tym razem z rozkazu birmańskiego rządu generała U Nu w związku z podejrzeniem o udział w zamordowaniu Aung Sana. Po wyjściu na wolność w lipcu 1948 roku nadal zajmował się polityką. W 1957 roku wycofał się z czynnej działalności politycznej, jednak w maju 1966 roku, za rządów gen. Ne Wina, nie uniknął aresztowania i uwięzienia. W więzieniu opracował swoje pamiętniki z okresu wojny. Zmarł w 1977 roku.

</doc>
<doc id="283480" url="https://pl.wikipedia.org/wiki?curid=283480" title="Johann Strauss (wnuk)">
Johann Strauss (wnuk)

Johann Strauss III (ur. 16 lutego 1866 w Wiedniu, zm. 9 stycznia 1939 w Berlinie) – austriacki kompozytor, syn Eduarda Straussa i wnuk Johanna Straussa (ojca). Był on nieformalnym kontynuatorem tradycji muzycznych rodziny Straussów po rozwiązaniu orkiestry sygnowanej nazwiskiem jego ojca w 1901 roku.
Życiorys.
Dzieciństwo i młodość.
Urodził się w rodzinnym mieszkaniu w budynku „Zum goldenen Hirschen”, pod adresem Taborstrasse 17b w Leopoldstadt. Jego młodszym bratem był Josef Eduard Anna Strauss (1868-1940). Od 7 roku życia uczył się gry na fortepianie i skrzypcach, a następnie studiował teorię muzyki u Karla Nawrátila (1836-1914). Po złożeniu egzaminu dojrzałości w wiedeńskim Schottengymnasium podjął w 1884 studia z prawa na Uniwersytecie Wiedeńskim. Po ukończeniu studiów został zatrudniony w Ministerstwie Oświaty. 17 kwietnia 1894 roku zawarł związek małżeński z Marią Emilie Karoline Hofer (1867-1939), córką wiedeńskiego dystrybutora kostiumów Lamberta Hofera. Miał z nią czworo dzieci, z których troje dożyło dorosłości: Johann Eduard (1895-1972), Maria Pauline Anna (1900-1986) i Angelica Maria Pauline (1901-1979).
Kariera muzyczna.
Początkowo nie był doceniany, gdyż zmieniły się gusta publiczności, skłaniającej się na przełomie wieku w kierunku kompozytorów w rodzaju Ferenca Lehára i Oscara Strausa. Mimo że nad jego wszechstronną edukacją muzyczną pieczę sprawował jego wuj Johann Strauss (syn), Johann Strauss III pozostał w pamięci potomnych głównie jako dyrygent.
Jego jedyna operetka "Koty i myszy", której premiera miała miejsce w Wiedniu w 1898 roku, została odebrana bardzo chłodno przez publiczność. Krytycy muzyczni zasugerowali nawet aby pozostałe dzieła pisał pod pseudonimem, aby nie szargać dobrego imienia swoich znanych krewnych. Johannowi zawdzięczamy uratowanie przed zniszczeniem wielu dzieł sławnych przodków i wydanie ich w 1903 roku po raz pierwszy na płytach gramofonowych. Jego późniejsze prace, w rodzaju "Dem Muthigen gehört Die Welt" op. 25 ("Świat Należy do Śmiałych") i "Krönungs-Walzer" op. 40 ("Walc koronacyjny") z okazji koronacji króla Edwarda VII były znacznie popularniejsze niż jego wcześniejsze dzieła.
Kompozycje.
Johann Strauss III skomponował około 70 utworów, z czego jedynie część została opublikowana. Numery opus od 11 do 23 nie zostały użyte przez kompozytora lub dzieła do których je przyporządkowano zaginęły .

</doc>
<doc id="283489" url="https://pl.wikipedia.org/wiki?curid=283489" title="Fanny Rinne">
Fanny Rinne

Fanny Rinne (ur. 15 kwietnia 1980 w Mannheimie) – niemiecka hokeistka na trawie, mistrzyni olimpijska.
Jest rozgrywającą w niemieckim zespole narodowym, wraz z którym zdobyła trzy medale mistrzostw Europy (srebro 1999 i 2005, brąz 2003), złoto halowych mistrzostw Europy i halowych mistrzostw świata oraz przede wszystkim złoto olimpiady w Atenach w 2004. Brała również udział w igrzyskach w Sydney w 2000. W Bundeslidze występuje w zespole TSV Mannheim.
Poza udanymi występami sportowymi rozgłos przyniosła jej w 2004 rozbierana sesja fotograficzna dla magazynu „Playboy”.
Linki zewnętrzne.
Oficjalna strona

</doc>
<doc id="283493" url="https://pl.wikipedia.org/wiki?curid=283493" title="Marion Rodewald">
Marion Rodewald

Marion Rodewald (ur. 24 grudnia 1976 w Mülheim an der Ruhr) – niemiecka hokeistka na trawie, mistrzyni olimpijska.
Wieloletnia reprezentantka Niemiec, od 2003 pełni w zespole narodowym funkcję kapitana. W 2004 osiągnęła największy sukces w karierze - mistrzostwo igrzysk olimpijskich w Atenach. Uczestniczyła w igrzysk olimpijskich w Sydney zajmując z drużyną 7 miejsce, a w olimpiadzie w Pekinie 4 miejsce. W Bundeslidze broni barw Rot-Weiß Kolonia. Jest studentką wychowania fizycznego.

</doc>
<doc id="283499" url="https://pl.wikipedia.org/wiki?curid=283499" title="Helion">
Helion

Helion – jądro atomowe trwałego izotopu helu w przeciwieństwie do jądra izotopu nazywanego cząstką alfa. Składa się z jednego neutronu i dwóch protonów, stąd jego ładunek elektryczny wynosi +2. Helion jest jądrem lustrzanym trytonu.
W reakcjach, poza zapisem , może być oznaczany symbolem "h" (nie kursywą, "h" zarezerwowane jest dla stałej Plancka).
Heliony powstają w reakcjach jądrowych, m.in. w reakcjach termojądrowych w gwiazdach, np. w fuzji deuteronu z protonem

</doc>
<doc id="283501" url="https://pl.wikipedia.org/wiki?curid=283501" title="Kopalnia Węgla Kamiennego Kazimierz-Juliusz">
Kopalnia Węgla Kamiennego Kazimierz-Juliusz

Kopalnia Węgla Kamiennego Kazimierz-Juliusz Sp. z o.o. – ostatnia kopalnia węgla kamiennego na terenie Sosnowca w dzielnicy Kazimierz, obecnie w trakcie likwidacji. 1884 r. początek wydobycia w kopalni Kazimierz, 1914 r. początek wydobycia w kopalni Juliusz. KWK Kazimierz-Juliusz powstała wskutek połączenia obu kopalń w 1938 roku.
Kazimierz-Juliusz była ostatnią czynną kopalnią w Zagłębiu Dąbrowskim. Była przez wiele lat spółką zależna od Katowickiego Holdingu Węglowego i wchodziła w skład jego grupy kapitałowej. Spółka generowała koszty, przynosiła straty i była poważnie zadłużona, dlatego miała zakończyć wydobycie z końcem września 2014, ale postanowiono, że będzie fedrowała dalej, aż do wyczerpania złóż. Postanowiono również o przejęciu kopalni przez Spółkę Restrukturyzacji Kopalń.
6 listopada 2014 Katowicki Holding Węglowy podpisał ze Spółką Restrukturyzacji Kopalń umowę sprzedaży kopalni (kwota transakcji pomiędzy obiema należącymi do państwa spółkami wyniosła symboliczną złotówkę). Pracownicy kopalni zostali przejęci przez KHW, ale 568 z nich zostało formalnie oddelegowanych do pracy w Kazimierzu-Juliuszu, gdzie przez kilka miesięcy trwało jeszcze wydobywanie reszty węgla. Transakcja kupna kopalni przez SRK była możliwa dzięki zakończonym pracom legislacyjnym. Chodzi o zmianę ustawy o funkcjonowaniu górnictwa węgla kamiennego, co umożliwiło przejęcie kopalni przez SRK i w konsekwencji pokrycie przez budżet państwa jej zobowiązań w wysokości ok. 120 mln zł i kosztów likwidacji, szacowanych na 160 mln zł - w sumie 280 mln zł..
29 maja 2015 uroczyście wydobyto na powierzchnię ostatnią tonę węgla. Do końca 2016 roku trwała likwidacja zakładu górniczego, dołu kopalni, a do końca 2019 roku potrwa całkowita likwidacja - powierzchni. W czasie prac likwidacyjnych konserwator zabytków uznał dwie z płaskorzeźb za na tyle cenne, że zdecydował o odkuciu ich i wydobyciu na powierzchnię. Tym samym stały się one jednymi z nielicznych pamiątek po zamykanej kopalni.

</doc>
<doc id="283506" url="https://pl.wikipedia.org/wiki?curid=283506" title="Maike Schrader">
Maike Schrader

Maike Schrader (ur. 17 czerwca 1971, zm. 21 lipca 2004), niemiecka hokeistka na trawie, reprezentantka kraju.
Grała na pozycji bramkarki. Występowała w zespole narodowym, była m.in. halową wicemistrzynią Europy w 1996. W Bundeslidze broniła barw Großflottbeker THGC.
Na początku 2003 jej sportową karierę przerwała ciężka choroba. Zmarła na białaczkę w lipcu 2004. 

</doc>
<doc id="283516" url="https://pl.wikipedia.org/wiki?curid=283516" title="Louisa Walter">
Louisa Walter

Louisa Walter (ur. 2 grudnia 1978 w Düsseldorfie) – niemiecka hokeistka na trawie, mistrzyni olimpijska.
Gra na pozycji bramkarki. Wraz z zespołem narodowym zdobyła m.in. halowe mistrzostwo świata (Lipsk 2003) oraz brąz mistrzostw Europy (Barcelona 2003). Jej największym sukcesem jest tytuł mistrzowski z igrzysk olimpijskich w Atenach w 2004; swój szczególny wkład do tego osiągnięcia wniosła w półfinale z Chinami, kiedy obroniła m.in. dwa rzuty karne.
Sukcesy odnosi także z zespołem klubowym, Berliner HC. W 2005 świętowała mistrzostwo Bundesligi.

</doc>
<doc id="283517" url="https://pl.wikipedia.org/wiki?curid=283517" title="Związek Miast i Gmin Dorzecza Parsęty">
Związek Miast i Gmin Dorzecza Parsęty

Związek Miast i Gmin Dorzecza Parsęty (ang. "Union of Towns and Communes of the Parsęta River Basin") – związek międzygminny utworzony w czerwcu 1992 roku. Zrzesza 20 gmin, w tym 2 miejskie, 5 miejsko-wiejskich i 13 wiejskich. Obszar działania związku wynosi około 4200 km², a liczba ludności to około 265 tysięcy osób.
W 2013 r. wydatki budżetu związku wynosiły 32,1 mln zł, a dochody budżetu 42,2 mln zł. Zadłużenie na koniec 2013 r. wynosiło 1,2 mln zł. Największe środki z budżetu związku przeznacza się na gospodarkę komunalną i ochronę środowiska (w 2013 r. – 86,5% wydatków).
Cele związku.
Celami związku jest:
Ponadto związek zajmuje się przygotowywaniem dokumentacji technicznych na zagospodarowanie wód dorzecza Parsęty i rozwiązaniem problemów gospodarki wodno-ściekowej oraz opracowywaniem wniosków do różnych funduszy i fundacji o przyznanie środków finansowych na realizację swoich celów statutowych. 
Miasta i gminy związku.
Do związku należą:
Historia.
Pierwszym programem realizowanym przez Związek była Gospodarka Wodami Parsęty. Rozpoczęty został w roku 1994, a miał na celu budowę kanalizacji sanitarnych i oczyszczalni. Na jego realizacje związek pozyskał środki z funduszu Phare. Wybudowano wówczas kanalizację sanitarną w Barwicach, oczyszczalnię ścieków w Grzmiącej, oraz podłączono pięć miejscowości gminy Karlino do sieci kanalizacyjnej i zmodernizowano oczyszczalnię ścieków w Karlinie, Białogardzie i Barwicach. Koszt inwestycji sięgnął wówczas 10 milionów złotych. W późniejszym czasie Związek opracował tzw. "Master Plan" czyli Strategię Rozwoju Zrównoważonego Gmin Dorzecza Parsęty. Program wprowadził w życie Agendę 21, opracowując przy tym standardy działania w zakresie ochrony środowiska w dorzeczu Parsęty. Plan miał pełnić zadanie dokumentu strategicznego określającego asady realizacji polityki ekorozwoju na terenie dorzecza, uwzględniając jednocześnie uwarunkowania społeczne, gospodarcze i przyrodnicze gmin, oraz potencjał regionu. 
Programy zrealizowane.
Do programów realizowanych przez związek zalicza się :

</doc>
<doc id="283521" url="https://pl.wikipedia.org/wiki?curid=283521" title="Eduard Strauss">
Eduard Strauss

Eduard Strauss (ur. 15 marca 1835 w Wiedniu, zm. 28 grudnia 1916 tamże) – austriacki kompozytor. Razem z ojcem Johannem Straussem i braćmi Johannem Straussem II i Josefem Straussem tworzył muzyczną "dynastię" Straussów, kształtującą przez większość XIX wieku muzyczny świat Wiednia. 
Życiorys.
Młodość.
Na świat przyszedł jako najmłodsze z sześciorga dzieci Johanna i Marii Ann z d. Streim. Był absolwentem wiedeńskiego Akademisches Gymnasium (1852). Eduard od młodości wykazywał znaczny talent do nauki języków obcych, dlatego też ukierunkował się na pracę w austriackiej służbie konsularnej. Wkrótce jednak zmienił swe plany i tak jak Josef całkowicie poświęcił się muzyce. Zadebiutował w rodzinnej orkiestrze w 1855 roku jako harfista, podczas wykonywania walca "Glossen" op. 163, autorstwa jego najstarszego brata. W 1863 roku poślubił Marię Klenkhart (13.07.1840-16.04.1921), córkę właściciela kawiarni Sebastiana Klenkharta. Doczekał się z nią dwóch synów, Johanna Straussa III i Josefa Eduarda Straussa.
Kariera muzyczna.
Skomponował wiele świetnych szybkich polek, z niemiecka nazywanych: "polka-schnell". Wśród najpopularniejszych jego dzieł tego rodzaju znajdują się: "Bahn Frei" op. 45, "Ausser Rand und Band" op. 168, i "Ohne Bremse" op. 238. Tworzył także polki-mazurki, polki francuskie, kadryle oraz marsze. Tak jak jego bracia, zostawił po sobie szereg walców, z których niestety tylko część się zachowała. Charakterystycznym elementem walców Eduarda, odróżniającym jego dzieła od walców braci, jest mistrzowskie zastosowanie kontrapunktu. Najlepszym przykładem zastosowania tej techniki kompozytorskiej przez Eduarda jest jego walc "Manuscripte" op.90, z piękną równoległą linią melodyczną wykonywaną na wiolonczeli. Oprócz tego skomponował walce takie jak m.in. "Doctrinen" op. 79, "Interpretationen" op. 97, "Studenten-Ball-Tänze" op. 101, "Das Leben ist doch Schön" op. 150, "Leuchtkäferln" op. 161, "Glockensignale" op. 198, "Schleier und Krone" op. 200 czy "Blüthenkranz Johann Strauss'scher Walzer" op. 292, będący wiązanką melodii autorstwa jego brata Johanna.
W latach 1871-1901 piastował prestiżowe stanowisko k.k. Hofballmusikdirektora (Cesarsko-Królewskiego Dyrektora Muzycznego Balów w Hofburgu). Oprócz tego kierował Orkiestrą Straussa aż do jej rozwiązania 13 lutego 1901, kiedy to po przejściach związanych ze śmiercią jego brata Johanna Straussa II w 1899 oraz kłopotach finansowych rodziny, zdecydował się na przejście w stan spoczynku. Po rozwiązaniu orkiestry wrócił do Wiednia, gdzie zmarł w 1916. Przez cały ten okres aż do śmierci dystansował się od życia publicznego i nie brał aktywnego udziału żadnym koncercie. 
W roku 1906 opublikował wspomnienia rodzinne zatytułowane: "Erinnerungen".
Odznaczenia.
Do 1901:

</doc>
<doc id="283524" url="https://pl.wikipedia.org/wiki?curid=283524" title="Bitwa graniczna (1939)">
Bitwa graniczna (1939)

Bitwa graniczna – pierwsza faza kampanii wrześniowej, stoczona w dniach 1-3 września 1939 r. Polska doktryna obronna zakładała w pierwszej kolejności obronę granic kraju na całej jej długości w razie ataku ze strony Niemiec.
Analiza.
Z taktycznego punktu widzenia obrona Polski miała większe szanse powodzenia, gdyby linię obrony ustanowiono na linii Wisły. Obrona na granicy była wyborem politycznym, ponieważ chodziło o to, aby pokazać państwom zachodnim, że Polska nie poddaje się biernie niemieckiemu atakowi, co miało spowodować pomoc dla walczącej Polski.
Na skutek porażek w pierwszych dniach września, polskie oddziały wycofały się na dalsze pozycje obronne w głąb kraju.
Za koniec bitwy granicznej przyjmuje się dzień 3 września. Wtedy to Anglia i Francja wypowiedziały Niemcom wojnę, dlatego cel polityczny Polaków został osiągnięty. Polskie jednostki rozpoczęły odwrót w głąb kraju.
Przebieg.
Bitwa graniczna obejmowała następujące starcia:

</doc>
<doc id="283525" url="https://pl.wikipedia.org/wiki?curid=283525" title="Lom">
Lom



</doc>
<doc id="283527" url="https://pl.wikipedia.org/wiki?curid=283527" title="Biblioteka Śląska">
Biblioteka Śląska

Biblioteka Śląska w Katowicach – wojewódzka biblioteka publiczna o statusie naukowym, jednostka kultury Samorządu Województwa Śląskiego. Gromadzi, opracowuje i udostępnia różnorodne zbiory, ze szczególnym uwzględnieniem piśmiennictwa dotyczącego Śląska i Zagłębia Dąbrowskiego oraz nauk społecznych i humanistycznych. Książnica śląska jest jedną z piętnastu bibliotek w Polsce, które mają prawo do egzemplarza obowiązkowego wszystkich publikacji ukazujących się w kraju. Dzięki temu jej księgozbiór jest na bieżąco uzupełniany o nowości wydawnicze i może służyć jako podstawa źródłowa do badań prowadzonych w ośrodkach akademickich.
Informacje ogólne.
Biblioteka Śląska uwzględnia m.in.: 
Biblioteka Śląska jest także prężnym ośrodkiem kultury, miejscem spotkań autorskich, promocji książek, wystaw oraz innych wydarzeń o zasięgu lokalnym, wojewódzkim i ogólnopolskim, a nawet międzynarodowym. Jest również organizatorem konferencji naukowych, sympozjów i szkoleń.
Siedziby.
Biblioteka mieści się w 3 budynkach. Główny gmach Biblioteki Śląskiej mieści się przy placu Rady Europy 1 w Katowicach. Znajduje się w nim większość zbiorów oraz działów i czytelń, także Instytut Mediów Cyfrowych „Digitarium” wraz ze Społeczną Pracownią Digitalizacji, Instytut Kultury Intermedialnej oraz Wydawnictwo Biblioteki Śląskiej. Przy ul. Francuskiej 12 w Katowicach znajduje się stary budynek Biblioteki, w którym działa m.in. Dom Oświatowy Biblioteki Śląskiej, Instytut Dokumentacji Architektury Biblioteki Śląskiej oraz Dział Starego Zasobu. Trzeci budynek Biblioteki znajduje się przy ul. Ligonia 7 w Katowicach. Funkcjonują w nim Instytut Badań Regionalnych Biblioteki Śląskiej oraz Dział Biblioterapeutyczny.
Historia.
Biblioteka Śląska jest najstarszą działającą książnicą w polskiej części Górnego Śląska. Powołano ją do życia na przełomie 1922 i 1923 jako Bibliotekę Sejmu Śląskiego i od tej pory stała się jedną z najprężniejszych instytucji krzewiących kulturę w regionie. Lata trzydzieste zaowocowały przekształceniem jej w bibliotekę publiczną o profilu naukowym. Funkcję tę pełni po dziś dzień. Początkowo zbiory Biblioteki ograniczały się jedynie do niewielkiego księgozbioru prawniczego, jednak z czasem zasoby książnicy rozrosły się i zupełnie zmieniły swój charakter. Dziś możemy znaleźć tu książki z każdej dziedziny wiedzy, najnowsze periodyki, ale również ogromnie ciekawy zbiór starodruków. W 1934 r. Biblioteka Śląska przeprowadziła się do wieloletniej siedziby przy ul. Francuskiej w Katowicach. Gmach od początku nie spełniał potrzeb tak ogromnej książnicy. Brakowało miejsca na godne przechowywanie cennych zbiorów, nie istniały możliwości konserwacji szczególnie narażonych na zniszczenie wiekowych książek. Magazyny znajdujące się przy ul. Francuskiej obliczone były na 100 tys. woluminów, podczas gdy potrzeby były pięć razy (!) większe. Dyskomfort odczuwali również czytelnicy. Książki rozproszone były w czterech różnych miejscach, a jeden z magazynów znajdował się w Bytomiu. W czerwcu 1989 r. rozstrzygnięto konkurs na projekt nowego gmachu Biblioteki, dwa lata później położono kamień węgielny pod fundamenty budynku. Budynek został zaprojektowany przez grupę ARAR (w składzie Marek Gierlotka, Jurand Jarecki, Stanisław Kwaśniewicz).
Osiągnięcia.
Wielkim sukcesem było otwarcie 24 października 1998 r. nowego gmachu, będącego wówczas jednym z najnowocześniejszych w Europie. Inwestycja została wyróżniona przez Polski Związek Inżynierów i Techników Budownictwa nagrodą III stopnia w konkursie Budowa Roku 1998. W budynku przy placu Rady Europy 1 zastosowano nowatorskie rozwiązania, takie jak automatyzacja procesu dostarczania zamówionych woluminów i zastąpienie katalogów kartkowych – cyfrowymi. Wyrazem uznania dla tych osiągnięć były przyznane w 1998 r. prestiżowe nagrody: Lider Informatyki oraz Złoty Laur Umiejętności i Kompetencji.
Biblioteka Śląska prowadzi specjalistyczną agendę, zajmującą się m.in. gromadzeniem książek mówionych i brajlowskich oraz organizacją zajęć integracyjnych i biblioterapeutycznych. Za tę działalność w 2009 r. książnica otrzymała wyróżnienie w konkursie Katowice bez Barier, a także nagrodę Oskar PFRON-u, przyznawaną przez zarząd Państwowego Funduszu Rehabilitacyjnego Osób Niepełnosprawnych. Wielokrotnie doceniano rolę Biblioteki Śląskiej jako instytucji kultury inicjującej działania o znaczeniu ponadregionalnym. Jednym z nich było przedsięwzięcie artystyczno-edukacyjne Czesław Miłosz for People! (uznane przez Ministerstwo Kultury i Dziedzictwa Narodowego za najlepszy projekt zgłoszony do programu Czesław Miłosz 2011 – Promesa).
Wśród wielu nagród i wyróżnień, którymi uhonorowano śląską książnicę, znalazły się m.in.: Krzyż Komandorski Orderu Odrodzenia Polski (1984); Medal Bibliotheca Magna – Perennisque (1998), przyznany przez Stowarzyszenie Bibliotekarzy Polskich; Srebrny Medal Jana Masaryka (2007), nadany przez Ministerstwo Spraw Zagranicznych Republiki Czeskiej za długoletnią współpracę z czeskimi instytucjami kulturalnymi; Śląska Nagroda im. Juliusza Ligonia (2007); Honorowa Nagroda im. Wojciecha Korfantego (2008); Srebrny Medal Zasłużony Kulturze – Gloria Artis (2010) nadany przez Ministra Kultury i Dziedzictwa Narodowego; wyróżniona przez Sejmik Województwa Śląskiego Złotą Odznaka Honorową za Zasługi dla Województwa Śląskiego (2010). W 2013 r. została uhonorowana Nagrodą Ministra Kultury i Dziedzictwa Narodowego za skuteczne wykorzystanie środków z Unii Europejskiej na kulturę w ramach Programu Operacyjnego Infrastruktura i Środowisko 2007–2013, a w 2017 r. Biblioteka Śląska otrzymała Nagrodę i Tytuł "Strażnika Dziedzictwa Rzeczypospolitej Custos Monumentorum Rei Publicae". Senat Rzeczypospolitej Polskiej przyznał Śląskiej Książnicy ten zaszczytny tytuł w kategorii Nagroda Krajowa dla instytucji.
Zbiory.
Biblioteka posiada w swoich zbiorach:
Zbiory specjalne.
Zbiory specjalne to ważna i cenna część zasobów śląskiej książnicy, o jej wartości decyduje nie tylko obecność unikatowych lub niezwykle rzadkich obiektów zabytkowych, ale również regionalny charakter. Wybrane obiekty zostały zdigitalizowane w ramach projektu Śląskiej Internetowej Biblioteki Zbiorów Zabytkowych.
Do najstarszych i najciekawszych zabytków rękopiśmiennych należy manuskrypt z XV w., zawierający traktaty wykładowców Akademii Krakowskiej, m.in. Jana z Głogowa ("Miscellanea astrologia et alchymica"). W kolekcji rękopisów znajduje się wiele cennych źródeł do dziejów Śląska i Zagłębia, np.: pergaminowy testament Georga von Schönaich, właściciela dóbr Siedlisko-Bytom Odrzański (1610), księgi cechowe miasta Woźniki, księga miasta Będzina, a także monografie miejscowości, dokumenty z okresu powstań śląskich i plebiscytu oraz archiwa organizacji (np. Towarzystwa Górnośląskiego we Wrocławiu).
Unikatową kolekcją jest Biblioteka Teatru Lwowskiego, zbiór ponad 5000 egzemplarzy teatralnych, które trafiły do Katowic w 1945 r. wraz z polskim zespołem teatru lwowskiego.
W dużym zasobie starych druków (ok. 28 tys.) najcenniejsze są inkunabuły, a wśród nich Opus restitutionum wydany w Krakowie w 1475 r. (jeden z czterech pierwszych druków wytłoczonych na ziemiach polskich), polonika XVI wieku, a także unikatowe edycje (np. holenderskie wydanie dzieła Denisa Diderota "Kubuś fatalista i jego pan" (Haga 1793).
Biblioteka posiada również bogatą kolekcję kartografii (ponad 22 tys. planów, map i atlasów), m.in. szesnastowieczne wydania mapy Śląska Martina Helwiga oraz "Atlas Silesiae" Johanna Wolfganga Wielanda i Matthäusa Schubarta (Nürnberg 1752).
W zbiorach ikonograficznych znajdują się m.in.:
Bogaty jest także zbiór druków ulotnych, w którym najwięcej jest materiałów propagandowych z czasów powstań i plebiscytu na Śląsku oraz z lat I wojny światowej, a w kolekcji muzykaliów znajdują się rękopisy, druki muzyczne (m.in. spuścizna Śląskiego Związku Chórów i Orkiestr) oraz dokumenty dźwiękowe.
W 1999 r. śląska książnica zakupiła od spadkobierców Benicjusza Nycza, miłośnika kina, jedną z największych w Polsce kolekcji wydawnictw filmowych. Obejmuje ona ponad 10 tys. publikacji (głównie obcojęzycznych) zarówno o charakterze popularyzatorskim, jak i naukowym. Dopełnieniem księgozbioru są katalogi festiwalowe, foldery oraz kilka tysięcy afiszów filmowych, wśród których można znaleźć m.in. cenione dzieła twórców polskiej szkoły plakatu. W zasobach Biblioteki Śląskiej znajdują się również materiały podarowane przez Janusza Kidawę, reżysera filmów dokumentalnych i fabularnych, związane z jego działalnością twórczą.
Zbiory śląskie.
Od pierwszych lat działalności Biblioteki Śląskiej najważniejszym zadaniem jest gromadzenie, opracowywanie i udostępnianie materiałów dotyczących historycznego i współczesnego Śląska. Dzięki konsekwentnej realizacji tego zamierzenia powstała bogata i różnorodna kolekcja regionaliów. Zebrano publikacje związane ze Śląskiem wydawane od 1800 r. do czasów obecnych, zarówno polskie, jak i obce (starsze druki wchodzą w skład zbiorów specjalnych). Początek zbiorom śląskim dała kolekcja zakupiona w 1928 r. od Konstantego Prusa, później zasób regionalny powiększał się nie tylko dzięki zakupom i wymianom, ale również za sprawą licznych darów, przekazywanych przez instytucje oraz osoby prywatne. Na wzbogacenie księgozbioru wpłynęło także przyznanie Bibliotece Sejmu Śląskiego w 1934 r. prawa do otrzymywania egzemplarza obowiązkowego publikacji wydanych w województwie śląskim. W Czytelni Zbiorów Śląskich udostępniany jest także księgozbiór dotyczący Arnolda Zweiga, wybitnego pisarza niemieckojęzycznego, mieszkającego w dzieciństwie w Katowicach. Materiały regionalne są stale uzupełniane zarówno o bieżącą literaturę, jak i o wydawnictwa dawne. Zbiory te należą do największych kolekcji o profilu śląskim i służą jako podstawa źródłowa do badań naukowych nad historią i szeroko pojętą kulturą regionu, prowadzonych w wielu ośrodkach w Polsce i za granicą.
W bibliotece przechowywane są kopie (mikrofilmy) dokumentów dotyczących powstań śląskich i plebiscytu (839 jednostek archiwalnych, 11,95 m bieżących dokumentów z lat 1919–1921). Wywiozła je ze Śląska przed wybuchem II wojny światowej Florentyna Pojdowa. Oryginały przechowywane są w Instytucie Józefa Piłsudskiego w Nowym Jorku (zespół archiwalny nr 008).
Przechowywanie zbiorów.
Materiały biblioteczne podlegają szczególnej ochronie i wymagają zapewnienia optymalnych warunków gromadzenia. Stąd wiele cennych pozycji znajdujących się w zbiorach biblioteki jest udostępnianych na zasadach prezencyjnych (na miejscu, w czytelni) lub w postaci zmikrofilmowanej (czasopisma, niektóre starodruki); optymalne warunki przechowywania zapewnia nowoczesny system magazynowania zbiorów zastosowany w Bibliotece Śląskiej.
Dążenie do usprawnienia pracy biblioteki – przez skrócenie czasu dostarczenia zamówionej pozycji – zadecydowało o zastosowaniu niekonwencjonalnego rozwiązania, jakim jest przechowywanie woluminów w zautomatyzowanym magazynie wysokiego składowania. Zajmuje on dwie ostatnie kondygnacje głównego budynku Biblioteki Śląskiej. Pomieszczenie podzielone zostało na 5 sekcji, a pomiędzy półkami przemieszcza się 5 robotów, nazywanych Mustangami, które podają pojemniki. Przekazaniu woluminów bezpośrednio do wypożyczalni lub czytelni służy sterowany elektronicznie system transportu wewnętrznego Telelift-UniCar, złożony z wózków, sieci torów i stacji odbiorczych.
Śląska Biblioteka Cyfrowa.
Z inicjatywy Biblioteki Śląskiej w 2006 r. została utworzona Śląska Biblioteka Cyfrowa, obecnie największa regionalna biblioteka cyfrowa w Polsce. Powstanie zasobu zainaugurowało zawarcie umowy o współpracy z Uniwersytetem Śląskim w Katowicach. Porozumienie o współtworzeniu ŚBC ma charakter otwarty – nadal mogą do niego przystępować instytucje i organizacje zainteresowane prezentowaniem w Internecie kulturowego dziedzictwa regionu historycznego Śląska i dzisiejszego województwa śląskiego. ŚBC należy do Federacji Bibliotek Cyfrowych (ogólnopolskiej sieci bibliotek i repozytoriów internetowych), a opisy jej publikacji są indeksowane przez globalne wyszukiwarki internetowe. Od grudnia 2009 r. do publikacji ŚBC można dotrzeć za pośrednictwem portalu Europeana, przedstawiającego cyfrowe zbiory europejskich bibliotek, archiwów i muzeów.
W październiku 2007 r. rozpoczęła działalność Społeczna Pracownia Digitalizacji, której wyposażenie zostało ufundowane ze środków Ministerstwa Kultury i Dziedzictwa Narodowego w ramach programu Mecenat 2007. Do głównych celów Pracowni należą: publikacja w formie cyfrowej zbiorów Biblioteki Śląskiej i instytucji współtworzących ŚBC, prowadzenie szkoleń, a także podnoszenie kompetencji w dziedzinie digitalizacji i mediów elektronicznych. Trzon zespołu skanującego stanowią wolontariusze, głównie seniorzy – słuchacze Uniwersytetu Trzeciego Wieku. Pracownia prowadzona przez Bibliotekę Śląską wzbudza zainteresowanie jako innowacyjny model organizacji prac digitalizacyjnych.
Najnowszy projekt, współfinansowany przez Unię Europejską z Europejskiego Funduszu Rozwoju Regionalnego w ramach Regionalnego Programu Operacyjnego Województwa Śląskiego, którego Biblioteka Śląska jest liderem, to „Śląskie Digitarium. Digitalizacja i udostępnianie zasobów instytucji kultury województwa śląskiego”. Partnerami projektu są: Instytucja Filmowa „Silesia Film” w Katowicach, Instytut Myśli Polskiej im. Wojciecha Korfantego w Katowicach i Opera Śląska w Bytomiu.
Działalność naukowa.
Biblioteka Śląska organizuje (samodzielnie bądź we współpracy z ośrodkami badawczymi) konferencje o zasięgu lokalnym, wojewódzkim i ogólnopolskim, a nawet międzynarodowym. Przedmiotem spotkań naukowych są często problemy współczesnego bibliotekarstwa, jak również inne zagadnienia dotyczące wiedzy o książce, edytorstwa i redakcji tekstu oraz inne przedsięwzięcia z zakresu dyscyplin humanistycznych. Odrębną grupę tworzą sympozja poświęcone działalności instytucji kultury. Biblioteka Śląska brała m.in. udział w organizacji Kongresu Kultury Województwa Śląskiego. Warto wspomnieć o – współrealizowanych przez Bibliotekę Śląską – przedsięwzięciach służących propagowaniu wzorów poprawnego języka (m.in. Ogólnopolskie Dyktando – 2009; Dyktando Mistrzów – 2010; Ambasador Polszczyzny – 2008, 2011). Do najważniejszych z nich należał Kongres Języka Polskiego, obradujący od 4 do 6 maja 2011 r. w Katowicach, który był pierwszym spotkaniem z międzynarodowego cyklu „Języki narodowe w zjednoczonej Europie”. Biblioteka Śląska jest także partnerem merytorycznym Śląskich Targów Książki oraz uczestnikiem Śląskiego Festiwalu Nauki.
Spotkania edukacyjne.
Śląska książnica jest organizatorem wielu imprez edukacyjnych adresowanych do szerokiego grona odbiorców. Rozwijaniu aktywności artystycznej dzieci służy zwłaszcza Ogólnopolski Festiwal Ekspresji, będący przedsięwzięciem realizowanym od 2003 r. przez Bibliotekę Śląską oraz Instytut Pedagogiki Uniwersytetu Śląskiego we współpracy z uczelniami wyższymi i instytucjami kultury. Coroczny przegląd twórczości dziecięcej obejmuje: występy muzyczne i taneczne, spektakle teatralne, a także wystawy prac plastycznych oraz prezentacje literackie. Pokazom artystycznym towarzyszą warsztaty – zarówno dla młodych twórców, jak i osób pracujących z nimi na co dzień. Ważnym celem Festiwalu – obok zwrócenia uwagi na znaczenie działań artystycznych w rozwoju dzieci (również tych o specjalnych potrzebach edukacyjnych) – jest integracja środowiska badaczy zajmujących się problematyką dziecięcej ekspresji twórczej, nauczycieli i terapeutów. W Bibliotece Śląskiej odbywa się też koncert finałowy Wojewódzkiego Festiwalu Muzycznego „Młody Amadeusz” (organizowanego od 2007 r. przez Stowarzyszenie Ognisk Edukacyjno-Artystycznych Amadeusz). Wydarzenie sprzyja promocji młodych muzyków (uczniów szkół podstawowych, gimnazjalnych i średnich).
Wydawnictwa Biblioteki Śląskiej.
Charakter publikacji śląskiej książnicy wyznaczany jest w dużej mierze przez jej zadania statutowe – jako biblioteki naukowej i regionalnej. Dlatego do najważniejszych wydawnictw należą bibliografie rejestrujące materiały dotyczące Śląska oraz katalogi i inwentarze prezentujące jej bogate i różnorodne zbiory. Istotne miejsce w planie wydawniczym śląskiej książnicy zajmują publikacje naukowe. W serii Folia Scientica Bibliothecae Silesianae ukazują się opracowania, których przedmiotem są zagadnienia mało znane szerokiemu gronu odbiorców. Ponadto publikowane są m.in. reprinty i edycje tekstów dawnych, biografie i wspomnienia, opracowania naukowe, wydawnictwa albumowe, a także tomy i serie poetyckie, m.in. Ut Pictura Bibliotheca oraz Bibliotheca Translata. W śląskiej książnicy mieści się redakcja „Książnicy Śląskiej” – czasopisma naukowego o szerokim profilu humanistycznym, ukazującego się nieregularnie od 1983 r. oraz „Zarania Śląskiego” (seria druga) – periodyku naukowego, ukazującego się od 1908 r. Od 2010 r. Biblioteka jest współwydawcą miesięcznika społeczno-kulturalnego „Śląsk”.
Ośrodek kultury.
Biblioteka Śląska jest pomysłodawcą:
Wnętrza trzech budynków Biblioteki Śląskiej stale służą jako miejsca ekspozycji o zróżnicowanym charakterze i dużej rozpiętości tematycznej. Znaczącą część propozycji wystawowej stanowią pokazy przygotowywane na podstawie zbiorów książnicy. Często organizowane są wystawy okolicznościowe związane z istotnymi wydarzeniami kulturalnymi i rocznicami. Ekspozycje stwarzają możliwość zobaczenia wybranych kolekcji bibliotecznych. Przedstawiane są przede wszystkim zbiory, które mają nie tylko wartość poznawczą, ale są również atrakcyjne pod względem wizualnym, takie jak chociażby plakaty filmowe, grafika czy dawne widokówki. Odbywają się też pokazy cymeliów Biblioteki Śląskiej. Częstymi tematami wystaw są: historia książki, typografia i sztuka edytorska. Szczególną wagę przywiązuje się do popularyzowania osiągnięć w dziedzinie projektowania książek dla dzieci. Współpraca z innymi ośrodkami kultury, stowarzyszeniami oraz placówkami badawczymi pozwala na przygotowanie wystaw interdyscyplinarnych, o zróżnicowanej tematyce, a przy tym odznaczających się wysokim poziomem merytorycznym.

</doc>
<doc id="283531" url="https://pl.wikipedia.org/wiki?curid=283531" title="Eurocopter Écureuil">
Eurocopter Écureuil

Eurocopter AS350 Écureuil, obecnie Airbus Helicopters H125 – rodzina lekkich wielozadaniowych śmigłowców produkowanych przez francuski koncern Aérospatiale, wchłonięty w styczniu 1992 przez konsorcjum Eurocopter Group, od stycznia 2014 pod nazwą Airbus Helicopters. Pierwszy śmigłowiec Aérospatiale produkowany seryjnie na taśmie montażowej. 
Historia.
AS350.
Prace projektowe nad śmigłowcem Écureuil, następcą bardzo udanego Alouette II, rozpoczęły się we wczesnych latach 70 XX wieku, skutkując powstaniem śmigłowca oznaczonego jako AS350 Écureuil. Pierwszy lot prototypu napędzanego silnikiem Avco Lycoming LTS-101 miał miejsce 27 czerwca 1974 roku, a drugiego, z silnikiem Turboméca Arriel, 14 lutego 1975 roku. Zbudowano 9 egzemplarzy przedprodukcyjnych, z których pierwszy wzniósł się w powietrze pod koniec roku 1977. 
Pierwsze dostawy seryjnego śmigłowca oznaczonego jako AS350B z silnikiem Arriel rozpoczęły się w 1978 roku. Wersja przeznaczona na rynek amerykański oznaczona jako AS350C AStar napędzana była takim samym silnikiem co pierwszy prototyp, Lycoming LTS-101. Wkrótce zastąpiono ten silnik mocniejszym, zmieniając oznaczenie śmigłowca na AS350D AStar. Śmigłowce AStar były składane w Stanach Zjednoczonych przez Aérospatiale Helicopters Division w Grand Prairie w Teksasie.
AS350 Écureuil jest śmigłowcem o bardzo wysokich parametrach, dużej niezawodności i niskich kosztach utrzymania. Standardowo posiada w kabinie 6 miejsc (są też wersje 5 miejscowe i 7 miejscowe), kadłub zbudowanej jest z nowoczesnych materiałów syntetycznych, takich jak poliwęglany, włókna szklane itp. Śmigłowiec jest wyposażony w nową głowicę wirnika głównego Staraflex, składającą się z bardzo niewielu elementów (około 25% elementów normalnego wirnika), dzięki czemu dużo tańszą i bardziej niezawodną, co pozwoliło wydłużyć czas jej resursu.
Wersja śmigłowca AS350B3 Écureuil produkowana przez konsorcjum Eurocopter Group (w którego skład weszła Aérospatiale), oblatana 4 marca 1997 roku, charakteryzuje się większą mocą, udźwigiem, pojemnością przestrzeni ładunkowej i szerszym zakresem temperatur pracy silnika. Może też osiągać wyższy pułap (rekord niżej) i większe prędkości.
Najnowsza wersja AS350B3e o poprawionej specyfikacji została wprowadzona pod koniec 2011 i jest wyposażona w silnik Arriel 2D.
Obecnie śmigłowiec AS350B3e jest oferowany pod nazwą H125 
Najmocniejszym punktem tej konstrukcji jest elektronicznie sterowany silnik Turboméca Arriel 2B o mocy 847 KM oraz zmodyfikowane wyposażenie kabiny pilota, zawierające wielofunkcyjne wyświetlacze pokazujące parametry pracy silnika i innych systemów śmigłowca. Śmigło ogonowe zostało zaadaptowane z dwusilnikowej wersji AS355. Wyposażenie elektroniczne umożliwia zautomatyzowanie startu maszyny i optymalizację parametrów pracy silnika w zależności od warunków lotu.
AS550.
Na początku lat 90 XX w., zbudowano wojskową wersję śmigłowca oznaczoną jako AS550 Fennec, którego przeznaczeniem jest zwalczanie czołgów, samolotów, wsparcie z powietrza, oraz transport i misje treningowe. Wersja bojowa nosi oznaczenie AS550C3. Aktualnie Fennec pozostaje na wyposażeniu armii Singapuru, Danii, Francji, marynarki wojennej Australii i Sił Zbrojnych Brazylii, gdzie jest licencyjnie produkowany przez przedsiębiorstwo Helibras jako HB 350. Śmigłowiec w tej wersji jest wyposażony w opancerzone siedzenie pilota i może przewozić pięciu żołnierzy w przedziale pasażerskim, który może być zaadaptowany do celów ewakuacji i przewozu rannych (jeden pacjent na noszach i 2 osoby personelu medycznego). Możliwe jest też przewożenie w tej przestrzeni do 3 m³ innego ładunku. Wersja wojskowa śmigłowca posiada drzwi odsuwane, a nie otwierane jak w cywilnym AS350. Ponadto dodano bagażnik o pojemności 1 m³ dostępny przez osobne drzwi po prawej stronie kadłuba za przedziałem pasażerskim.
Fennec jest wyposażony w urządzenia sterownicze dla jednego pilota, oprzyrządowanie umożliwiające widzenie w nocy, awionikę z systemami VOR/ILS, systemy łączności z możliwością transmisji kodowanej i wielofunkcyjne ekrany LCD wyświetlające informacje o parametrach lotu, systemów pokładowych i uzbrojenia. Śmigłowce AS550 mogą przenosić uzbrojenie bardzo wielu typów, poczynając od przeciwpancernych pocisków rakietowych TOW (jak w duńskich AS550C2, wyposażonych w systemy HeliTOW umieszczone na górze kabiny, umożliwiające strzelanie w dzień i w nocy), do podwieszanych zasobników z karabinami maszynowymi i działkami. Podwozie stanowią płozy z rur stalowych zaopatrzone opcjonalnie w nadmuchiwane pływaki, przeznaczone do awaryjnego lądowania na wodzie maszyn operujących nad akwenami.
AS355.
W celu podniesienia niezawodności i bezpieczeństwa lotu, oraz zwiększenia udźwigu śmigłowca, zmodyfikowano AS350 dodając drugi silnik. Nowy typ maszyny oznaczono jako AS355 Écureuil 2.
Prace projektowe nad dwusilnikową wersją śmigłowca Écureuil rozpoczęły się bardzo szybko po wprowadzeniu do produkcji modelu podstawowego, a pierwszy lot dwusilnikowej wersji odbył się 28 września 1979 roku. Prototyp był napędzany dwoma silnikami turbinowymi Allison 250-C20F połączonymi z nową przekładnią główną. Modyfikacje w porównaniu z modelem AS350 polegały na wzmocnieniu struktury kadłuba, zmianie układu paliwowego, systemów przeniesienia napędu i wirnika głównego do zastosowania w nowej dwusilnikowej konfiguracji.
Wirnik zbudowany jest z głowicy Starflex tak jak w AS350 i nowych kompozytowych łopat. Pierwszy typ dwusilnikowego śmigłowca wprowadzono do produkcji jako AS355E, który na początku 1982 roku został zastąpiony typem AS355F o większym udźwigu i nowymi szerszymi łopatami wirnika głównego. Ten z kolei model modyfikowano dwukrotnie: w styczniu 1984 do AS355F-1 i grudniu 1985 do AS355F-2 sukcesywnie zwiększając ich udźwig.
Obecnie produkowany śmigłowiec typu AS355N Écureuil 2 napędzany dwoma silnikami turbinowymi Turboméca TM-319 Arrius został certyfikowany w 1989 roku, a pierwsze egzemplarze dostarczono w 1992 roku. W Stanach Zjednoczonych jest on produkowany pod nazwą TwinStar, a w Brazylii jako HB 355 F2 Esquilo.
AS555.
Analogicznie jak w przypadku śmigłowca AS350 i powstałego na jego bazie śmigłowca wojskowego AS355, także Écureuil 2 jest budowany w wersji wojskowej pod tą samą nazwą Fennec.
Wersje śmigłowców Écureuil.
Ogólnie wyprodukowano:
Do końca 2002 roku – około 3000 AS350 wszystkich typów (łącznie z wojskowymi Fennec). Ponadto Helibras w Brazylii wyprodukował ponad 300 Esquilo na licencji.
W 1994 roku w Chinach rozpoczęto produkcję śmigłowca Z-11, będącego bezlicencyjną kopią AS350 Écureuil.

</doc>
<doc id="283532" url="https://pl.wikipedia.org/wiki?curid=283532" title="Aérospatiale Écureuil">
Aérospatiale Écureuil



</doc>
<doc id="283537" url="https://pl.wikipedia.org/wiki?curid=283537" title="Ultramaraton">
Ultramaraton

Ultramaraton – bieg długodystansowy na dystansie większym niż maraton, czyli powyżej 42,195 km.
Co roku rozgrywane są oficjalne mistrzostwa świata i Europy na dystansie 100 km oraz w biegu 24-godzinnym (24 h). Inne popularne dystanse ultramaratońskie to: 50 km, 100 mil oraz 6h, 12h, 48h.
Najbardziej znani na świecie ultramaratończycy to: Grek Janis Kuros i Amerykanin Scott Jurek.
Najbardziej znane ultramaratony na świecie:
Ultramaraton w Polsce.
Najbardziej popularnym biegiem ultramaratońskim w Polsce jest "Supermaraton Kalisia". Podczas tej imprezy rozgrywane są mistrzostwa Polski mężczyzn i kobiet na dystansie 100 km.
Dużą popularnością cieszą się w Polsce ultramaratony górskie: "Bieg Rzeźnika" w Bieszczadach, "Sudecka Setka" w Sudetach, "Bieg 7 Dolin" w Beskidzie Sądeckim czy najdłuższy w Polsce "Bieg 7 Szczytów" w Sudetach.
Do czołówki światowej należeli Polacy: August Jakubik, Jan Szumiec, Przemysław Jamont, Jerzy Wróblewicz, Andrzej Magier, Piotr Sękowski, Ryszard Płochocki, Piotr Kuryło. Nadal jednymi z najlepszych ultramaratończyków są Jarosław Janicki oraz Patrycja Bereznowska. W 2020 r. rekord Europy w biegu na 100 km ustanowiła Dominika Stelmach. 
Ultramaratony a płeć.
Mimo że rzut oka na tabelę czołowych wyników w dowolnym silniej obsadzonym ultramaratonie, jak np. Spartathlon, pokazuje mężczyzn na czołowych pozycjach, widać również, że w tabeli open wyników wszech czasów wspomnianych zawodów najlepsza z kobiet, Patrycja Bereznowska, zajmuje 48 miejsce, co jest niespotykane w innych konkurencjach biegowych. W skromniejszych zawodach zdarza im się nawet wygrywać. Dzieje się tak, ponieważ mężczyźni mają lepsze predyspozycje genetyczne do rozwoju rozmiaru i siły mięśni oraz ich budowa miednicy i bioder jest lepiej przystosowana do szybkiego biegu. W ultramaratonach szybkość i większe mięśnie nie zapewniają już przewagi, a mogą być obciążeniem, ponieważ bardziej rozrośnięte mięśnie mają większe zapotrzebowanie na energię oraz stanowią dodatkowe obciążenie podczas wysiłku. Na wyniki ma wpływ głównie zdolność organizmu do spalania tłuszczu. Kobiety mają więcej tłuszczu, a ponadto potrafią go metabolizować lepiej niż mężczyźni.

</doc>
<doc id="283539" url="https://pl.wikipedia.org/wiki?curid=283539" title="Antoni Adamski">
Antoni Adamski

Antoni Adamski (ur. 29 maja 1932 w Szczytnikach Duchownych, zm. 26 marca 2001 w Szczecinie) – polski hokeista na trawie, olimpijczyk, z wykształcenia inżynier elektryk.
Życiorys.
Syn Franciszka Adamskiego i Elżbiety Nowak. W 1948 rozpoczął naukę w Technikum Elektrycznym we Wrześni (obecnie Zespół Szkół Politechnicznych im. Bohaterów Monte Cassino) i był podopiecznym Tadeusza Krzywdzińskiego (jako uczeń reprezentował Polskę na Letnich Igrzyskach Olimpijskich w Helsinkach).
Zdobył sześć tytułów mistrza Polski jako zawodnik Spójni (1948-1953). W latach 1950–1953 występował w reprezentacji Polski, m.in. brał udział w Igrzyskach Olimpijskich w Helsinkach w 1952, w turnieju olimpijskim Polska zajęła 6. miejsce. W czasie kariery zawodniczej bronił barw Spójni Gniezno, AZS Szczecin, a w okresie służby wojskowej także OWKS Wrocław i WKS Poznań. Grał na pozycji pomocnika. Po zakończeniu kariery zawodniczej pozostał związany ze sportem jako działacz AZS Szczecin.
Dyplom inżyniera elektryka uzyskał na Politechnice Szczecińskiej.
Zmarł 26 marca 2001 w Szczecinie. Został pochowany na Cmentarzu Centralnym w Szczecinie (kwatera 104).
Życie osobiste.
Był żonaty z Ireną Kozik (1934-2015), z którą miał dwie córki: Arletę Adamską-Sałaciak, profesor filologii angielskiej Uniwersytetu im. Adama Mickiewicza w Poznaniu oraz Magdalenę, lekarkę.
Hokej na trawie uprawiali trzej jego bracia – Heliodor (5-krotny mistrz Polski), Jan (3-krotny mistrz Polski) i Anatol – oraz kuzyn Narcyz (mistrz Polski).

</doc>
<doc id="283541" url="https://pl.wikipedia.org/wiki?curid=283541" title="Josef Strauss">
Josef Strauss

Josef Strauss (ur. 20 sierpnia 1827 Mariahilf k. Wiednia, zm. 22 lipca 1870 w Wiedniu) – austriacki kompozytor, dyrygent, inżynier.
Życiorys.
Urodził się jako szóste dziecko znanego kompozytora Johanna Straussa i Marii Anny z d. Streim. Był bratem Johanna Straussa (syna) i Edwarda Straussa. Po ukończeniu studiów w Cesarsko-Królewskim Instytucie Politechnicznym pracował jako inżynier i projektant – skonstruował m.in. maszynę do sprzątania ulic, którą następnie używano w Wiedniu. Był bardzo wszechstronnie utalentowany – oprócz bycia zdolnym inżynierem był także malarzem (pobierał nauki na Akademii Sztuk Pięknych w Wiedniu), poetą, dramaturgiem (autor m.in. dramatu "Rober"), pianistą-wirtuozem, śpiewakiem oraz kompozytorem.
Kiedy jego brat Johann poważnie zachorował w 1853 roku, początkowo niechętny Josef zgodził się go tymczasowo zastąpić. Jego debiut miał miejsce w sali tanecznej "Sperl" 23 lipca 1853 roku, kiedy spisał się jako dyrygent (w przeciwieństwie do brata, zwolennika dyrygowania smyczkiem, wolał on używać batuty). Podczas tego zastępstwa, Josef napisał utwór na festiwal, który odbył się na wiedeńskim przedmieściu Hernals (obecnie jest to siedemnasta dzielnica Wiednia) w dniu 29 sierpnia 1853 roku, któremu nadał tytuł "Die Ersten und Letzten" (Pierwszy i ostatni). Walc ten, będący jego pierwszym opusem był tak udany, że został powtórzony aż 6 razy i został bardzo doceniony przez krytykę. Po niezwykle udanym kompozytorskim debiucie Josef rozpoczął swoją niezwykle intensywną i błyskotliwą karierę. Po powrocie Johanna do Wiednia w połowie września 1853 roku, rozpoczął naukę na skrzypcach u Franza Amona, nauczyciela swojego brata, a następnie studiował kompozycję u Franza Dolleschalla. Ponownie kierował orkiestrą od czerwca 1854 roku, kiedy to Johann wyjechał na dalsze leczenie w Bad Gastein. Walc napisany w tym okresie, "Die Ersten nach den Letzten" op. 12 (Pierwszy po ostatnim), był również bardzo udany. Tytuł wskazywał na pełne poświęcenie się muzyce, zamiast inżynierii i wojsku, do którego miał wstąpić zgodnie z wolą ojca. Niestety wkrótce u Josefa pojawiły się bardzo uciążliwe bóle głowy – objawy najprawdopodobniej wrodzonego uszkodzenia mózgu, które miały przyspieszyć jego śmierć. Johann następnie chciał ograniczyć w związku z tym jego obowiązki w rodzinnej orkiestrze, lecz Josef był nieustępliwy i aż do debiutu najmłodszego z braci – Eduarda jako dyrygenta muzyki balowej w 1861 roku to właśnie Johann i Josef wspólnie kierowali straussowską orkiestrą.
8 czerwca 1857 roku Josef Strauss zawarł związek małżeński z Caroline Pruckmayer w kościele pw. Johanna Nepomuka na Praterstrasse. 27 marca 1858 r. przyszła na świat ich córka Karoline Anna.
Od 1862 roku wszyscy trzej bracia brali udział w zarządzaniu orkiestrą, aż do następnego roku, kiedy Johann został mianowany na prestiżowe stanowisko Cesarsko-Królewskiego Hofballmusikdirektora i w związku z tym ograniczył swoją dyrygencką działalność. Obaj bracia Josef i Johann dzielili się dyrygenturą w Pawłowsku w sezonie 1869, tworząc tam wspólnie sławną Pizzicato-Polkę. 17 kwietnia 1870 r. Josef dał koncert w Wiedniu, po czym udał się na dalsze koncerty do Warszawy. Niestety 1 czerwca stracił on przytomność podczas dyrygowania jego nieopublikowanego muzycznego potpourri "Musikalisches Feuilleton", po czym upadł uderzając głową o podium. Został przewieziony do Wiednia 17 lipca, gdzie zmarł pięć dni później. Jego żona Caroline odmówiła sekcji zwłok, ale można przypuszczać, że Josef zmarł z powodu pęknięcia guza mózgu.
Rodzina oraz bliscy przyjaciele nazywali go zdrobniale ‘Pepi’. Brat Johann powiedział kiedyś o nim: „Pepi jest bardziej utalentowany z naszej dwójki; Ja jestem jedynie bardziej popularny...”.
Twórczość.
Josef Strauss skomponował ponad 300 utworów, w tym 283 z numerem opus. Ponadto pozostawił po sobie ponad 500 nieopublikowanych aranżacji muzyki innych kompozytorów m.in. Liszta, Mendelssohna czy Wagnera. Napisał wiele walców, wliczając w to: sławny "Sphären-Klänge" (Muzyka Sfer), "Delirien" (Deliria), "Transaktionen" (Transakcje), "Mein Lebenslauf ist Lieb’ und Lust" (Mój życiorys to miłość i zabawa), oraz "Dorfschwalben aus Österreich" (Wiejskie jaskółki z Austrii). Komponował także kadryle, marsze oraz polki, w tym najbardziej znaną z jego dorobku, czyli polkę "Pizzicato" razem ze swym bratem Johannem, polki-mazurki jak m.in. sławna "Die Libelle" (Ważka) op. 204 oraz dziesiątki szybkich polek ("polka-schnell").

</doc>
<doc id="283542" url="https://pl.wikipedia.org/wiki?curid=283542" title="Agnieszka Krukówna">
Agnieszka Krukówna

Agnieszka Krukówna, właściwie Agnieszka Kruk (ur. 20 marca 1971 w Chorzowie) – polska aktorka teatralna, filmowa i telewizyjna znana z tytułowej roli Janki w popularnym serialu dla młodzieży, laureatka Orła za pierwszoplanową rolę w filmie "Farba".
Życiorys.
W wieku 12 lat trafiła za namową matki na casting do reżyserowanego przez Wojciecha Sawę filmu "Panny", w którym zagrała rolę Iwonki. Wystąpiła jeszcze w kilku serialach, a następnie podjęła naukę w Państwowej Wyższej Szkole Teatralnej w Warszawie. Podczas studiów zagrała w "Liście Schindlera" Stevena Spielberga, "Damie kameliowej" Jerzego Antczaka i "Kolejności uczuć" Radosława Piwowarskiego. Po ukończeniu w 1995 studiów pracowała w warszawskim Teatrze Powszechnym. W 1999 otrzymała „Orła” za główną rolę w filmie "Farba".
Życie prywatne.
W 2003 zawarła związek małżeński, który jednak wkrótce zakończył się rozwodem.
Aktorka zmagała się z depresją oraz uzależnieniem od alkoholu i narkotyków.

</doc>
<doc id="283554" url="https://pl.wikipedia.org/wiki?curid=283554" title="Tadeusz Adamski (hokeista na trawie)">
Tadeusz Adamski (hokeista na trawie)

Tadeusz Adamski (ur. 19 lipca 1922 w Poznaniu, zm. 28 grudnia 2001 tamże) – polski hokeista na trawie, olimpijczyk.
Życiorys.
Był synem Franciszka i Agnieszki z d. Laboga. Absolwent zasadniczej szkoły zawodowej (kontroler techniczny). W czasie kariery sportowej bronił barw klubów poznańskich: Czarnych, Lecha i Grunwaldu. Wraz z drużyną Czarnych był mistrzem Polski w 1937. Grał również w reprezentacji narodowej i w 1952 uczestniczył w igrzyskach olimpijskich w Helsinkach; wystąpił w dwóch meczach turnieju olimpijskiego. Reprezentacja Polski zajęła w imprezie 6. miejsce (na 12 startujących). Na boisku grał jako pomocnik.
Po zakończeniu kariery zawodniczej był trenerem, prowadził m.in. Grunwald i Pocztowca Poznań. Był także aktywny jako działacz i sędzia hokeja na trawie. Został odznaczony m.in. Brązowym Krzyżem Zasługi (1948) oraz odznaką „Zasłużony Mistrz Sportu” (1967). 
W hokeja grali również jego bracia Leon i Marian (w drużynie Czarnych Poznań). Z kolei w Lechu Poznań sport ten uprawiał syn Jerzy. Ponadto z małżeństwa z Janiną Zając miał dwie córki (Elżbietę i Krystynę).
Został pochowany na Cmentarzu Junikowo w Poznaniu (pole15 kwatera D-5-18).

</doc>
<doc id="283555" url="https://pl.wikipedia.org/wiki?curid=283555" title="Lux ex Silesia">
Lux ex Silesia

Lux ex Silesia – polska nagroda regionalna, ufundowana w 1994 przez metropolitę górnośląskiego abp. Damiana Zimonia przeznaczona dla tych, którzy w swej działalności naukowej lub artystycznej ukazują wysokie wartości moralne i wnoszą trwały wkład w kulturę Górnego Śląska.
Nazwa nagrody nawiązuje do dominikanów: św. Jacka i bł. Czesława Odrowążów, o których mówiono w Krakowie "Ex Silesia Lux" – Światło ze Śląska. Nagroda wręczana jest z okazji rozpoczęcia roku akademickiego w katowickiej archikatedrze.

</doc>
<doc id="283565" url="https://pl.wikipedia.org/wiki?curid=283565" title="Ordery i odznaczenia">
Ordery i odznaczenia



</doc>
<doc id="283574" url="https://pl.wikipedia.org/wiki?curid=283574" title="Leszek Andrzejczak">
Leszek Andrzejczak

Leszek Andrzejczak (ur. 15 maja 1959 w Poznaniu) – polski hokeista na trawie, olimpijczyk.
Życiorys.
Syn Seweryna i Stanisławy Żmudzińskiej, uzyskał wykształcenie zawodowe jako elektromonter. Startował w barwach klubów poznańskich - Grunwaldu (od 1971 jako młodzik) i Pocztowca (od 1975), jako zawodnik Pocztowca był 7-krotnie mistrzem Polski (1979, 1981, 1982, 1983, 1988, 1991, 1995). W latach 1978-1989 zaliczył 151 meczów w reprezentacji narodowej, strzelił w nich 3 bramki. Uczestniczył w trzech mistrzostwach świata (1978, 1982, 1986) i dwóch mistrzostwach Europy (1983, 1987). W 1980 brał udział w igrzyskach olimpijskich w Moskwie, w których Polska zajęła 4. miejsce.
Po zakończeniu kariery podjął pracę trenera, doprowadzając m.in. zespół Polonii Środa Wielkopolska do wicemistrzostwa Polski (2001). Został uhonorowany srebrnym medalem „Za Wybitne Osiągnięcia Sportowe”.
Życie prywatne.
Żonaty (żona Iwona Adamczak), ma dwie córki (Sylwię i Natalię).

</doc>
<doc id="283575" url="https://pl.wikipedia.org/wiki?curid=283575" title="Łazy (województwo lubelskie)">
Łazy (województwo lubelskie)

Łazy — wieś w Polsce, w województwie lubelskim, w powiecie łukowskim, w gminie Łuków, w odległości 3 km w kierunku wschodnio-południowo-wschodnim od centrum Łukowa.
Wierni Kościoła rzymskokatolickiego należą do parafii Podwyższenia Krzyża Świętego w Łukowie.
Łazy położone są na Równinie Łukowskiej, na prawym zboczu doliny Krzny Południowej.
Wieś szlachecka położona była w drugiej połowie XVI wieku w ziemi łukowskiej województwa lubelskiego. Do połowy XX w. Łazy były siedzibą gminy Gołąbki. W latach 1975–1998 miejscowość administracyjnie należała do województwa siedleckiego.
Według danych z 30 czerwca 2013 roku wieś liczyła 1158 mieszkańców. 
W 1859 r. w Łazach urodził się kompozytor i pianista Henryk Pachulski.
W miejscowości znajduje się publiczne przedszkole, działalność prowadzi Ludowy Zespół Sportowy "ŁKS" Łazy.
Łazowski Klub Sportowy, ŁKS Łazy — klub piłkarski, powstały w Łazach w 1994 roku. Od sezonu 1999/2000 do chwili obecnej (2009 r.) zespół występuje w rozgrywkach Klasy Okręgowej Bialskopodlaskiego Okręgowego Związku Piłki Nożnej (V liga).
Podstrefa Łuków Tarnobrzeskiej Specjalnej Strefy Ekonomicznej „Euro-Park Wisłosan”. W wyniku starań władz gminy Łuków, 14 listopada 2007 r. — rozporządzeniem Rady Ministrów zmieniającym rozporządzenie w sprawie Tarnobrzeskiej Specjalnej Strefy Ekonomicznej (Dz.U. Nr 215, poz. 1587) — została utworzona w Łazach Podstrefa Łuków, o powierzchni 24,29 ha. Rozporządzenie weszło w życie 1 XII 2007 r.. Teren ten znajduje się przy drodze z Łazów do Podgaju, w sąsiedztwie wsi Podgaj i Aleksandrów.

</doc>
<doc id="283585" url="https://pl.wikipedia.org/wiki?curid=283585" title="Historia Chorzowa">
Historia Chorzowa

Początki osadnictwa.
Miasto składa się z kilku dzielnic mających odrębną historię. Najstarszą z nich jest Chorzów Stary, dawniejsza wieś Chorzów. Pierwsza wzmianka o wsi możliwe, że pochodzi już z 1136 r. Wieś lokowano w 1257 r. na mocy aktu lokacji wystawionego przez księcia Władysława opolskiego. Dokument zezwalał zakonowi bożogrobców miechowickich na lokację wsi na prawie niemieckim. Bożogrobcy wybudowali kaplicę i szpital (przeniesiony w 1299 r. do sąsiedniego Bytomia). Na północ od wsi przebiegał w tym czasie ważny szlak handlowy prowadzący z Wrocławia przez Bytom do Krakowa. Na przełomie XV i XVI w. w Chorzowie (Starym) wybudowano pierwszy kościół murowany: pod wezwaniem św. Marii Magdaleny. Od XVI w. na terenach wsi wydobywano rudy srebra, ołowiu i żelaza, ale przełomem był rok 1787, gdy miejscowy proboszcz Ludwik Bojarski odkrył pokłady węgla kamiennego. Wybudowano kopalnię „Fürstin Hedwig” (pol. „Księżna Jadwiga”) będącą własnością parafii. 15 stycznia 1788 roku kopalnię wizytują hr. Friedrich Wilhelm von Reden oraz przysięgły górniczy Salomon Isaac. Po tej i następnych wizytach zapada decyzja o eksploatacji złoża. Ponieważ tereny były własnością klasztorną, poprzez intrygę i nacisk na prepozyta klasztoru doszło do odkupienia terenu za kwotę 30–50 talarów. W 1810 r. na mocy zarządzenia Fryderyka Wilhelma III majątek klasztorny stał się własnością państwa pruskiego. Do dnia dzisiejszego ze wsi Chorzów zachował się jedynie częściowo XIII-wieczny wiejski układ ulic i kilkanaście budynków charakterystycznej zagrody wiejskiej (przy placu św. Jana).
Powstanie Królewskiej Huty.
Zalążkiem miasta była osada, koncentrująca się wokół założonej w 1799 roku z inicjatywy hrabiego Fryderyka Redena "Königshütte" (pol. Huta „Królewska”, późniejsza Huta „Kościuszko”). Do dzisiaj zachowało się 6 domów z datowanego na ok. 1800 rok osiedla robotniczego przy obecnej ulicy Kalidego. Od lat 20. i 30. XIX wieku na terenie obecnego miasta powstały kolejne kolonie robotnicze. Prywatna kolonia Erdmanswille, założona przez przedsiębiorcę Erdmanna Sarganka w miejscu i okolicy obecnej ul. Wolności, głównego traktu handlowego, postrzeganego dziś jako centrum miasta, powstawała w latach 1826–1830 na terenie, który jeszcze do 1824 roku był porośnięty lasem. Czynnikiem rozpraszającym w formowaniu się przyszłego układu urbanistycznego miasta była kopalnia węgla „Król” (niem. „König”), założona jeszcze w 1791 roku (późniejsza kopalnia „Prezydent”, zlikwidowana w 1993 roku). Wprawdzie jeden z pierwszych szybów uruchomiono w dzisiejszym centrum miasta, ale z biegiem czasu wydobycie wymagało drążenia odległych od siebie szybów wydobywczych na czterech polach góniczych, przy których powstawały kolejne kolonie.
Lata 1868–1918.
Decyzję o nadaniu praw miejskich podjęto dopiero 17 lipca 1868 roku. Na mocy aktu erekcyjnego króla pruskiego Wilhelma I połączono kolonie robotnicze i kilka gmin wiejskich w gminę miejską o nazwie: "Stadt Königshutte" (pol. "Miasto Królewska Huta"). Miasto liczyło wówczas ok. 14 tys. mieszkańców. Ich liczba zaczęła jednak szybko rosnąć osiągając w 1905 roku 66 tys. Na początku XX w. Królewska Huta miała najwyższą gęstość zaludnienia na Górnym Śląsku (w 1914 r. na 1 ha zabudowy przypadało ok. 366 osób) i jako jedyne miasto na Górnym Śląsku dwa kościoły ewangelicko-augsburskie. Status powiatu miejskiego (niem. "Stadtkreis") wiążący się z większą samodzielnością finansową gmina uzyskała na mocy rozporządzenia ministra spraw wewnętrznych z 12 marca 1898 r., które wyłączyło miasto z powiatu bytomskiego. Miasto stało się w ten sposób pierwszym na Górnym Śląsku samodzielnym powiatem miejskim. Formalnie miasto zaczęło działać cztery miesiące później – po wyłonieniu w wyborach komunalnych pierwszej rady miejskiej. W 1894 roku wybrukowanymi ulicami Królewskiej Huty i Nowych Hajduk (od 1897 roku Chorzowa, a od 1899 roku Górnych i Dolnych Hajduk) zaczęły kursować tramwaje. W 1898 r. uruchomiono w Chorzowie (Starym) elektrownię, która później w okresie międzywojennym była największą w Polsce (100 MW). Na przełomie XIX i XX w., w okresie największej świetności Królewskiej Huty, wybudowano szereg budynków użyteczności publicznej: m.in. neogotycki budynek poczty (1892), Hotel „Graf Reden” (1901, obecnie Teatr Rozrywki) i Halę Targową (1905) o powierzchni 2600 m². W tym czasie powstały też liczne kamienice mieszczańskie, z których najbardziej reprezentacyjne wybudowano na najbogatszej ulicy miasta, "Kaiserstrasse" (obecna ul. Wolności).
2 stycznia 1919 r. doszło w mieście do gwałtownych demonstracji robotniczych pod hasłem podwyżek płac. Następnego dnia wybuchły w mieście strajki. Robotnicy zostali ostrzelani przez wojsko przed budynkiem inspekcji górniczej. Zginęło 17 osób, a 21 robotników zostało rannych. 6 stycznia w mieście wprowadzono stan oblężenia.
Okres międzywojenny.
W 1920 roku powstał klub Ruch w Bismarkhucie (Hajdukach), dziś znany jako Ruch Chorzów – jeden z najbardziej utytułowanych polskich klubów piłkarskich.
Pomimo plebiscytu z dnia 20 marca 1921 roku, w którym 74,5% mieszkańców opowiedziało się za przynależnością do Niemiec, w czerwcu 1922 roku miasto "Königshütte" przyłączono do Polski, nadając mu urzędową polską nazwę "Królewska Huta". Miasto weszło w skład autonomicznego województwa śląskiego. Okres międzywojenny nie był najlepszym czasem dla rozwoju tutejszego przemysłu, głównie ze względu na złe stosunki handlowe z Niemcami (wojna celna), a także niekorzystne zmiany własnościowe w zakładach przemysłowych. W tych latach rozwijała się w zasadzie tylko Państwowa Fabryka Związków Azotowych (w 1933 roku połączona z zakładami w Mościcach). Jeden z wydziałów Huty „Królewskiej” (od 1936 roku pod nazwą „Piłsudski”) przekształcono w 1864 roku w Zakłady Przetwórcze (późniejszy „Konstal”, obecnie producent taboru szynowego w Polsce Alstom Konstal S.A.). Nazwę "Chorzów" nadano miastu 1 lipca 1934 r., przyłączając do Królewskiej Huty gminy Chorzów i Nowe Hajduki. Od 1 kwietnia 1939 r. na mocy ustawy Sejmu Śląskiego częścią Chorzowa stała się także sąsiednia gmina Wielkie Hajduki, która wkrótce weszła w skład VI dzielnicy Chorzowa, nazwanej Chorzowem-Batorym.

</doc>
<doc id="283586" url="https://pl.wikipedia.org/wiki?curid=283586" title="Krystian Bąk">
Krystian Bąk

Krystian Bąk (ur. 20 września 1956 w Siemianowicach Śląskich) – polski hokeista na trawie, olimpijczyk.
Życiorys.
Syn Rudolfa i Stefanii z Szulców, ukończył Technikum Mechaniczne w Siemianowicach Śląskich. W latach 1970-1988 był zawodnikiem HKS Siemianowiczanka, grając na pozycjach środkowego pomocnika lub obrońcy. Wraz z klubem odniósł szereg sukcesów w halowej odmianie hokeja, zdobył m.in. sześć tytułów mistrza Polski (1977, 1978, 1980, 1983, 1984, 1985) i Puchar Polski (1975). W latach 1974-1988 występował w reprezentacji narodowej; w 101 meczach strzelił 18 bramek. Uczestniczył m.in. w mistrzostwach świata (1975, 1978), mistrzostwach Europy (1974, 1978) oraz igrzyskach olimpijskich w Moskwie (1980, 4. miejsce). Po 1990 grał w Niemczech, gdzie pozostał również po zakończeniu kariery zawodniczej.
Żonaty, ma dwoje dzieci (syna Michała i córkę Katarzynę).

</doc>
<doc id="283589" url="https://pl.wikipedia.org/wiki?curid=283589" title="The Martians">
The Martians

The Martians (ang. "Marsjanie") – tak nazywani byli węgierscy naukowcy pracujący w Los Alamos (USA) nad amerykańskim projektem Manhattan – budową pierwszej bomby atomowej. Grupa ta była interdyscyplinarna, jej członkowie posiadali dyplomy z chemii, biologii, matematyki albo fizyki. W jej skład wchodzili m.in. następujący naukowcy:
Jako pierwszy tej nazwy użył słynący z humoru fizyk niemiecki Fritz Houtermans, a powodem tego był fakt, iż owi naukowcy – wszyscy pochodzenia węgierskiego – rozmawiali między sobą po węgiersku, co dla ich amerykańskich kolegów brzmiało pozaziemsko, a oprócz tego odznaczali się ponadprzeciętnym (pozaziemskim), nawet dla naukowców, intelektem.
John von Neumann, nie mając ochoty tłumaczyć stale, skąd pochodzi i gdzie właściwie leżą Węgry, mawiał żartobliwie, że Węgrzy pochodzą z Marsa, a Szilárd grupę tę nazywał ironicznie "węgierską konspiracją".

</doc>
<doc id="283592" url="https://pl.wikipedia.org/wiki?curid=283592" title="Ruch obrotowy Ziemi">
Ruch obrotowy Ziemi

Ruch obrotowy Ziemi (ruch wirowy Ziemi) – obrót Ziemi wokół własnej osi z zachodu na wschód. Okres między kolejnymi górowaniami Słońca nad danym południkiem nazywamy dobą słoneczną i wynosi 24 godziny. Czas jednego obrotu względem odległych gwiazd wynosi 23 godziny 56 minut i 4,1 sekundy. Okres ten nazywa się dobą gwiazdową. Na równiku prędkość liniowa wywołana obrotem Ziemi wynosi około 1674 km/h, zmniejsza się ona w miarę oddalania się od równika i na biegunach wynosi 0 km/godz. Ruch obrotowy Ziemi jest przyczyną występowania zjawiska dnia i nocy. Tam gdzie na powierzchnię Ziemi padają promienie słoneczne, panuje dzień, na pozostałym obszarze panuje noc. Prędkość kątowa Ziemi wynosi 361° w ciągu 24 godzin, 15,04° w ciągu 1 godziny i 1° w ciągu 4 minut.
Następstwa ruchu obrotowego.
Konsekwencje ruchu obrotowego Ziemi:
Precesja ruchu obrotowego Ziemi.
Oś obrotu Ziemi nie jest prostopadła do płaszczyzny jej orbity (ekliptyki), Ziemia nie jest kulą a jest lekko spłaszczona, w wyniku czego powstaje moment siły działający na Ziemię. Moment siły działający na wirujące ciało powoduje powolną zmianę kierunku osi obrotu. Duże, okresowe wirowanie (toczenie się po powierzchni stożka) osi Ziemi wokół osi prostopadłej do płaszczyzny orbity nazywa się precesją, natomiast mniejsze odchylania od okręgu precesji nutacją. Zakreślenie pełnego okręgu trwa 26 tysięcy lat.
Zmienność ruchu.
Ruch obrotowy Ziemi nie jest stały, ulega krótkookresowym wahaniom, cyklom rocznym oraz powolnym zmianom, w których przeważa zwalnianie.
Pierwszym który wysunął przypuszczenie o zmienności ruchu wirowego Ziemi był Izaak Newton pisząc w dziele „Podstawy matematyczne filozofii przyrody” (1687): "być może, że nie ma ruchu zupełnie jednostajnego, który mógłby służyć do dokładnego pomiaru czasu." Na weryfikację tej tezy nie pozwalała ówczesna technika obserwacyjna. Dopiero w roku 1870 astronom Simon Newcomb wykazał, że pewne nieregularności w ruchu obrotowym Księżyca dookoła Ziemi mogłyby być wytłumaczone zmianami prędkości obrotowej naszej planety. Potwierdziły to późniejsze obserwacje innych wybitnych astronomów jak Ernest William Brown, Willem de Sitter czy Harold Spencer Jones.
Od lat 50. dwudziestego wieku, kiedy zbudowano zegary atomowe mierzące bardzo dokładnie czas, możliwe stało się dokładne obserwowanie zmian szybkości wirowania Ziemi. Czas jednej doby gwiazdowej i dłuższej od niej ok. 4 minuty średniej doby słonecznej zmienia się, wahania krótkotrwałe wynoszą do 3 ms. Długotrwałe pomiary wykazują, że średnie tempo wydłużania się doby wynosiło wówczas 1 - 2 ms na wiek. Ze względu na to, że czas średniej doby słonecznej przez drugą połowę XX wieku stale był dłuższy średnio o 1,8 ms od 86400 wzorcowych sekund, czas UTC był w miarę potrzeby korygowany przez dodawanie dodatkowej sekundy zwanej sekundą przestępną. Ze względu na obserwowane w latach 1996 - 2005 w zwiększanie szybkości obrotowej Ziemi i zbliżanie się do 86400 s, dodawanie sekund przestępnych było coraz rzadsze. Obecnie rozważane jest całkowite odejście od procedury stosowania sekund przestępnych.
Na zielonym wykresie wyżej zmiany nachylenia krzywej odpowiadają zmianom długości średniego czasu obrotu Ziemi dokoła swojej osi. Od połowy lat 90 aż do 2005 roku średnia prędkość obrotowa Ziemi wzrastała. Około początku roku 2006 prędkość obrotowa Ziemi jest niemal dokładnie równa prędkości obrotowej Ziemi jaka była w połowie XIX wieku, którego czas 1/86400 ówczesnej długości doby słonecznej przyjęto jako wzorzec czasu trwania sekundy.
Na położenie Słońca (czas słoneczny) na nieboskłonie ma wpływ nie tylko ruch wirowy Ziemi wokół jej własnej osi, ale także ruch obiegowy Ziemi po orbicie eliptycznej wokół Słońca. Ziemia w pobliżu peryhelium porusza się z większą prędkością kątową względem Słońca niż przy aphelium swojej orbity. Różnice te wpływają na nierównomierności roczne pozornego ruchu Słońca po niebie.
Zmiany prędkości wirowania Ziemi wynikają ze zmiany jej momentu bezwładności wywołanego przemieszczaniem się w jej objętości dużych mas stałych. Z prawa zachowania momentu pędu wynika, że zmniejszenie momentu bezwładności Ziemi wywołuje przyspieszenie jej ruchu obrotowego, a zwiększenie jej momentu bezwładności wywołuje zwolnienie tego ruchu. Ruchy tektoniczne wypiętrzające masy skalne w rejonach równikowych zwiększające moment bezwładności Ziemi powodują zmniejszanie prędkości jej wirowania. Wypiętrzanie mas skalnych w okolicach podbiegunowych oraz – co jest obserwowane obecnie – wywołane globalnym ociepleniem pogrubianie się warstwy stałych lodowców spoczywających wysoko na lądolodach obszarów arktycznych i Antarktydy przy równoczesnym topnieniu lodowców na małych szerokościach geograficznych powoduje zmniejszenie momentu bezwładności Ziemi i w rezultacie zwiększanie prędkości jej wirowania.
Zmiany w wirowaniu dużych mas wody w morzach i powietrza w atmosferze wywołują zmiany w wirowaniu Ziemi. Zmiany prędkości obrotowej Ziemi nie przenoszą się natychmiast na wirowanie jej jądra. Na początku XXI w. odkryto, że jądro wiruje szybciej niż skorupa ziemska.
Oddziaływania grawitacyjne innych ciał Układu Słonecznego – głównie Księżyca i Słońca, poprzez pływy morskie, wywołują hamowanie ruchu wirowania Ziemi.
Prędkość obrotową Ziemi zmieniać może moment pędu (wobec jej środka) upadających na Ziemię meteorytów.

</doc>
<doc id="283594" url="https://pl.wikipedia.org/wiki?curid=283594" title="MiG-25">
MiG-25

MiG-25 (ros. МиГ-25, oznaczenie NATO Foxbat) – radziecki samolot naddźwiękowy osiągający prędkość maksymalną odpowiadającą liczbie Macha równej 2,83. Produkowany w głównych wersjach samolotu rozpoznawczo-bombowego latającego na dużych wysokościach oraz ciężkiego myśliwca przechwytującego.
Produkcję seryjną rozpoczęto na początku 1969 roku. Ogółem wyprodukowano 1190 MiG-25 – przechwytujące MiG-25 P oraz rozpoznawczo-bombowe MiG-25 R, w kilkunastu wersjach aż do zakończenia produkcji w 1984 roku.
Konstrukcja.
Samolot jest naddźwiękowym jednomiejscowym, dwusilnikowym górnopłatem w układzie klasycznym. Wykonany całkowicie ze stopów duralowo-stalowych, z elementami tytanowymi w miejscach narażonych na działanie wysokich temperatur. Kadłub samolotu z przodu jest owalny przechodząc stopniowo w przekrój zbliżony do prostokąta, regulowane wloty powietrza znajdują się po bokach kadłuba. Kabina pilota hermetyzowana z fotelem wyrzucanym typu KM-1, ruchoma część osłony kabiny odchylana w prawo. Skrzydła samolotu mają skos 40° i ujemny wznios -4°. Usterzenie poziome płytowe, pionowe podwójne, z tyłu kadłuba znajduje się spadochron hamujący. Paliwo znajduje się w czterech zbiornikach w kadłubie i w dwóch skrzydłowych. Podwozie przednie dwukołowe składane i chowane do przodu kadłuba, koła podwozia tylnego pojedyncze o średnicy ok. 1,2 m.
Samolot napędzany jest dwoma silnikami R-15, każdy o ciągu ok. 75 kN bez dopalania, z dopalaniem 110 kN. Każdy z silników ma około 1,5 metra średnicy i 6 m długości. Dla dodatkowego zwiększenia ciągu w silnikach stosuje się wtrysk wody z metanolem. Samolot wyposażony jest w celownik radiolokacyjny i wyposażenie do lotów bez widzialności. Wersje rozpoznawcze wyposażone w aparaty fotograficzne i systemy rozpoznania elektronicznego i radiowego.
Historia.
Prace nad samolotem rozpoczęto w biurze konstrukcyjnym MiG pod koniec lat 50 XX wieku pod wewnętrznym oznaczeniem Je-155 (). Formalną podstawą do ich prowadzenia stało się postanowienie KC KPZR i Rady Ministrów ZSRR z 17 lutego 1961 roku zobowiązujące biuro MiG do skonstruowania szybkiego wysokościowego samolotu myśliwskiego przechwytującego i rozpoznawczego Je-155. Jako pierwszy zbudowano pierwszy prototyp wersji rozpoznawczej Je-155R-1, który oblatał 6 marca 1964 roku w Żukowskim pilot Aleksandr Fiedotow. 9 września 1964 roku oblatano pierwszy prototyp myśliwca Je-155P-1, a w kolejnym roku drugie prototypy obu wersji. Od listopada 1965 roku prowadzono próby państwowe wersji myśliwskiej, a od października 1966 roku wersji rozpoznawczej. W latach 1966–1968 roku powstały dalsze cztery przedseryjne samoloty rozpoznawcze i dziewięć myśliwców w zakładzie seryjnym nr 21 w Gorkim. W 1969 roku wersję rozpoznawczą skierowano do produkcji, do której trafiła też wersja myśliwska.
W latach 1966 i 1967 na wersji rekordowej Je-266 (Е-266) ustalono światowe rekordy prędkości i wysokości. Kolejna, ulepszona wersja rekordowa to Je-266M (Е-266M) z silnikami R-266 (Р-266) z ciągiem 140 kN każdy.
Wersje rozpoznawcze i bombowe.
Pierwszą wersją rozpoznawczą, skierowaną do produkcji w 1969 roku był MiG-25R – samolot rozpoznania fotograficznego i radioelektronicznego ogólnego. Wyposażony był w zestaw aparatów fotograficznych do zdjęć w dzień (ogólnych i szczegółowych) lub zamiennie w nocy oraz wyposażenie do rozpoznawania stacji radiolokacyjnych pracujących impulsowo (stacje rozpoznawcze SRS-6 lub SRS-7). Wymienne stacje rozpoznawcze różniły się zakresami długości fal wykrywanych radarów i mogły rozpoznawać radary w odległości do 450 km w bok od trasy samolotu, z błędem kołowym lokalizacji od 10 do 30 km. Do fotografowania nocnego mógł przenosić osiem bomb błyskowych FOTAB-100-80. Produkowany był w latach 1969-71.
Ulepszonym wariantem o zwiększonych możliwościach stał się rozpoznawczo-bombowy MiG-25RB, produkowany w latach 1971-73. Oprócz wyposażenia rozpoznawczego, mógł on przenosić do ośmiu bomb o masie 500 kg na czterech zamkach pod skrzydłami i kadłubem, których zrzutem kierował system automatyczny SUSAB. Mógł on zrzucać bomby lecąc na wysokości 20 km z prędkością 2500 km/h, w tym przypadku następowało to na 38,8 km przed celem. Do wersji RB przebudowywano podczas remontów samoloty wersji R.
Rozwinięciem wersji rozpoznawczo-bombowej był MiG-25RBW, w którym stację rozpoznania radioelektronicznego SRS-6 zastąpiono stacją SRS-9 Wiraż (litera W w oznaczeniu). Produkowano je od 1973 do 1982 roku, przy czym przez ostatnie trzy lata tylko na eksport. Do tego standardu doprowadzano też wcześniejsze wersje.
Produkowany równolegle w latach 1974-1980 MiG-25RBK miał zamiast stacji SRS-9 stację rozpoznania radioelektronicznego szczegółowego Kub-3M (litera K w oznaczeniu). Dokładność lokalizacji rozpoznawanych radarów wynosiła od 2 do 10 km, a odległość rozpoznawania do 450 km w bok od trasy samolotu. Zmodernizowaną wersją była MiG-25RBK, powstająca tylko w drodze przebudowy samolotów RBK od 1981 roku, wyposażona w stację rozpoznania radioelektronicznego szczegółowego F-25S (Szar-25S), z zastosowanymi ulepszeniami samolotów drugiej generacji.
MiG-25RBS, produkowany w latach 1974-77, był wersją rozpoznania radiolokacyjnego, wyposażony w stację radiolokacyjną obserwacji bocznej Sabla (, litera S w oznaczeniu) z syntetyczną aperturą i topograficzny aparat fotograficzny A/Je-10. Rozpoznanie radiolokacyjne można było prowadzić na odległość ok. 50 km w bok od toru lotu. Zmodernizowaną wersją była MiG-25RBSz, powstająca tylko w drodze przebudowy samolotów RBS w latach 80, wyposażona w stację radiolokacyjną Szompoł, z zastosowanymi ulepszeniami samolotów drugiej generacji.
Ulepszoną wersją rozpoznawczo-bombową drugiej generacji był MiG-25RBT, produkowany w latach 1979-82. Wyposażony był w stację rozpoznania radioelektronicznego ogólnego SRS-13 Tangaż i ulepszony system celowniczo-nawigacyjny Peleng-2. Możliwe było uzyskanie dokładności zrzutu bomb w odległości do 400 m od celu zamiast 800 m. Do tego standardu modernizowano też samoloty wersji RBW.
Ogółem w latach 1969-1982 powstały 233 samoloty wersji rozpoznawczych i rozpoznawczo-bombowych.
Wersja MiG-25RU była dwumiejscową nieuzbrojoną wersją szkolno-treningową dla pilotów samolotów rozpoznawczo-bombowych, produkowaną w latach 1972-82 w liczbie 48 sztuk. Drugą kabinę instruktora umieszczono niżej w przebudowanym nosie kadłuba.
Do rodziny samolotów rozpoznawczo-bombowych należał też wariant przełamywania obrony powietrznej MiG-25BM, uzbrojony w cztery samonaprowadzające się pociski przeciwradarowe Ch-58UM i wyposażony w aparaturę Sycz-M wykrywającą stacje radiolokacyjne i programującą pociski. Zachowano na nim też możliwość przenoszenia bomb, z aparaturą Peleng-2M. Produkowany był w latach 1982-85 w liczbie 40 sztuk, a oficjalnie przyjęty na uzbrojenie w 1988 roku.
Istniały też małoseryjne wersje specjalistyczne powstające jedynie w drodze przebudowy samolotów wcześniejszych wersji. MiG-25MR był samolotem rozpoznania meteorologicznego (kilka sztuk powstałych z przebudowy RB). MiG-25RR była wersją rozpoznania radiacyjnego, powstałą z przebudowy RBW, wyposażoną m.in. w zasobnik analizujący skażenie powietrza.
Zastosowanie.
Samolot był w użyciu od 1970 roku w wersji myśliwskiej przechwytującej, a od 1976 w wersji rozpoznawczej. Używany był w ZSRR, Algierii, Bułgarii (4 samoloty; wycofany), Indiach, Iraku, Libii, Syrii, a w latach 1971-1975 w Egipcie – pilotowany przez radzieckich pilotów i obsługiwany przez radzieckich techników.
Na samolocie E-266 oraz E-266M w latach 1965-1976 ustalono 25 rekordów świata, m.in. prędkości 2980 km/h i wznoszenia 25 000 m w 2,5 min. 31 sierpnia 1977 roku pilot doświadczalny Aleksandr Fiedotow wzniósł się zmodyfikowanym Mig-25 E-266M na wysokość 37 650 m (123 523,58 stóp).
6 września 1976 roku porucznik pilot Wiktor Bielenko zdezerterował ze Związku Socjalistycznych Republik Radzieckich, przelatując|odrzutowcem MiG-25 z Czugujewki, gdzie stacjonował, na lotnisko w Hakodate. Po lądowaniu amerykańscy i japońscy inżynierowie rozmontowali samolot na części, aby uzyskać o nim możliwie najwięcej informacji (w takim stanie zwrócono go potem do Związku Radzieckiego). Bielenko ukradł też ściśle tajne dokumenty techniczne.
Wojska lotnicze Iraku wykorzystywały MiG-i-25 podczas pierwszej wojny w Zatoce Perskiej. 17 stycznia 1991 roku iracki myśliwiec tego typu strącił amerykański F/A-18C Hornet; pilot, komandor podporucznik Scott Speicher, zginął.

</doc>
<doc id="283597" url="https://pl.wikipedia.org/wiki?curid=283597" title="Jan Petersilge">
Jan Petersilge

Johann Petersilge (ur. 19 września 1830 w Dreźnie, zm. 22 lutego 1905 w Łodzi) – drukarz i wydawca prasy. Założyciel pierwszej łódzkiej gazety, Lodzer Zeitung.
Życiorys.
Urodził się w Dreźnie w rodzinie pochodzącej z hiszpańskiej emigracji. Jego przodkowie nosili nazwisko Silge, handlowali winem. Podróżując w interesach, związali się z niemiecką reformacją i w obawie przed inkwizycją uciekli ze swej katolickiej ojczyzny. W Niemczech przyjęli nazwisko: Petersilge, stało się tak przez pomyłkę, kiedy urzędnik zapisując nazwisko uchodźców połączył je z imieniem seniora rodu – Pedro.
Ojciec Jana, z zawodu złotnik, osiadł w 1837 z rodziną w Warszawie i tam otworzył swój zakład. Jan jednak nie poszedł w ślady ojca – jeszcze w Warszawie wyuczył się zawodu drukarza i w 1859 przybył do Łodzi, z którą odtąd związał swoje życie. Karierę wydawniczą rozpoczął skromnie – przybywszy do Łodzi, otworzył wraz z Józefem Czaczkowskim zakład litograficzny. Niebawem usamodzielnił się i poszerzył działalność, zajmując się także drukarstwem.
2 grudnia 1863 ukazał się pierwszy numer dwujęzycznego, polsko-niemieckiego czasopisma "Łódzkie Ogłoszenia – Łodźer Anzeiger", którego redakcja mieściła się przy ulicy Piotrkowskiej 11. W 1865 gazeta zmieniła tytuł na Lodzer Zeitung i stała się czasopismem wyłącznie niemieckim. W 1877 Petersilge sprowadził pierwszą drukarską maszynę cylindryczną. W 1885 roku zakład drukarza spłonął wraz z całym wyposażeniem, więc Petersilge korzystał z maszyn drukarni „Dziennika Łódzkiego” – czasopisma wyrosłego z dodatku do „Lodzer Zeitung”. W latach 1893–1896 wybudował nową siedzibę wydawnictwa przy ulicy Piotrkowskiej 86 (tzw. kamienica pod Gutenbergiem), gdzie skupione zostały wszystkie działy firmy.
Jan Petersilge dzięki wkładowi w łódzkie drukarstwo i wydawnictwo prasy, a także przez to, że wielu wybitnych łódzkich wydawców wyszło z jego szkoły, został uznany za „ojca łódzkiej prasy”. Zmarł w wieku 75 lat. Spoczął na Starym Cmentarzu Ewangelicko-Augsburskim przy ul. Ogrodowej w Łodzi.

</doc>
<doc id="283600" url="https://pl.wikipedia.org/wiki?curid=283600" title="Dorota Bielska">
Dorota Bielska

Dorota Bielska (ur. 4 września 1961 we Wrocławiu) – polska hokeistka na trawie, olimpijka.
Córka Czesława i Ireny z Kostrzębskich, ukończyła IX Liceum Ogólnokształcące im. Juliusza Słowackiego we Wrocławiu; później studiowała na uczelniach wrocławskich - Akademii Wychowania Fizycznego i Uniwersytecie (socjologię). Hokej na trawie uprawiała początkowo w Sparcie Wrocław, a po przejściu całej sekcji do nowego klubu - w Polarze Wrocław (1975-1992). Z tym klubem są związane jej sukcesy - siedem tytułów mistrza Polski na otwartym boisku (1979, 1980, 1981, 1982, 1987, 1988, 1989) i pięć tytułów mistrza Polski w hali (1978. 1979, 1981, 1982, 1983). Występowała na pozycji atakującej skrzydłowej.
W latach 1980-1982 wystąpiła 14-krotnie w reprezentacji narodowej (strzelając 2 bramki), m.in. na igrzyskach olimpijskich w Moskwie w 1980. Zagrała w meczu otwarcia turnieju olimpijskiego, będącym zarazem debiutem tej dyscypliny na igrzyskach; ostatecznie Polska zajęła w turnieju ostatnie, 6. miejsce. Po zakończeniu kariery sportowej działa w środowisku polskich olimpijczyków. Otrzymała m.in. Medal „Za Wybitne Osiągnięcia Sportowe”.

</doc>
<doc id="283603" url="https://pl.wikipedia.org/wiki?curid=283603" title="Triumph des Willens">
Triumph des Willens



</doc>
<doc id="283609" url="https://pl.wikipedia.org/wiki?curid=283609" title="Richard Arkwright">
Richard Arkwright

Sir Richard Arkwright (ur. 23 grudnia 1732 w Preston, zm. 3 sierpnia 1792 w Cromford) – angielski wynalazca udoskonalonego krosna tkackiego, do którego zastosował napęd wodny. Wprowadzenie krosna Arkwrighta zapoczątkowało rozwój przemysłu włókienniczego.
Życiorys.
Urodzony w biednej rodzinie w Preston, pracował jako uczeń w zakładzie fryzjerskim, później trudnił się puszczaniem krwi i wyrywaniem zębów. Interesował się zegarmistrzostwem oraz mechaniką. Własną pracą dorobił się niewielkiego majątku, który zainwestował w produkcję przędzy bawełnianej.
W 1771 r. otworzył pierwszą fabrykę, w której zastosował maszynę przędzalniczą, napędzaną kołem wodnym. Wytwarzała ona duże ilości mocnej przędzy bawełnianej, z której można było wyrabiać tkaniny nieustępujące indyjskim. Arkwright założył później wiele fabryk przędzalniczych i tkackich. Dorobił się ogromnego majątku. Stał się angielskim bohaterem narodowym, wzorem nowoczesnego przedsiębiorcy "self-made mana". Arkwright znalazł licznych naśladowców.
W 1786 roku Richard Arkwright doczekał się nobilitacji i otrzymał z rąk króla brytyjskiego honorowy tytuł szlachecki.

</doc>
<doc id="283615" url="https://pl.wikipedia.org/wiki?curid=283615" title="Maszyny wytwórcze">
Maszyny wytwórcze

Maszyny wytwórcze – maszyny służące do wytwarzania dóbr użytkowych na drodze przetwarzania, obróbki lub kształtowania surowców i materiałów stosowane we wszystkich gałęziach przemysłu.

</doc>
<doc id="283623" url="https://pl.wikipedia.org/wiki?curid=283623" title="Akella">
Akella

Akella – rosyjska firma, specjalizująca się w produkcji, publikacji oraz dystrybucji gier komputerowych i programów multimedialnych. Firma zawiera pięć zespołów producentów, studio wydawnicze, centrum dystrybucji, dział lokalizacyjny oraz zespół testerów. W sumie w Akelli pracuje ponad 170 osób. Siedziba firmy mieści się w Moskwie.
Akella wydaje gry na platformę Windows, Xbox oraz PlayStation 2.

</doc>
<doc id="283629" url="https://pl.wikipedia.org/wiki?curid=283629" title="Michael Polanyi">
Michael Polanyi

Michael Polanyi (Polányi Mihály, ur. 12 marca 1891 w Budapeszcie, zm. 22 lutego 1976 w Northampton) – węgiersko-brytyjski fizykochemik, określany mianem polihistora, jego działalność obejmowała dziedziny chemii, filozofii i ekonomii.
Ojciec chemika i noblisty Johna Polanyiego, brat ekonomisty Karla Polanyiego. Był głęboko wierzącym katolikiem.
Chemia i fizyka.
Michael Polanyi wprowadził podstawy teoretyczne rentgenografii strukturalnej włókien
, metody użytej później m.in. do wyjaśnienia struktury DNA i białek (zobacz biologia strukturalna).
W roku 1935, Polanyi był jednym z głównych autorów teorii stanu przejściowego, która stanowi jedną z podstaw kinetyki chemicznej do dnia dzisiejszego.
Wiedza milcząca.
Michael Polanyi wprowadził pojęcie wiedzy milczącej, ważne współcześnie w dziedzinie zarządzenia wiedzą. Uważał to za swoje najważniejsze odkrycie.

</doc>
<doc id="283638" url="https://pl.wikipedia.org/wiki?curid=283638" title="Grien">
Grien



</doc>
<doc id="283640" url="https://pl.wikipedia.org/wiki?curid=283640" title="Historia Bytomia">
Historia Bytomia

Czasy piastowskie.
Tereny dzisiejszego miasta zamieszkiwane były przez plemię Wiślan. Pierwsze wzmianki o osadzie "Bitom" pochodzą z lat 1123–1125 z zapisu kardynała Idziego o dochodach opactwa benedyktynów w Tyńcu pod Krakowem. Na mocy tego dokumentu mieli oni prawo pobierać tu opłaty targowe, a także prowadzić dwie tutejsze karczmy. Prace archeologiczne wskazują jednak że istniał tu wcześniej gród w XI wieku. Jedna z mglistych legend głosi, że około roku 1020 król Polski wybudował w miejscu, na którym dziś znajduje się Bytom, gród myśliwski. Królem tym był prawdopodobnie Bolesław I Chrobry. Wspomniany gród myśliwski stał się z czasem siedzibą kasztelanii.
Ze względów obronnych na pierwotne położenie Bytomia wybrano wzgórze św. Małgorzaty, naturalne wzniesienie, z jednej strony chronione przez opływającą je rzekę Bytomkę, a z pozostałych przez podmokłe łąki.
Lokalizacja przy szlaku handlowym z Wrocławia do Krakowa wpływało na rozwój osadnictwa, co wkrótce doprowadziło do powstania na sąsiednim wzniesieniu (czyli w dzisiejszej lokalizacji centrum miasta) ważnej osady handlowej.
Po śmierci Bolesława Krzywoustego i podziale dzielnicowym Polski w 1138 roku, Bytom pozostał w granicach dzielnicy senioralnej, która w 1146 roku przypadła Bolesławowi Kędzierzawemu. Nie później niż w 1170 roku ufundował on na wzgórzu Małgorzaty murowany kościół.
Ze względu na duże znaczenie strategiczne Bytom został prawdopodobnie już w drugiej połowie XII wieku siedzibą kasztelanii. Gród bytomski powstał jako jednostka administracyjna typowa dla wczesnośredniowiecznej Polski, stanowiąc ośrodek terytorialnej kasztelanii, obok takich grodów jak Siewierz, Toszek, Oświęcim i Koźle. Z tego względu była to najważniejsza miejscowość w okolicy. Jednakże polityka księcia raciborskiego Mieszka Plątonogiego, w którego władanie Bytom przeszedł w roku 1179 (od tego czasu Bytom przynależy administracyjnie do Górnego Śląska, a nie, jak wcześniej, do Małopolski).
W 1241 kasztelania bytomska została najechana przez Tatarów.
W roku 1254 książę opolsko-raciborski Władysław zezwolił na lokację na prawie magdeburskim miasta Bytomia, które nadał zasadźcy Henrykowi. Od tego momentu dawny gród na wzgórzu Małgorzaty zaczął tracić znaczenie na rzecz szybko rozwijającego się miasta.
Władysław opolski zmarł w 1281 roku, a księstwo zostało podzielone pomiędzy jego czterech synów. Powstało wówczas księstwo bytomskie, którego pierwszym władcą został Kazimierz bytomski. Wzniósł on w mieście zamek. Księstwo bytomskie zostało formalnie przyłączone 7 kwietnia 1348 do Świętego Cesarstwa Rzymskiego (Narodu Niemieckiego) przez Karola Luksemburskiego. Od tego momentu Bytom będzie należeć do państw niemieckich aż do 1945 roku (niespełna 600 lat).
W 1355 r. wraz ze śmiercią księcia Bolka wygasła bytomska linia Piastów. W 1369 nastąpił podział miasta i zamku. Miasto nawiedziły dwa wielkie pożary w 1475 i 1515 roku. W roku 1498 książę opolski Jan II Dobry objął władze nad Bytomiem, a w 1526 miasto otrzymał w lenno Jerzy Pobożny, margrabia Ansbach z dynastii Hohenzollernów.
W 1623 cesarz Rudolf II Habsburg oddał państwo bytomskie w zastaw za długi Łazarzowi Henckel von Donnersmarck, a w 1629 rodzina Henckel von Donnersmarck otrzymała je w dziedziczną własność. W 1697 bytomskie państwo stanowe uzyskało status wolnego państwa stanowego. Donnersmarckowie rządzili nim formalnie do 1945 roku, jednak do dziś tytułują się panami bytomskimi.
Czasy pruskie.
W wyniku I wojny śląskiej (1740–1742) Bytom został przyłączony do Królestwa Prus.
Pierwsza połowa XIX wieku to okres wyniszczenia miasta z powodu obciążeń związanych z toczącymi się wojnami Prus z Napoleonem (1806–1813) oraz na skutek kilku wielkich epidemii tyfusu i cholery (1813, 1831, 1847–1848). W tym samym okresie miały także miejsce ważne reformy administracyjne oraz powstało kilka ważnych zakładów przemysłowych – huty cynku "Klara" (1821) i "Rosamunda" (1838), kopalnia rudy żelaza "Magdalena" (1831), huty żelaza "Pokój" (1835) i "Zgoda" (1838). Druga połowa XIX wieku przyniosła dalszy rozwój Bytomia jako ośrodka przemysłowego. Powstało tu wówczas kilka kopalń węgla kamiennego, co zadecydowało o górniczym charakterze miasta. W roku 1860 powiat bytomski zamieszkiwało ponad 145 tysięcy osób. Był to wówczas największy pod względem liczby mieszkańców powiat państwa pruskiego.
Od połowy XIX wieku, Bytom był centrum polskiego ruchu narodowego. Powstało tu wiele organizacji politycznych, kulturalnych i oświatowych. Był to także silny ośrodek wydawniczy, tutaj ukazywał się m.in. „Dziennik Górnośląski” i „Katolik”. W 1895 powstało Towarzystwo Gimnastyczne „Sokół” założone przez robotnika Józefa Tucholskiego. W 1905 założono polski chór „Jedność”. 
Bezpośrednio po zakończeniu I wojny światowej nastąpił w landraturze bytomskiej gwałtowny wzrost nastrojów komunistycznych. 20 grudnia 1918 r. odbyło się w Bytomiu zebranie radykalnych członków rad robotniczych, na którym utworzono (jeszcze przed powstaniem Komunistycznej Partii Niemiec - KPD) Komunistyczną Partię Górnego Śląska. 25 grudnia na bytomskim rynku odbyła się demonstracja komunistyczne, która zgromadziła 2 tys. osób. 
W 1918 powstała w Bytomiu Naczelna Rada Ludowa. W 1919 założono w Bytomiu Główny Komitet Wykonawczy Polskiej Organizacji Wojskowej Górnego Śląska. W 1920 założono w Bytomiu Towarzystwo Przyjaciół Nauk na Śląsku.
W 1920 r. powstał w Bytomiu Związek Hallerczyków. Ważnym wydarzeniem był nieudany atak niemieckich bojówek w dniach 27/28 maja 1920 r. na Hotel Lomnitz, gdzie miał siedzibę Polski Komisariat Plebiscytowy z Wojciechem Korfantym na czele.
Powstania śląskie.
W I powstaniu śląskim w dniu 18 sierpnia 1919 miał miejsce nieudany atak 150 powstańców pod dowództwem Jana Lortza na koszary Reichswery oraz także nieudany atak 9 powstańców na hotel Skrocha w celu opanowania wojskowej centrali telefonicznej.
Dnia 25 sierpnia 1920 w Bytomiu podpisano umowę kończącą II powstanie śląskie.
Podczas III powstania śląskiego w dniach 2/3 maja 1921 miało miejsce zajęcie na krótko Bytomia atakiem z Rozbarku i Miechowic przez powstańczy pułk Czesława Paula z Grupy „Wschód” i następnie wyparcie powstańców przez rozjemcze wojska francuskie. Powstańcy jednak blokowali miasto przez prawie cały okres powstania, a w końcu maja 1921 r. zajęli dworzec kolejowy
W wyniku zamordowania 4 lipca 1921 r. przez niemieckie bojówki dowódcy francuskiego garnizonu majora Bernarda Montallegre, miasto zajęły w dniu następnym wojska brytyjskie.
Lata 1922–1945 (Republika Weimarska i III Rzesza).
W wyniku podziału Górnego Śląska 15 czerwca 1922 roku większa część miasta i powiatu pozostała w granicach Niemiec, ale z trzech stron otoczona granicą (był to ewenement na skalę światową) – wychodząc z rynku można było piechotą dotrzeć w ciągu kwadransa do najbliższego przejścia granicznego. Powodowało to spore problemy gospodarcze oraz m.in. transportowe (konieczna okazała się budowa nowego dworca kolejowego).
W latach 1922–1931 Bytom był siedzibą Konsulatu Generalnego Rzeczypospolitej Polskiej. Funkcjonowało tu także kilka polskich szkół mniejszościowych, w tym pierwsze od 160 lat na ziemiach niemieckich Gimnazjum Polskie (obecne I Liceum Ogólnokształcące im. Jana Smolenia) oraz siedziba Naczelnictwa ZHP w Niemczech.
W czasie kampanii wrześniowej dnia 1 września 1939 Bytom został ostrzelany ogniem artyleryjskim z terytorium Polski.
Zdobycie miasta przez oddziały Armii Czerwonej miało miejsce 27 stycznia 1945. Czerwonoarmiści zniszczyli część zabudowy miasta. Zdemontowali wówczas i rozgrabili wiele tutejszych obiektów przemysłowych. 12 lutego 1945 roku internowano i wywieziono do ZSRR wielu mężczyzn w wieku od 16 do 50 lat. Sowieci dokonywali licznych zbrodni wojennych, w tym zbrodni przeciw ludności cywilnej. W samych Miechowicach zamordowano około 380 osób.
Po 1945 (powojenna Polska).
18 marca 1945 roku Bytom oficjalnie został przekazany w ręce polskiej administracji, a 17 października 1945 roku wybrano Miejską Radę Narodową. Do miasta napłynęli liczni Polacy z centralnej Polski oraz przesiedleńcy z Kresów Wschodnich.
6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy. Obozy pracy nr 12 i 13 powstały w Bytomiu.
17 marca 1951 roku zlikwidowano powiat bytomski. Gminy Miedary, Stolarzowice, Wieszowa i Zbrosławice przyłączono do powiatu tarnogórskiego, gminy Bobrek-Karb, Łagiewniki, Miechowice i Szombierki (wówczas Chruszczów) stały się dzielnicami Bytomia, a gmina Rokitnica dzielnicą Zabrza.
W 1975 roku miała miejsce kolejna reforma administracyjna – przyłączono wówczas do Bytomia jako dzielnice Górniki, Radzionków, Stolarzowice i Suchą Górę.
W 1998 roku Radzionków odłączył się od Bytomia i odzyskał prawa miejskie z 1951 roku. Obecnie jest częścią powiatu tarnogórskiego.
W 2007 roku Bytom wszedł w skład Górnośląskiego Związku Metropolitalnego.
w 2017 roku miasto stało się częścią Górnośląsko-Zagłębiowskiej Metropolii.
Książęta bytomscy.
Piastowie
Piastowie bytomsko-kozielscy
Piastowie oleśniccy (części północnej miasta i księstwa)
Piastowie cieszyńscy (części południowej miasta i księstwa)
Panowie Bytomia.
Hunyady węgierscy
Piastowie opolscy
Hohenzollernowie brandenburscy
1621 – Habsburgowie odebrali Hohenzollernom bytomskie państwo stanowe.
Henckel von Donnersmarckowie spiscy
1808 – miasta w wyniku reform w państwie pruskim uzyskały niezależność.

</doc>
<doc id="283650" url="https://pl.wikipedia.org/wiki?curid=283650" title="95 tez">
95 tez

95 tez (niem. "95 Thesen") – dokument ogłoszony przez Marcina Lutra w dniu 31 października 1517 w Wittenberdze.
Tezy, będące wezwaniem do publicznej dysputy religijnej na temat istoty i skuteczności odpustów, miały zostać przybite do drzwi katedry zamkowej. Celem Lutra było doprowadzenie do reformy Kościoła rzymskokatolickiego, jednak cel ten nie został osiągnięty i doszło do jego podziału.
Konflikt wokół odpustów.
Powód do pierwszego sporu z Kościołem dała Lutrowi praktyka sprzedawania odpustów prowadzona przez katolicki kler. Dochód pochodzący z ich sprzedaży przeznaczony był w jednej połowie na budowę kościoła Św. Piotra w Rzymie, w drugiej na spłatę długu zaciągniętego na zakup paliusza (oznaki godności arcybiskupiej). 
Handel odpustami, od dawna praktykowany, opierał się głównie na założeniu, że Jezus Chrystus i święci podczas swego życia na ziemi zrobili więcej dobrego, niż było im potrzeba do zbawienia. Nadmiar mógł zatem służyć innym do otrzymania życia wiecznego, a papież miał władzę udzielania uczynków łaski ze skarbca świętych. Ponieważ odpust otrzymywało się za pieniądze, więc tak uzyskane odpuszczenie kar za grzechy dalekie było od uczucia prawdziwej pokuty i żalu. 
Wśród sprzedawców odpustów wyróżniał się dominikanin Johann Tetzel, który w szczególnie jarmarczny sposób sprzedawał listy odpustowe. Kojarzony był z dwuwierszem, którego autorstwo mylnie mu przypisywano: „"Skoro pieniądz w szkatule zadzwoni, duszę z czyśćca do nieba wygoni"”. Nie przeciwko samym odpustom, ale takim właśnie nadużyciom, ogłosił Luter swoich 95 tez, wzywając do dyskusji nad nimi.
Dzięki rozwijającej się sztuce drukarskiej, w dwa tygodnie tezy były znane w całych Niemczech, a po miesiącu obiegły całą Europę, mimo że sam Luter nie przyłożył do tego ręki. Tezy po roku dotarły nawet do Jerozolimy.

</doc>
<doc id="283651" url="https://pl.wikipedia.org/wiki?curid=283651" title="Ibis">
Ibis



</doc>
<doc id="283653" url="https://pl.wikipedia.org/wiki?curid=283653" title="Witold Rowicki">
Witold Rowicki

Witold Rowicki, właśc. Witold Kałka (ur. 26 lutego 1914 w Taganrogu, zm. 1 października 1989 w Warszawie) – polski dyrygent, pedagog, organizator życia muzycznego, propagator muzyki.
Życiorys.
Do Polski przybył w roku 1923. Do szkół uczęszczał w Żywcu i Nowym Sączu.
Studiował od roku 1931 w Konserwatorium Towarzystwa Muzycznego w Krakowie skrzypce u Artura Malawskiego i teorię u dyrektora Michała Piotrowskiego.
Witold Rowicki był w grupie trzech najzdolniejszych studentów, którzy otrzymali stypendium państwowe (75 zł miesięcznie). Studenci wykonywali koncerty dla Polskiego Radia w Krakowie. Jako dyrygent zadebiutował w roku 1933. Studia ukończył w roku 1938. Po dyplomie otrzymał stanowisko profesora gry na skrzypcach w macierzystej uczelni. Okres okupacji spędził w Krakowie.
Po II wojnie światowej organizował i był kierownikiem artystycznym oraz I dyrygentem Wielkiej Orkiestry Symfonicznej Polskiego Radia w Katowicach, po powrocie Grzegorza Fitelberga do kraju został jego zastępcą.
Od 1950 r. został dyrektorem artystycznym Orkiestry Filharmonii w Warszawie (obecnie Filharmonii Narodowej), z którą odbył liczne tournées zagraniczne. Prowadził wielokrotnie (do roku 1970) koncerty finałowe na Konkursach Pianistycznych im. Fryderyka Chopina.
W latach 1952–1954 prowadził klasę dyrygentury w Państwowej Wyższej Szkole Muzycznej w Warszawie. W roku 1966 otrzymał nagrodę państwową I stopnia.
W roku 1984 na Jubileuszowym Koncercie z okazji 70-lecia urodzin dyrygował orkiestrą Filharmonii Narodowej w Warszawie, która wykonała między innymi IX Symfonię Ludwiga van Beethovena z Odą do Radości.
W latach 1983–1985 był dyrektorem artystycznym Bamberger Symphoniker.
Ze swoimi orkiestrami nagrał ponad 100 płyt. Przykładowe nagrania z Orkiestrą Filharmonii Narodowej w Warszawie pod dyrekcją Witolda Rowickiego:
Jego nagrania zdobywają nagrody także już po śmierci artysty. Patrz: Fryderyki 1999, Fryderyki 2000.
W 1954 roku z okazji 10 rocznicy Polski Ludowej został odznaczony Krzyżem Komandorskim Orderu Odrodzenia Polski. W 1947 roku Prezydent RP Bolesław Bierut odznaczył go Krzyżem Oficerskim Orderu Odrodzenia Polski, a w 1950 r. nadał mu Order Sztandaru Pracy II klasy. W 1984 otrzymał Medal 40-lecia Polski Ludowej.
Witold Rowicki skomponował też melodię do wiersza Krzysztofa Kamila Baczyńskiego „Maszeruje pluton”.
Pochowany na cmentarzu Powązkowskim (kwatera 2-2-9).

</doc>
<doc id="283656" url="https://pl.wikipedia.org/wiki?curid=283656" title="Modlitwa Rosjan">
Modlitwa Rosjan

Modlitwa Rosjan () – pierwszy oficjalny hymn Rosji, zatwierdzony jako hymn przez cara Aleksandra I w 1816, używany do 1833. Zastąpił do tej pory używany nieoficjalny hymn "Niech rozgrzmiewa pieśń zwycięstwa!" z 1791 r. Na hymnie tym wzorowano obowiązujący od 1833 do 1917 hymn "Боже, Царя храни!".
Zarys historyczny i wersje hymnu.
Pierwszy raz pieśń ta została użyta jako (jeszcze wtedy nieoficjalny) hymn przy powitaniu imperatora Rosji na paradzie w Warszawie (która z częścią ziem polskich znalazła się pod rosyjskim władaniem w wyniku zwycięstwa w wojnie z Napoleonem) w roku 1816 (na rozkaz wielkiego księcia Konstantego, brata Aleksandra I). Melodia, nieznacznie zmieniona, pochodziła z hymnu brytyjskiego ("God Save the King") a chór śpiewał słowa po rosyjsku. Muzyka wywarła na władcy duże wrażenie. Wydał on rozporządzenie aby wykonywać ją we wszystkich uroczystych chwilach.
Na wybór hymnu brytyjskiego jako podstawę hymnu rosyjskiego wpłynął prawdopodobnie fakt, że w tamtym okresie Rosja i Wielka Brytania były głównymi beneficjentami zwycięstwa w wojnie z Francją i hymn brytyjski był jednym z symboli tego zwycięstwa. Aleksander I, którego jednym z celów było zjednoczenie Europy w Święte Przymierze i zakończenie trapiących ją wojen, wybrał brytyjski hymn także na hymn Rosji jako symbol wspólnej sprawy i wspólnego zwycięstwa.
Przekładu słów pieśni "God Save the King" dokonał rosyjski poeta Wasilij Żukowski. Pierwsza redakcja tekstu pochodzi z roku 1815. Słowa w stosunku do słów angielskiego oryginału zostały znacznie zmienione. Nowa pieśń stała się rosyjskim hymnem pod nazwą "Modlitwa Rosjan". W roku 1816 dwie dodatkowe zwrotki dopisał Aleksander Puszkin. W latach 1816-1818 Żukowski jeszcze kilka razy przerabiał tekst. W rezultacie końcowy tekst nie był już prawie wcale podobny do angielskiego oryginału.
Muzyka też uległa zmianom w stosunku do muzyki hymnu brytyjskiego. Nie jest znany kompozytor, który dokonał przeróbki muzyki. Uważa się, że mógł nim być Antonio Lacosta. Ostateczna redakcja tekstu i muzyki hymnu pochodzi z końca roku 1818.
Tekst (początkowej wersji) hymnu.
Muzyka: Henry Carey
Słowa: Wasilij Żukowski
Końcowa redakcja tekstu z 1818.
&lt;poem&gt;
Боже, Царя храни!
Славному долгие дни
Дай на земли.
Гордых смирителю
Слабых хранителю
Всех утешителю
Всё ниспошли!
Праводержавную
Русь Православную
Боже, храни!
Царство ей стройное
В силе спокойное
В скорби достойное
Дай на земли!
&lt;/poem&gt;
Reminiscencje artystyczne.
W dramacie Kordian w scenie I aktu III słowa "Boże, zachowaj nam króla" stary żołnierz przekręca na "pochowaj nam króla", po czym wyjaśnia: "Pod Maciejowicami ogłuchłem od kuli".

</doc>
<doc id="283658" url="https://pl.wikipedia.org/wiki?curid=283658" title="OGRE">
OGRE

OGRE (od ) – elastyczny silnik grafiki 3D napisany w C++. Został zaprojektowany tak, aby był prosty, wygodny i intuicyjny dla deweloperów tworzących aplikację ze wspomaganiem sprzętowej akceleracji grafiki 3D. Obsługuje zarówno Direct3D, jak i OpenGL.
Silnik ten jest na licencji MIT od wersji 1.7.0, poprzednie wersje na LGPL. Był używany w kilku komercyjnych grach. Na SourceForge był projektem marca 2005.

</doc>
<doc id="283659" url="https://pl.wikipedia.org/wiki?curid=283659" title="95 Tez">
95 Tez



</doc>
<doc id="283660" url="https://pl.wikipedia.org/wiki?curid=283660" title="Jolanta Błędowska">
Jolanta Błędowska

Jolanta Błędowska-Hołota (ur. 17 września 1963 w Katowicach) – polska hokeistka na trawie, olimpijka.
Występowała w zespołach KHNT Budowlani Katowice (1977-1980) i AZS Uniwersytet Śląski Katowice (1981-1987). Grała na pozycji rozgrywającej. Zdobyła trzy tytuły mistrza Polski na otwartym stadionie (1984, 1985, 1986) i cztery w hali (1984, 1985, 1986, 1987). Wystąpiła w 35 spotkaniach reprezentacji narodowej, m.in. na igrzyskach olimpijskich w Moskwie w 1980; Polska zajęła w turnieju 6., ostatnie, miejsce.
Ukończyła Technikum Górnicze w Katowicach (1984) ze specjalnością ekonomika kopalń. Jest żoną Janusza Hołoty (piłkarza GKS Katowice), ma syna Tomasza.

</doc>
<doc id="283664" url="https://pl.wikipedia.org/wiki?curid=283664" title="Keno Don Hugo Rosa">
Keno Don Hugo Rosa



</doc>
<doc id="283667" url="https://pl.wikipedia.org/wiki?curid=283667" title="Kościoły wschodnie katolickie">
Kościoły wschodnie katolickie



</doc>
<doc id="283669" url="https://pl.wikipedia.org/wiki?curid=283669" title="12 Pułk Kolejowy">
12 Pułk Kolejowy

12 Pułk Kolejowy im. płk. Antoniego Grabowskiego (12 pkol) – oddział Zgrupowania Wojsk Kolejowych i Drogowych Sił Zbrojnych PRL.
Historia.
W 1961 w garnizonie Tarnowskie Góry został sformowany 12 Batalion Drogowy, który niedługo potem przeformowany został w 12 Batalion Kolejowy i podporządkowany dowódcy 1 Brygady Wojsk Kolejowych. W 1966 jednostka przeformowana została w 12 Pułk Kolejowy. 
11 października 1967 pułk otrzymał sztandar ufundowany przez pracowników węzła kolejowego w Tarnowskich Górach i Kopalni Węgla Kamiennego „Julian” w Piekarach Śląskich.
Pułk współpracował z ZSZ PKP czego wyrazem było ufundowanie przez JW 4117 w 1969 roku sztandaru szkoły.
W 1975 oddział otrzymał imię płk. Antoniego Grabowskiego ps. „Hiszpan” (1909–1943), uczestnika hiszpańskiej wojny domowej po stronie republiki i dowódcy Grupy Specjalnej Sztabu Głównego Gwardii Ludowej. 
W 1989 pułk przeformowany został w 12 Wojskowe Zakłady Budownictwa Kolejowego, a w następnym roku w 4 Ośrodek Przechowania Sprzętu. W 2001 ośrodek został rozformowany. 
Jednostka była odznaczona Złotą Odznaką „Zasłużony w rozwoju województwa katowickiego” i Srebrnym Krzyżem „Za Zasługi dla ZHP”.

</doc>
<doc id="283678" url="https://pl.wikipedia.org/wiki?curid=283678" title="95 tez Martina Luthra">
95 tez Martina Luthra



</doc>
<doc id="283679" url="https://pl.wikipedia.org/wiki?curid=283679" title="Sealyham terrier">
Sealyham terrier

Sealyham Terrier (najczęściej używane skróty to "Sealyham" bądź "Sealy") to rasa psów z grupy terierów. Jest średniej wielkości, mocnym, wytrzymałym psem. Rasa stworzona została do polowań na borsuki, wydry i lisy, aktualnie rzadko używana do pracy w terenie. Dzięki umiejętnościom adaptacyjnym idealnie nadaje się do życia jako towarzysz osób w każdym wieku, a także zarówno do życia w mieście jak i na peryferiach. Ze strony człowieka sealyham terier potrzebuje sporo uwagi – nie narzuca się, ale potrzebuje bliskości i kontaktu z właścicielem. Szczyt popularności rasy przypada na lata 20. i 30. XX wieku, aktualnie bardzo rzadka.
Historia.
Nazwa Sealyham Terrier pochodzi od , majątku kapitana Johna Edwardsa, który postanowił stworzyć rasę idealnie nadającą się do polowania na borsuki, lisy i wydry. Początki planowanego tworzenia rasy szacuje się na rok 1848. John Edwards nie tworzył żadnych notatek, stąd nie ma pewności co do przodków rasy, którą aktualnie znamy jako sealyham terier, jednak z opowieści i przypuszczeń przyjmuje się, że rasa ta powstała z krzyżówki przynajmniej kilku ras:
Uzyskanie psa o białym kolorze szaty było niezwykle istotne, by w czasie polowania łatwo można było odróżnić psa od dzikich zwierząt, za którymi pies wchodził do nory.
W 1903 roku pierwszy raz oficjalnie zaprezentowano rasę, a w 1908 utworzony został The Sealyham Terrier Club – klub sealyham teriera w Wielkiej Brytanii. W 1911 rasa została zatwierdzona przez The Kennel Club – brytyjski związek kynologiczny.
Sealyham terier zyskał bardzo na popularności po I Wojnie Światowej, szczególnie w Wielkiej Brytanii i Stanach Zjednoczonych. Był jedną z ulubionych ras gwiazd Hollywood. Właścicielami sealyhamów byli między innymi Humphrey Bogart, Bette Davis, Elizabeth Taylor czy pisarka Agatha Christie. Cary Grant nadał swojemu sealyhamowi imię Archie Leach, które było prawdziwym nazwiskiem Granta. O popularyzację sealyhamów dbał bardzo Alfred Hitchcock, który pokazywał się ze swoimi psami na wielu oficjalnych zdjęciach, a także w filmach – w 1941 w „Podejrzeniu” czy w „Ptakach” w 1963.
Sealyham teriery mieszkały także z przedstawicielami brytyjskiej rodziny królewskiej – Jerzym V i Księżniczką Małgorzatą.
W 1967 roku amerykański autor Maurice Sendak, który również był właścicielem sealyhama, napisał książkę dla dzieci „Higglety Pigglety Pop! Or There Must Be More To Life”, opowiadającą o przygodach Jennie – psa Sendaka. Na podstawie książki w 2010 roku powstał film krótkometrażowy o tym samym tytule, w reżyserii Chrisa Lavis i Maćka Szczerbowskiego, w którym głosu głównej bohaterce – sealyhamowi Jennie – użyczyła Meryl Streep.
Popularność.
Sealyham teriery były niegdyś rasą cieszącą się popularnością, rocznie w Wielkiej Brytanii rejestrowanych było ponad 2000 szczeniąt w latach dwudziestych XX wieku. Aktualnie sealyham wpisany jest przez „the Kennel Club” na listę zagrożonych ras brytyjskich. Hodowcy na świecie pracują jednak umiejętnie nad systematycznym zwiększeniem pogłowia rasy. Dla porównania – w roku 2011 zarejestrowanych szczeniąt w brytyjskim kennel clubie było jedynie 49, w 2014 – 94, w 2017 – 161.
W Polsce po XX wojnie światowej pierwsze sealyhamy sprowadził prof.Maciej Mroczkowski (hodowla „Alba Avis”) odnosząc sukcesy hodowlane i wystawowe na arenie międzynarodowej. W latach 80. i 90. najprężniej działającą była hodowla Hanny Bakuniak „Koncept”, która również zaznaczyła się w historii dużymi sukcesami; wiele z psów z przydomkiem „Koncept” wracało z wystaw z tytułami Zwycięzców Świata, a szczenięta eksportowane były do hodowli na całym świecie.
Niestety według ostatnich opublikowanych statystyk Związku Kynologicznego w Polsce w roku 2016 zarejestrowanych w Polsce było zaledwie 13 dorosłych egzemplarzy rasy, w urodziły się w tamtym roku tylko 3 szczenięta.
Charakter i usposobienie.
Sealyham to pies bardzo przyjacielski, wrażliwy i czarujący, o dużej dozie humoru – często nazywany klaunem wśród terierów. Jednocześnie jest silny psychicznie, czujny i odważny, a, jak każdy terier, potrafi być uparty.
Zdrowie.
Rasa ciesząca się ogólnie dobrym zdrowiem. Najczęstszym występującym problemem było PLL (z ang.Primary Lens Luxation), czyli Pierwotne Zwichnięcie Soczewki. PLL może mieć formę dziedziczną lub nabytą i stąd choroba może również występować u psów nieobciążonych genetycznie, jednak dzięki testom DNA dostępnym od 2009 roku udało się hodowcom praktycznie wykluczyć dziedziczną formę choroby. Zgodnie ze statystykami opublikowanymi przez The Kennel Club od 2009 roku na wszystkie przebadane psy w Wielkiej Brytanii jedynie niecałe 3,5% jest obciążonych chorobą genetycznie.
Przez wydłużony format ciała zdarzają się problemy z kręgosłupem i aktualnie trwają badania nad znalezieniem genów odpowiadających za występowanie IVDD (z ang. Intervertebral disk disease) – Choroba krążka międzykręgowego"."
Średnia długość życia to 13-14 lat.
Szata i umaszczenie.
Sealyham terier ma podwójną sierść – szorstką okrywową oraz miękki podszerstek. Taka sierść chroni psa przed warunkami atmosferycznymi i brudem.
Białe umaszczenie sealyham teriera miało z odróżniać psa od zwierząt oraz terenu w którym polował. Zgodnie z wzorcem dopuszczalne są znaczenia na głowie i uszach w kolorze cytrynowym, brązowym, niebieskim bądź borsuczym.

</doc>
<doc id="283682" url="https://pl.wikipedia.org/wiki?curid=283682" title="Tomasz Choczaj">
Tomasz Choczaj

Tomasz Choczaj (ur. 21 maja 1976 w Poznaniu), polski hokeista na trawie, olimpijczyk.
Kariera.
Syn Kazimierza i Marii Sobkowiak, od 1995 jest żołnierzem zawodowym (podoficerem). W dzieciństwie rozpoczął treningi hokejowe w Grunwaldzie Poznań, pozostał związany z tym klubem przez dalszą część kariery. W drużynie seniorskiej był kilkakrotnie mistrzem Polski (na otwartym stadionie 1996, 1997, 1999, 2000, 2001, 2002, w hali w 2001), a także uczestniczył w turnieju finałowym klubowego Pucharu Zdobywców Pucharów w 1997 (3. miejsce). Gra na obronie.
W latach 1995-2002 rozegrał 86 spotkań w reprezentacji narodowej, biorąc udział m.in. w mistrzostwach Europy (1999), mistrzostwach świata (1998, 2002), igrzyskach olimpijskich w Sydney (2000, 12. miejsce). Strzelił 16 bramek w meczach reprezentacji. Ma na koncie sukcesy związane z halową kadrą narodową - mistrzostwo Europy młodzieżowców (1996) i wicemistrzostwo Europy seniorów (1999).
Hokeistą jest również jego brat Sławomir, który zaliczył w reprezentacji narodowej 72 mecze.

</doc>
<doc id="283689" url="https://pl.wikipedia.org/wiki?curid=283689" title="Symetria chiralna">
Symetria chiralna

Symetria chiralna inaczej chiralność (z gr. "χειρ / cheír" – ręka) – własność par figur geometrycznych polegająca na tym, że figury te nie dają się nałożyć tylko przez przesunięcia i obroty, lecz można przekształcić jedną na drugą poprzez odbicie względem płaszczyzny lub osi inwersyjnej. Takie pary obiektów nazywa się enancjomorfami. Mówiąc prościej, chiralny jest każdy obiekt, którego lustrzane odbicie nie jest takie jak on sam.
Chiralność w geometrii.
Warunkiem wystarczającym chiralności danego obiektu jest brak występowania jakiegokolwiek elementu wewnętrznej symetrii (środka, osi lub płaszczyzny symetrii), czyli jego pełna asymetryczność. Nie jest to jednak warunek konieczny: istnieją np. obiekty chiralne posiadające dwukrotną oś symetrii. Warunkiem koniecznym i wystarczającym chiralności jest nieposiadanie przez obiekt ani inwersyjnej osi symetrii, ani płaszczyzny symetrii.
W życiu codziennym mamy do czynienia bardzo często z obiektami chiralnymi. Typowe przykłady to prawa i lewa rękawiczka czy prawo- i lewoskrętna sprężyna.
Chiralność w chemii.
Wiele cząsteczek chemicznych jest chiralnych. Pary chiralnych cząsteczek nazywa się enancjomerami. Zazwyczaj wykazują one aktywność optyczną, czyli przeciwną skręcalność światła spolaryzowanego.
Chiralność cząsteczek naturalnych oraz ich występowanie w postaci tylko jednej z dwu możliwych form ma fundamentalne znaczenie w procesach życiowych. Życie inteligentne, a nawet życie w ogóle nie może istnieć w oparciu o achiralne cząsteczki, gdyż nie byłoby w stanie odróżnić prawej strony od lewej. Reakcje chemiczne, w których następują zmiany, zachowanie lub wymuszenie chiralności są badane przez stereochemię.

</doc>
<doc id="283696" url="https://pl.wikipedia.org/wiki?curid=283696" title="Mistrzostwa Europy w Piłce Nożnej 1964">
Mistrzostwa Europy w Piłce Nożnej 1964

Mistrzostwa Europy w piłce nożnej 1964 – druga edycja piłkarskich Mistrzostw Europy męskich reprezentacji krajowych, wówczas pod nazwą Puchar Narodów Europejskich (ang. European Nations' Cup). 
Mecze eliminacyjne odbywały się w zainteresowanych krajach, natomiast półfinały i finały w Hiszpanii.
Zakwalifikowane drużyny do turnieju finałowego.
Źródło: 
Turniej finałowy.
Finał.
MISTRZ EUROPY 1964
HISZPANIA PIERWSZY TYTUŁ
Statystyka turnieju.
Strzelcy.
2 gole
1 gol
Najszybszy gol.
6 minuta: Jesus Maria Pereda (Hiszpania - ZSRR)

</doc>
<doc id="283701" url="https://pl.wikipedia.org/wiki?curid=283701" title="Phobos - księżyc Marsa">
Phobos - księżyc Marsa



</doc>
<doc id="283706" url="https://pl.wikipedia.org/wiki?curid=283706" title="King Kong kontra Godzilla">
King Kong kontra Godzilla

 – japoński film typu kaijū w reżyserii Ishirō Hondy z 1962 roku. Trzeci film z serii o Godzilli. Powstał wraz z "", "47 wiernych samurajów", "Hōrō-ki", "Kawa no hotori de", "Yushu heiya" i "Niebem i piekłem" na 30-lecie istnienia Tōhō. Debiut King Konga i Godzilli w filmie kolorowym oraz w obrazie panoramicznym.
Fabuła.
Pan Tako, szef działu reklamy Pacific Pharmaceuticals, jest niezadowolony z wyników oglądalności sponsorowanego przez jego firmę programu telewizyjnego. Wkrótce kontaktuje się z doktorem Makioką, który odkrył gatunek czerwonych owoców na wyspie Faro znajdującej się blisko okolic Wysp Salomona. Doktor Makioka sugeruje, że tam znajduje się gigantyczna bestia. Widząc okazję do zwiększenia oglądalności pan Tako, wysyła w tym celu swych pracowników – kamerzystę Osamu i dźwiękowca Kinzaburō. Tymczasem na Oceanie Arktycznym amerykańska atomowa łódź podwodna "Seahawk" podczas badań rozbija się o lodowiec i wysyła sygnał SOS. Wkrótce łódź podwodną niszczy Godzilla, który tkwił uwięziony w lodzie.
Przed wyjazdem narzeczony Fumiko, siostry Osamu – Kazuo Fujita prezentuje mu lekką i niezwykle wytrzymałą żyłkę mogącą utrzymać ogromny ciężar i zaleca użycie jej w ramach ekspedycji. Gdy Osamu i Kinzaburō badają wyspę Faro, ich i tłumacza atakuje prymitywne plemię tubylców. Jednak po obdarowaniu podarkami tubylcy traktują wszystkich przyjacielsko i ostrzegają o ich bogu.
Na Oceanie Arktycznym Godzilla wydostaje się z lodowca i atakuje pobliską bazę wojskową na Arktyce. W Japonii doktor Shigesawa, rzecznik rządu informuje prasę, że uwolnienie się Godzilli z lodu było do przewidzenia i jest pewien, że instynktownie wróci na Archipelag Japoński. Pan Tako jest wściekły, ponieważ media całą uwagę teraz skupiają na Godzilli, co może zaszkodzić jego materiałowi nt. potwora z Faro.
Na wyspie Faro wioska tubylców zostaje zaatakowana przez gigantyczną ośmiornicę. Chwilę potem rozprawia się z nią ich „bóg”, którym jest wielki goryl nazywany przez tubylców King Kongiem. Zostaje uśpiony sokiem z czerwonych owoców i transportowany na tratwie do Japonii. Pan Tako zadowolony z tego, że teraz wszyscy piszą o King Kongu, wpada na pomysł na mecz wrestlingowy pomiędzy nim a Godzillą. Osobiście przybywa na statek transportujący potwora, jednak przybyłe Japońskie Morskie Siły Samoobrony oskarżają go o złamanie procedur i obarczają go odpowiedzialnością za szkody, które może spowodować King Kong.
Fujita wróciwszy do Tokio dowiaduje się od Tamiye, przyjaciółki Fumiko, że ta pojechała do Hokkaido. Fumiko sądziła, że Godzilla zatopił okręt, na którym był Fujita. Godzilla wiedziony instynktem dociera do Hokkaido, co powoduje ewakuację pociągu, w którym jest Fumiko. Zaniepokojony Fujita przybywa furgonetką na miejsce i zabiera Fumiko. Sztab Japońskich Sił Samoobrony dyskutujący nt. powstrzymania Godzilli dostaje informację, że transportowany King Kong się wybudza się. Kinzaburō i Osamu nie bacząc na protesty pana Tako wysadzają w powietrze tratwę z King Kongiem, który wyszedł z tego cały i zdrowy.
Podczas tworzenia pułapek przeciw Godzilli dociera informacja o będącym w Japonii King Kongu powodującym zniszczenia. Ten wkrótce napotyka się na Godzillę. Obstawiane są zakłady, który z potworów wygra. Kong przegrywa starcie z Godzillą i oba potwory odchodzą w swe strony. Wieczorem wojsko próbuje zatrzymać Godzillę przy liniach wysokiego napięcia. Tokio jest ewakuowane z powodu zbliżającego się King Konga. Fumiko i Fujita nie są przychylni opuszczenia stolicy w obawie o rozdzielenie się. Wkrótce w stronę Tokio kieruje się Godzilla powstrzymywany przez zaporę elektryczną.
Gdzie indziej King Kong uszkadza zaporę i absorbuje z niej prąd. Wkrótce łapie pociąg, w którym ewakuowała się Fumiko i zaciekawiony porywa ją. Gdy zbliża się do gmachu parlamentu, wojsko chce użyć artylerii, jednak jest obawa zabicia Fumiko. Osamu wpada na pomysł, by uśpić King Konga. Potwór zostaje uśpiony za pomocą czerwonych owoców i melodii bębnów z wyspy Faro, a Fumiko jest bezpieczna. Japońskie Siły Samoobrony za namową doktora Ōnukiego decydują się zwabić King Konga do Godzilli, licząc na to że oba potwory pozabijają się w walce.
King Kong zostaje przetransportowany pod górę Fudżi, gdzie toczy walkę z Godzillą. Starcie znowu wygrywa Godzilla do momentu nadejścia burzy. Uderzony piorunem King Kong zyskuje możliwość wyładowań elektrycznych, co wyrównuje jego szanse z Godzillą. Zajadła bitwa kończy się upadkiem obu potworów do oceanu. Z wody wyłania się jedynie King Kong, który odpływa prawdopodobnie w stronę wyspy Faro. Godzilli nie widać, ale wszyscy wierzą, że żyje. Pan Tako i Japońskie Siły Samoobrony decydują się nie ścigać King Konga i pozwalają mu wrócić do swej wyspy.
Tło powstania filmu.
Scenariusz.
W 1958 roku Willis O’Brien, twórca efektów specjalnych w "King Kongu", próbował stworzyć film "King Kong Meets Frankenstein", w którym powracał Carl Denham z poprzednich filmów z King Kongiem. Napotyka się na wnuka doktora Frankensteina, który w Afryce tworzy wielkiego potwora z części ciała wielkich zwierząt takich jak słonie i nosorożce. Denham wpada na pomysł zorganizowanie w San Francisco meczu bokserskiego pomiędzy potworem Frankensteina a Kongiem, który przeżył upadek z Empire State Building i przebywał w ukryciu. Ostatecznie oba potwory wymykają się spod kontroli i walczą aż do wspólnego upadku z Golden Gate. O’Brien oprócz zarysu scenariusza stworzył akwarelowe grafiki koncepcyjne, a następnie zwrócił się do RKO General o uzyskanie pozwolenia na wykorzystanie postaci King Konga. W tym czasie O’Brien zmienił tytuł na "King Kong vs. Ginko", wierząc, że Universal Pictures ma prawa do imienia „Frankenstein”.
Pomysł spotkał się z uznaniem pełnomocnika prawnego RKO General – Daniela O’Shei, który zarekomendował O’Brienowi kontakt z producentem Johnem Beckiem. Ten wraz z scenarzystą z George’em Worthingem Yatesem doszlifował skrypt O’Briena i przemianował na "King Kong and Prometheus", którego produkcję ogłosił w 1960 roku na łamach tygodnika „Variety”. W tej wersji scenariusza, datowanej na 1961 rok, odpowiednik potwora Frankensteina nazywa się Prometheus V i zostaje stworzony przez Kurta Frankensteina celem zmniejszenia prac robotniczych wykonanych przez ludzi. Prometheus V po zabiciu stwórcy ucieka do San Francisco, gdzie toczy walkę z King Kongiem w Candlestick Park i ma być kontrolowany przez urządzenie zdalne. Jednak nie mogąc znaleźć potencjalnych wytwórni, Beck bez wiedzy O’Briena zwrócił się do japońskiej wytwórni Tōhō, która od 1954 roku chciała stworzyć własny film z King Kongiem i wykupiła od RKO General licencję do postaci. Studio zachęcone sukcesem finansowym "Mothry" z 1961 roku planowało też przywrócić Godzillę na duży ekran, więc Shinichi Sekizawa przepisał skrypt i zmienił Frankensteina na Godzillę.
W japońskim scenariuszu porzucono pomysł schwytania i publicznego pokazu Godzilli i zamiast tego potwór udał się do cywilizacji z własnej woli. Także zamiast przypadkowego uwolnienia potworów i ich późniejszej konfrontacji, rząd celowo postawił na siebie potwory w nadziei, że Kong zabije Godzillę. W pierwszej wersji scenariusza Sekizawy wynik walki nie został napisany. Według niektórych źródeł brak jednoznacznej wygranej to wynik powtarzających się dyskusji między japońskimi i amerykańskimi urzędnikami, aby nie dopuścić do przegranej przedstawiciela własnego kraju.
Beck nie informował w żaden sposób O’Briena o rozwoju projektu, mimo telefonicznych zapewnień. Nie został także wymieniony jako pomysłodawca projektu. Także O’Brien był zajęty nad efektami specjalnymi do filmu "Ten szalony, szalony świat" i stracił kontakt z Beckiem. Don Shay w magazynie "Cinefex" opisał: „Beck, który nie kontaktował się z Obiem od wielu miesięcy, był w Toho Studios w Tokio, dokonując ostatnich szlifów w sprawie "King Kong vs. Godzilla", szybkiego filmu w którym King Kong jest groteskowo grany przez człowieka w małpim kostiumie. Obie był załamany. Cały czas, wysiłek i wydatki na rozwój jego historii spełzły na niczym”. O’Brien próbował pozwać Becka, ale nie miał na to pieniędzy i 8 listopada 1962 zmarł w swoim domu w Los Angeles w wieku 76 lat. Jego żona, Darlyne, podawała później „frustrację z powodu transakcji "King Kong vs. Frankenstein"” jako przyczynę jego śmierci.
Preprodukcja.
Według asystenta reżysera filmu Ishirō Hondy – Kōjiego Kajity, RKO General zażądało 80 milionów jenów za pięć lat używania postaci King Konga w umowie z Tōhō. Jeden z kamerzystów efektów specjalnych Teisho Arikawa powiedział o produkcji: „Wszyscy pracownicy byli bardzo szczęśliwi, że mogliśmy zrobić film z Godzillą po raz pierwszy od dłuższego czasu"”". Reżyser efektów specjalnych Eiji Tsuburaya, będący ogromnym fanem King Konga, usłyszawszy o jego udziale w filmie opóźnił pracę nad filmem fantasy "Kaguyahime" będącą ekranizacją "Opowieści o zbieraczu bambusu". W wywiadzie dla Mainichi Shimbun wyjawił, że praca nad filmem dla niego była dość emocjonalna, gdyż "King Kong" był dla niego impulsem do zostania specem od efektów specjalnych.
Tōhō uznało, że film jest idealny na świętowanie 30-lecia istnienia wytwórni w branży. Zdecydowano się na łagodniejszy ton w stosunku do poprzedników celem zwiększenia publiczności. Ishirō Honda chciał też uczynić z filmu satyrę na japońską telewizję. W kwietniu 1962 roku, stacje telewizyjne i ich sponsorzy zaczęli tworzyć agresywne programy i kampanie reklamowe, by przyciągnąć uwagę widzów po tym, jak dwóch starszych widzów zmarło w domu, oglądając brutalny mecz wrestlingu w telewizji. Wojna o podniesienie wyników oglądalności między stacjami i banalne programy, które nastąpiły po tym wydarzeniu, wywołały powszechną debatę nad tym, jak telewizja mogłaby wpłynąć na kulturę japońską, a dziennikarz Sōichi Ōya twierdził, że telewizja tworzyła „naród 100 milionów idiotów”.
Honda oświadczył: „Ludzie przykładali uwagę do wskaźników oglądalności, ale mój własny ogląd programów telewizyjnych polega na tym, że nie traktują widza poważnie i przyjmowali publiczność za pewnik... więc postanowiłem pokazać to poprzez mój film. Powód dla którego pokazałem bitwę potworów przez pryzmat wojny o wyniki oglądalności było zobrazowaniem ówczesnej rzeczywistości”. Honda zobrazował to poprzez firmę farmaceutyczną sponsorującą program telewizyjny i przechodzącą do skrajności, by uzyskać najwyższe wyniki oglądalności, przechwytując gigantycznego potwora stwierdzając: „Wszystko, co firma farmaceutyczna musiałaby zrobić, to produkować dobre leki, które znasz. Ale firmy tak nie myślą. Sądzą, że wyprzedzą swoich konkurentów, jeśli użyją potwora do promocji swojego produktu”. Honda chętnie współpracował z Shinichim Sekizawą celem wplecenia satyry. Sekizawa w tamtym czasie pracował nad piosenkami pop i programami telewizyjnymi, więc znał środowisko telewizji od środka.
Eiji Tsuburaya zdecydował się na pokierowanie Godzilli w lżejszy kierunek, celem poszerzenia grona odbiorców, głównie dzieci. To podejście nie było faworyzowane przez większość ekipy od efektów specjalnych, którzy „nie mogli uwierzyć” w niektóre rzeczy, o które prosił ich Tsuburaya, na przykład potwory przerzucające głaz w tę i z powrotem. Fanem tego podejścia nie był również Ishirō Honda, będący zdania, że potwór nie powinien być kiedykolwiek komiczną postacią. W jednym wywiadzie powiedział, że „publiczność jest bardziej rozrywkowa, gdy wielki King Kong wzbudza strach w sercach małych postaci”.
Tsuburaya rozważał użycie animacji poklatkowej zamiast aktorów w kostiumach i makiet, jednak na przeszkodzie stały wysokie koszty. Jednakowo w gotowym filmie pojawiło się kilka krótkich sekwencji poklatkowych wykonanych przez Kōichiego Takano.
Casting.
W rolach głównych obsadzono popularnego aktora i komika Tadao Takashimę i aktora komediowego Yū Fujikiego. Po tym filmie obaj aktorzy często razem występowali w filmach, głównie komediach o białych kołnierzykach. W roli pana Tako wystąpił popularny komik Ichirō Arishima. Honda wybrał aktorów „z tego typu osobowościami”, jednak prosząc ich, by nie grali tego jako komedii. Zamiast tego zezwolił swojej obsadzie znaleźć humor w absurdzie tego wszystkiego. „Zamiast zwykłej komedii, chodziło mi o to, że w dziale reklamowym był jeden facet. Starał się wykonywać najlepszą pracę, jaką mógł, ale z powodu zamówień firmy wszystko, co próbował zrobić, stało się żartem. Taką satyrę chciałem… Sama osoba jest poważna, ale im bardziej się stara, tym jest śmieszniej”.
Zdjęcia.
Planowano nakręcić film w Sri Lance, jednak zrezygnowano gdy znaczna część budżetu poszła na zakup licencji do wykorzystania King Konga, więc nakręcono na wyspie Izu Ōshima. Podczas kręcenia sceny, w której stosowano gaz łatwopalny przeciw Godzilli, reżyser Ishirō Honda przypadkowo zsunął się ze zbocza o 30 metrów i został ranny. Scena, w której Kenji Sahara prowadził jeepa, została wyreżyserowana przez Kōjiego Kajitę. Od tego czasu Honda uczestniczył w kręceniu w drugiej połowie z bandażami.
Sceny interakcji żołnierzy Japońskich Sił Samoobrony z King Kongiem wykonała się firma P Productions zlecona na zamówienie Tsuburayi.
Efekty specjalne.
Haruo Nakajima i Shōichi Hirose wcielający się w tytułowe potwory dostali wolną rękę od Eijiego Tsuburayi ws. choreografii walk potworów; obaj studiowali walki popularnego wówczas wrestlera Toyonoboriego. Tsuburaya nakazał Hirose udać do zoo, żeby studiować zachowanie goryli celem lepszego odegrania roli King Konga. W późniejszych latach Hirose przyznał się, że nigdy nie poszedł do zoo i skłamał Tsuburayi, że podczas wizyty wyniósł duże doświadczenie.
Nowy kostium Godzilli autorstwa Teizō Toshimitsu nabrał bardziej gadziego / dinozaurzego wyglądu. Oprócz kostiumu wykonano także metrowy model i małą kukiełkę. Zaprojektowano także marionetkę z urządzeniem do rozpylania płynnej mgły symulującej termonuklearny oddech Godzilli. Zbudowano także osobną makietę ogona Godzilli specjalnie do ujęć z bliska. Jest to pierwszy film, od którego termonuklearny oddech Godzilli tworzono poprzez animację na taśmie filmowej nadając mu niebieskiego koloru.
Z kolei do kostiumu King Konga wykonano kilka wstępnych modeli, które nie spodobały się Tsuburayi. Ostatecznie Tsuburaya zaakceptował projekt braci Yagi. Utworzono również dwie osobne maski, zaprojektowane przez Teizō Toshimitsu, i dwie osobne pary ramion. Ponieważ RKO General poinstruował, że twarz Konga musi różnić się od projektu oryginału, Toshimitsu oparł twarz Konga na makaku japońskim aniżeli na gorylu. Jedna para ramion była wydłużona i obsługiwana przez kijki wewnątrz kostiumu do upodobnienia gorylowej sylwetki, podczas gdy druga para miała normalną długość z rękawiczkami i była używane w scenach, w których King Kong chwytał przedmioty i bił się z Godzillą. Celem ukrycia zamka błyskawicznego zaszyto go, powodując przebywanie Hirose w kostiumie przez długi czas i spowodowanie u niego dyskomfortu. W wywiadach wspominał: „Pot lał się ze mnie i dostawał się nawet do oczu. Po wyjściu byłem cały blady”. Oprócz kostiumu zbudowano również metrowy model i marionetkę używaną do zbliżeń. Również został zbudowany wielki rekwizyt ręki King Konga do sceny, w której chwyta Fumiko.
Scenę z Ōdako, gigantyczną ośmiornicą walczącą z King Kongiem na wyspie Faro, Sekizawa umieścił w trakcie kręcenia filmu bez wiedzy ekipy odpowiedzialnej za efekty specjalne. Jednak Eiji Tsuburaya polubił ten pomysł, jako że od 1952 roku chciał stworzyć monster movie z gigantyczną ośmiornicą i tym samym mógł spełnić ten zamiar. Została zagrana przez cztery żywe ośmiornice, którą jedną z nich zjadł potem Tsuburaya.
Głos King Konga stworzyli projektanci dźwięku, Hisashi Shimonaga i Sadamasa Nishimoto, wykorzystując efekt dźwiękowy grzmotu i nakładając na niego warczenie lwa i ryk słonia.
Muzyka.
Akira Ifukube szybko zgodził się na propozycję skomponowanie muzyki do filmu, czyniąc tym samym szóstą współpracę z Hondą. Ifukube dobrze wspominał pracę z Hondą, która dawał mu całkowitą swobodę artystycznąː
Pomimo satyrycznego i komediowego tonu filmu, Akira Ifukube był zdeterminowany, by zamiast „głupiej” muzyki stworzyć ją z taką samą powagą, jak każde inne zlecenie filmowe. By nadać autentyzmu pieśniom mieszkańców wyspy Faro, Ifukube studiował języki tubylcze Wysp Salomona.
Wersja amerykańska.
John Beck dostał od Tōhō wyłączne prawo do produkcji wersji filmu na rynek nie-azjatycki. Jeszcze przed rozpoczęciem zdjęć był w stanie pozyskać dystrybutorów w postaci Warner Bros. i Universal-International. Beck, w towarzystwie dwóch przedstawicieli Warner Bros., udał się na prywatną projekcję filmu w Tōhō przed japońską premierą.
John Beck zlecił dwóm hollywoodzkim scenarzystom, Paulowi Masonowi i Bruce’owi Howardowi napisanie nowego scenariusza. Po konsultacji z Beckiem, scenarzyści współpracowali z montażystą Peterem Zinnerem, by zmontować film od nowa. Nowe sceny, nakręcone przez Thomasa Montgomery’ego, nakręcono w ciągu trzech dni. Beck sprzedał amerykańską wersję Universal-International, która premierę miała w 1963 roku. Dubbing do istniejących scen wykonało studio Ryder Sound Services, Inc. w ciągu trzech dni.
Tak jak dwa poprzednie filmy z Godzillą, film silnie zmieniono na rynek amerykański. W tej wersji fabuła opiera przede wszystkim na telewizyjnym serwisie informacyjnym prowadzonym przez korespondenta ONZ Erica Cartera oraz jego rozmów z Yataką Omurą, japońskim dziennikarzem i doktorem Johnsonem, pełniącym rolę eksperta w walce z potworami. Oryginalną fabułę zmarginalizowano i wycięto z niej sporo scen. Zmieniono charakter doktora Shigesawy, oryginalnie o pokojowym nastawieniu, tu zwolennika użycia broni jądrowej w walce z potworami. Wątek amerykańskiej łodzi podwodnej uzupełniono o jej powiązanie z ONZ, a jej dowódca dostał nazwisko "Roberts". Muzyka Ifukube została zastąpiona muzyką z amerykańskich filmów science-fiction z lat 50. Film w wersji japońskiej miał konwencję komediową, natomiast w amerykańskiej zdecydowano na poważniejszy ton. W tej wersji zmieniono genezę potworów; oryginalnie przebywanie Godzilli w lodowcu wynikało z zakończenia "Godzilla kontratakuje", tutaj był zamrożony przez miliony lat i żył w tym samym czasie co King Kong. W oryginale King Kong był słabszy od Godzilli, tak tu jest tak samo silny. W filmie wykorzystano ujęcia z "The Mysterians", m.in. wykorzystując sceny ze stacją kosmiczną Mysterian „grającą” międzynarodowego satelitę komunikacyjnego. Wersja amerykańska jest powszechnie znienawidzona przez fanów za usunięcie oryginalnej muzyki, zmiany w fabule, nieprzystającą do filmu powagę oraz obniżoną jakość w stosunku do wersji japońskiej.
Mit podwójnego zakończenia.
Forrest J Ackerman w artykule na łamach miesięcznika "Spacemen" błędnie podał informację, wedle której w wersji japońskiej wygrywa Godzilla, a w amerykańskiej King Kong. Dezinformacja została rozpowszechniona za sprawą książki "Godzilla" Iana Thorne’a, będącej pierwszą anglojęzyczną publikacją poświęconą w całości Godzilli. W rzeczywistości w obu wersjach wygrywa King Kong. W tamtym czasie King Kong był dużo bardziej popularny w Japonii niż Godzilla, który nadal był postacią negatywną. Plotka może mieć źródło w tym, że w wersji amerykańskiej King Kong jest tak samo silny jak Godzilla (gdy w wersji japońskiej jest od niego słabszy), zaś na końcu słychać ryk King Konga, gdy w wersji japońskiej były głosy obu potworów.
Odbiór filmu.
Premiera.
Japońska premiera odbyła się 11 sierpnia 1962 roku w podwójnym pokazie z "Watashi to watashi", który później zastąpiono filmem animowanym "Otogi no Sekai Ryokō". W ramach bloku filmowego dla dzieci "Toho Champion Festival" film wznowiono w japońskich kinach dwukrotnie – wpierw w 1970 roku, a następnie w 1977 roku z powodu japońskiej premiery remake’u "King Konga". Film doczekał się dwóch następnych wznowień – 1979 roku w potrójnym pokazie z "Inwazją potworów" i "Terrorem Mechagodzilli" ramach festiwalu "Gojira Eiga Zenshu" oraz 1983 roku w ramach festiwalu "Gojira no Fukkatsu". Aby uczcić 50. rocznicę filmu, Bay Area Film Events pokazało film w BAL Theatre w San Leandro 16 czerwca 2012 roku w podwójny pokazie z "Wielką bitwą potworów".
Amerykańska premiera filmu, w wersji opracowanej przez Becka, odbyła się 26 czerwca 1963 roku w Nowym Jorku. Film w wersji Becka wyszedł w Wielkiej Brytanii, Włoszech, RFN i Francji.
"King Kong kontra Godzilla" miał premierę w Polsce w październiku 2007 roku na DVD wydanym przez Media Service. Była to oryginalna japońska wersja.
Wyniki kasowe.
Film przy koszcie 150 mln jenów zarobił 325 mln jenów. Był czwartym najbardziej dochodowym filmem w japońskich kinach w 1962 roku oraz w tamtym czasie obok "Meiji tennō to Nichiro daisensō" z 1957 roku najbardziej kasowym japońskim filmem.
W czasie premiery sprzedano 11,2 milionów biletów, czyniąc go do tej pory najbardziej dochodowym filmem z Godzillą z całej serii. Dzięki obu wznowieniom w ramach "Toho Champion Festival" film dodatkowo zarobił 105 mln jenów przy sprzedanych 1,35 mln biletach.
Wersja Becka filmu również w Stanach Zjednoczonych stała się hitem w okresie wakacyjnym dla Universal-International zarabiając 1,25 mln dolarów. 
Krytyka.
Film zebrał pozytywne opinie. James Powers z „The Hollywood Reporter” określił jako zabawny film z typowymi zagraniami dla gatunku i chwalił skrupulatność technikaliów. Blake Meadowcroft z „The Suburban Times” wyraził uwielbienie dla filmu, jednocześnie zastrzegając, że jest głupi i w doznaniach jest podobny do wrestlingu. Film spotkał się z generalnie pozytywnym odbiorem wśród fanów Godzilli. Kostium Godzilli z tego filmu stał się jednym z bardziej popularnych wśród fanów. Na jego podstawie powstał model Godzilli firmy Aurora Plastics Corporation i kostium Godzilli z "Powrotu Godzilli". Popularność filmu sprawiła, że firma Ideal Toys wydawał dwie gry planszowe, każda poświęcona osobnemu potworowi.
Z kolei Merian C. Cooper, reżyser i pomysłodawca "King Konga" wyraził wściekłość z powodu projektu i faktem King Konga przedstawionego przez suitmation. Uważał działania RKO General za złamanie jego praw autorskich i w 1963 roku złożył pozew o zakazanie dystrybucji filmu przeciwko Johnowi Beckowi, a także Tōhō i Universal Pictures, ale pozew został odrzucony, gdyż jak się okazało Cooper nie był jedynym prawnym właścicielem King Konga, jak wcześniej sądził.
Konserwacja filmu.
Film jest znany za jeden z najgorzej zachowanych filmów tokusatsu. W 1970 roku Ishirō Honda przygotował zmontowaną wersję filmu dla bloku filmowego dla dzieci "Toho Champion Festival", z której wyciął 24 minuty z oryginalnego 35-milimetrowego negatywu filmu, w wyniku czego utracono najwyższą jakość źródła. Przez lata wszystko, co uważano za pozostające w niezedytowanej wersji z 1962 roku, pochodziło z wyblakłej, mocno zniszczonej taśmy 16-milimetrowej, z której wykonano kopie. W 1985 roku na rynek wideo połączono sceny z 16-milimetrowej kopii i 35-milimetrowej wersji z "Toho Champion Festival", co doprowadziło do niespójności w jakości obrazu. W 1991 roku wydało film na Laserdisc z materiał z wyciętymi scenami z oryginalnego negatywu, które mimo lepszej jakości były dalekie od doskonałości. W 2014 roku wydano film na Blu-ray, gdzie skompilowało najlepszej jakości wycięte fragmenty z oryginalnego materiału, fragmenty wydania Laserdisc i wydania Blu-ray wersji amerykańskiej filmu. 14 czerwca 2016 roku na kanale Nihon Eiga Broadcasting wyemitowano film w wersji 4K z kompletnego oryginalnego 35-milimetrowego negatywu.
Kontynuacje i remake’i.
Tōhō widząc gigantyczny sukces filmu planowało zrobić kontynuację. W niej King Kong miał znaleźć się w Afryce, gdzie opiekował niemowlęciem będącym jedynym ocalałym katastrofy lotniczej, a nieprzytomny Godzilla znaleziony u brzegu oceanu był celem dwóch konkurujących ze sobą firm lunaparskich, by umieścić go w swych parkach rozrywki. Niemowlę zostaje przez ekipę ratowniczą zawiezione do Japonii, gdzie dociera za nim King Kong. Godzilla zostaje umyślnie zbudzony za pomocą elektryczności, by pokonał King Konga i oba potwory toczą walkę przy wulkanie Aso. Film miał się zakończyć remisem potworów. Ostatecznie z planów kontynuacji zrezygnowano.
Tōhō chciało również stworzyć własną serię filmów z udziałem King Konga, lecz ich plany zablokowało RKO General. Jedynie z tej koncepcji wyszła oparta na kreskówce "The King Kong Show" "Ucieczka King Konga", która nie była jednak sequelem do "King Konga kontra Godzilli".
Następnym filmem z Godzillą miał być . Wg scenariusza Takeshiego Kimury dr James Bowen podczas badań efektów radiacji po zbombardowaniu Hiroszimy napotyka na jej ulicach młodego, zdziczałego chłopca. Odkrywa, że jest on potworem Frankensteina, który zregenerował się ze swego serca zmutowanego przez bombę atomową. Chłopiec zaczyna gwałtownie rosnąć żywiąc się zwierzętami. Japońskie Siły Samoobrony w obawie, że potwór zechce żywić się ludzkim mięsem, więc oswabadzają Godzillę z lodowcu na morzu Beringa i zwabić go do Japonii i zabić potwora. Tōhō uznało pomysł za bezsensowny i zdecydowała, by Mothra z filmu "Mothra" była przeciwnikiem Godzilli w następnym filmie. Tym samym otworzono furtkę do idei ścierania Godzilli z potworami z innych filmów Tōhō. Z kolei "Furankenshutain tai Gojira" przekształcono w "Frankenstein Conquers the World".
W latach 1992 roku Tōhō planowało zrobić na 60-lecie istnienia firmy remake filmu pt. . Według Shinijego Nishikawy King Kong miał zakochać się w uczonej, która widziała w nim jedynie królika doświadczalnego i miała przerobić go na cyborga. Do produkcji filmu nie doszło, ponieważ prawa autorskie do King Konga były niedostępne z powodu batalii prawnej pomiędzy Universal Pictures i Turner Entertainment o prawo do własności King Konga.
W 2015 roku Legendary Pictures ogłosiło stworzenie filmu "Godzilla vs. Kong" będący kontynuacją filmów ' i '. Premiera odbyła się 24 marca 2021 roku. W marcu 2022 roku rozpoczęła się produkcja niezatytułowanej jeszcze kontynuacji filmu. Jej premiera planowana jest na 15 marca 2024 roku.

</doc>
<doc id="283707" url="https://pl.wikipedia.org/wiki?curid=283707" title="Tkanka mięśniowa gładka">
Tkanka mięśniowa gładka

Tkanka mięśniowa gładka () – tkanka mięśniowa składająca się z wrzecionowatych komórek, zawierających jedno centralnie położone jądro komórkowe. Filamenty są w niej ułożone nieregularnie (brak prążkowania). Działa ona niezależnie od woli, powolnie i długotrwale, jest odporna na zmęczenie.
Ten typ tkanki znajduje się między innymi w ścianach przewodów, na przykład układu pokarmowego, dróg oddechowych, pęcherza moczowego, dróg rodnych. Tkanka mięśniowa gładka pełni funkcje żywotne, na przykład nadaje kształt soczewkom, poszerza źrenice, reguluje przepływ krwi przez naczynka krwionośne, przesuwa pokarm w układzie pokarmowym. Bardzo ważna jest jej odporność na znużenie, czyli zdolność do pozostawiania w długotrwałym skurczu, nawet w warunkach niedoboru tlenu. 
Skurcze mięśni gładkich wywoływane są przez pobudzenie nerwowe, substancje chemiczne, rozciąganie; występują też spontanicznie.

</doc>
<doc id="283721" url="https://pl.wikipedia.org/wiki?curid=283721" title="Amir Derakh">
Amir Derakh

Amir Derakh, znany także jako Amir Davidson (ur. 20 czerwca 1963 w Schenectady) – gitarzysta zespołu Orgy. Był również gitarzystą w grupach Rough Cutt i Jailhouse. Współzałożyciel zespołu Julien-K. W latach 2005-2011 grał w zespole Dead by Sunrise u boku Chestera Benningtona.

</doc>
<doc id="283734" url="https://pl.wikipedia.org/wiki?curid=283734" title="Tatooine">
Tatooine

Tatooine – fikcyjna, pustynna planeta występująca w sadze "Gwiezdnych wojen".
W środkowej Tunezji istnieje obszar geograficzny i miasteczko o nazwie Tataouine. W tych właśnie okolicach kręcone były sceny pustynne z " i stąd pochodzi nazwa pustynnej planety Tatooine.
Nazwą Tatooine przezwano też planetę pozasłoneczną HD 188753 A b. W przeciwieństwie do filmowej Tatooine, układ HD 188753 składa się jednak z trzech gwiazd. W 2011 roku odkryto planetę Kepler-16b, która tak jak Tatooine krąży wokół dwóch słońc.
Położenie i charakterystyka.
Tatooine znajduje się w tzw. Zewnętrznych Rubieżach Galaktyki. Krąży wokół układu dwóch gwiazd. Jej klimat jest w przeważającej części pustynny. Tatooine nie posiada zbyt wielkiej ilości bogactw mineralnych – występująca na niej ruda metalu okazuje się być naturalnie namagnetyzowana, co sprawia, że jej wydobycie i przetwarzanie staje się na dłuższą metę nieopłacalne.
Spośród najbardziej znanych miejsc na Tatooine wymienić należy miasto Mos Eisley ze znaną w całych Rubieżach kantyną, a także pałac Hutta Jabby.
Dzień na planecie trwa 23 standardowe godziny, rok trwa 304 lokalne dni.
Mieszkańcy i fauna.
Poza ludźmi, Tatooine zamieszkują dwie inteligentne rasy: mali Jawowie oraz dzicy Ludzie Pustyni zwani też Tuskenami. Żyją tu też Smoki Krayt, uznawane za jedne z najgroźniejszych gadów w Galaktyce, oraz szczury pustynne osiągające rozmiary około dwóch metrów.
Miasta.
Ludzie kilkakrotnie podejmowali próby kolonizacji Tatooine, czego efektem było powstanie kilku osad, które z czasem rozwijały się w małe miasteczka, lub też upadały. Pierwszą większą osadą na Tatooine za czasów Republiki było położone niedaleko Morza Wydm Anchorhead, w przeszłości regularnie napadane przez Tuskenów. W okolicy tej miejscowości powstała większość farm wilgoci. Nieco później po drugiej stronie Junlandii założono nieoficjalną stolicę, Bestine, a w następnych latach cztery kolejne miasta, pełniące głównie funkcję kosmoportów: Mos Espa, Mos Eisley, Mos Ethna i Mos Zabu. „Mos” znaczy w starodawnym języku „miasto”.
Historia.
Wiele lat przed powstaniem Republiki, Tatooine była częścią Bezkresnego Imperium Rakatan. To jego władcy przejęli kontrolę nad prymitywnymi Tuskenami i innymi inteligentnymi rasami. Kiedy ta potężna organizacja zaczęła upadać, planeta została zbombardowana, co zadecydowało o zniszczeniu wszystkich jezior i początku surowego, pustynnego klimatu. Opowieści o tamtych prastarych czasach w okresie Republiki znali i przekazywali następcom jedynie Gawędziarze niektórych plemion Ludzi Pustyni.
W okresie Republiki planeta była praktycznie rządzona przez gangsterów Huttów, potem zwróciła uwagę Korporacji Czerka, która rozpoczęła działalność wydobywczą, zakładając bazę w Anchorhead. Lokalny oddział Czerki szybko przerwał jednak działalność z powodu nieopłacalności wydobycia rudy. Po czterech tysiącleciach władzę przejęło tu Imperium, które do wydarzeń z " nie posiadało tu jednak znaczących sił wojskowych, a także i potem – niewielkie.
Tatooine jest rodzinnym światem rodu Skywalkerów. To tutaj wychowywał się Anakin Skywalker, który po spotkaniu z Qui-Gon Jinnem został padawanem rycerza Jedi Obi-Wana Kenobiego, a potem rządził wspólnie z Palpatine'em Imperium. Tutaj także wychowywał się Luke Skywalker, przyszły Mistrz Jedi, który był chroniony przed ojcem. 

</doc>
<doc id="283740" url="https://pl.wikipedia.org/wiki?curid=283740" title="Rita Hayworth">
Rita Hayworth

Rita Hayworth, właśc. Margarita Carmen Cansino (ur. 17 października 1918 w Nowym Jorku; zm. 14 maja 1987 tamże) – amerykańska aktorka i tancerka pochodzenia hiszpańsko-angielsko-irlandzkiego. Jedna z największych gwiazd „Złotej Ery Hollywood”. American Film Institute umieścił ją na dziewiętnastym miejscu na liście największych aktorek wszech czasów ("The 50 Greatest American Screen Legends").
Życiorys.
Wczesne lata.
Urodziła się na Brooklynie w Nowym Jorku w rodzinie tancerzy jako córka pochodzącego z Hiszpanii Eduarda Cansino (1895–1968) i Volgi Margaret (z domu Hayworth; 1897–1945), pochodzenia angielsko-irlandzkiego. Od roku 1932 młoda Margarita Carmen Cansino występowała wraz ze swoim ojcem, tancerzem flamenco w nocnych klubach i na pokazach tańców hiszpańskich.
Kariera.
W filmach zaczęła się pokazywać od roku 1935, ale nie były to znaczące role. Jedną z ważniejszych w jej karierze stała się kreacja Judy MacPherson w dramacie Howarda Hawksa "Tylko aniołowie mają skrzydła" ("Only Angels Have Wings", 1939). Aby podreperować finanse w latach 40. dorabiała jako modelka i tak stała się znaną pin-up girl. "Jej zdjęcie każdy żołnierz albo miał albo kojarzył. Innej opcji nie było" – wspominał aktor Eli Wallach, weteran wojenny.
Prawdziwy sukces przyszedł w roku 1946 za sprawą tytułowej roli Gildy Mundson Farrell, nieszczęśliwej żony właściciela kasyna, która w pracowniku męża rozpoznaje dawnego ukochanego w filmie noir Charlesa Vidora "Gilda". Scena, w której Hayworth śpiewa „Put the Blame on Mame” i zdejmuje rękawiczkę, przeszła do historii kina jako jedna z najbardziej erotycznych scen. Rita Hayworth została jedną z najlepiej zarabiających gwiazd w historii Hollywood, okrzyknięta uosobieniem seksu i femme fatale.
Kryzys przyszedł w połowie lat 50. Dalej grała, m.in. w filmach: biblijnym "Salome" (1953), "W drodze do Cordury" (1958) czy "Osobne stoliki" (1958). Pojawiły się problemy z alkoholem. Definitywny koniec jej kariery nastąpił w 1972. Powodem była postępująca choroba Alzheimera, na którą zmarła w samotności w 1987 roku.
Życie prywatne.
29 maja 1937 roku, kiedy miała 18 lat wyszła za mąż za sprzedawcę samochodów Edwarda Charlesa Holmgrena Judsona, jednak 22 maja 1942 rozwiedli się. Potem poznała reżysera i aktora Orsona Wellesa, z którym wzięła ślub 7 września 1943 i miała córkę Rebeccę Welles (ur. 17 grudnia 1944). Kryzys w związku spowodowała ponoć jej niewierność, za którą Orson się zemścił. Zrealizował film noir "Dama z Szanghaju" ("The Lady from Shanghai", 1948), do którego Hayworth ścięła swoje słynne długie, rude włosy i ufarbowała się na blond, a na dodatek zagrała podstępną "Elsę Bannister". Film odniósł sukces, ale małżeństwo nie przetrwało, a kariera Hayworth zaczęła chylić się ku upadkowi. 1 grudnia 1948 małżeństwo rozpadło się przez jej zdrady. 27 maja 1949 roku poślubiła księcia Alego Khana, z którym miała córkę Yasmin Khan (ur. 26 grudnia 1949). Po dwóch latach, 26 stycznia 1953 jednak się rozwiodła. Z piosenkarzem Dickiem Haymesem tworzyła małżeństwo od 24 września 1953 do 12 grudnia 1955 roku. Piątym jej mężem (od 2 lutego 1958 do 7 września 1961) był producent filmowy James Hill.

</doc>
<doc id="283742" url="https://pl.wikipedia.org/wiki?curid=283742" title="Karabin Fiodorowa">
Karabin Fiodorowa

Karabin Fiodorowa (ros. Aвтомат Фёдорова, pol. "automat Fiodorowa", "karabin wz. 16") – rosyjski karabin automatyczny skonstruowany podczas I wojny światowej przez Władimira Fiodorowa.
Historia.
Karabin Fiodorowa był udoskonaloną wersją karabinu wz. 1912 (wyprodukowanego w krótkiej serii i testowanego w warunkach bojowych). Podstawową zmianą w stosunku do poprzednika była zmiana naboju. Nietypowy, opracowany specjalnie dla tej broni nabój 6,5 mm zastąpiono japońskim nabojem 6,5 x 50 mm SR Arisaka. Duże ilości tej amunicji zostały w czasie I wojny światowej zakupione wraz z karabinami Arisaka Typ 30 w Japonii. Już po rewolucji październikowej Fiodorow próbował stworzyć kompletny system broni w skład którego miał wejść karabin, ręczny i ciężki karabin maszynowy strzelające amunicją 6,5 mm i mające wiele podzespołów wspólnych. Dzięki zastosowaniu stosunkowo słabego naboju 6,5 mm (słabszego od rosyjskich nabojów karabinowych 7,62 × 54 mm R), automatyka broni działała dobrze. Karabin został przyjęty do uzbrojenia armii carskiej i w stosunkowo niewielkiej liczbie użyty bojowo podczas I wojny światowej.
Produkcję karabinu Fiodorowa zakończono w 1925 roku. W tym samym roku wycofano go z uzbrojenia jako broń strzelającą nietypową amunicją. Zmagazynowane karabiny ponownie trafiły w ręce żołnierzy Armii Czerwonej na przełomie 1939 i 1940 roku w czasie wojny zimowej. Przyczyną uzbrojenia żołnierzy w broń magazynowaną od 14 lat był brak pistoletów maszynowych. W latach 1935–1939 w ZSRR wyprodukowano około 4000 egzemplarzy pistoletów maszynowych PPD, zbyt mało jak na potrzeby armii walczącej z oddziałami fińskimi wyposażonymi w duże ilości pistoletów maszynowych Suomi.
Po wznowieniu w 1940 roku produkcji pm. PPD karabiny Fiodorowa ponownie zmagazynowano. Ponieważ strzelały one japońskim nabojem 6,5 × 50 mm SR, w latach 40 XX wieku, nieznana ich liczba została przekazana oddziałom chińskich komunistów walczących z Japończykami.
Opis konstrukcji.
Karabin Fiodorowa był indywidualną bronią samoczynno-samopowtarzalną. Zasada działania oparta o krótki odrzut lufy. Ryglowanie zamka ryglami wahliwymi. Mechanizm spustowy kurkowy umożliwia strzelanie ogniem pojedynczym lub ciągłym. Zasilanie z wymiennych magazynków łukowych o pojemności 25 naboi. Otwarte przyrządy celownicze składały się z muszki i celownika krzywkowego ze szczerbiną. Kolba drewniana stała, połączona z łożem.

</doc>
<doc id="283743" url="https://pl.wikipedia.org/wiki?curid=283743" title="Saab Sonett">
Saab Sonett

Saab Sonett – nazwa handlowa małych samochodów sportowych produkowanych przez szwedzkie przedsiębiorstwo Saab.

</doc>
<doc id="283745" url="https://pl.wikipedia.org/wiki?curid=283745" title="Partia Libertariańska (Stany Zjednoczone)">
Partia Libertariańska (Stany Zjednoczone)

Partia Libertariańska ("Libertarian Party") – amerykańska partia polityczna. Przypisuje sobie bycie trzecią co do wielkości partią w USA (za Partią Republikańską i Partią Demokratyczną), ale pozostałe ugrupowania uważają, iż jest to twierdzenie dyskusyjne.
Partia Libertariańska ma głównie swoich przedstawicieli we władzach stanowych, wśród szefów lokalnych władz wykonawczych i innych organach niższego szczebla – najwięcej ze wszystkich mniejszych partii. W maju 2014 r. posiadała ich 147, a w 2019 182.
Historia.
Partia Libertariańska została założona 11 grudnia 1971 w Colorado Springs z inicjatywy Davida Nolana oraz jego siedmiu znajomych. Zadecydowano o tym po paru spotkaniach w domu Davida.
Pierwszy ogólnokrajowy zjazd partii, czyli Libertarian National Convention, odbył się w roku 1972 w Denver. Podczas zjazdu wybrano pierwszego w historii partii kandydata na stanowisko Prezydenta Stanów Zjednoczonych. Został nim John Hospers, profesor filozofii na University of Southern California. Jako kandydat na wiceprezydenta, została wybrana Theodora Nathan. Uzyskali jeden głos w kolegium elektorskim. Stanowił on pierwszy (i jak dotychczas jedyny) głos w kolegium oddany na Partię Libertariańską, a także pierwszy głos oddany na kobietę. Hosper otrzymał w wyborach powszechnych 3 674 głosów.
W 1978 partia zdobyła swojego pierwszego przedstawiciela w stanowej legislaturze. Był nim Dick Randolph, który został wybrany do legislatury Alaski. W tym samym roku, Ed Clark startował na stanowisko gubernatora Kalifornii. Zdobył 5,5% głosów, czym przegrał z Jerrym Brownem.
Podczas wyborów na skarbnika stanu Kalifornia w 1986, kandydat partii, Ray Cullen otrzymał 570 000 głosów. Stanowi to największy w historii wynik stanowych wyborów wśród mniejszych partii, tzw. trzecich (ang. „"third party"”).
Podczas wyborów prezydenckich w 1988 z ramienia partii startował Ron Paul. Zdobył wtedy ponad 430 000 głosów, co stanowiło trzeci wynik w kraju.
W 1998 do partii przyłączył się znany afroamerykański aktywista Roy Innis, były przewodniczący Congress of Racial Equality oraz członek Partii Demokratycznej.
Podczas wyborów do Izby Reprezentantów Stanów Zjednoczonych w 2002 r. kandydaci Partii Libertariańskiej otrzymali ponad 1 milionów głosów. Dotychczas, wynik powyżej miliona udało się jedynie osiągnąć Republikanom i Demokratom. W tym samym roku libertarianie wystawili w wyborach na różne wyższe urzędy 1 642 kandydatów - najwięcej ze wszystkich mniejszych partii od czasów II wojny światowej.
W czasie 2012 Libertarian National Convention odbywającego się w Las Vegas, członkowie partii wyznaczyli Gary’ego Johnsona jako oficjalnego kandydata w wyborach prezydenckich 2012. Gary otrzymał 419 głosów. Na drugim miejscu znalazł się R. Lee Wrights, zdobywając 152 głosy. W wyborach powszechnych zdobył 1 275 951 (0.99%), co stanowiło jak dotąd największy ilościowy wynik partii. Rok później, Robert Sarvis, były republikański polityk, wystartował w wyborach na gubernatora stanu Wirginia. Otrzymał 6.5% głosów.
W kwietniu 2020 kongresmen z Michigan, Justin Amash, dołączył do Partii Libertariańskiej, stając się jej pierwszym reprezentantem w Kongresie Stanów Zjednoczonych w historii.
Założenia programowe i działalność.
Założenia programowe.
Stałymi ideami Partii Libertariańskiej są libertarianizm, leseferyzm, zachowanie pełnych swobód obywatelskich.
Partia Libertariańska opowiada się m.in. za:
W niektórych sprawach członkowie partii są podzieleni, np. w sprawie aborcji; Ron Paul, kandydat na prezydenta w 1988 jest zdecydowanym przeciwnikiem aborcji, a Gary Johnson, kandydat w 2012 i 2016 jest jej zwolennikiem. Program partii utrzymuje, iż aborcja to "wrażliwa kwestia" i ludzie mogą być zarówno jej zwolennikami i przeciwnikami w "dobrej wierze".. 
W Stanach Zjednoczonych, podobnie jak w Europie, panuje powszechny podział sceny politycznej na lewicę i prawicę, gdzie Partia Republikańska reprezentuje centroprawicę, a Partia Demokratyczna – centrolewicę. Partia Libertariańska odrzuca ten podział.
Partia opowiada się również za swobodnym przepływem ludzi, a także polityką wolnego handlu. Popiera zniesienie umów NAFTA, CAFTA i tym podobnych porozumień handlowych, podobnie jak wyjście USA z Światowej Organizacji Handlu oraz NATO.
Działalność.
Partia posiada swoje oddziały we wszystkich pięćdziesięciu stanach, a także w Dystrykcie Kolumbii.
W latach 1997-1999 istniała filia w Portoryko. Jej założycielem był Jose Julio Diaz a także prezenter radiowy Frank Worley, który został pierwszym i jedynym przewodniczącym oddziału. W roku 2012 powstała na wyspie strona internetowa, mająca na celu propagować idee głoszone przez Partię Libertariańską.
Po zamachach 11 września, partyjni aktywiści postanowili o zorganizowaniu akcji o nazwie „"Libertarians for Peace"”. Jej celem jest utrzymanie anty-wojennego podejścia partii, a także promowanie tej idei wśród społeczeństwa.
Nazwa i symbole.
Nazwę partii wybrano w 1972 roku. Zastanawiano się pomiędzy „New Liberty Party” a aktualną nazwą.
Pierwszą oficjalną dewizą było zdanie Miltona Friedmana, „"There ain't no such thing as a free lunch"” (często pisane jako skrótowiec „TANSTAAFL”), spopularyzowane przez pisarza Roberta A Heinleina. Aktualna dewiza partii to „"The Party of Principle"”.
Początkowym logiem partii, wybranym w 1972, była czarna strzałka przecinająca skrótowiec TANSTAAFL. Nazwano ją „"Libersign"”. Z czasem jednak zastąpiono to logo wizerunkiem Statuy Wolności, która stała się maskotką oraz symbolem partii.
Innym nieoficjalnym symbolem partii jest jeżozwierz. Stworzony w 2006 przez Kevina Breena, jednego z członków grupy do spraw mediów społecznościowych Partii Libertariańskiej. Nowa maskota ma na celu być łatwiejszą do zrozumienia i rozpoznania dla społeczeństwa. Stanowi ona alternatywę dla Statuy Wolności, którą większość ludzi kojarzy bardziej z ikoną patriotyzmu niż wolności.

</doc>
<doc id="283746" url="https://pl.wikipedia.org/wiki?curid=283746" title="Yavin">
Yavin

Yavin – fikcyjna planeta ze świata "Gwiezdnych wojen", położona w znajdującym się na uboczu i uznanym za nieopłacalny do kolonizacji systemie planetarnym o tej samej nazwie. Yavin to gazowy gigant otoczony przez wiele księżyców, z których najsłynniejszym jest Yavin IV – miejsce wielu ważnych wydarzeń z historii Galaktyki.
Wysokie ciśnienie panujące w gęstej atmosferze Yavina sprawia, że w naturalny sposób powstają tam jedne z najcenniejszych kamieni szlachetnych w Galaktyce – klejnoty Corusca. Wyławia się je z górnych warstw atmosfery przy pomocy orbitujących platform oraz specjalnej konstrukcji kutrów kosmiczno-atmosferycznych.
Spośród większych księżyców Yavina, z których niektóre dorównują rozmiarami zwyczajnym planetom, do najciekawszych należą:
Na każdym z nich wykształciło się bądź istniało życie rozumne.
Poza Yavinem w jego systemie planetarnym znajdują się jeszcze dwie planety – bliska gwieździe centralnej Fiddanl oraz poruszająca się po ekscentrycznej orbicie lodowa Stroiketcy.
Po zniszczeniu podczas Bitwy o Yavin Gwiazdy Śmierci, Imperium umieściło w tym systemie stację kosmiczną, której personel miał za zadanie odzyskiwać i katalogować złom z resztek stacji bojowej. Około roku 4000 BBY natomiast mieściła się tu stacja orbitalna zbudowana podczas wielkiej wojny Sithów.

</doc>
<doc id="283747" url="https://pl.wikipedia.org/wiki?curid=283747" title="Poké Ball">
Poké Ball

 – w grach komputerowych i anime z serii "Pokémon" przedmiot w kształcie kuli, służący do łapania Pokémonów i przechowywania ich, gdy nie są potrzebne. Zwykły Poké Ball jest dwukolorowy (na górze czerwony, a na dole biały). Posiada przycisk, za pomocą którego może się dopasowywać do dłoni trenera. W Poké Balle można łapać zarówno małe Pokémony jak i te największe. Służą one nie tylko do łapania Pokémonów, ale także przechowywania ich. Za pomocą przycisku można wypuszczać Pokémony oraz je przywoływać z powrotem. Dzięki Poké Ballom można przechowywać przy sobie swoje Pokémony, które zamknięte w środku zajmują mało miejsca. Można je także w ten sposób łatwo teleportować za pomocą specjalnych teleportów.

</doc>
<doc id="283748" url="https://pl.wikipedia.org/wiki?curid=283748" title="Câmpia Turzii">
Câmpia Turzii

Câmpia Turzii (węg. "Aranyosgyéres") – miasto położone w Siedmiogrodzie, w środkowej części Rumunii, w południowo-wschodniej części okręgu Kluż.
Leży nad rzeką Arieş (dopływ Maruszy). Miejscowość przyjęła obecną nazwę na skutek połączenia w roku 1925 jego dwóch części. Powierzchnia wynosi 23,8 km², z czego większość to grunty rolne. Liczy około 26 tys. mieszkańców. Pierwsze wzmianki o dzisiejszym powiecie Câmpia Turzii występują w 1219 r. w dokumencie redagowanym przez kancelarię królewską wsi Sincrai.
W mieście rozwinął się przemysł metalowy, elektrotechniczny, włókienniczy oraz materiałów budowlanych.

</doc>
<doc id="283756" url="https://pl.wikipedia.org/wiki?curid=283756" title="Boxing Europe">
Boxing Europe

Boxing Europe &amp; Glormax - polska grupa promotorska boksu zawodowego. 
Menedżerem grupy jest Andrzej Gmitruk, a jednym z wychowanków m.in. mistrz świata WBC - Tomasz Adamek.
Grupa zorganizowała dotąd kilkadziesiąt imprez zwanych "Galami Boksu Zawodowego" w celu szeroko pojętej promocji sportu w Polsce i za granicą. 

</doc>
<doc id="283757" url="https://pl.wikipedia.org/wiki?curid=283757" title="Dúnadan">
Dúnadan



</doc>
<doc id="283759" url="https://pl.wikipedia.org/wiki?curid=283759" title="Don King">
Don King

Don King (ur. 20 sierpnia 1931) – amerykański promotor boksu zawodowego.
Życiorys.
Zyskał sławę w 1974, organizując walkę bokserską między Muhammadem Alim a George’em Foremanem w Zairze, nazwaną później "Bijatyką w dżungli" (). Ugruntował swoją pozycję wpływowego promotora, organizując rok później trzecią walkę Alego z Joe Frazierem, w Manili. Do reklamowania jej King ukuł chwytliwe hasło: "Thriller w Manili" ().
Oprócz tych bokserów King był promotorem takich zawodników, jak: Evander Holyfield, Félix Trinidad, Mike Tyson, Larry Holmes, Julio César Chávez, John Ruiz, Óscar de la Hoya, Hasim Rahman, Chris Byrd oraz Polacy Andrzej Gołota i Tomasz Adamek.
Pomimo kryminalnej przeszłości King zdobył samodzielnie wykształcenie. Zdarza mu się cytować klasyków w wypowiedziach publicznych (m.in. Szekspira). Styl jego wypowiedzi cechuje przesadna ekspresja, nagromadzenie barokowego słownictwa i uchybienia językowe (malapropizmy, neologizmy).
W czasie wyborów prezydenckich w 2004 popierał kandydaturę George’a Busha, m.in. występując w czasie konwencji Republikanów w Nowym Jorku. W USA i na świecie powszechnie rozpoznawany z powodu unikalnej fryzury, krzykliwych, połyskujących garniturów i skłonności do obwieszania się biżuterią oraz swoistej megalomanii.
W 1997 roku został wprowadzony do Międzynarodowej Galerii Sław Boksu.
Kłopoty z prawem.
King jako młody człowiek zajmował się oszustwami finansowymi i hazardem, w trakcie tego został aresztowany około 30 razy za nielegalny hazard. W 1954 zastrzelił złodzieja próbującego okraść jego kasyno. Ława przysięgłych uznała to za nieumyślne spowodowanie śmierci, mimo że King strzelił uciekającemu napastnikowi w plecy.
W 1966 King został oskarżony o skatowanie na śmierć pracownika, który był mu winien 600 dolarów. Próbował uniknąć oskarżenia, oferując świadkom pieniądze za zeznania na jego korzyść, a gdy to się nie udało – zastraszając ich. Został jednak skazany na dożywocie za zabójstwo drugiego stopnia. Sędzia zmienił jednak kwalifikację czynu na nieumyślne spowodowanie śmierci. Wyrok został wydany po rozprawie, na której obecny był tylko obrońca Kinga (jest to dopuszczalne w prawie amerykańskim, ale wydaje się być zastanawiające w kontekście wątpliwej reputacji Kinga i jednoznacznych zeznań świadków). King spędził 4 lata w więzieniu.
Odkąd zajął się boksem, bezustannie jest pozywany przez zawodników, często z powodu nierzetelnych rozliczeń finansowych. W sądzie skończyła się jego współpraca m.in. z Alim (w 1980 pozwał Kinga o milion dolarów, ostatecznie uzyskał tylko 50 tys.) i Mike Tysonem (chciał odzyskać 100 mln, zasądzono 14 mln).
W latach 90. towarzystwo ubezpieczeniowe Lloyd’s sądziło się z Kingiem o wyłudzenie pieniędzy na walkę, która się nie odbyła. King został uniewinniony, a niedługo potem opłacił całej ławie przysięgłych luksusową wycieczkę. W 1992 senacka komisja badająca kontakty aresztowanego gangstera Johna Gotti ze światem polityki i biznesu sprawdzała, czy interesów z Gottim nie prowadził także King. King nazwał takie podejrzenia "rasistowskimi", o nic go też nie oskarżono, mimo licznie formułowanych podejrzeń.

</doc>
<doc id="283762" url="https://pl.wikipedia.org/wiki?curid=283762" title="Ludzie z Westernesse">
Ludzie z Westernesse



</doc>
<doc id="283764" url="https://pl.wikipedia.org/wiki?curid=283764" title="Rezerwat przyrody Krzemianka">
Rezerwat przyrody Krzemianka

Rezerwat przyrody „Krzemianka” – leśny rezerwat przyrody położony na terenie gminy Czarna Białostocka oraz gminy Dobrzyniewo Duże w województwie podlaskim. Leży w granicach Parku Krajobrazowego Puszczy Knyszyńskiej.

</doc>
<doc id="283770" url="https://pl.wikipedia.org/wiki?curid=283770" title="Papenburg">
Papenburg

Papenburg – miasto i jednocześnie gmina samodzielna (niem. "Einheitsgemeinde") położone na północy Niemiec, w kraju związkowym Dolna Saksonia, w powiecie Emsland, nad rzeką Ems, liczy ok. 35,2 tysięcy mieszkańców.
Posiada rozwinięty przemysł stoczniowy (Meyer Werft), maszynowy oraz przetwórczy, w którym dominującą rolę odgrywa przetwórstwo rolno-spożywcze.
W 1933 zorganizowano tu obóz koncentracyjny, głównie dla przeciwników politycznych hitleryzmu.
W mieście znajduje się stacja kolejowa.
W mieście tym po wojnie, w starym obozie, był zorganizowany obóz dla Polaków, tzw. dipisów, czyli displaced persons. Tadeusz Nowakowski opisał go w wydanej w 1957 roku powieści „Obóz Wszystkich Świętych”.

</doc>
<doc id="283771" url="https://pl.wikipedia.org/wiki?curid=283771" title="Brama Hainburska">
Brama Hainburska

Brama Hainburska (niem. "Hainburger Pforte", słow. "Devínska brána") – przełomowy odcinek doliny Dunaju między Kotliną Wiedeńską a Kotliną Panońską. Przypada na odcinek rzeki, na którym tworzy ona granicę słowacko-austriacką, u ujścia Morawy, tuż na zachód od Bratysławy. Inne nazwy Bramy Hainburskiej to Brama Devińska (niem. "Thebener Pforte", słow. "Devínska brána") i Brama Węgierska (łac. "Porta Hungarica").
W Bramie Hainburskiej dolina Dunaju oddziela Małe Karpaty (kulminacja Devínska Kobyla, 514 m n.p.m.) na północnym brzegu od alpejskich Wzgórz Hainburskich (kulminacja Braunsberg, 346 m n.p.m.) na południowym brzegu. Na obu wzgórzach znajdują się ruiny średniowiecznych twierdz. Na brzegu słowackim jest to zamek Devín, na brzegu austriackim – zamek w Hainburg an der Donau. 
Bramę Hainburską Dunaj wykorzystuje od niedawna (w skali geologicznej). Poprzednie ujście Dunaju do Kotliny Panońskiej stanowiła położona kilkanaście kilometrów dalej na południe „Brama Brucka” (niem. "Brucker Pforte") między Wzgórzami Hainburskimi a Górami Litawskimi, obecnie wykorzystywana przez Litawę.

</doc>
<doc id="283776" url="https://pl.wikipedia.org/wiki?curid=283776" title="Porta Hungarica">
Porta Hungarica



</doc>
<doc id="283780" url="https://pl.wikipedia.org/wiki?curid=283780" title="Brama Węgierska">
Brama Węgierska



</doc>
<doc id="283781" url="https://pl.wikipedia.org/wiki?curid=283781" title="Brama Devińska">
Brama Devińska



</doc>
<doc id="283783" url="https://pl.wikipedia.org/wiki?curid=283783" title="Brama Dewińska">
Brama Dewińska



</doc>
<doc id="283784" url="https://pl.wikipedia.org/wiki?curid=283784" title="Robert de Sablé">
Robert de Sablé

Robert de Sablé (zm. 8 września 1193) – jedenasty wielki mistrz zakonu templariuszy w latach 1191–1193.
Urodził się w 1150. Pochodził z możnego rodu w Andegawenii. Należały do niego posiadłości La Suze-sur-Sarthe i Briollay.
Był dwukrotnie żonaty, miał syna i dwie córki. Po śmierci drugiej żony zaangażował się w organizację wyprawy krzyżowej na terenie Andegawenii i Normandii. Blisko związał się z Ryszardem Lwie Serce. Dowódca floty angielskich krzyżowców podczas III krucjaty.
Śluby zakonne złożył po przybyciu do Akki. Został wielkim mistrzem dzięki wstawiennictwu Ryszarda Lwie Serce. Podczas krucjaty przekonał Ryszarda do odzyskania portów na wybrzeżu w celu budowy solidnego zaplecza przed odzyskaniem Jerozolimy. Uczestniczył w zwycięskiej dla krzyżowców bitwie pod Arsuf. Ustanowił macierzysty dom zakonu w Akce. Odsprzedał, uzyskany wcześniej od króla Ryszarda, Cypr Gwidonowi de Lusignan, nie wykorzystując okazji utworzenia na wyspie solidnej bazy dla zakonu. Jego rządy upłynęły na nieustannych zmaganiach z armiami Saladyna, choć z drugiej strony podtrzymywał dobre osobiste kontakty z tym muzułmańskim władcą.
Kultura.
Robert de Sablé występuje m.in. w grze Assassin’s Creed.

</doc>
<doc id="283790" url="https://pl.wikipedia.org/wiki?curid=283790" title="Szczepan Keller">
Szczepan Keller

Szczepan Keller ps. "Chłop z Mirachowskiej Ziemi" (ur. 10 lipca 1827 w Chmielnie, zm. 20 października 1872 w Pogódkach) – polski duchowny katolicki, działacz społeczny i oświatowy, pisarz ludowy.
Był synem Jana nauczyciela. Maturę uzyskał w 1849, następnie wstąpił do Seminarium Duchownego w Pelplinie. Święcenia kapłańskie otrzymał w 1853.
Pisał utwory o charakterze moralizatorskim np.: ""Pół kopy wykrętów pijackich", "Jad człowieczy gorszy od jadu żmii i padalca, czyli przekleństwa co znaczą i za co płacą", "Kawałki o szkole"" oraz utwory religijne np.: "Zbiór pieśni kościelnych". Na łamach "Szkoły Narodowej" polemizował z Florianem Ceynową na temat Kaszubów.
Prowadził szeroką działalność oświatową. Założył w Pelplinie bibliotekę polską, oraz czytelnię ludową. Był założycielem prywatnej szkoły katolickiej w Ostródzie, w której sam nauczał. W 1869 założył i przez pierwsze cztery lata redagował tygodnik religijno oświatowy "Pielgrzym". Czasopismo to wysuwało na pierwszy plan sprawy wyznaniowe, lecz także występowało w obronie ludności polskiej i przeciwstawiało się germanizacji. Ogrom obowiązków do tego choroba układu krążenia sprawiły, że w wieku 45 lat dopadł go nieuleczalny wtedy zawał serca. Zmarł w niedzielę, 20 października 1872 roku po mszy, w trakcie której przyjął do pierwszej komunii dzieci swojej parafii.

</doc>
<doc id="283801" url="https://pl.wikipedia.org/wiki?curid=283801" title="Ogród Luksemburski">
Ogród Luksemburski

Ogród Luksemburski (fr. "Jardin du Luxembourg") – park miejski w Paryżu, we Francji o powierzchni 224 500 m².
Ten paryski ogród powstał około roku 1630 na życzenie drugiej żony i wdowy po Henryku IV, Marii Medycejskiej. W północnej części parku wzniesiono Pałac Luksemburski. Pałac i ogród miały jej przypominać o pałacu Pitti i ogrodach Boboli w rodzinnej Florencji.
Pałac, który obecnie jest siedzibą Senatu, jest charakterystycznym elementem paryskiej architektury, a ogród jest głównym miejscem rekreacji i wypoczynku na lewym brzegu Sekwany. Największą letnią atrakcją jest Fontanna Medyceuszy ("La fontaine Médicis") znajdująca się na lewo od wejścia od strony od placu Edmond-Rostand. W północno-wschodniej części parku, 100 m za sadzawką mieści się kawiarnia. W bardziej spokojnej, zachodniej części parku mieści się jedna z paryskich Statui Wolności (ma 2 m), wykonana z brązu. Oprócz tego w ogrodach znajduje się też pomnik Eugène'a Delacroix – dłuta Jules'a Dalou i pomnik Fryderyka Chopina. W parku znajdują się również korty tenisowe, teatr marionetek, estrada koncertowa, szkoła jazdy konnej.
Ogród Luksemburski pojawia się w powieści Wiktora Hugo "Nędznicy". Tu poznają się Mariusz z Kozetą.

</doc>
<doc id="283804" url="https://pl.wikipedia.org/wiki?curid=283804" title="Rutherford">
Rutherford

Osoby
Miejscowości
Gminy w USA:
Hrabstwa w USA:
Inne

</doc>
<doc id="283806" url="https://pl.wikipedia.org/wiki?curid=283806" title="Bernard Łosiński">
Bernard Łosiński

Bernard Antoni Łosiński (ur. 20 maja 1865 w Wielu, zm. 20 kwietnia 1940 w Sachsenhausen) – Sługa Boży Kościoła katolickiego, polski duchowny katolicki, działacz polityczny, poseł na Sejm Ustawodawczy i III kadencji w II RP z ramienia Narodowego Zjednoczenia Ludowego oraz Stronnictwa Narodowego.
Życiorys.
Teologię studiował w Münster i w Pelplinie. Święcenia kapłańskie otrzymał w 1891, a następnie do 1897 pełnił funkcję wikariusza katedralnego i prokuratora seminarium duchownego. W latach 1897–1939 był proboszczem w Sierakowicach, poza tym od 1926 kanonikiem chełmińskim.
Należał do wielu organizacji między innymi: Towarzystwa Pomocy Naukowej w Chełmnie, Towarzystwa Naukowego w Toruniu, czy Towarzystwa Przyjaciół Kaszub. Wspierał działalność Towarzystw Ludowych i Towarzystw Czytelni Ludowych.
W 1903 został wybrany na posła do sejmu pruskiego z okręgu wejherowski-pucko-kartuskiego. Był sekretarzem Koła Polskiego w sejmie pruskim. Jako jeden z nielicznych działaczy polskich z Pomorza przed 1914 został członkiem Towarzystwa Demokratyczno-Narodowego, a w 1918 wszedł w skład tajnej Ligi Narodowej. W 1920 w wyborach uzupełniających został wybrany z listy Polskiego Stronnictwa Ludowego-Pomorze posłem na Sejm Ustawodawczy. Podczas kadencji był członkiem klubu Narodowego Zjednoczenia Ludowego. Następnie członek Związku Ludowo-Narodowego. Ponownie na posła (III kadencji) został wybrany w 1930 z listy Stronnictwa Narodowego.
2 maja 1923 został odznaczony Krzyżem Oficerskim Orderu Odrodzenia Polski.
Należał do najbardziej aktywnych na Pomorzu działaczy endeckich oraz przeciwników sanacji. Równocześnie był społecznikiem i gorącym patriotą. Przez całe swoje życie walczył o polski charakter Pomorza, przeciwstawiając się germanizacji Kaszub.
Aresztowanie i śmierć.
7 kwietnia 1940 został aresztowany przez gestapo i przewieziony do kartuskiego więzienia. Tu przebywał dwa dni i rano 9 kwietnia 1940 został dołączony do transportu więźniów ze Stutthofu i wraz z nim przewieziony do obozu koncentracyjnego w Sachsenhausen w Niemczech. Po przybyciu na miejsce (10 kwietnia 1940) umieszczono go w bloku 18, skrzydło B. Wcześniej torturowany, 20 kwietnia 1940 został bestialsko zamordowany.
Jest jednym z 122 Sług Bożych, wobec których 17 września 2003 rozpoczął się proces beatyfikacyjny drugiej grupy męczenników z okresu II wojny światowej.
Rodzina.
Był synem Wojciecha – rolnika i Matyldy z Kiedrowskich.

</doc>
<doc id="283809" url="https://pl.wikipedia.org/wiki?curid=283809" title="Saab 97">
Saab 97

Saab 97 znany także jako Saab Sonett – sportowy samochód osobowy produkowany przez szwedzką markę Saab w latach 1966–1974.
Po zarzuceniu prac nad prototypem Saaba 94 z 1956 roku, zwanego Sonett, produkowano i udoskonalano samochody osobowe. Idea stworzenia małego samochodu sportowego z silnikiem dwusuwowym przeznaczonego na rynek amerykański odżyła dopiero w połowie lat 60. XX wieku. Początkowo powstały dwa prototypy - Saab Catherina z nadwoziem typu targa z 1964 roku oraz Saab MFI13 z nadwoziem typu coupé z 1965 roku. Wygrała druga koncepcja, którą zgodnie z fabryczną nomenklaturą oznaczono jako model 97.
Saab Sonett II.
Saab 97 I został po raz pierwszy zaprezentowany w styczniu 1966 roku. Auto weszło do produkcji pod nazwą handlową Sonett II.
Pierwsze prototypy pojazdu pojawiły się w 1965 roku. Próbę stworzenia pojazdu podjęto w 1962 roku. Wizję zaczerpnięto z amerykańskiego projektu samochodu sportowego z podzespołami Saaba autorstwa Waltera Kerna, który nazwano Quantum Saab. Projekt został zaakceptowany z warunkiem poprawek nad pojazdem. Do prac włączył się Sixten Sason, który w 1964 roku zaprezentował projekt Catherina. Ostatecznie do produkcji skierowano projekt Björn Karlström, który został stworzony w małej manufakturze lotniczej Malmö Flygindustri, a w 1965 roku po raz pierwszy oficjalnie zaprezentowany. W 1966 roku zmontowano pierwsze 24 egzemplarze. W tym samym roku auto zostało zaprezentowane podczas targów motoryzacyjnych w Genewie oraz Nowym Jorku. W stosunku do prototypu zmieniono m.in. osłonę chłodnicy i kierunkowskazy.
Konstrukcja pojazdu opierała się na stalowej ramie przestrzennej do której montowano nadwozie wykonane z włókna szklanego. Linia nadwozia była autorstwem projektanta samolotów. Wnętrze auta było dwuosobowe, wyposażone w ciasne, kubełkowe fotele. Dźwignia zmiany biegów znajdowała się przy kierownicy, a dostęp do bagażnika odbywał się za pomocą pionowej klapy znajdującej się pomiędzy tylnymi odbijaczami, gdyż Sonett II nie posiadał tylnego zderzaka. Dzięki zintegrowanej masce silnika z przednimi błotnikami był doskonały dostęp do silnika i przedniego zawieszenia.
Napęd pojazdu stanowił dwusuwowy, trzycylindrowy silnik benzynowy o pojemności 841 cm3 i mocy 60 KM z samochodu rajdowego Saab Sport.
Saab Sonett II V4.
W związku z zakupem licencji koncernu Ford Motor Company na silnik czterosuwowy, na rok modelowy 1968 zaprezentowano model Sonett V4 z czterosuwowym, widlastym silnikiem benzynowym składającym się z czterech cylindrów skonstruowanym przez amerykański koncern Ford Motor Company dla modelu Ford Taunus, stosowanym w Saabie 96, który zastąpił stary, dwusuwowy silnik. Miał on pojemność 1498 cm3 i moc 65 KM. Przyśpieszenie od 0 do 100 km/h trwało 12,5 s, a prędkość maksymalna pojazdu wynosiła 160 km/h. Zastosowanie nowej jednostki napędowej nie spowodowało znaczącej poprawy osiągów, ani oczekiwanej poprawy sprzedaży lecz przeprojektowanie mocowań silnika oraz maski, która otrzymała charakterystyczny garb. Na rok modelowy 1969 auto otrzymało nową kierownicę, innego typu siedzenia oraz zamykany schowek.
Sport.
Saab Sonett V4 brał udział w Rajdzie Monte Carlo w 1969 roku. Za kierownicą zasiadł fiński kierowca wyścigowy Simo Lampinen, a jego pilotem był Szwed Arne Hertz.
Sprzedaż.
Przez dwa lata produkcji sprzedano 258 egzemplarzy pojazdu z silnikiem dwusuwowym oraz 1610 egzemplarzy z silnikiem czterosuwowym. Na rynku amerykańskim pojazd oferowany był w kwocie 3500 $.
Saab Sonett III.
Saab Sonett III został po raz pierwszy zaprezentowany w 1970 roku.
Projekt nadwozia modelu Sonett III powierzono włoskiemu styliście Sergio Coggioli, który stworzył nadwozie o ostrych i kanciastych kształtach wykonane z laminatu z chowanymi przednimi reflektorami oraz bezramkowymi drzwiami. Przy okazji pozbyto się kilku wad modelu Sonett II, m.in. dodano uchylaną tylną szybę dającą wygodny dostęp do bagażnika oraz przeniesiono dźwignię zmiany biegów z kolumny kierownicy na tunel środkowy. Auto pozbawione zostało dużej maski silnika przez co dostęp do niego był bardzo trudny.
W 1971 roku zastąpiono jednostkę o pojemności 1.5 l silnikiem o pojemności 1.7 l i mocy 65 KM. W 1972 roku zmodernizowano atrapę chłodnicy oraz do wyposażenia standardowego wprowadzono felgi aluminiowe. W 1973 roku auto otrzymało szerokie plastikowe zderzaki z Saaba 99 oraz pociskowe lusterka zewnętrzne. W 1974 roku zamontowano wycieraczki reflektorów oraz czarne lusterka zewnętrzne. W tym samym roku w Stanach Zjednoczonych weszły w życie przepisy o zawartości substancji szkodliwych w spalinach, co przesądziło o zakończeniu produkcji.
Wyposażenie.
Samochód standardowo wyposażony był m.in. w klimatyzację oraz ręcznie otwierane światła mijania i 15-calowe koła.
Opcjonalnie samochód wyposażyć można było w światła dalekosiężne umieszczone pod wlotem powietrza do chłodnicy.
Rzadko produkowane wersje europejskie wyposażone były w prędkościomierz wyskalowany w km/h, asymetryczne reflektory oraz dwukolorowe kierunkowskazy z białym światłem pozycyjnym.
Sprzedaż.
Przez cztery lata produkcji wyprodukowano 8351 egzemplarzy. Prawie cała produkcja trafiała na rynek amerykański, jedynie w 1972 roku kilka egzemplarzy trafiło na rynek szwedzki.
Sonetty spotykane na rynku europejskim mogą pochodzić jedynie z prywatnego importu lub akcji "European Delivery". Saab zorganizował w Stanach Zjednoczonych formę sprzedaży, która umożliwiała kupienie pojazdu w USA, a odebranie u dowolnie wybranego dealera w Europie.
Informacje.
Saab Sonett dziś.
W Europie modele Sonett II i III nie były oficjalnie oferowane. Nieliczne egzemplarze zostały sprowadzone indywidualnie zza oceanu. Nawet w samej Szwecji, gdzie odbywała się produkcja, nie ma ich zbyt wiele.
Do Polski w ostatnich latach staraniem klubu pasjonatów Saabów SAAB GT-Classic trafiły pierwsze egzemplarze modelu:
W oczekiwaniu na następcę.
Pierwsza nadzieja na zupełnie nowy model, który mógłby kontynuować tradycje Sonetta, pojawiła się wraz z prototypem Saab EV-1 z roku 1985. Wówczas brak funduszy uniemożliwił dalsze prace rozwojowe. Po przejęciu firmy przez koncern General Motors, Saab sukcesywnie rozbudowywał paletę nowych modeli, przeznaczonych zwłaszcza na rynek amerykański. Na marzec 2006 roku zapowiadana była premiera nowego auta sportowego marki Saab, jednak z uwagi na bankructwo szwedzkiego producenta samochód nie powstanie.

</doc>
<doc id="283812" url="https://pl.wikipedia.org/wiki?curid=283812" title="Łajka jakucka">
Łajka jakucka

Łajka jakucka (ros. Якутская лайка, ang. Yakutian Laika) - jedna z ras psów, należąca do szpiców, zaliczana do grupy łajek. Wzorzec FCI nr 365. Podlega próbom pracy.
Ogólna charakterystyka.
Jest to pies w typie pierwotnym, pochodzący z Jakucji na terenie Rosji. Pies średniej wielkości, o mocnej budowie. Wykorzystywany przede wszystkim do zaprzęgów oraz jako pies myśliwski. Jest żywy i energiczny, o dużej pasji myśliwskiej i przyjaznym nastawieniu do ludzi. Wysoko ceniony przez myśliwych, jako pies wytrwały w polowaniu, obdarzony dobrym węchem, słuchem i wzrokiem. Odporny na surowe warunki klimatyczne.
Opis budowy.
Wielkość.
Wysokość psów w kłębie 55-56 cm (optymalna 55 cm), dla suk 52-55 cm (optymalna 54 cm). Proporcje budowy ciała 1,15-1,26 (długość tułowia / wysokość w kłębie).
Głowa.
Głowa w kształcie klina, o wielkości proporcjonalnej do ciała. Czoło zaokrąglone i dość wysokie. Wyraźnie zaznaczony stop. Nos duży i dobrze rozwinięty, czarny lub brązowy, u psów z białym umaszczeniem dopuszczalne obszary bez pigmentu. kufa dobrze wykształcona, pod linią oczu umiarkowanie szeroka, krótka (około połowy długości mózgoczaszki). Fafle zaokrąglone i suche, przylegające. Zęby duże i białe, zgryz nożycowy lub cęgowy. Oczy szeroko osadzone, w kształcie migdałów, nie wystające i niezbyt zagłębione. Kolor oczu niebieski lub ciemnobrązowy. Możliwe występowanie jednego oka w innym kolorze niż drugie. Oprawa oczu czarna lub brązowa, u psów o białym umaszczeniu dopuszczalne obszary pozbawione pigmentu. Uszy szerokie u podstawy, trójkątne, ruchliwe, stojące lub na wpół postawione. Pokryte gęstym podszerstkiem. Uszy mogą być lekko położone do tyłu.
Tułów.
Tułów z zaokrąglonym łukiem żebrowym, mocny i muskularny. Biodra wydatne, lekko nachylone w kierunku nasady ogona. Grzbiet prosty, szeroki i umięśniony, o długości dwukrotnie większej od uda. Krzyż mocny, muskularny i zaokrąglony. Klatka piersiowa szeroka, głęboka, o okrągłym przekroju. Ogon wysoko osadzony i zakręcony nad grzbietem.
Kończyny.
Kończyny przednie proste, równoległe, mocne i umięśnione. Łopatki ukośnie ustawione i muskularne, łokcie blisko tułowia, przedramię proste, śródstopie krótkie i mocne. Przednie łapy z ciemnymi poduszkami i pazurami, mocno owłosione pomiędzy palcami, zwarte. Kończyny tylne dobrze rozwinięte z mocnym kośćcem i muskulaturą. Oglądane od tyłu ustawione są równolegle. Uda mocne, szerokie, muskularne, podudzie umiarkowanie długie i umięśnione. Staw skokowy wydatny, stopa mocna i pochylona. Tylne łapy duże, zwarte, mocne, z wydatnymi poduszkami i owłosieniem pomiędzy palcami.
Szata i umaszczenie.
Włosy grube, proste, lśniące, z gęstym podszerstkiem. Obwite owłosienie na nogach, wokół szyi okazały kołnierz. Ogon bogato owłosiony długą sierścią. Umaszczenie różnorodne: białe z czarnym, lub szarym, z rudymi łatami lub biało-rude.
Chody.
Szybki sprężysty kłus przechodzący przy większej prędkości w galop.
Historia rasy.
Rasa ta opiera się na psach w typie pierwotnym, występujących w rejonie rzeki Kołyma w Jakucji, które były od wielu wieków wykorzystywane przez miejscową ludność do zaprzęgu i jako psy myśliwskie. Populacja tych psów stale się zmniejszała i ich przetrwanie zostało zagrożone. Rosyjscy kynolodzy podjęli starania objęcia ich ochroną i zorganizowania planowych hodowli, w celu zachowania cennego materiału genetycznego. Obecnie hodowla taka jest prowadzona w Jakucku, z zachowaniem użytkowego charakteru tych psów. W 2004 roku niemieccy hodowcy Erwin i Sabine van Wel sprowadzili łajki jakuckie do Europy. Udało im się rozmnożyć psy i obecnie prowadzą hodowlę łajek oraz samojedów, starając się również zachować obie rasy w typie pracującym, jako psy zaprzęgowe. Ich hodowla uczestniczy w naukowym programie zachowania tej rasy.
Rosyjscy kynolodzy rozpoznali łajkę jakucką jako odrębną rasę i przyjęli wstępny wzorzec. Wniosek o rejestrację rasy został zgłoszony również do FCI. Obecnie jest prowadzona procedura rejestracyjna, która trwa 10 lat i ma za zadanie między innymi uzyskanie kilku równoległych linii psów odpowiadających wzorcowi. W 2015 roku łajka jakucka ma zostać oficjalnie wpisana do V grupy FCI, do sekcji pierwszej ("północne psy zaprzęgowe"). Od kwietnia 2005 roku jest to rasa narodowa uznawana w Rosji, z prowadzoną księgą wstępną i możliwością wystawiania, bez prawa przyznawania CACIB.

</doc>
<doc id="283820" url="https://pl.wikipedia.org/wiki?curid=283820" title="Koprocesor graficzny">
Koprocesor graficzny



</doc>
<doc id="283822" url="https://pl.wikipedia.org/wiki?curid=283822" title="Physics Processing Unit">
Physics Processing Unit



</doc>
<doc id="283823" url="https://pl.wikipedia.org/wiki?curid=283823" title="Wybory prezydenckie w Gwinei Bissau w 2005 roku">
Wybory prezydenckie w Gwinei Bissau w 2005 roku

Wybory prezydenckie w Gwinei Bissau, pierwsza tura wyborów odbyła się 19 czerwca 2005 roku, natomiast druga rozstrzygająca tura miała miejsce 24 lipca 2005 roku. 
Kandydaci na urząd prezydenta.
10 maja 2005 roku, Sąd Najwyższy opublikował listę kandydatów startujących do objęcia stanowiska prezydenta republiki Gwinea Bissau. Ostatecznie lista zamknęła się na 13 kandydatach:

</doc>
<doc id="283824" url="https://pl.wikipedia.org/wiki?curid=283824" title="Jon Johansen">
Jon Johansen

Jon Lech Johansen (ur. 18 października 1983 w Harstad), znany też jako DVD Jon − norweski programista zaangażowany w rozkodowywanie systemów zabezpieczeń przed kopiowaniem (DRM). Jego ojciec jest Norwegiem, a matka – Polką. 
Działalność.
w 1999 roku wczestniczył w stworzeniu programu deszyfrującego zakodowane filmy DVD-Video – DeCSS. W 2002 r. w Norwegii odbył się z tego powodu proces, w którym był oskarżony o nielegalne działanie, został jednak uznany za niewinnego. Drugi proces odbył się w 2003 r. i również zakończył się uniewinnieniem Johansena.
Johansen stworzył także zestaw otwartych sterowników do odtwarzacza MP3 JazPiper (OpenJaz, 2001) i program QTFairUse do odczytywania zakodowanych strumieni AAC (2003). W 2004 r. dołączył do zespołu programistów VideoLAN, dla którego opracował wtyczkę do odtwarzania mediów zabezpieczonych systemem FairPlay oraz odtwarzanie materiałów zakodowanych w WMV9. 
Zdołał też ominąć zabezpieczenia protokołu AirPort Express firmy Apple i algorytm ochrony plików NSC z Windows Media Playera.

</doc>
<doc id="283826" url="https://pl.wikipedia.org/wiki?curid=283826" title="VCalendar">
VCalendar

vCalendar - standardowy format wymiany informacji kalendarzowej, opracowany przez konsorcjum założone w 1996 roku przez firmy Apple, AT&amp;T, IBM i Siemens. Informacja w tym standardzie przesłana innej osobie może być wprowadzona do używanego przez nią zarządcy informacji osobistej (ang. "Personal Information Manager"), jeśli posiada on możliwość importu plików zgodnych z tym standardem. vCalendar został opracowany razem ze standardem vCard dla elektronicznych wizytówek.
Nowsza wersja tego standardu opracowana przez Internet Engineering Task Force (IETF) nosi nazwę iCalendar i jest częściowo kompatybilna z vCalendar.

</doc>
<doc id="283828" url="https://pl.wikipedia.org/wiki?curid=283828" title="Karl Ludwig Bühler">
Karl Ludwig Bühler

Karl Ludwig Bühler (ur. 27 maja 1879 w Meckesheim niedaleko Heidelbergu; zm. 24 października 1963) – niemiecki psycholog i językoznawca, od 1934 członek korespondent Austriackiej Akademii Nauk, od 1916 mąż Charlotty Malachowski.
Od 1899 studiował medycynę we Fryburgu Bryzgowijskim. W 1903 zostaje asystentem w Instytucie Fizjologii, gdzie pisze doktorat z medycyny (o fizjologii percepcji koloru). W 1904 w Strasburgu doktoryzował się z filozofii (rozprawa o poglądach psychologicznych Henry’ego Home’a). Od 1906 pracował w Instytucie Psychologii w Würzburgu. W 1909 w Bonn zyskuje tytuł doktora habilitowanego na podstawie pracy o psychologii myślenia. W 1913 wyjeżdża do Monachium, gdzie zostaje profesorem. W 1918 wyjeżdża do Drezna. Tu zyskuje tytuł profesora zwyczajnego. Od 1922 pracuje na Uniwersytecie Wiedeńskim, gdzie zakłada Instytut Psychologii.
W 1938 aresztowany i więziony krótko przez nazistów. Po uwolnieniu emigruje przez Norwegię do Stanów Zjednoczonych. W 1939 pracuje w Scholastica College w stanie Minnesota. W latach 1940–1945 w St. Thomas College (też w Minnesocie). Od 1945 profesor na Uniwersytecie Kalifornijskim.
Jako psycholog zajmował się psychologią rozwojową i procesami myślenia, prekursor psychologii postaci. Główne jego dzieło lingwistyczne to wydana w 1934 roku "Teoria języka" ("Sprachtheorie", pol. przekł. 2004), w której zaprezentował pierwszy model funkcji języka. Zajmował się też rozwojem mowy u dzieci. Swe koncepcje językoznawcze wywodził z filozofii. Współpracował ze strukturalistami praskimi.

</doc>
<doc id="283832" url="https://pl.wikipedia.org/wiki?curid=283832" title="Carl Buhler">
Carl Buhler



</doc>
<doc id="283834" url="https://pl.wikipedia.org/wiki?curid=283834" title="Karl Buhler">
Karl Buhler



</doc>
<doc id="283836" url="https://pl.wikipedia.org/wiki?curid=283836" title="Wideoblog">
Wideoblog

Wideoblog (ang. "videoblog", "vlog" lub "vog") – rodzaj bloga internetowego, którego zasadniczą treść stanowią pliki filmowe (VODcast) publikowane przez autora w kolejności chronologicznej. Pliki udostępniane są do odtwarzania w technologii video-streamingu lub do pobrania na komputer użytkownika – gościa i widza wideobloga. Vlogerzy publikują swoje filmy głównie w serwisie YouTube oraz Dailymotion.
Pierwszą wideo blogerką, która przekroczyła milion subskrypcji, była Michelle Phan. Jej vlog to dziś poradnik o modzie i wizażu dla milionów internautek z całego świata. Pojedyncze odcinki notują dziś niekiedy ponad 2 miliony odsłon. Nie mniejszy sukces osiągnęła Brytyjka Lauren Luke, znana w sieci pod pseudonimem panacea81. Choć liczba jej subskrybentów wynosi jedynie pół miliona, to może się ona poszczycić kosmetykami pod szyldem własnego nazwiska, dwiema autorskimi książkami i stałą rubryką w brytyjskim dzienniku „The Guardian”.
Historia.
W latach 80. XX wieku nowojorski artysta Nelson Sullivan nagrywał filmy o Nowym Jorku i Południowej Karolinie w stylistyce zbliżonej do vlogów – format wideobloga charakteryzuje się chronologią wydarzeń i osadzeniem autora w roli bohatera filmu.
Adam Kontras w 2000 opublikował wpis na blogu, który uzupełniony był krótkim wideo. Celem filmu było poinformowanie przyjaciół i rodziny o jego przeprowadzce do Los Angeles.
YouTube
Najpopularniejszym vlogiem w 2004 był Rocketboom, który był internetowym programem informacyjnym produkowanym przez Andrew Barona. W 2005 powstał YouTube, który stał się główną platformą oferującą możliwość dodawania wideo. Z platformy mógł korzystać każdy, była ona bezpłatna. Powstanie YouTube to fundamentalny krok w rozwoju vlogowania, początkowe vlogi pojawiały się tam sporadycznie i przeważnie były to nagrania wideo niskiej jakości. 23 kwietnia 2005 roku na YouTube został opublikowany pierwszy vlog, autorem nagrania o tytule "Me at the zoo" był Jawed Karim – współzałożyciel platformy. W 2006 YouTube stał się piątym najpopularniejszym miejscem w Internecie, dziennie pojawiało się tam 65 tysięcy nowych filmów, miesięcznie serwis miał średnio 100 milionów odwiedzających. Charles Trippy został wpisany do księgi rekordów Guinnessa w kategorii „Most Consecutive Daily Personal Video Blogs Posted On YouTube”, ponieważ codziennie na swoim kanale na YouTube o nazwie "Internet Killed Television" umieszczał vlogi przez ponad 3000 dni.
VidCon
W historii vlogowania dużą rolę odegrał VidCon – jest to coroczny zjazd organizowany w Los Angeles, który pozwala twórcom treści na YouTube i ich widzom, spotkać się w celach biznesowych i rozrywkowych. Pierwszy VidCon odbył się 10 lipca 2010 roku, stając się największym spotkaniem twórców internetowych z widzami. 

</doc>
<doc id="283837" url="https://pl.wikipedia.org/wiki?curid=283837" title="Osnowa (tkactwo)">
Osnowa (tkactwo)

Osnowa – jeden z dwóch układów nitek tworzących tkaninę.
Jest to układ (od kilkudziesięciu do kilku tysięcy) nitek biegnący wzdłuż tkaniny, prostopadle do wątku. Parametry osnowy są zależne od typu i przeznaczenia projektowanej tkaniny. Są wyliczone lub przyjęte na etapie projektowania tkaniny i zapisane w "karcie osnowy", która jest dyspozycją do wykonania osnowy przez oddział przygotowawczy tkalni.
Opis ogólny.
W pierwotnych urządzeniach do tkania "osnowa" to pasma nitek przędzy zawieszonych na poziomej belce wspartej na dwóch słupach i obciążonych na dole. Ograniczało to długość wytwarzanej tkaniny do kilku metrów. Obecnie "osnowę" nawija (snuje) się na specjalnym, wielonitkowym nawoju, zwanym nawojem osnowowym. Nawój osnowowy umieszczony jest na wałku osnowowym. Jest to wałek (wykonany z drewna lub z rury metalowej) o średnicy od 12 do ok. 20 cm z umieszczonymi w pobliżu obu końców metalowymi tarczami, zabezpieczającymi przed zsuwaniem się skrajnych nitek osnowy. Rozstaw tarcz zależny jest od szerokości osnowy. Obok tarcz umieszczone są dodatkowo elementy hamulca osnowowego (bębny) lub specjalne sprzęgła do połączenia z mechanizmem zasilającym.
Przygotowanie.
Osnowę podobnie jak i wątek, przygotowuje się w oddziale przygotowawczym tkalni. Proces przygotowania osnowy nazywa się "snuciem" i odbywa się na maszynach zwanych "snowarkami". Snucie odbywa się według dyspozycji snucia zawartej w "karcie osnowy".
Snowarki.
Snowarki to zespoły kilku urządzeń. Najbardziej rozpowszechnione są snowarki:
Dwa pierwsze typy mają zastosowanie dość uniwersalne. Snowarki taśmowe można z powodzeniem stosować również do osnów bawełnianych i lnianych.
Każda ze snowarek stanowi zespół złożony z:
Snucie.
Taśmowe – snucie odbywa się partiami (taśmy) po kilkaset nitek.
Taśmy nawija się na bęben snowarki stożkowo, ściśle obok siebie.
Po nawinięciu wszystkich taśm osnowę przewija się z bębna snowarki na wałek osnowowy. Przygotowany w ten sposób nawój osnowowy jest gotów do założenia na krosno.
Zespołowe – snucie odbywa się również partiami (zespołami).
Po nawinięciu na wałki zespołowe takiej samej długości osnowy, łączy się wszystkie na specjalnej łączniarce osnów lub na urządzeniu klejącym. Połączoną osnowę nawija się na wałek osnowowy. W tej postaci osnowa jest gotowa do założenia na krosno.
Sekcyjne – snucie odbywa się jednoetapowo, bezpośrednio na wałki sekcyjne, które mogą pełnić rolę wałków osnowowych.
W tym przypadku każdy wałek sekcyjny może być wykorzystany na krośnie pasmanteryjnym jako wał osnowowy, lub po połączeniu kilku sekcji na wspólnym rdzeniu stać się sekcją w szerszej osnowie.
Klejenie.
W niektórych typach tkanin, szczególnie w przemyśle lniarskim i bawełniarskim, stosuje się klejenie osnów. Klejenie polega na naniesieniu na nitki osnowy specjalnego preparatu klejącego (czasem nazywanego krochmalem), w celu wytworzenia na nitkach otoczki zmniejszającej tarcie, zwiększającej wytrzymałość nitek oraz przyklejającej wystające włókienka. Klejenie osnów w znacznym stopniu poprawia jakość i wygląd tkaniny. Podczas przerabiania osnowy na nowoczesnych szybkobieżnych krosnach, klejenie osnów jest konieczne. Osnowy przeznaczone do klejenia powinny być snute na snowarkach zespołowych. Osnowa odwijana z wałków zespołowych i łączona, przechodzi przez koryto z klejonką, wałki wyżymające, komorę suszarki i nawijana jest na wałek osnowowy.
Następnym etapem jest przewlekanie osnowy przez nicielnice i płochę. W produkcji dużych partii tego samego typu tkaniny stosuje się przywiązywanie lub przykręcanie osnów na krośnie. Pomija się wówczas przewlekanie osnowy. Może się to odbywać ręcznie lub przy zastosowaniu specjalnych wiązarek.
Inne osnowy.
W rzemiośle i tkactwie artystycznym stosuje się osnowy wykonane ręcznie, bez użycia urządzeń mechanicznych, są to:

</doc>
<doc id="283838" url="https://pl.wikipedia.org/wiki?curid=283838" title="Karl Bühler">
Karl Bühler



</doc>
<doc id="283840" url="https://pl.wikipedia.org/wiki?curid=283840" title="Vlog">
Vlog



</doc>
<doc id="283848" url="https://pl.wikipedia.org/wiki?curid=283848" title="Andrzej Jagodziński">
Andrzej Jagodziński



</doc>
<doc id="283850" url="https://pl.wikipedia.org/wiki?curid=283850" title="MiG-13">
MiG-13



</doc>
<doc id="283851" url="https://pl.wikipedia.org/wiki?curid=283851" title="Międzynarodowa Federacja Krytyków Filmowych">
Międzynarodowa Federacja Krytyków Filmowych

Międzynarodowa Federacja Krytyków Filmowych (, "FIPRESCI") – międzynarodowa organizacja non-profit zrzeszająca krytyków filmowych z całego świata. 
Za cel stawia sobie promocję kina i sztuki filmowej. 
Została utworzona w czerwcu 1930 roku w Brukseli i obecnie zrzesza ponad 50 państw.
Nagroda FIPRESCI.
Międzynarodowa Federacja Krytyków Filmowych przyznaje własną nagrodę, wręczaną na kilku festiwalach filmowych np.: w Toronto, w Cannes, w Wenecji i w Warszawie; nagradzając wyróżniające się produkcje filmowe. Do zdobywców tej nagrody należą m.in.: Pedro Almodóvar, Paul Thomas Anderson, Nuri Bilge Ceylan, Jean-Luc Godard, Michael Haneke, Kim Ki-duk, Aki Kaurismäki, Terrence Malick, Cristian Mungiu, Jafar Panahi, Roman Polański, Woody Allen i Wong Kar-wai.

</doc>
<doc id="283852" url="https://pl.wikipedia.org/wiki?curid=283852" title="FIPRESCI">
FIPRESCI



</doc>
<doc id="283859" url="https://pl.wikipedia.org/wiki?curid=283859" title="Vulgata">
Vulgata



</doc>
<doc id="283860" url="https://pl.wikipedia.org/wiki?curid=283860" title="Polak">
Polak



</doc>
<doc id="283866" url="https://pl.wikipedia.org/wiki?curid=283866" title="Superparamagnetyzm">
Superparamagnetyzm

Superparamagnetyzm – zjawisko pojawiające się w niektórych materiałach magnetycznych, które składają się z bardzo małych krystalitów (1-10 nm) (zwanych nanocząstkami).
Pojedynczy krystalit staje się wtedy cząstką jednodomenową, tzn. nie ma w sobie podziału na odrębne domeny magnetyczne. W temperaturze poniżej temperatury Curie lub temperatury Néela energia termiczna nie jest wystarczająca do zerwania sprzężenia ferro- lub antyferromagnetycznego pomiędzy sąsiadującymi atomami, jednakże może być wystarczająca do zmiany orientacji namagnesowania całego krystalitu.
W przypadku braku zewnętrznego pola magnetycznego, każda jednodomenowa cząstka ma dwa stany równowagi na kierunku anizotropii magnetycznej. Jeżeli energia termiczna będzie większa niż energia anizotropii magnetycznej, spowoduje to, że moment magnetyczny cząstki będzie mógł się przeorientować. Takie ciągłe fluktuacje spowodują, że wypadkowy moment magnetyczny uśredni się do zera. Materiał zacznie zachowywać się podobnie jak paramagnetyk, lecz główną różnicą będzie to, że w paramagnetyku przyłożone pole magnetyczne wpłynie na momenty magnetyczne pojedynczych atomów, zaś w superparamagnetyku pole wpłynie na momenty magnetyczne pochodzące od całych krystalitów.

</doc>
<doc id="283867" url="https://pl.wikipedia.org/wiki?curid=283867" title="Ludwik Grohman">
Ludwik Grohman

Ludwik Grohman (ur. 28 sierpnia 1826 w Warszawie, zm. 1 lutego 1889 w Łodzi) – fabrykant i przemysłowiec.
Życiorys.
Ojciec Ludwika, Traugott Grohmann, przybył do Polski około 1820 roku z Saksonii i osiedlił się w Warszawie. Od 1827 roku miał w Zgierzu manufakturę, a w 1841 roku wraz z rodziną na stałe przeprowadził się do Łodzi. W 1842 roku przejął w wieczystą dzierżawę posiadło wodno-fabryczne „Lamus” na Księżym Młynie, gdzie wybudował fabrykę tkanin bawełnianych.
Ludwik Grohman, w miarę dorastania, angażował się w działalność swojego ojca, a po jego śmierci w 1874 roku objął kierownictwo i przekształcił zakłady w firmę „Ludwik Grohman”. Ożenił się z Pauliną Adeliną, córką kupca Karola Trenklera, co wzmocniło jego pozycję finansową. W latach 1861–1869 był radnym miejskim. W latach 80. zbudował okazałą willę przy ul. Tylnej. Dzięki częściowej polonizacji Ludwik zaczął nazwisko pisać Grohman (jedno „n” na końcu).
Grohman był założycielem pierwszej fabrycznej straży ogniowej w swojej fabryce i współzałożycielem Łódzkiej Straży Ogniowej Ochotniczej, w latach 1876–1888 pełnił funkcję prezesa i komendanta całej Łódzkiej Straży Ogniowej Ochotniczej.
Należał do przeciwników powstania styczniowego 1863 roku. Był jednym z autorów adresu dziękczynnego dla carskiego naczelnika wojennego okręgu łódzkiego, za zdławienie działań powstańczych.
Był współzałożycielem Banku Handlowego w Łodzi (1872), długoletnim prezesem zarządu, współzałożycielem Towarzystwa Kredytowego Miejskiego w Łodzi (od 1881 roku prezesem dyrekcji). Był również współzałożycielem Łódzkiego Chrześcijańskiego Towarzystwa Dobroczynności (1885).
W październiku 1884 roku za "gorliwość okazaną przy dziele budowy" cerkwi św. Aleksandra Newskiego w Łodzi przy ul. Widzewskiej (ob. ul. Kilińskiego 56) został odznaczony orderem Świętej Anny III klasy. W październiku 1888 roku otrzymał Order Świętego Stanisława II klasy "za szczególną troskliwość o dobro instytucyj podległych ministeryum oświaty".
Zmarł w 1889 roku pozostawiając córkę Annę Melanię oraz pięciu synów: Henryka, Karola, Pawła, Alfreda i Leona, przygotowanych do przejęcia władzy i pokierowania rozwojem zakładów. Po śmierci ojca prowadzenie firmy przejął Henryk Grohman. Grób rodziny Ludwika Grohmana znajduje się w części ewangelickiej Starego Cmentarza w Łodzi tuż obok kaplicy Scheiblera.

</doc>
<doc id="283870" url="https://pl.wikipedia.org/wiki?curid=283870" title="Theli (mitologia)">
Theli (mitologia)



</doc>
<doc id="283875" url="https://pl.wikipedia.org/wiki?curid=283875" title="Masjakazaur">
Masjakazaur

Masjakazaur ("Masiakasaurus") – rodzaj teropoda należącego do grupy abelizauroidów. Gatunek typowy, "M. knopfleri", został nazwany na cześć muzyka Marka Knopflera. "Masiakasaurus knopfleri" żył na Madagaskarze w późnej kredzie (mastrycht, 70–66 mln lat temu). Według odkrywców słuchając muzyki Knopflera zawsze znajdowali oni więcej skamieniałości.
"M. knopfleri" był małym drapieżnym dinozaurem z długim ogonem i szyją poruszającym się na dwóch nogach. Całkowita długość ciała wynosiła ok. 1,8 m. Sampson i współpracownicy (2001) spostrzegli podobieństwo masjakazaura do niewielkich ceratozaurów "Noasaurus" i "Laevisuchus". Rok później ci sami autorzy, po dokładnym opisaniu osteologii "Masiakasaurus", na podstawie przeprowadzonej analizy kladystycznej zasugerowali, że te trzy rodzaje tworzą klad Noasauridae wewnątrz Abelisauroidea. Później odnaleziono także kolejne skamieniałości. Łącznie znane jest około 65% szkieletu "Masiakasaurus knopfleri", co czyni z niego najlepiej poznany gatunek Noasauridae.
Masjakazaur miał długą i niską czaszkę. Zęby osadzone w kościach przedszczękowych i zębowych są nachylone ku przodowi i wystające poza pysk. Kości czołowe są płaskie i nieornamentowane, w przeciwieństwie do kości łzowych i zaoczodołowych. Puszka mózgowa przypomina tę u abelizaurów, jednak jest w większym stopniu spneumatyzowana. Stosunkowo długa szyja przechodzi w tułów bez większych zmian w proporcjach. Kość krzyżowa składa się z sześciu kręgów. W budowie stóp nie występują specjalizacje lokomotoryczne.

</doc>
<doc id="283877" url="https://pl.wikipedia.org/wiki?curid=283877" title="Commonwealth CA-12 Boomerang">
Commonwealth CA-12 Boomerang

CAC CA-12 Boomerang (ang. „bumerang”) – australijski samolot myśliwski z okresu II wojny światowej produkowany w latach 1942-1945.
W momencie wybuchu wojny na Pacyfiku w Australii produkowano tylko dwa typy samolotów – treningowy CAC Wirraway i licencyjny bombowiec Bristol Beaufort. Ponieważ australijskie siły powietrzne RAAF (Royal Australian Air Force), nie mogły liczyć na żadne dostawy samolotów myśliwskich ani z Anglii (która ledwo nadążała z produkcja na własne potrzeby), ani ze Stanów Zjednoczonych (gdzie przemysł dopiero wtedy zaczął się przestawiać na produkcje wojenną), postanowiono jak najszybciej zaprojektować i rozpocząć budować własny myśliwiec. 
Dwusilnikowy Bristol Beaufort nie nadawał się do przerobienia na samolot myśliwski, ale za to był wyposażony w udany silnik gwiazdowy Pratt &amp; Whitney Twin Wasp o mocy 890 kW. Aby skrócić czas projektowy, postanowiono w nowym samolocie wykorzystać silniki Pratt &amp; Whitney, natomiast kadłub oparto na konstrukcji CAC Wirraway.
Prace projektowe rozpoczęły się 21 grudnia 1941, RAAF zamówił 105 „Bumerangów” 2 lutego 1942, a pierwszy lot nowego samolotu odbył się 29 maja 1942.
CA-12 był raczej małym samolotem, długim na 7,8 m, ze skrzydłami o rozpiętości 11 m. Pomimo że początkowo planowano użyć jak najwięcej części z treningowego Wirraway, ostatecznie nowo powstały samolot, pomimo zewnętrznego podobieństwa, miał całkiem inną konstrukcję, z krótszymi skrzydłami i kadłubem, a sam kadłub miał aluminiowy szkielet.
Boomerang miał znakomite własności pilotażowe i był bardzo zwrotny. Jak na ówczesne czasy był znakomicie uzbrojony w 2 działka 20 mm i 4 karabiny maszynowe 7,7 mm i dobrze opancerzony. Jednakże z powodu stosunkowo małej mocy silnika, braku turbosprężarki, a także dużego przekroju poprzecznego był samolotem powolnym. Już na wysokości 4600 m jego maksymalna prędkość wynosiła tylko 490 km/h co nie było wystarczające do skutecznej walki z japońskimi Zero. W tym czasie najlepsze myśliwce osiągały 650 km/h, a nawet stosunkowo powolne F4F czy P-40 Warhawk były szybsze od Boomeranga.
W momencie jego wejścia do służby do Australii zaczęły docierać pierwsze partie importowanych myśliwców – amerykańskich P-40 Warhawk i angielskich Spitfire V. Także pomimo niezwykłej szybkości z jaką zaprojektowano i rozpoczęto produkcję Boomerangów, stały się konstrukcją nieodpowiadającą potrzebom RAAF. Zdecydowano się jednak wyposażyć w stacjonujące w Australii dywizjony 83. i 85., a później także stacjonujący w Nowej Gwinei 84. dywizjon, który jednak po kilku miesiącach przezbrojono na P-40.
„Bumerangi” okazały się raczej nieudanymi myśliwcami, ale już po dostarczeniu ich do Nowej Gwinei okazało się, że ich daleki zasięg, znakomita manewrowość, stosunkowo ciężkie uzbrojenie, dobre opancerzenie i łatwość w pilotażu sprawiły, że świetnie sprawdzały się w rolach samolotów szturmowych i współpracy z piechotą. Atakując większe zgrupowania nieprzyjaciela często współpracowały one z większymi samolotami jak np. F4U Corsair, „Bumerangi” oznaczały pozycję wroga małymi dziewięciokilogramowymi bombami dymnymi, a F4U dokonywały ataków na tak wybrane dla nich cele.

</doc>
<doc id="283879" url="https://pl.wikipedia.org/wiki?curid=283879" title="CA-12 Boomerang">
CA-12 Boomerang



</doc>
<doc id="283880" url="https://pl.wikipedia.org/wiki?curid=283880" title="CA-12">
CA-12



</doc>
<doc id="283883" url="https://pl.wikipedia.org/wiki?curid=283883" title="Bengt I. Samuelsson">
Bengt I. Samuelsson



</doc>
<doc id="283884" url="https://pl.wikipedia.org/wiki?curid=283884" title="Gigantyczny magnetoopór">
Gigantyczny magnetoopór

Gigantyczny magnetoopór (gigantyczna magnetorezystancja, GMR z ang. "Giant MagnetoResistance") – zjawisko kwantowomechaniczne polegające na powstawaniu bardzo dużego (olbrzymiego) magnetooporu na cienkich warstwach wielokrotnych , odkryte przez grupę badawczą Baibicha w 1988 r. Wraz z odkryciem tego zjawiska rozpoczęła się era elektroniki spinowej (spintroniki).
Zjawisko to jest wykorzystywane w głowicach odczytu twardych dysków i magnetycznych pamięciach MRAM. Pierwszy raz zostało zastosowane w urządzeniu komercyjnym przez IBM w 1997 roku.
Za niezależne odkrycie efektu GMR Francuz Albert Fert i Niemiec Peter Grünberg otrzymali w 2007 roku Nagrodę Nobla w dziedzinie fizyki.
Opis efektu.
Efekt GMR jest związany z różnym prawdopodobieństwem rozproszenia elektronów ze spinem ↑ i tych ze spinem ↓, co związane jest z różną gęstością stanów elektronowych D na poziomie energii Fermiego, czyli poziomu, w pobliżu którego znajdują się stany kwantowe, do których mogą zgodnie z zakazem Pauliego zostać rozproszone elektrony.
Gęstość stanów ze spinem ↑ na poziomie Fermiego jest z reguły mniejsza, niż dla elektronów ze spinem antyrównoległym, tzn. D↑(EF)&lt;D↓(EF), a stąd i opór jest mniejszy ρ↑&lt;ρ↓. Pomijając rozpraszanie elektronów ze zmianą spinów, możemy traktować rozpraszanie elektronów ze spinem ↑ i ↓ niezależnie (patrz Rysunek 1).
Dla równoległej konfiguracji kierunków namagnesowania w warstwach ferromagnetycznych (↑↑) prawdopodobieństwo rozpraszania dla elektronów ze spinem ↑ i ↓ są różne. Elektron ze spinem ↑ jest słabo rozpraszany zarówno na pierwszej, jak i drugiej warstwie, natomiast elektron ze spinem ↓ jest silnie rozpraszany na obu warstwach.
Modelowo układ ten można przedstawić jako zespół oporników połączonych równolegle, co przedstawiono na rysunku 2. Całkowity opór takiego układu jest zdeterminowany przez opór elektronu ze spinem ↑, czyli jest mały. Dla konfiguracji antyrównoległej (↑↓) prawdopodobieństwo rozpraszania elektronów dla obu spinów jest równe. Elektron ze spinem ↓ jest silnie rozpraszany na pierwszej warstwie i słabo rozpraszany na drugiej, natomiast elektron ze spinem ↑ jest rozpraszany odwrotnie. Każdy kanał może być reprezentowany przez jeden mały i jeden duży opornik. W rezultacie całkowity opór dla konfiguracji antyrównoległej jest większy niż dla konfiguracji równoległej. Reasumując, jeśli zewnętrznym polem magnetycznym wywołamy zmianę względnych kierunków namagnesowania przechodząc od konfiguracji ↑↓ do konfiguracji ↑↑ to zaobserwujemy efekt zmniejszenia oporu, czyli zjawisko GMR.
Warunkiem koniecznym na wystąpienie zjawiska GMR w układzie warstwowym typu F/NF/F jest zmiana pod wpływem pola magnetycznego kąta φ między kierunkami namagnesowania subwarstw ferromagnetycznych, co powoduje zmianę oporu układu według poniższego wzoru:
Następnym warunkiem jest to, aby elektron oddziaływał z oboma warstwami ferromagnetycznymi, dlatego grubość subwarstw musi być mniejsza niż średnia droga swobodna elektronu (mfp).
Efekt GMR można zaobserwować nie tylko w wielowarstwach, ale także w zaworach spinowych i pseudozaworach spinowych.

</doc>
<doc id="283885" url="https://pl.wikipedia.org/wiki?curid=283885" title="Hydrotechnika">
Hydrotechnika

Hydrotechnika – dział nauki i techniki obejmujący metody i sposoby wykorzystania zasobów wodnych (np. mórz, rzek, wód gruntowych) do celów gospodarki wodnej (np. transport, energetyka), ochrony przed powodziami itp. Środkami hydrotechniki są budowle hydrotechniczne, np. zapory i elektrownie wodne. 

</doc>
<doc id="283889" url="https://pl.wikipedia.org/wiki?curid=283889" title="Lee Van Cleef">
Lee Van Cleef

Clarence Leroy Van Cleef Jr. (ur. 9 stycznia 1925 w Somerville w stanie New Jersey, zm. 16 grudnia 1989 w Oxnard w stanie Kalifornia) – amerykański aktor filmowy.
Życiorys.
Jego rodzicami byli Marion Levinia (z domu Van Fleet) i Clarence LeRoy Van Cleef, oboje o holenderskich korzeniach. Podczas II wojny światowej służył w US Navy. Krótko przed zakończeniem służby w 1943 poślubił swoją przyjaciółkę Patsy, z którą miał później trójkę dzieci. 
W wolnych chwilach grywał w niewielkich przedstawieniach. Jego talent sprawił, że został dostrzeżony przez Stanleya Kramera. Reżyser polecił go Fredowi Zinnemannowi i Van Cleef dostał małą rolę jako czarny charakter (Jack Colby) w filmie "W samo południe". Po tym debiucie jego kariera zaczęła się rozwijać bardzo szybko, aż do poważnego wypadku samochodowego w 1959. Po tym zdarzeniu rozstał się z żoną, na jakiś czas oddalił się od aktorstwa, zaczął pracować jako dekorator wnętrz i wkrótce znów się ożenił. 
Jego ekranowa kariera znowu nabrała tempa po udziale w filmach "Za kilka dolarów więcej" i "Dobry, zły i brzydki". Stał się wówczas gwiazdą kolejnych, już mniej znanych spaghetti westernów, potem wrócił do Hollywood, ożenił się po raz trzeci i grał w różnych niskobudżetowych filmach akcji. Ostatnim głośnym filmem w jego karierze była "Ucieczka z Nowego Jorku" (1981) w reż. Johna Carpentera. 
Zmarł w wieku 64 lat na zawał serca.

</doc>
<doc id="283904" url="https://pl.wikipedia.org/wiki?curid=283904" title="Nadleśnictwo Płaska">
Nadleśnictwo Płaska

Nadleśnictwo Płaska – jednostka organizacyjna Lasów Państwowych, podległa RDLP w Białymstoku, siedziba znajduje się w miejscowości Żyliny.
Położenie i obszar.
Nadleśnictwo administruje lasami w północnej części województwa podlaskiego (dawne woj. suwalskie) w powiecie augustowskim w gminach: Płaska (98,93%), Lipsk (1,05%) i Giby (0,02%). Położone jest na terenie Puszczy Augustowskiej. Powierzchnia gruntów leśnych pod zarządem nadleśnictwa to 22 029 ha (w tym powierzchnia leśna: 21 198 ha), a zasięg administracyjny – ok. 36 378 ha.
Graniczy z nadleśnictwami: Głęboki Bród i Pomorze (od północy), Szczebra (od zachodu), Augustów (od południowego zachodu), Czarna Białostocka i z Biebrzańskim Parkiem Narodowym (od południa). Na wschodzie obszar administrowany przez nadleśnictwo sięga granicy z Białorusią.
Położenie według regionalizacji fizyczno-geograficznej:
Teren nadleśnictwa jest bardzo słabo zaludniony – lesistość gminy Płaska to 82%. Przez teren nadleśnictwa na krótkim odcinku przebiega droga krajowa nr 16. Pozostałe to drogi powiatowe i gminne. Nie przebiegają linie kolejowe.
Jednostki organizacyjne.
W skład nadleśnictwa wchodzą 3 obręby leśne, 15 leśnictw, gospodarstwo szkółkarskie i ośrodek hodowli zwierzyny. Obszar podzielony jest na 877 oddziałów leśnych o przeciętnej powierzchni ok. 25 ha.
Obręby:
Leśnictwa: Gorczyca, Gruszki, Hanus, Jazy, Królowa Woda, Księży Mostek, Kudrynki, Łozki, Mały Borek, Okop, Ostryńskie, Pobojne, Sówki, Szkółki, Trzy Kopce, Wołkusz 
Wody.
Na obszarze nadleśnictwa znajduje się 12 jezior (Brożane, Długie, Głębokie, Górczyckie, Kruglak, Krzywe, Mikaszewo, Mikaszówek, Orle, Paniewo, Pobojno, Szlamy i Wiązowiec). Większość z nich to jeziora wytopiskowe o powierzchni w granicach 20–50 ha i głębokości nieprzekraczającej 25 m. Największe jeziora to Mikaszewo (126 ha) i Szlamy (75 ha), zaś do najgłębszych zaliczają się: Brożane (24,3 m), Mikaszewo (15 m) i Paniewo (12,5 m). Granicę nadleśnictwa stanowi wschodni brzeg jeziora Serwy. Przez jeziora Szlamy, Wiązowiec i Długie przebiega granica z Białorusią.
Przez teren nadleśnictwa przechodzi Kanał Augustowski. Na jego szlaku leżą jeziora: Orle, Paniewo, Krzywe, Mikaszewo i Mikaszówek, połączone sztucznymi przekopami. Na tym odcinku kanału znajduje się 8 śluz. Od początku Kanału Augustowskiego, czyli od połączenia z rzeką Biebrzą, są to kolejno: Gorczyca, Paniewo, Perkuć, Mikaszówka, Sosnówek, Tartak, Kudrynki i Kurzyniec. Przez nadleśnictwo Płaska przepływa też rzeka Czarna Hańcza, od miejscowości Rygol skanalizowana i włączona w system kanału. Kanał Augustowski i Czarna Hańcza są popularnym szlakiem spływów kajakowych.
Flora i fauna.
Flora.
Najczęściej występującym w nadleśnictwie typem zbiorowisk roślinnych jest bór sosnowy (brusznicowy i trzęślicowy) oraz bór mieszany (trzcinnikowo-sosnowy i świerkowo-sosnowy). Znaczny udział ma też ols, łęg jesionowo-olszowy i brzezina bagienna. Najrzadziej występuje kontynentalny grąd oraz borealna świerczyna na torfie.
W drzewostanach przeważa sosna, której procentowy udział wynosi ponad 70%, brzoza – 11%, olsza – 10%, świerk – 7%. W niewielkich ilościach występuje dąb, jesion, modrzew i osika.
Rośliny chronione występujące na obszarze nadleśnictwa to: zimoziół północny, rosiczki, lilia złotogłów, sasanka otwarta, kosaciec syberyjski, tajęża jednostronna, szmaciak gałęzisty, sromotnik bezwstydny, granicznik płucnik.
Fauna.
Fauna obszaru nadleśnictwa jest bardzo bogata.
Odnotowano 119 gatunków ptaków (72 gniazdujących), w tym rzadkie gatunki jak głuszec i puchacz. Inne spotykane ptaki to cietrzew, jarząbek, gil, droździk, włochatka, orzechówka, kwiczoł, gągoł, tracz nurogęś. W okresie zimowym pojawiają się gatunki przelotne: myszołów włochaty, zięba jer, jemiołuszka, gęś zbożowa i białoczelna.
Występują też chronione gatunki zwierząt: wilk szary, ryś, wydra oraz populacje łosia i jelenia.
Ochrona przyrody.
Duża część obszaru nadleśnictwa jest objęta różnymi formami ochrony. Prawie wszystkie grunty leśne wchodzą w skład Obszaru Specjalnej Ochrony Natura 2000 na mocy Dyrektywy Ptasiej. Ponad 12 tys. ha obejmuje Obszar Chronionego Krajobrazu "Puszcza i Jeziora Augustowskie". 36,9% powierzchni leśnej stanowią lasy ochronne ogólnego i specjalnego przeznaczenia. W zasięgu administracyjnym nadleśnictwa zarejestrowano 24 pomniki przyrody (głównie dąb szypułkowy i lipa drobnolistna), z czego 14 na gruntach lasów państwowych.
Rezerwaty przyrody zajmują 6,3% powierzchni nadleśnictwa. Są to rezerwaty leśne objęte ochroną częściową:

</doc>
<doc id="283907" url="https://pl.wikipedia.org/wiki?curid=283907" title="Trent (rzeka w Anglii)">
Trent (rzeka w Anglii)

Trent – rzeka w Wielkiej Brytanii, w środkowej Anglii o długości 298 km.
Rzeka wypływa ze źródeł na zachodnim zboczu Gór Pennińskich, między Biddulph a Mow Cop na południe od Manchesteru, okrąża Góry Pennińskie od południa, płynie przez Nizinę Angielską i uchodzi do Morza Północnego estuarium Humber (tworząc je wspólnie z rzeką Ouse).
Rzeka jest żeglowna od ujścia Derwent. Połączona jest kanałami z dorzeczami sąsiednich rzek, m.in. z Witham, Dee, Mersey.
Główne dopływy:
Ważniejsze miejscowości nad Trentem: Stoke-on-Trent, Burton-upon-Trent, Nottingham, Newark-on-Trent.

</doc>
<doc id="283908" url="https://pl.wikipedia.org/wiki?curid=283908" title="Kwas arachidonowy">
Kwas arachidonowy

Kwas arachidonowy – organiczny związek chemiczny, kwas tłuszczowy omega-6, odpowiednik występującego w orzeszkach ziemnych nasyconego kwasu arachidowego. Jest prekursorem m.in. prostaglandyn i prostacyklin.
Kwas ten jest ważnym składnikiem pokarmu człowieka (nienasycone kwasy tłuszczowe znane są jako witamina F). Może powstawać w tkankach większości ssaków (z wyjątkiem rodziny kotów) z kwasu linolowego. Kwas arachidonowy wchodzi w skład fosfolipidów błon komórkowych, jest wykorzystywany również jako prekursor do syntezy eikozanoidów (prostanoidów i leukotrienów), ważnych biologicznie związków. Z kwasu arachidonowego powstają na przykład prostaglandyny, które m.in. regulują kurczliwość naczyń krwionośnych i uczestniczą w reakcjach zapalnych, oraz leukotrieny, biorące udział w reakcjach zapalnych i alergicznych.
Pewne enzymy komórkowe np. fosfolipaza A2 potrafią odszczepiać cząsteczkę kwasu arachidonowego od fosfolipidu błonowego. Następnie kwas arachidonowy może zostać przekształcony przez inne enzymy (cyklooksygenazy, lipooksygenazę) do aktywnych biologicznie związków. Istnieją leki, które hamują produkcję tych związków z kwasu arachidonowego i w ten sposób działają przeciwzapalnie i przeciwgorączkowo. Takim lekiem jest np. kwas acetylosalicylowy.

</doc>
<doc id="283910" url="https://pl.wikipedia.org/wiki?curid=283910" title="Ring">
Ring



</doc>
<doc id="283914" url="https://pl.wikipedia.org/wiki?curid=283914" title="Henryk mazowiecki">
Henryk mazowiecki

Henryk Mazowiecki (ur. pomiędzy 1368 a 1370 w Rawie Mazowieckiej, zm. 1392 lub 1393 w Łucku) – biskup-nominat płocki (nie przyjął wyższych święceń) w latach 1390-1392/1393.
Życiorys.
Henryk mazowiecki był najmłodszym synem księcia mazowieckiego Siemowita III, oraz jego drugiej żony – księżniczki ziębickiej Anny.
Dzieciństwo Henryka upłynęło pod znakiem wielkiego skandalu na dworze Siemowita. Informacje przekazane przez kronikarzy (m.in. przez współczesnego tym wydarzeniom Janka z Czarnkowa, który jednak myli się w paru szczegółach) są na tyle sensacyjne, że historycy od dawna zastanawiają się, które z przedstawionych przez kronikarzy faktów są prawdziwe. Według Janka z Czarnkowa, książę przyszedł na świat na zamku w Rawie, gdzie została uwięziona jego matka oskarżona przez Siemowita III o zdradę. Dowody niewierności były dla księcia mazowieckiego na tyle wystarczające (mimo że faktu tego nie potwierdziły zeznania świadków – służby księżnej, poddanych zgodnie ze zwyczajem tamtych czasów torturom), że zdecydował się on uwięzić żonę do czasu rozwiązania połogu, a następnie kazał ją udusić, przekazując jednocześnie urodzonego chłopca na wychowanie ubogim wieśniakom.
Losem Henryka po jakimś czasie zainteresowała się córka Siemowita III z pierwszego małżeństwa – Małgorzata (wówczas już żona Kaźka słupskiego), która nie bacząc na ewentualny gniew ojca zabrała domniemanego trzyletniego brata na swój dwór do Słupska. Na Mazowsze Henryk powrócił dopiero w wieku ok. dziesięciu lat, kiedy to podobieństwo fizyczne wskazało Siemowitowi, że oskarżenia względem żony były bezpodstawne.
Krzywda wyrządzona najmłodszemu synowi skłoniła Siemowita do intensywnego zajęcia się wychowaniem Henryka i zabezpieczenia jego losu. Zgodnie z wcześniejszymi decyzjami, nie chcąc nadmiernie rozdrabniać dziedzictwa, Siemowit III przeznaczył najmłodszego syna do kariery duchownej. Wymógł jednak od swoich starszych synów przyrzeczenie, że gdyby Henryk zrezygnował z tej drogi, to wydzielą mu osobny dział.
Początkowo wydawało się, że Henryk zostanie duchownym. W tym też celu książę otrzymał 30 maja 1378 r. dobra prepozytury płockiej (jeszcze bez godności prepozyta otrzymanej dopiero w 1384 r.). Trzy lata później Siemowit III zapragnął nadać synowi dodatkowo prepozyturę łęczycka, tutaj jednak książę mazowiecki napotkał opór ze strony arcybiskupa gnieźnieńskiego Janusza Suchegowilka, który zdążył intratne stanowisko obsadzić już własnym kandydatem. Nie znoszący sprzeciwu Siemowit III nie dał za wygraną i zbrojnie najechał dobra arcybiskupie, które następnie były przez kilka lat przez siły mazowieckie okupowane (korzystając z zamieszania panującego w Polsce po śmierci Ludwika Węgierskiego).
18 marca 1390 Henryk dzięki staraniom przyrodnich braci Janusza I Starszego i Siemowita IV został nominowany przez papieża biskupem płockim i to pomimo tego, że książę nie miał wówczas wyższych święceń duchownych. Henryk pomimo objęcia intratnego stanowiska i czerpania z niego dużych dochodów odmówił przyjęcia sakry biskupiej.
W 1391 r. Henryk z namowy polskiego monarchy – Władysława Jagiełły zdecydował się udać do przebywającego u Krzyżaków Witolda, by przekonać go do zgody z bratem stryjecznym. Akcja dyplomatyczna skończyła się pełnym sukcesem i Witold ku wściekłości zakonu powrócił na Litwę. Tutaj wdzięczny za pogodzenie z Jagiełłą Witold oddał swoją siostrę Ryngałłę za żonę Henrykowi. Politycznie krok ten nie był jednak przemyślany, gdyż będący formalnie biskupem płockim książę złamał w ten sposób posiadane niższe święcenia duchowne, co dało stronie krzyżackiej argument potwierdzający brak szczerości aktu chrztu Litwy. Sprawa Henryka została zresztą skutecznie przez dyplomację krzyżacką wykorzystana.
Henryk mazowiecki niespodziewanie zmarł zimą 1392/1393 w Łucku, według źródeł otruty przez żądną władzy Ryngałłę. Można przypuszczać, że ewentualny wpływ na skrócenie życia Henryka mogła mieć również akcja podjęta przez Krzyżaków (którzy nawet w tym czasie podjęli akcję zbrojną na Litwie, chcąc dopaść mazowieckiego Piasta z zemsty za przeciągnięcie Witolda na polską stronę), czy książąt mazowieckich (zaniepokojonych perspektywą upomnienia się przyrodniego brata o należny mu zgodnie z umową spadek po ojcu).
Z małżeństwa z Ryngałłą Henryk nie doczekał się potomstwa. Został pochowany we wzgardzonej za życia katedrze płockiej.
Wątek wydarzeń, rozgrywających się na zamku w Rawie wplótł William Szekspir, pisząc swoją komedię "Opowieść zimowa".

</doc>
<doc id="283915" url="https://pl.wikipedia.org/wiki?curid=283915" title="ICalendar">
ICalendar

iCalendar – standard () wymiany informacji kalendarzowych opracowany przez IETF. Bywa czasami nazywany "iCal", od nazwy aplikacji firmy Apple, która jest jedną z implementacji tego standardu.
iCalendar pozwala użytkownikom na wymianę danych kalendarzowych, czyli informacji o terminach (np. datach spotkań – w celu ustalenia pasującego czasu i miejsca) i zadaniach do wykonania – np. przesyłając je za pośrednictwem poczty elektronicznej. Odbiorca wiadomości z danymi iCalendar (za pomocą odpowiedniego programu) może natychmiast łatwo odpowiedzieć – zaakceptować termin lub zaproponować inny.
Możliwe jest także "publikowanie" na stronach internetowych grafików pracy, rozkładów dnia, agend konferencji czy planów imprez do pobrania dla zainteresowanych planowanym przebiegiem nadchodzących wydarzeń.
Specyfikacja.
iCalendar jest następcą formatu vCalendar opracowanego pierwotnie przez firmę Versit, a potem przejętego przez Internet Mail Consortium (IMC) i wreszcie przez IETF. W standardzie tym dodano więcej szczegółów i zdefiniowano protokół transportowania takich danych. iCalendar został zaproponowany jako uniwersalny standard, który ma zastąpić własnościowe rozwiązania przyjęte w takich programach, jak Microsoft Outlook, Microsoft Exchange, Lotus Notes czy GroupWise. Obecnie trwa proces adaptacji standardu iCalendar.
Formaty plików iCalendar.
Dane iCalendar są zapisywane w plikach tekstowych kodowanych w standardzie ASCII, z każdą linią zakończoną symbolami CRLF (szesnastkowo: 0D0A).
Podstawowy obiekt.
Obiektem najwyższego poziomu w iCalendar jest tzw. "Calendaring and Scheduling Core Object". Jest to kolekcja informacji kalendarzowych i planowania, zazwyczaj te informacje będą umieszczone w pojedynczym obiekcie głównym, ale mogą być także w kilku obiektach głównych następujących sekwencyjnie po sobie. Pierwsza linia musi zawierać „BEGIN: VCALENDAR”, a ostatnia: „END: VCALENDAR”; zawartość pomiędzy tymi liniami, nazywana jest „icalbody”. Treść obiektu kalendarza iCalendar (icalbody) składa się z sekwencji „właściwości kalendarza” i jednego lub więcej „komponentów kalendarza”. Właściwości kalendarza odnoszą się do niego jako do całości. Komponenty kalendarza to kolekcje właściwości wyrażające poszczególne jego elementy. Komponent może na przykład określać:
Poniżej przedstawiony jest prosty przykład obiektu kalendarza (z ), który definiuje wydarzenie „Bastille Day Party” mające miejsce między 14 lipca 1997, godz. 17:00 (UTC) a 15 lipca 1997, godz. 03:59:59 (UTC):
 BEGIN:VCALENDAR
 VERSION:2.0
 PRODID:-//hacksw/handcal//NONSGML v1.0//EN
 BEGIN:VEVENT
 DTSTART:19970714T170000Z
 DTEND:19970715T035959Z
 SUMMARY:Bastille Day Party
 END:VEVENT
 END:VCALENDAR
Poszczególne typy komponentów są opisane poniżej.
Zadania do wykonania (VTODO).
 BEGIN:VCALENDAR
 VERSION:2.0
 PRODID:-//ABC Corporation//NONSGML My Product//EN
 BEGIN:VTODO
 DTSTAMP:19980130T134500Z
 SEQUENCE:2
 UID:uid4@host1.com
 ORGANIZER:MAILTO:unclesam@us.gov
 ATTENDEE;PARTSTAT=ACCEPTED:MAILTO:jqpublic@host.com
 DUE:19980415T235959
 STATUS:NEEDS-ACTION
 SUMMARY:Submit Income Taxes
 BEGIN:VALARM
 ACTION:AUDIO
 TRIGGER:19980403T120000
 ATTACH;FMTTYPE=audio/basic:http://host.com/pub/audio-
 files/ssbanner.aud
 REPEAT:4
 DURATION:PT1H
 END:VALARM
 END:VTODO
 END:VCALENDAR
Wpis (VJOURNAL).
 BEGIN:VCALENDAR
 VERSION:2.0
 PRODID:-//ABC Corporation//NONSGML My Product//EN
 BEGIN:VJOURNAL
 DTSTAMP:19970324T120000Z
 UID:uid5@host1.com
 ORGANIZER:MAILTO:jsmith@host.com
 STATUS:DRAFT
 CLASS:PUBLIC
 CATEGORY:Project Report, XYZ, Weekly Meeting
 DESCRIPTION:Project xyz Review Meeting Minutes\n
 Agenda\n1. Review of project version 1.0 requirements.\n2.
 Definition
 of project processes.\n3. Review of project schedule.\n
 Participants: John Smith, Jane Doe, Jim Dandy\n-It was
 decided that the requirements need to be signed off by
 product marketing.\n-Project processes were accepted.\n
 -Project schedule needs to account for scheduled holidays
 and employee vacation time. Check with HR for specific
 dates.\n-New schedule will be distributed by Friday.\n-
 Next weeks meeting is cancelled. No meeting until 3/23.
 END:VJOURNAL
 END:VCALENDAR
Czas Wolny/Zajęty (VFREEBUSY).
 BEGIN:VCALENDAR
 VERSION:2.0
 PRODID:-//RDU Software//NONSGML HandCal//EN
 BEGIN:VFREEBUSY
 ORGANIZER:MAILTO:jsmith@host.com
 DTSTART:19980313T141711Z
 DTEND:19980410T141711Z
 FREEBUSY:19980314T233000Z/19980315T003000Z
 FREEBUSY:19980316T153000Z/19980316T163000Z
 FREEBUSY:19980318T030000Z/19980318T040000Z
 URL:https://web.archive.org/web/20091209103401/http://www.host.com/calendar/busytime/jsmith.ifb
 END:VFREEBUSY
 END:VCALENDAR
Wymiana danych iCalendar.
Standard iCalendar jest zaprojektowany do opisywania danych opartych na kalendarzu (np. wydarzeń, terminów) i celowo nie definiuje, co robić z tymi danymi. Inne protokoły mogą być konieczne, aby negocjować, jak przetwarzać te dane, a ich transport może odbywać się przy użyciu dowolnego protokołu transportującego.
Dane iCalendar są zazwyczaj wymieniane przy użyciu tradycyjnych emaili. Kalendarz może być też współdzielony i edytowany przy użyciu serwera WebDav. Proste serwery sieciowe (używające protokołu HTTP) często są używane przez instytucje do publikacji danych iCalendar dotyczących nadchodzących wydarzeń, albo przez osoby do zakomunikowania statusu „jestem zajęty”. Serwisy www z listą planowanych wydarzeń umieszczają dane iCalendar wewnątrz stron, używając standardu hCalendar, czyli mikroformatu do wyświetlania danych iCalendar w formie języka XHTML.
Standard towarzyszący, "iCalendar Transport-Independent Interoperability Protocol" (iTIP) (), definiuje protokół wymiany obiektów iCalendar dla celów zarządzania czasem w grupach i planowania rozkładu zajęć (grafiku) przez "użytkowników kalendarza" („Calendar Users”, CUs); ktokolwiek inicjuje wymianę danych, przyjmuje rolę "organizatora" („Organizer”). Standard definiuje metody takie, jak: PUBLISH (publikuj), REQUEST (żądanie/prośba), REPLY (odpowiedź), ADD (dodaj), CANCEL (anuluj), REFRESH (aktualizuj), COUNTER (licznik – do negocjacji zmiany we wpisie) oraz DECLINE-COUNTER (do odrzucenia kontr-propozycji).
Inny standard towarzyszący, "iCalendar Message-based Interoperability Protocol" (IMIP) (), definiuje standardową metodę implementacji iTIP na standardowych internetowych transportach bazujących na usłudze email.
Programy obsługujące iCalendar.
Standard iCalendar jest obsługiwany przez wiele programów i usług do zarządzania informacją osobistą (PIM, Personal Information Managers), m.in. przez wymienione poniżej.
Lotus Notes.
Program Lotus Notes firmy IBM także obsługuje standard iCalendar od wersji 6.0. Istnieją pewne problemy, w większości poprawione w ostatnich wersjach.
Microsoft Outlook.
Microsoft Outlook także obsługuje standard iCalendar, i chociaż istnieją pewne problemy z jego zgodnością, to wiele z nich można naprawić przez instalację łatek.
Urządzenia obsługujące iCalendar.
Standard iCalendar jest obsługiwany przez niektóre urządzenia np. firmy www.wut.de. Są to urządzenia umożliwiające zdalne włączanie wyjść cyfrowych zgodnie z zaprogramowaną logiką lub według danych z pliku ics.

</doc>
<doc id="283916" url="https://pl.wikipedia.org/wiki?curid=283916" title="Reglamentacja">
Reglamentacja

Reglamentacja – wprowadzone czasowo lub na stałe ograniczenie wolnego obrotu pewnymi dobrami lub towarami, spowodowane przeważnie niedostatkiem tych dóbr lub towarów i koniecznością ich "racjonowania"; zjawisko typowe dla gospodarki okresu wojennego i tuż po wojnie, a także, w różnych formach, dla gospodarek państw socjalistycznych.
Reglamentację określają przepisy wydane przez administrację państwową. Reglamentację wprowadzano przeważnie wraz z emisją różnego rodzaju bonów towarowych i kartek żywnościowych (po 1981), uprawniających do nabycia ściśle określonej ilości pewnego towaru.
Reglamentacja towarów w PRL.
Stosowana m.in. w Polsce w różnych okresach po 1945, dotyczyła zarówno żywności, dóbr codziennego użytku i używek (cukier, mięso, tłuszcze, słodycze, buty, środki czystości, papierosy, alkohol, kawa), jak też dóbr bardziej „luksusowych” (samochody, meble) i materiałów (np. cement, cegła, papier).

</doc>
<doc id="283917" url="https://pl.wikipedia.org/wiki?curid=283917" title="Internet Mail Consortium">
Internet Mail Consortium

Internet Mail Consortium (IMC) – organizacja z siedzibą w Santa Cruz, Kalifornia, utworzona w 1996 r. przez Paula Hoffmana i Dave'a Crockera, która promuje internetowe standardy poczty elektronicznej. Do członków założycieli należą m.in. Microsoft, Netscape, Qualcomm i Sun Microsystems. IMC rejestruje listy funkcji poczty elektronicznej obsługiwanych przez programy tworzone przez jej członków, jak również listy RFC dla wszystkich standardów poczty elektronicznej.

</doc>
<doc id="283919" url="https://pl.wikipedia.org/wiki?curid=283919" title="Gilbert Hérail">
Gilbert Hérail

Gilbert Hérail (zm. 12 grudnia 1200) – dwunasty wielki mistrz zakonu templariuszy w latach 1193–1200.
Był komandorem Jerozolimy i skarbnikiem zakonu za rządów mistrza Arnauda de Toroge. Mistrz Prowansji i Hiszpanii w latach 1184–1190. Mistrz wszystkich zachodnich prowincji zakonu tzw. mistrz Zachodu w latach 1190–1193. Jego działalność jako mistrza zachodnich prowincji, szczególnie w Hiszpanii, spotkała się z bardzo przychylną oceną mu współczesnych, co utorowało mu drogę do urzędu wielkiego mistrza.
Jako wielki mistrz Erail zabiegał o potwierdzenie wszystkich przywilejów zakonu i zdobycie następnych. Umożliwiały to doskonałe stosunki między wielkim mistrzem a papieżem Innocentym III. Chęć pomnażania dóbr ziemskich doprowadziła do konfliktu z joannitami w 1198 o własność lenna między Margat a Velanie w Ziemi Świętej, który to spór został zażegnany dopiero po papieskim upomnieniu obu zakonów.

</doc>
<doc id="283920" url="https://pl.wikipedia.org/wiki?curid=283920" title="Promienie UV">
Promienie UV



</doc>
<doc id="283922" url="https://pl.wikipedia.org/wiki?curid=283922" title="Szalupa">
Szalupa

Szalupa – łódź, najczęściej otwarta, wożona na pokładzie statku. Może mieć napęd wiosłowy lub motorowy. Szalup używa się jako łodzi ratunkowych lub łodzi roboczych.

</doc>
<doc id="283923" url="https://pl.wikipedia.org/wiki?curid=283923" title="Paweł Drumlak">
Paweł Drumlak

Paweł Drumlak (ur. 2 marca 1976 w Szczecinie) – polski piłkarz grający na pozycji pomocnika, jednokrotny reprezentant Polski.
Wychowanek Stali Stocznia Szczecin. Najdłużej reprezentował barwy Pogoni Szczecin (1992–2002 z przerwą w sezonach 1994–1995 i 1995–1996, kiedy grał w Energetyku Gryfino i FC Luzern). Debiut w I lidze zaliczył 9 sierpnia 1997 w meczu Pogoń Szczecin – Polonia Warszawa. W 2003 przeszedł do Zagłębia Lubin. Od 2004 do 24 kwietnia 2007 był zawodnikiem Cracovii, gdzie w wyniku otwartego konfliktu z zarządem klubu grał bardzo mało i po wielu perturbacjach rozwiązał z klubem kontrakt. W kwietniu 2011 został oskarżony o udział w ustawieniu meczu Cracovii z Zagłębiem Lubin. W listopadzie 2015 roku został prawomocnie skazany przez Sąd Okręgowy we Wrocławiu za udział w ustawieniu meczów Cracovii z Zagłębiem Lubin.
Paweł Drumlak wystąpił w 170 meczach I ligi, zdobył 17 bramek.
Kariera reprezentacyjna.
Rozegrał 45 minut w reprezentacji Polski, w towarzyskim meczu z Wyspami Owczymi 10 lutego 2002 w Limassol. W 1999 r. pojechał także z kadrą U-23 na towarzyski turniej do Ameryki Południowej, w którym wystąpił w przegranym 0-5 meczu z młodzieżową reprezentacją Argentyny.

</doc>
<doc id="283924" url="https://pl.wikipedia.org/wiki?curid=283924" title="Janusz Młodszy">
Janusz Młodszy

Janusz Młodszy (ur. ok. 1382, zm. 18 października 1422) – przedstawiciel mazowieckiej linii dynastii Piastów.
Najstarszy syn księcia mazowieckiego Janusza I Starszego i Danuty Anny litewskiej. 
W związku z przygotowywaniem Janusza do objęcia władzy na Mazowszu książę został wysłany do Krakowa, gdzie znalazł się na dworze Władysława Jagiełły.
Około 1400 książę poślubił Katarzynę Melsztyńską, córkę poległego 12 lub 16 sierpnia 1399 w bitwie nad Worsklą z Tatarami Spytka z Melsztyna. Powodem małżeństwa mazowieckiego Piasta ze zwykłą szlachcianką był ogromny majątek, jaki pozostawił po sobie jej ojciec. Potwierdza to olbrzymi posag w wysokości 5000 grzywien, jaki do małżeństwa miała wnieść Katarzyna. Okazała się jednak, że bracia księżnej zwlekali wiele lat z wypłaceniem należnych sum i dopiero w 1420 po serii procesów zdecydowali się uiścić całą kwotę. Posag Katarzyny został zabezpieczony przez Janusza na dobrach skupionych wokół Różana i Nura.
Janusz Młodszy zmarł bezpotomnie w 1422, nie doczekawszy się objęcia księstwa mazowieckiego z rąk długowiecznego ojca. Katarzyna Melsztyńska po jego śmierci wyszła ponownie za mąż, za pana małopolskiego Mikołaja Białuchę z Michałowa.

</doc>
<doc id="283925" url="https://pl.wikipedia.org/wiki?curid=283925" title="Grzywna (jednostka miar)">
Grzywna (jednostka miar)

Grzywna () – jednostka masy używana w średniowieczu w Polsce, Czechach i na Rusi oraz jednostka płatnicza. Jedna grzywna mennicza polska oznaczała masę około połowy funta karolińskiego (połowa 367 g - ok. g; II poł. XI w.).
Rozróżniano grzywny:
Grzywny były używane również w charakterze jednostek monetarnych. W niektórych krajach Europy zachodniej pod nazwą "marka".
Grzywna mennicza krakowska w XIV i XV w. reprezentowała grzywnę menniczą polską.
Istniały też grzywny żelazne, jak grzywna siekieropodobna czy grzywna grotopodobna, funkcjonujące jako płacidło, czyli pieniądz przedmiotowy.

</doc>
<doc id="283926" url="https://pl.wikipedia.org/wiki?curid=283926" title="Łódź (jednostka pływająca)">
Łódź (jednostka pływająca)

Łódź – mała jednostka pływająca (statek wodny), zwykle odkrytopokładowa, używana na akwenach śródlądowych i morskich. Pierwsze łodzie wiosłowe były wydrążonymi kłodami drewna. Łódź ze skór budowano pokrywając skórami zwierzęcymi drewniany szkielet łódki. Kajaki indiańskie mają poszycie chroniące przed wodą zrobione ze skór fok. Indianie amerykańscy robili canoe z kory. Canoe różnią się od innych łódek wagą, gdyż są lekkie i można je przenosić lądem. W obecnych czasach do budowy canoe używa się innych (w większości sztucznych) materiałów, lecz kształt współczesnych kajaków pochodzi od dawnych indiańskich canoe budowanych z kory.
Rodzaje napędu:
Często występuje kombinacja kilku napędów np. żaglowego i wiosłowego.
Podział łodzi ze względu na zastosowanie:
Inne:
Sztuka budowy łodzi nazywa się szkutnictwem.

</doc>
<doc id="283929" url="https://pl.wikipedia.org/wiki?curid=283929" title="Qualcomm">
Qualcomm

Qualcomm, Inc. – amerykańskie przedsiębiorstwo informatyczne z siedzibą w San Diego, w stanie Kalifornia, specjalizujące się w komunikacji bezprzewodowej. Od początku zajmowało się technikami satelitarnymi, stało się znane m.in. z techniki CDMA używanej w telefonach komórkowych i satelitarnych. Jego znanym powszechnie produktem jest program do obsługi poczty elektronicznej Eudora. Znane jest również jako przedsiębiorstwo, które opracowało technologię wyświetlaczy IMoD.
Twórca mikroprocesorów serii Snapdragon.

</doc>
<doc id="283931" url="https://pl.wikipedia.org/wiki?curid=283931" title="Reflektometr">
Reflektometr

Reflektometr – elektroniczny przyrząd pomiarowy służący głównie do pomiarów długości i tłumienności przewodów miedzianych, a także włókien światłowodowych, stosowanych w torach telekomunikacyjnych.
Reflektometry można podzielić na:
Działanie przyrządu polega na porównaniu parametrów impulsu pomiarowego wysyłanego w kierunku przewodu badanego z impulsem powrotnym odbitym od końca przewodu (lub od jego niejednorodności, występujących na przykład w punktach łączenia poszczególnych odcinków). Na podstawie pomiaru czasu potrzebnego na powrót sygnału i charakteru jego zniekształceń można dość precyzyjnie ocenić długość przewodu, jego budowę (stopień jego niejednorodności), tłumienność całkowitą i jednostkową (zwykle mierzoną w dB/km) i charakter uszkodzenia (to znaczy czy jest to przerwa, zwarcie, czy zmiana tłumienności spowodowana przykładowo dostaniem się do przewodu wody).
Reflektometry stosuje się w telekomunikacji w sieciach światłowodowych i miedzianych do lokalizacji usterek, powstałych między innymi wskutek przerwania kabla. Dzięki temu przyrządowi można sprawdzać połączenia wykonane jednorodnym (jednomodowym i wielomodowym) włóknem światłowodowym powyżej 50 kilometrów. Oprócz samego przyrządu bardzo często wykorzystuje się komputery, dzięki którym (i odpowiedniemu oprogramowaniu) można określić dość dokładnie miejsce usterki. Najnowsze reflektometry są urządzeniami mikroprocesorowymi, które w sposób mniej lub bardziej automatyczny potrafią zmierzyć, przetworzyć i wyświetlić na ekranie pełne dane dotyczące parametrów badanego kabla.
Inna odmiana reflektometrów stosowana jest w radiokomunikacji do pomiaru współczynnika fali stojącej. Parametr ten opisuje dopasowanie impedancji linii na drodze wzmacniacz mocy–antena. Z powodu niedopasowania część energii zostaje odbita od końca linii i wraca do wzmacniacza mocy zamieniając się na ciepło i nie jest wypromieniowana przez antenę. W skrajnym przypadku, jeżeli ilość wydzielonego ciepła jest duża, może dojść do fizycznego uszkodzenia stopnia mocy nadajnika.

</doc>
<doc id="283933" url="https://pl.wikipedia.org/wiki?curid=283933" title="Wiosło">
Wiosło

Wiosło – ręczny pędnik łodzi wykonany z drewna, tworzyw sztucznych, lekkich stopów metali lub kombinacji tych materiałów. Ze względu na budowę wiosła dzieli się na:
Wiosła jednopiórowe (szalupowe).
Wiosła te służą do wiosłowania w dulkach na szalupach, łodziach roboczych, rekreacyjnych, a także na łodziach sportowych (wyczynowych). Wiosła tego typu składają się z następujących elementów:
Punkty trzeci i czwarty dotyczą tylko typowych wioseł szalupowych.
Wiosła jednopiórowe (pagaje, kanadyjskie).
Wiosła tego typu służą do wiosłowania z ręki na kanadyjkach, także na żaglówkach i motorówkach jako napęd pomocniczy. Wiosłuje się nimi również na deskach SUP (deskach podobnych do używanych do surfingu) oraz na smoczych łodziach. Wiosła te składają się z następujących elementów: 
Wiosła dwupiórowe.
Wiosła te służą do wiosłowania na kajakach. Składają się z:
Wiosła pychowe.
Służą do odpychania się od dna, a także na głębszej wodzie do wiosłowania z ręki, stojąc – na pychówkach, a także żaglówkach. W Anglii nadal żywa jest tradycja (obecnie już tylko rekreacyjnego i sportowego) wiosłowania na pych na puntach.

</doc>
<doc id="283934" url="https://pl.wikipedia.org/wiki?curid=283934" title="Johan Alexander Nederbragt">
Johan Alexander Nederbragt

Johan Alexander Nederbragt (ur. 29 lutego 1880 r. w Heteren, zm. 5 września 1953 w Hadze) – holenderski polityk, działacz Ligi Narodów.
Urodził się w rodzinie kalwińskiej. Był synem Gerrita Willema, dyrektora miejscowej szkoły.
W 1907 roku został zatrudniony w redakcji konserwatywnej gazety "De Standaard". W tym czasie równolegle uzupełniał swoje wykształcenie w zakresie ekonomii politycznej. W 1918 roku obronił dysertację doktorską w Holenderskiej Szkole Handlu w Rotterdamie. Pracował jako ekspert ekonomiczny Ligi Narodów. W 1933 rozważano jego kandydaturę na stanowisko Wysokiego Komisarza Ligi Narodów w Wolnym Mieście Gdańsku. Od września 1934 do 1 września 1939 pełnił funkcję neutralnego prezydenta Rady Portu i Dróg Wodnych Gdańska. Po wybuchu II wojny światowej i rozwiązaniu Rady Portu przez hitlerowców powrócił do Holandii i od 15 stycznia 1940 do 14 czerwca 1946 sprawował funkcję burmistrza miasta Voorburg. Po wojnie był m.in. w latach 1946–1948 pierwszym konsulem generalnym w Jerozolimie, a potem do 1 lutego 1951 posłem Holandii w Izraelu.

</doc>
<doc id="283935" url="https://pl.wikipedia.org/wiki?curid=283935" title="Przeciszów">
Przeciszów

Przeciszów () – wieś w Polsce, położona w województwie małopolskim, w powiecie oświęcimskim, siedziba gminy Przeciszów. We wsi krzyżują się droga krajowa 44 z drogą wojewódzką 949.
Przeciszów z licznymi stawami należy do Doliny Karpia. Wieś założono w XIII w. Od XV do XVIII w Przeciszowie rezydował ród Myszkowskich, zasiadający w senacie I Rzeczypospolitej aż po wiek XVIII. Dzięki nim we wsi na wielką skalę rozwinęła się hodowla karpia. Stawy przyrębskie, gdzie występuje ponad 200 gatunków ptaków, zostały wpisane na listę Natura 2000.
Nazwa.
Nazwa Przeciszów jest nazwą dzierżawczą od jednej z form imienia Przedsław. W gwarze ludowej wymawiana jako Przejców. Po raz pierwszy wzmiankowana została w 1396 roku jako "Przecznow".
Według legendy po najeździe tatarskim w XIII wieku książę cieszyński nadał wieś rycerzowi Przecisławowi jako lenno za zasługi wojenne. Na znak zwycięstwa oręża polskiego nad Tatarami Przecisław zasadził wokół folwarku 24 dęby ułożone w kształt podkowy. Właśnie od jego imienia ma pochodzić nazwa wsi. Inna legenda mówi o królowej Bonie, która podczas pobytu w Przeciszowie w 1513 r. usiadła pod ściętym w 2006 r. dębem, wsłuchana w szum drzew i śpiew ptaków, mówiąc: „Ale tu piękna prze cisza”. Po połączeniu słów powstała nazwa Przeciszów. Inna hipoteza głosi że żona jednego z Myszkowskich urodziła 6 córek i w końcu upragnionego syna. Z wielkiej radości dostała psychozy poporodowej i biegając po ogrodach wołała: „przecie syn, przecie syn”. Z połączenia tych słów powstał Przeciszów.
Kwestią sporną jest identyfikowanie Przeciszowa ze wzmiankowaną wcześniej w okolicy w innym wypadku zaginioną wsią "Hartmansdorf" (Hartundisdorff w 1292, parafia Villa Hertmanni w 1326 i Hartmansdorff w 1400).
Geografia.
Wieś usytuowana jest w obrębie Makroregionu Kotliny Oświęcimskiej, w której wyróżnione są dwa mezoregiony:
Pod względem ukształtowania terenu w Przeciszowie można wyróżnić dwie formy tj. płaską (nizinna), oraz wysoczyznową o falistej wierzchowinie Podgórza Wilamowickiego. W części północnej występują lokalne tereny podmokłe i zabagnione.
Południowa część gminy Przeciszów, należąca do Pogórza Wilamowickiego, posiada charakter falisty o wierzchowinie wyniesionej do 280–290 m n.p.m.
Najbardziej urozmaicony obszar pod względem rzeźby i krajobrazu występuje w części środkowej i południowej wsi. Obszar ten charakteryzuje się wyrównanymi, szerokimi garbami oraz pojedynczymi wzgórzami, które są rozcięte siecią wąskich, głębokich i nieckowatych dolin.
Klimat.
Przeciszów położony jest w środkowoeuropejskiej strefie klimatycznej, gdzie następuje łączenie się wpływów klimatu kontynentalnego i morskiego. Obszar wsi stanowi przejście od tarnowskiej do podkarpackiej dzielnicy rolniczo-klimatycznej i leży w dolnej partii umiarkowanie ciepłego piętra klimatycznego.
Wody.
Przeciszów cechuje się dużą ilością wód powierzchniowych. W systemie hydrograficznym wyróżnić można cieki, rowy i stawy. Cały obszar wsi znajduje się w dorzeczu górnej Wisły i odwadniany jest przez potoki:
Wszystkie to prawe dopływy Wisły. Pod względem hydrograficznym 100% obszaru wsi odwadniane jest bezpośrednio przez cieki i rowy należące do prawostronnej zlewni rzeki Wisły, tworząc zlewnię I-rzędu.
Przez stawy przyrębskie przebiega Żółty Szlak Turystyczny Zabytków Ziemi Oświęcimskiej.
Stawy.
Do największych stawów zaliczają się: Pastwiska, Kanonik, Przyręb, Nowieńczyk, Marysin Dolny, Górecznik Górny, Górecznik Dolny.
Ogółem odnotowano tu ponad 200 gatunków ptaków, z czego 124 to gatunki lęgowe, zaś 75 gatunków ptaków to gatunki przelotne. Występują tu m.in.: perkoz rdzawoszyi, perkoz zausznik, bąk, bączek, łabędź niemy, błotniak stawowy, kropiatka, sieweczka obrożna, rycyk, rybitwa zwyczajna, rybitwa czarna, rokitniczka, trzcinniczek, trzciniak, łysek oraz mewa mała. Stwierdzono też nieregularne gnieżdżenie się ślepowrona i rybitwy białowąsej.
Stawy pozbawione lustra wody jak również wyspy gęsto porośnięte roślinnością są miejscami legowiskami dla gniazdujących ptaków siewkowatych a także miejscem dla płazów oraz niektórych owadów.
Szatę roślinną stawów tworzą m.in. zespoły trzcin i oczeretów oraz szuwary wielkoturzycowe. Na groblach występują pasy zarośli wierzbowych oraz pojedyncze okazy wierzb. W sąsiedztwie stawów rozciągają się zbiorowiska łąk świeżych, fitocenozy pastwiskowe oraz synantropijne zespoły polne. Charakterystyczną rośliną jest kotewka orzech wodny.
Flora.
Obszar gminy Przeciszów według podziału geobotanicznego W. Szafera wchodzi w skład:
Należy do rejonów zróżnicowanych pod względem siedliskowym. Stosunkowo duży obszar (doliny Wisły, doliny potoku Bachórz i Łowiczanki) charakterystyczny jest dla niżowych łęgów olszowych i jesionowo-olszowych siedlisk wodogruntowych okresowo lekko zabagnionych.
Szata roślinna terenu wsi wykazuje wyraźne zróżnicowanie pozwalające na wyodrębnienie trzech rejonów:
W północno-wschodniej części tego rejonu gminy wytworzyły się specyficzne zespoły roślinności związane z kompleksem stawów Przyrąb, wśród których przeważają zbiorowiska szuwarowe.
Zbiorowiska leśne tej części obszaru gminy związane są z rezerwatem „Przeciszów” zajmującym obszar ok. 86 ha, gdzie dominuje las mieszany z udziałem: dębu, grabu, lipy, sosny.
We wschodniej części tego rejonu gminy występują dwa kompleksy leśne z udziałem dębu i sosny – są to Las Dulski i Bażantarnia (Łowiczki Pańskie). W tym rejonie zachowały się dęby o znacznych wymiarach.
Wśród zabudowy wiejskiej występuje roślinność synantropijna silnie związana m.in. z istniejącymi ogrodami przydomowymi, sadami, uprawami warzywniczymi. W części zachodniej, w dolinie potoku Bachórz, występują zbiorowiska roślin związanymi z tutejsze stawy a także zbiorowiska łąk nadrzecznych.
Najliczniej odnotowane zostały gatunki roślin występujących na siedliskach leśnych – 110, łąkowych – 102, zaroślowych – 90 i nadwodnych – 93. Stosunkowo licznie notowane były gatunki rosnące na siedliskach ruderalnych – 73, natomiast liczba gatunków roślin odnotowanych na pozostałych siedliskach wynosiła: murawy piaszczyskowe – 29, rośliny wodne – 26, segetalne – 14, murawy kserotermiczne.
Na terenie wsi stwierdzono podczas badań florystycznych występowanie 9 gatunków roślin objętych ochroną ścisłą. Najliczniej reprezentowanym jest grzybieńczyk wodny. Inne to: kruszczyk szerokolistny, barwinek pospolity, kotewka orzech wodny, bluszcz pospolity, salwinia pływająca, skrzyp olbrzymi, wawrzynek wilczełyko i storczyk szerokolistny.
Z punktu widzenia walorów przyrodniczych na terenie gminy na uwagę zasługują:
Z przeglądu i oceny 147 drzew przeprowadzonej w drugiej połowie 1999 r. na terenie gminy Przeciszów do ochrony pomnikowej wytypowano 21 egzemplarzy. W grupie tych drzew znajduje się 14 dębów szypułkowych, 5 lip drobnolistnych i 2 jesiony wyniosłe. Ponadto wytypowano 18 egzemplarzy drzew semipomnikowych, które w przyszłości mogą być objęte ochroną prawną. Są to głównie: dęby szypułkowe, klony zwyczajne, lipy drobnolistne, kasztanowce białe i grab pospolity.
21 grudnia 2006 r. wycięto dąb szypułkowy przy ul. Szkolnej, pomnik przyrody o obwodzie miał 585 cm. Miał ok. 750 lat. Według legendy siedziała pod nim królowa Bona.
W 2006 r. zniszczono również w dużej części zieleń przykościelną w formie okalającej ogrodzenie kościoła pod wezwaniem Narodzenia św. Jana Chrzciciela kolekcji lip drobnolistnych, przy czym 1 egzemplarz osiągał rozmiary drzewa pomnikowego, a pozostałe charakteryzowały się obwodami od 210 do 276 cm.
Fauna.
Bogato rozwinięta jest grupa kręgowców – szczególnie ptaków zarówno lądowych jak i błotno-stawowych, występująca szczególnie w dolinie Wisły, stanowiącej jeden z głównych szlaków sezonowych wędrówek ptaków w Polsce. Kompleks stawów występujący w obszarze zalewowym Wisły, stanowi miejsce ostoi i żerowania ptaków na szlaku przelotów.
Stwierdzono występowanie: myszołowa, pustułki, sowy – puszczyka, bociana białego, kukułki, dzięciołów – zielonego, zielonosiwego i dużego. Spośród ptaków śpiewających objętych ochroną obecne są: sikory, kosy, piecuszek, piegża, drozd śpiewak i wiele innych. Występuje również bażant.
Wśród ssaków licznie reprezentowana jest sarna, sporadycznie można spotkać dzika, natomiast z mniejszych ssaków występują gatunki pospolite: zając, lis, a także prawnie chroniony jeż zachodni, mające swoje ostoje m.in. w rezerwacie przyrody „Przeciszów”.
Na terenie kompleksu stawów prowadzona jest hodowla ryb, głównie karpia.
Gleby.
Typy i rodzaje gleb związane są z charakterem i pochodzeniem utworów powierzchniowych. Z punktu widzenia występowania skały macierzystej obszar gminy podzielić można na dwie części. Część północna do torów kolejowych PKP Kraków – Oświęcim odznacza się glebami wykształconymi z aluwiów rzeki Wisły o ciężkim poziomie ilastym lub gliniastym. Część południowa wsi zbudowana jest z utworów lessowych i lessowatych, które zostały osadzone warstwowo o różnej miąższości na utworach trzeciorzędowych.
Wśród gleb użytkowanych przez rolnictwo dominują gleby bielicowe i pseudobielicowe, wyługowane i brunatne właściwe oraz mady. W składzie mechanicznym gleb (gatunków gleb) przeważają zdecydowanie lessy i utwory lessowate zwykłe i ilaste oraz gleby ciężkie i średnie z udziałem glin średnich, pyłów zwykłych i pyłów ilastych. O wartości gleb gminy świadczą klasy bonitacyjne i kompleksy ich rolniczej przydatności.
Ok. 90% powierzchni wsi stanowią gleby dobre i średnie.
Oświata i kultura.
Na terenie Przeciszowa znajdują się dwie szkoły:
Łącznie w szkołach uczy się 550 uczniów, a liczba oddziałów wynosi 27.
Na terenie wsi znajduje się również przedszkole w Przeciszowie z filią w Przeciszowie-Podlesiu. Wymienione obiekty zaspokajają potrzeby mieszkańców.
W miejscowości znajdują się także: ośrodek zdrowia, ochotnicza straż pożarna (założona w 1911), dom kultury, a przy nim klub modelarski „Orzeł”, Klub Seniorów, Koło Gospodyń Wiejskich, zespół „Same Swoje”. W domu kultury mieści się też Gminna Biblioteka Publiczna, z której korzysta kilkuset mieszkańców. Biblioteka wydaje od 2005 r. kwartalnik „Wieści Gminy Przeciszów”.
Religia.
Dominującą religią jest rzymski katolicyzm. W Przeciszowie znajduje się katolicka parafia pw. Narodzenia św Jana Chrzciciela. Chrześcijaństwo dotarło do wsi zapewne w X lub XI wieku. W XVI w. ludność przeszła na kalwinizm. Religia ta wprowadzona przez Zygmunta Myszkowskiego kojarzyła się chłopom głównie ze wzrostem obciążeń feudalnych, nie zaś reformą kościoła. Pańszczyzna wynosząca jeszcze za czasów Wawrzyńca Myszkowskiego „1 dzień w tygodniu wchodząc do pracy w godzinę po wschodzie słońca i schodząc z pracy na godzinę przed zachodem słońca” znacznie wzrosła w ciągu następnych lat. W 1578 r. za sprawą biskupa Piotra Myszkowskiego zatriumfował we wsi ponownie katolicyzm.
W 1880 r. przeprowadzony spis ludności wykazał, że na 2535 osób katolicy to 97%, a Żydzi 3%.
Sport.
W Przeciszowie działa „Ludowy Klub Sportowy Przeciszovia”.
Gospodarka.
W Przeciszowie przeważają branże o charakterze usługowo-produkcyjnym oraz handlowym. Działa kilka sklepów spożywczych, przemysłowych oraz odzieżowych.
Ze względu na pobliski park rozrywki Energylandia, w Przeciszowie zaczęły się pojawiać hotele i restauracje.
We wsi funkcjonuje od 1950 r. Rolnicza Spółdzielnia Produkcyjna (RSP) im. 1 Maja. Jest właścicielem licznych pól, kilku stawów rybnych, silosów oraz zespołu podworskiego. Pracę znajduje tam ok. 40 osób.
Historia.
Otoczenie Przeciszowa było obszarem intensywnego osadnictwa już w XIII wieku na terenie kasztelanii oświęcimskiej. Miejscowość leży na trasie jednego z głównych średniowiecznych szlaków handlowych, wiodący z Ukrainy przez Kraków, Skawinę, Zator, Oświęcim, dalej do krajów niemieckich i Włoch. Drogą wożono w kierunku Wrocławia sól wysokiej jakości, zwaną na Zachodzie oświęcimską. Obok soli był jeszcze jeden artykuł handlu – woły, których liczba ok. połowy XV w. sięgała kilku tysięcy sztuk rocznie. Dostarczały ich zwłaszcza okolice Jarosławia, Rzeszowa, a nawet szły one jako tranzyt z Mołdawii. Pierwsza wzmianka w postaci "Przecznow" wystąpiła jednak dopiero w 1396 (wymieniono ją również w sfałszowanym dokumencie datowanym na rok 1384). Stąd część badaczy utożsamia ją z wcześniej wzmiankowaną wsią "Hartundisdorff", wymienioną w dokumencie lokacyjnym miasta Zator, wystawionym 10 listopada 1292, a znanym z odpisu z 1569. Później wzmiankowano ją w spisie parafii dekanatu Zator w roku 1326 jako "Villa Hertmanni". W 1400 roku nazwa ta pojawiła się po raz ostatni jako Hartmansdorff, czyli rok po tym gdy pojawiła się nazwa "Przecznow".
Tak więc można by założyć, że miejscowość została założona w XIII wieku najpewniej przez rycerzy niemieckich. Historia wsi nierozerwalnie związana jest z dziejami Księstwa Oświęcimsko – Zatorskiego. Przez Przeciszów biegła trasa przemarszu wojsk tatarskich, które po zdobyciu Krakowa w dniu 22 marca 1241 r. skierowały się na Śląsk. Oprócz grupy Baidara przez Zator i Oświęcim przechodziły także wojska Burondaja w czasie kolejnego najazdu w latach 1259–1260. Pierwsza pisemna wzmianka o Przeciszowie pochodzi z 10 listopada 1292 parafia została założona najprawdopodobniej w latach 40. XIV w.
Z XIX w. pochodzi informacja dotycząca małżeństwa Jana II z siostrą bądź bardzo bliska krewną Jagiełły – Jadwigą. W dokumencie z 23 lutego 1396 książę oświęcimski nadał jej tytułem oprawy Zator, Spytkowice, Osiek, a także Przeciszów, co następnie król czeski Wacław potwierdził.
Wiek XVI przynosi pewne zmiany na terenie Księstwa. W okresie wojen husyckich zostają usunięci niemieccy dzierżawcy Przeciszowa, a książęta oświęcimscy w 1437 oddają wieś w zastaw mieszczaninowi krakowskiemu Jerzemu Szwarcowi. Olbrzymie znaczenie dla Przeciszowa ma przybycie na teren księstwa wojewodzica łęczyckiego – Dzierżka z Rytwian herbu Jastrzębiec, będącego zarazem bliskim krewnym arcybiskupa gnieźnieńskiego.
Według tradycji rodzimej Myszkowscy mieli pojawić się tam jeszcze w XIV w. Protoplasta rodu Jan miał otrzymać z rąk swego brata arcybiskupa gnieźnieńskiego Wojciecha Jastrzębca majątek Przeciszów w Księstwie Oświęcimskim, Mirów w woj. krakowskim i Lutultów w Ziemi Wileńskiej. Potomkowie tegoż Jana pisali się od nazw tych majątków, tzn. z Przeciszowa i Mirowa, a nazwisko przybrali od wsi Myszkowa należącej do dóbr mirowskich. Członkowie tego rodu byli marszałkami, wojewodami, biskupami, kasztelanami i z racji tego zasiadali w senacie I Rzeczypospolitej aż po wiek XVIII.
Myszkowscy poświęcali wiele uwagi rozwojowi hodowli ryb, a w samym Przeciszowie posiadali trzy stawy: Wawrzek, Kasztelan i Myszkowski. Właściciel Przeciszowa Zygmunt Myszkowski i posiadacz Spytkowic, syn Wawrzyńca – Mikołaj Myszkowski byli zwolennikami reformacji. Rozpropagowali na terenie wsi kalwinizm. Za ich przykładem na religię tę przeszli chłopi, co było ewenementem na owe czasy, bowiem wyznanie uznawano za szlacheckie. W 1578 r. za sprawą biskupa krakowskiego Piotra Myszkowskiego bez większych trudności powrócił katolicyzm.
Miejscowa ludność miała okazję zobaczyć:
W 1595 roku wieś położona w powiecie śląskim województwa krakowskiego była własnością Aleksandra Myszkowskiego. W latach 1975–1998 wieś administracyjnie należała do województwa bielskiego.
W XVIII w. tylko raz głośno było o Przeciszowie za sprawą rekrutów. Pod koniec stulecia miało miejsce pewne wydarzenie, które zbulwersowało miejscową ludność. Ukrywający się przed poborem parobkowie przeciszowscy zamordowali 16 lipca 1797 r. włosienickiego wójta w tamtejszej karczmie „Wygrana”. W wyniku śledztwa przeprowadzonego przez ekonoma włosienickiego Jacentego Orzechowskiego czterech rekrutów stanęło przed zwierzchnością w celu wyjaśnienia przyczyn tragedii.
Ostatnim właścicielem z Myszkowskich byli wnukowie Zygmunta: Ferdynand i Władysław. Ich ojciec Zygmunt (tak jak dziad, lecz katolik) wraz ze stryjami utworzyli za zgodą sejmu ordynację w Pińczowie. Jedynymi spadkobiercami tejże fortuny byli Ferdynand i Władysław, toteż dobra przeciszowskie przekazano na rzecz Konwentu Dominikanów Krakowskich.
Wszyscy właściciele Przeciszowa z rodu Myszkowskich od 1441 r. do XVIII w.:
Po rozbiorach Polski wieś pozostawała w rękach austriackich. Kolejnymi właścicielami byli:
Następnie, od 1833 r. aż do II wojny światowej Przeciszów należał do rodu Potockich. Właścicielami wsi byli m.in.:
Pierwsze przymiarki do budowy szkoły poczyniono w 1842 r. Hrabia Maurycy Eustachy Potocki zaproponował: materiały budowlane, pewną kwotę pieniędzy na pensję nauczyciela i opał na zimę (pod warunkiem wyłożenia przez gminę pewnych środków na ten cel). Jednakże do zrealizowania tych planów nie doszło, bowiem jeden z deputowanych gromadzkich stwierdził: „Nasi ojcowie szkoły nie potrzebowali, żyli, toteż i my bez nauki się obejdziemy”. W dwa lata później mieszkańcy gminy sami postanowili się opodatkować na budowę szkoły. Swą pomoc zadeklarował także miejscowy proboszcz. Jednak cała realizacja była bardzo powolna, aż w końcu hrabia Potocki wycofał się z projektu.
W 1860 r. zakończono budowę szkoły w Przeciszowie (dziś dom nauczyciela). Budynek oprócz izb szkolnych obejmował mieszkanie dla dyrektora szkoły. Początkowo planowano budowę na Nowsiu, jednakże „to miejsce daleko od kościoła i nie bardzo przystępne było”. Drewniany budynek kryty słomą został w 1888 r. zastąpiony murowanym. Nowa szkoła składała się z trzech sal lekcyjnych, kancelarii i bursy nauczycielskiej. Wyposażona została w nowe stoły, ławki i tablice. Pierwszym kierownikiem szkoły został Teofil Andrusikiewicz ze Stryszowa, który pokonał trzech innych kandydatów. Uczący w niej byli wykwalifikowanymi nauczycielami, a nie jak w innych wsiach – pisarze gminni, organiści czy nawet szewcy.
Mieszkańcy wsi niezbyt chętnie chodzili do szkoły. W 1869 r. tylko 84 dzieci uczęszczało na lekcje na 337 zapisanych. Na zajęcia szkółki niedzielnej – prowadzone przez dyrektora szkoły Teofila Andrusikiewicza – nie przychodził nikt, choć zapisanych było 145 chętnych. Rok później nauki nie rozpoczęto nawet pierwszego listopada, bowiem dzieci były zajęte w gospodarstwach.
W 1884 r. uruchomiono linię kolejową łącząca Oświęcim z Podgórzem. Wieś posiadała własną stację kolejową wraz z zabudowaniami.
W pierwszych przewodnikach po tych ziemiach wydanych w XIX w. tak oto pisano o Przeciszowie: „Przeciszów, Przecziszów, Przecziczow, w gwarze ludowej Przejców, wieś przy ujściu Stronika (tak zwano dawniej potok Bachórz) do Wisły, przy gościńcu z Zatora do Oświęcimia, przy torze kolei żelaznej Podgórze – Oświęcim, z własną stacją kolejową, posiadający szkołę ludową murowaną 2 klasową, na terenie którego znajdowały się w 1890 r. 3 karczmy, gorzelnie, młyn, cegielnia i 4 folwarki.
Przed II wojną światową istniał Związek Młodzieży Wiejskiej, Policja Państwowa, OSP (zał. 1911 r.), Akcja Katolicka i szkółka niedzielna. Działała również synagoga przy obecnej ul. Krakowskiej, niedaleko mostu i kapliczki św. Jana Nepomucena. Wtedy też założono drugą szkołę, w Przeciszowie – Podlesiu.
W czasie okupacji rodzina Matlaków (Józef, Józefa, Ludwika i Magdalena) udzieliła schronienia i pomocy Hani Gross. Za okazaną pomoc członkowie rodziny Matlaków zostali uhonorowani medalem Sprawiedliwy wśród Narodów Świata.
Po zakończeniu wojny wieś została zelektryfikowana. W latach 60. zainstalowano wodociąg, a tuż po nim gazociąg. Wybudowano dwie nowe szkoły, dom kultury, dziesiątki km utwardzonych dróg.
Budowa nowej szkoły w Przeciszowie stała się koniecznością, dlatego w lutym 1963 r. powołano Komitet Budowy Szkoły. Po znalezieniu odpowiedniego miejsca i po pokonaniu wielu trudności w sierpniu 1964 roku Ochotnicze Hufce Pracy przystąpiły do działania. 29 sierpnia 1965 roku odbyła się uroczystość otwarcia szkoły i nadania jej imienia Ignacego Fika. Nowy budynek szkolny miał 7-izb lekcyjnych, gdzie realizowano program 8-letniej szkoły podstawowej. W roku szkolnym 1984/85 oddano do użytku obiekty sportowe, a w latach 1989–92 dobudowano drugie piętro. 1 października 2005 r. uroczyście obchodzono Święto 40-lecia szkoły.
Nową szkołę w Przeciszowie-Podlesiu zbudowano w 1974 r.
W latach 90. rozbudowano ośrodek zdrowia, szkołę, sieć abonentów telefonicznych, a wzdłuż dróg pojawiły się chodniki i kosze na śmieci. 
W 2006 w dawnym przedszkolu w Przeciszowie-Las powstała filia Warsztatów Terapii Zajęciowej w Chełmku, prowadzonych przez Fundację im. Brata Alberta. 
Od 2005 r. Gminna Biblioteka Publiczna w Przeciszowie wydaje gazetę „Wieści Gminy Przeciszów”. Od 2006 r. w lipcu odbywa się Święto Gminy Przeciszów.
Od 2011 r. trwają starania na rzecz powstania w Przeciszowie kopalni węgla kamiennego.
Zabytki.
Kościół parafialny.
Kościół parafialny pod wezwaniem Narodzenia św. Jana Chrzciciela przy ul. Szkolnej. Zbudowany w latach 1816–1823 według projektu Józefa Heintzego. Obiekt murowany, jednonawowy, w stylu neobarokowym z kwadratową wieżą. W 1971 roku został wpisany na listę zabytków w Krakowie. Kościół jest bardzo bogato uposażony. Oprócz ołtarza głównego znajdują się tam dwa boczne: św. Rodziny i Najświętszego Serca Pana Jezusa. Ołtarze są ozdobione rzeźbami, figurkami i obrazami. W kościele znajdują się również obrazy Męki Pańskiej, św. Łucji, Matki Boskiej Cudownej (umieszczony tam po przeniesieniu z kapliczki w 2003 r.) oraz organy na miejscu starszych z 1872 r. Cennymi obiektami są drewniana chrzcielnica z XVI wieku oraz rokokowa ambona z XIX wieku. Wcześniej znajdowała się ona w klasztorze Dominikanów w Oświęcimiu. Podobne ambony w kształcie łodzi posiadają kościoły w Tyńcu i Osieku.
W ołtarzu głównym znajduje się słynący łaskami obraz Matki Boskiej.
Wyremontowany dzięk w drugiej połowie XIX wieku, dzięki wsparciu Bartłomieja Sanaka, który w 1850 roku wrócił do Przeciszowa – po 12-letnim pobycie w austriackim wojsku. Z zaoszczędzonych pieniędzy postanowił wybudować stajnie. Podczas prac przy fundamentach jego służący Jan wykopał 15-litrowy garnek pełen złotych i srebrnych monet. Dzięki temu Bartłomiej Sanak żył dostatnie do końca życia. Większość pieniędzy przekazał jednak na kościół w Przeciszowie, przez co obiekt został odpowiednio zabezpieczony, wyremontowany i uzyskał barokowy wystrój.

</doc>
<doc id="283938" url="https://pl.wikipedia.org/wiki?curid=283938" title="Egzogenne kwasy tłuszczowe">
Egzogenne kwasy tłuszczowe

Kwasy tłuszczowe egzogenne (NNKT – niezbędne nienasycone kwasy tłuszczowe, ) nazywane też kwasami niezbędnymi – grupa kwasów tłuszczowych, które nie mogą być syntetyzowane w organizmie zwierzęcym, w tym również człowieka, i muszą być dostarczane w pożywieniu, w przeciwieństwie do kwasów endogennych. Żywienie pokarmami ubogimi w niezbędne kwasy tłuszczowe może doprowadzić do zaburzeń chorobowych.
Rodzaje.
Wśród nienasyconych kwasów tłuszczowych wyróżnia się grupę wielonienasyconych kwasów tłuszczowych, które zawierają więcej niż jedno wiązanie podwójne węgiel-węgiel w łańcuchu węglowodorowym reszty kwasowej. Są one niezbędnym elementem diety człowieka (stanowią grupę tzw. witamin F), gdyż są potrzebne do tworzenia ważnych związków, np. prostaglandyn. Ważniejsze niezbędne nienasycone kwasy tłuszczowe u człowieka to:
Z tych kwasów tłuszczowych organizm ludzki może zsyntetyzować inne potrzebne mu kwasy tłuszczowe. 
NNKT pod nazwą "witamina F" są stosowane w lecznictwie. Wskazaniem do stosowania są m.in. choroby skóry.
Poza efektami korzystnymi dla zdrowia, NNTK typu ω−6 mają też właściwości prozapalne i zwiększające utlenianie. W badaniach na szczurach stwierdzono, że spożywanie dużych ilości oleju słonecznikowego (20% masy pożywienia) prowadzi do niekorzystnych zmian w mięśniu sercowym.
Skutki niedoboru.
Niedobór NNKT:
Występowanie.
Występują głównie w tłuszczach zwierząt wodnych i olejach roślinnych.
Kwasy wielonienasycone:

</doc>
<doc id="283939" url="https://pl.wikipedia.org/wiki?curid=283939" title="Las (województwo śląskie)">
Las (województwo śląskie)

Las – wieś w Polsce położona w województwie śląskim, w powiecie żywieckim, w gminie Ślemień.
Integralne części wsi Las: Bacówka, Barglówka, Bodzkówka, Borowina, Gałasie, Gąskówka, Gibasówka, Jochemkówka, Krzakówka, Kubinówka, Kuźlikówka, Małysiaki, Małysówka, Mędrośniki, Na Kępie, Na Mycie, Oleksiakówka, Ryszkówka, Siwcówka, Skrzypkówka, Surmówka, Szczelinówka, Szwajcówka, Wajdówka, Wróblówka, Zagrody
W latach 1975–1998 miejscowość administracyjnie należała do województwa bielskiego.

</doc>
<doc id="283941" url="https://pl.wikipedia.org/wiki?curid=283941" title="Witamina F">
Witamina F



</doc>
<doc id="283942" url="https://pl.wikipedia.org/wiki?curid=283942" title="Müstair">
Müstair

Müstair (hist. "Münster") – miejscowość w Szwajcarii, w kantonie Gryzonia, w regionie Engiadina Bassa/Val Müstair, w gminie Val Müstair. Leży w dolinie Val Müstair. Müstair jest najbardziej na wschód leżącą miejscowością Szwajcarii i znajduje się przy granicy z włoską doliną Vinschgau należącą do Południowego Tyrolu. Językiem urzędowym w Müstair jest retoromański. Do 31 grudnia 2008 samodzielna gmina "(Gemeinde)", którą dzień później połączono z pozostałymi pięcioma gminami: Fuldera, Lü, Santa Maria Val Müstair, Tschierv oraz Valchava. 
Müstair jest znane zwłaszcza ze swojego klasztoru benedyktynów, wpisanego na listę światowego dziedzictwa UNESCO.

</doc>
<doc id="283943" url="https://pl.wikipedia.org/wiki?curid=283943" title="Philippe du Plaissis">
Philippe du Plaissis

Philippe du Plaissis (zm. 12 listopada 1209) — trzynasty wielki mistrz zakonu templariuszy w latach 1201 - 1209.
Urodził się na zamku Le Plessis-Macé koło Angers. W 1189 przyłączył się do III krucjaty jako zwykły rycerz i wstąpił do zakonu templariuszy już w Ziemi Świętej.
Okres jego rządów to czas rozprzężenia dyscypliny wewnętrznej w zakonie i otwarty konflikt zbrojny z chrześcijańskim władcą Armenii Leonem II o zwrot zakonnych zamków: Gasteinu i Darbasaku.
Podczas obrad zgromadzenia zwołanego przez Jana z Ibelinu w lipcu 1210 sprzeciwił się przedłużeniu porozumienia zawartego 6 lat wcześniej z Al-Adilem argumentując nieobecnością nowo wybranego kròla Jerozolimy Jana z Brienne.

</doc>
<doc id="283944" url="https://pl.wikipedia.org/wiki?curid=283944" title="Bolesław Januszowic">
Bolesław Januszowic

Bolesław (ur. przed 1386, zm. 1420-1425) – przedstawiciel mazowieckiej linii Piastów.
Bolesław był drugim pod względem starszeństwa synem księcia czerskiego Janusza I i księżniczki litewskiej Danuty Anny, córki Kiejstuta.
Od najmłodszych lat był przygotowywany do objęcia rządów na Mazowszu. W 1409 został postawiony przez ojca na czele wyprawy odwetowej przeciwko zakonowi krzyżackiemu, zakończonej zdobyciem i spaleniem Działdowa. Dwa lata później jako wysłannik książąt mazowieckim uczestniczył w akcie podpisania pokoju toruńskiego.
W 1412 Bolesław znalazł się w Krakowie, na dworze Władysława Jagiełły. Wziął udział m.in. w podróży króla do nadgranicznej Lubowli, gdzie doszło do spotkania z królem niemieckim Zygmuntem Luksemburskim.
W 1414 uczestniczył w kolejnej wojnie z Krzyżakami, tym razem osobiście koordynując całość działań oddziałów mazowieckich. Po 1422 w związku ze śmiercią starszego brata Janusza Młodszego Bolesław przejął część rządów w księstwie czerskim, sprawując m.in. sądy nad poddanymi.
Bolesław Januszowic zmarł niespodziewanie między 1420 a 1425, jeszcze za życia ojca, nie doczekawszy się samodzielnych rządów. Był żonaty z córką księcia Fiodora Olgierdowica, Anną, z którą miał dwóch synów: zmarłego młodo Konrada oraz późniejszego dziedzica Mazowsza Bolesława IV, a także córkę Eufemię, wydaną za kandydata do tronu litewskiego Michajłuszkę.
Spoczywa wraz z ojcem w podziemiach bazyliki archikatedralnej św. Jana Chrzciciela w Warszawie.

</doc>
<doc id="283945" url="https://pl.wikipedia.org/wiki?curid=283945" title="Światowy Związek Baptystów">
Światowy Związek Baptystów



</doc>
<doc id="283951" url="https://pl.wikipedia.org/wiki?curid=283951" title="Turze Rogi">
Turze Rogi

Turze Rogi – wieś w Polsce położona w województwie lubelskim, w powiecie łukowskim, w gminie Łuków.
Wierni Kościoła rzymskokatolickiego należą do parafii Przemienienia Pańskiego w Łukowie.
Wieś szlachecka "Turzerogi" położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do województwa siedleckiego.
Według danych z 30 czerwca 2013 roku wieś liczyła 543 mieszkańców.
W miejscowości znajduje się Szkoła Filialna. 
Sport.
We wsi działa powstały w 1984 roku Ludowy Zespół Sportowy Tur Turze Rogi, który w sezonie 2020/21 występuje w bialskiej klasie B. Największym osiągnięciem piłkarzy Tura były występy w bialskiej klasie okręgowej w sezonach: 2002/03 i 2006/07.

</doc>
<doc id="283952" url="https://pl.wikipedia.org/wiki?curid=283952" title="Karabin T86">
Karabin T86

T86 – tajwański karabin szturmowy kalibru 5,56 × 45 mm NATO. Karabin T86 został zaprojektowany w firmie Hsin Ho Machinery Corporation.
T86 jest konstrukcją wzorowaną na karabinie M16. Podstawowymi różnicami są krótsza lufa i zastosowanie teleskopowej kolby o zmiennej długości. Wyposażenie dodatkowe karabinu T86 obejmuje celownik optyczny, oświetlenie taktyczne, laserowy wskaźnik celu i 40 mm granatnik podwieszany T85.

</doc>
<doc id="283976" url="https://pl.wikipedia.org/wiki?curid=283976" title="Jozjasz">
Jozjasz

Jozjasz ( − Joszijahu, "[oby] Jahwe uzdrowił"; ur. 648 p.n.e. zm. 609 p.n.e.) − król Judy, inicjator reform religijnych.
Życiorys i reformy.
Jozjasz był synem króla Judy Amona i Jedidy. Po zamordowaniu jego ojca, gdy Jozjasz miał osiem lat, lud obwołał go królem Judy. Panowanie Jozjasza (640–609 p.n.e.) było czasem religijnego odrodzenia Judy po okresie hegemonii Asyrii i usuwania wpływów religii innych niż monoteizm (synkretyzm religijny).
Jozjasz stopniowo, lecz skutecznie, przeprowadzał gruntowne reformy religijne, które stanowiły kontynuację reform podjętych wcześniej przez Ezechiasza. W 626 p.n.e. zakazał kultów pogańskich na terenach Judy i Jerozolimy oraz nakazał zburzyć wszystkie lokalne sanktuaria bogów innych niż Jahwe. Cztery lata później przy odnawianiu, na rozkaz Jozajasza, Świątyni Jerozolimskiej odnaleziono zwój Księgi Prawa, prawdopodobnie zbiór deuteronomisty, którego powstanie określa się na połowę VII wieku p.n.e.
Do 622 p.n.e. religia izraelska istniała przede wszystkim w zbiorowej i indywidualnej pamięci (tradycja ustna). Reforma Jozjasza wysunęła na pierwszy plan Torę, eksponując różnice pomiędzy Pięcioksięgiem a innymi przekazami o historii objawienia się Boga patriarchom i narodowi izraelskiemu. Reforma przyczyniła się do umocnienia roli Dekalogu jako obowiązującego kodeksu moralnego.
Jozjasz jest dla autorów deuteronomistycznych przykładem króla wiernego i miłego Jahwe i stawiają go za wzór postępowania.
Podczas panowania Jozjasza doszło do upadku Asyrii. Król skorzystał z nadarzającej się okazji, rozszerzając państwo o terytorium Samarii (najprawdopodobniej w sposób pokojowy), burząc przy tym świątynię w Betel. Jozjasz podjął próbę powstrzymania Egiptu przed uratowaniem resztek państwa asyryjskiego pod przywództwem Aszuruballita II i zastąpił drogę wojskom faraona Necho II pod Megiddo. Bitwa pod Megiddo (609 p.n.e.) zakończyła się klęską, a sam król zmarł od odniesionej rany.

</doc>
<doc id="283983" url="https://pl.wikipedia.org/wiki?curid=283983" title="Bronisław Tusk">
Bronisław Tusk

Bronisław „Buni” Tusk (ur. 23 maja 1935 w Gdańsku, zm. 28 marca 2000 tamże) – polski rzeźbiarz, ceramik i malarz, legenda gdańskiej bohemy. Syn Józefa Tuska, stryj polityka Donalda Tuska.
Życiorys.
Absolwent Liceum Technik Plastycznych w Zakopanem (1961), Akademii Sztuk Pięknych w Warszawie i Państwowej Wyższej Szkoły Sztuk Plastycznych w Gdańsku (dyplom w 1965). W drugiej połowie lat 70. XX w. związany był z grupą artystyczną Wspólność.
Najbardziej znane są jego statuetki „Pióro”, „Wiatr od morza”, „Pegaz”, „Don Kichot”. Prace Buniego wystawiane były w Berlinie, Lundzie, Leningradzie. Nagrodzony na ogólnopolskiej wystawie w BWA w Sopocie za siedem rzeźb z cyklu muzycznego. Otrzymał także (zespołowo) nagrodę na Biennale Sztuki w Wenecji i Berlinie za drzeworyty odbijane na tkaninie. Jego prace znajdują się w zbiorach polskich i w kolekcjach zagranicznych, m.in. w Museum of Modern Art w Nowym Jorku czy w Pałacu Cesarskim w Pekinie (w dziale sztuki pozachińskiej inspirowanej sztuką chińską).
Bronisław Tusk był autorem tablicy pamiątkowej poświęconej gdańskiemu grafikowi Ryszardowi Stryjcowi, umieszczonej na fasadzie kamienicy, w której mieszkał, przy Targu Rybnym w Gdańsku.
Został pochowany na cmentarzu katolickim w Sopocie. Gdańska pracownia Bronisława Tuska, od 1979 mieszcząca się przy ul. Kaletniczej na Głównym Mieście, była miejscem spotkań literatów. W 2005 na froncie kamienicy została umieszczona tablica pamiątkowa.

</doc>
<doc id="283987" url="https://pl.wikipedia.org/wiki?curid=283987" title="ŁKS Łazy">
ŁKS Łazy



</doc>
<doc id="283988" url="https://pl.wikipedia.org/wiki?curid=283988" title="Aérospatiale Puma">
Aérospatiale Puma

Aérospatiale SA 330 Puma – średni, dwusilnikowy śmigłowiec transportowy zaprojektowany i produkowany przez francuską firmę Sud Aviation, a później przez koncern Aérospatiale przy współpracy brytyjskiej firmy Westland Helicopters.
Historia.
Śmigłowiec powstał na zamówienie "L'Aviation Légère de l'Armée de Terre" – (ALAT) (fr. "Lekkie lotnictwo wojsk lądowych") potrzebującej średniego śmigłowca transportowego mogącego działać w każdych warunkach pogodowych w dzień i w nocy. Wymagano także zdolności do lotów w różnych klimatach.
Pierwszy z dwóch prototypów śmigłowca oznaczonego jako SA 330 Puma wzbił się w powietrze 15 kwietnia 1965 roku. Łącznie zbudowano sześć przedprodukcyjnych egzemplarzy, z których ostatni został oblatany 30 lipca 1968 roku.
Kadłub "Pumy" był konstrukcji półskorupowej całkowicie metalowej z dwoma silnikami zamontowanymi u góry. Napęd przenoszony był z silników poprzez przekładnie główną na wał czterołopatowego wirnika głównego. Belka ogonowa ma konstrukcję skorupową i zakończona jest pięciołopatowym wirnikiem zamocowanym z prawej strony i stabilizatorem poziomym z lewej. Podwozie śmigłowca stanowią trzy wciągane dwukołowe golenie
Pierwszy produkcyjny "SA 330 Puma" opuścił fabrykę w sierpniu 1968 roku, a 25 kwietnia 1978 wersja SA 330J stała się pierwszym śmigłowcem poza ówczesnym Związkiem Radzieckim posiadającym certyfikat do działań we wszystkich warunkach klimatycznych włącznie z arktycznymi.
W roku 1967, śmigłowiec "Puma" został przyjęty na wyposażenie RAFu jako taktyczny śmigłowiec transportowy pod oznaczeniem Puma HC Mk.1. Rezultatem tej decyzji było podjęcie kooperacji w produkcji śmigłowca przez firmy "Aérospatiale" i "Westland Helicopters" z Wielkiej Brytanii.
Do zakończenia produkcji przez "Aérospatiale" w 1967 roku wyprodukowano 697 egzemplarzy śmigłowca "SA 330 Puma". Jego następcą stała się ulepszona wersja AS 332 Super Puma produkowana już przez konsorcjum Eurocopter Group.
Różne wersje śmigłowca "Puma" były montowane lub produkowane na licencji przez Atlas Aircraft Corporation w Południowej Afryce, IAR w Rumunii i IPTN w Indonezji.
Uzbrojenie.
Różne typy uzbrojenia podwieszanego i montowanego w kabinie, takiego jak karabiny maszynowe 7,62 mm i 20 mm działka automatyczne
Filmy.
Śmigłowiec "Puma" można zobaczyć w amerykańskich filmach akcji "Rambo II" i "Rambo III" gdzie odpowiednio ucharakteryzowany jest używany jako Mi-24 jak również w filmie Douga Limana "Na skraju jutra"

</doc>
<doc id="283991" url="https://pl.wikipedia.org/wiki?curid=283991" title="David Coffey">
David Coffey

David Coffey (ur. 1941) – baptystyczny pastor brytyjski, w latach 1986-1987 przewodniczący Baptystycznej Unii Wielkiej Brytanii, w latach 1997-1999 przewodniczący Europejskiej Federacji Baptystycznej, a od 2005 przewodniczący Światowego Związku Baptystycznego.
Absolwent Uczelni Spurgeon'a w Londynie. Autor książki "Build That Bridge" i komentarzy do Listu do Rzymian.

</doc>
<doc id="283992" url="https://pl.wikipedia.org/wiki?curid=283992" title="Światowy związek baptystyczny">
Światowy związek baptystyczny



</doc>
<doc id="283993" url="https://pl.wikipedia.org/wiki?curid=283993" title="Carrie Fisher">
Carrie Fisher

Carrie Frances Fisher (ur. 21 października 1956 w Beverly Hills, zm. 27 grudnia 2016 w Los Angeles) – amerykańska aktorka, scenarzystka i pisarka.
Życiorys.
Wczesne lata.
Ojcem Carrie Fisher był piosenkarz pochodzenia żydowskiego Eddie Fisher (1928–2010), matką zaś – aktorka Debbie Reynolds (1932–2016). Wychowała się z młodszym bratem Toddem Emmanuelem (ur. 24 lutego 1958) w wierze protestanckiej, ale często uczęszczała na nauki tradycji wiary żydowskiej ojca i przebywała z ortodoksyjnymi przyjaciółmi.
Gdy Carrie Fisher miała dwa lata, jej ojciec rozwiódł się z Debbie Reynolds i poślubił aktorkę Elizabeth Taylor. W następnym roku Reynolds poślubiła Harry’ego Karla. Mając dwanaście lat, Fisher wyjechała z matką do Las Vegas. Uczyła się w Beverly Hills High School w Beverly Hills, ale zrezygnowała z nauki na rzecz aktorstwa. Niedługo potem zapisała się do szkoły aktorskiej Central School of Speech and Drama w Londynie.
Carrie Fisher miała dwie siostry przyrodnie, córki Eddiego Fishera z innych związków: Joely Fisher (ur. 29 października 1967) i Tricię Leigh Fisher (ur. 26 grudnia 1968), również aktorki.
Kariera.
W 1973 roku na Broadwayu zadebiutowała rolą tancerki-chórzystki w musicalu "Irene", wystawionym w Minskoff Theatre. Występowała także na scenie na Florydzie w sztuce "No, No, Nanette" (1976) jako tytułowa Nanette, w nowojorskim Princess Theatre w musicalu "Censored Scenes from King Kong" (1980) jako Iris i "Agnes od Boga" ("Agnes of God", 1982) w Music Box Theatre w Nowym Jorku jako zakonnica Agnes.
W 1975 roku dostała pierwszą rolę na dużym ekranie w komedii romantycznej Hala Ashby’ego "Szampon" według scenariusza i z udziałem Warrena Beatty’ego. Dwa lata później stała się znana z roli księżniczki Lei w pierwszej trylogii George’a Lucasa "Gwiezdnych wojen" (części IV–VI). Jej partnerami byli: Harrison Ford (Han Solo), Mark Hamill (Luke Skywalker) i Alec Guinness (Obi-Wan Kenobi). W komedii "Blues Brothers" (1980) byłą wściekłą narzeczoną Jake’a (John Belushi).
Została laureatką Los Angeles Pen Award za debiut książkowy. Na podstawie jej autobiograficznej książki "Postcards from the Edge" został zrealizowany film fabularny "Pocztówki znad krawędzi" (1990) Mike'a Nicholsa z Meryl Streep i Shirley MacLaine w rolach głównych. W filmie ukazano historię rywalizacji pomiędzy Carrie a jej matką, Debbie Reynolds.
Zasiadała w jury konkursu głównego na 70. MFF w Wenecji (2013).
Wizerunek młodej Carrie Fisher wygenerowany komputerowo (przedstawiony jako postać Księżniczki Leii) pojawił się w filmie "Łotr 1. Gwiezdne wojny – historie". Dwa tygodnie po premierze filmu Fisher już nie żyła.
W 2018 roku ogłoszono, iż aktorka pojawi się w zamykającej trylogię sequeli "Gwiezdnych wojen", poprzez umieszczenie w filmie niewykorzystanych wcześniej zdjęć nagranych podczas kręcenia "Gwiezdnych wojen". Jest to ostatni film, w którym Fisher się pojawiła.
Życie prywatne.
Nadużywała alkoholu i narkotyków, co sprawiło, że od 1980 była całkowicie niezdolna do pracy. Ostatecznie zdecydowała się przystąpić do Anonimowych Narkomanów i Anonimowych Alkoholików, rozpoznano u niej chorobę afektywną dwubiegunową.
16 sierpnia 1983 poślubiła muzyka Paula Simona, jednak kilka miesięcy później, w 1984 roku, rozwiedli się. W wieku 28 lat zakończyła kurację odwykową. W latach 1991–1994 była w nieformalnym związku z agentem Bryanem Lourdem, z którym miała córkę Billie Catherine (ur. 17 lipca 1992 w Los Angeles). W 1997 roku przeszła załamanie nerwowe.
23 grudnia 2016 doznała zawału serca podczas lotu transkontynentalnego z Londynu do Los Angeles. Po wylądowaniu została przewieziona do szpitala. Zmarła 27 grudnia 2016 w Los Angeles w wieku 60 lat. Dzień później zmarła jej matka, Debbie Reynolds. Została pochowana wraz z matką na Forest Lawn Memorial Park (Hollywood Hills) 5 stycznia 2017.
Pisarstwo.
Fisher była również pisarką. Napisała książki:

</doc>
<doc id="283995" url="https://pl.wikipedia.org/wiki?curid=283995" title="Guillaume de Chartres">
Guillaume de Chartres

Guillaume de Chartres (zm. 26 sierpnia 1219) – czternasty wielki mistrz zakonu templariuszy.
Pochodził z rodu związanego z biskupami z Chartres. Wstąpił do zakonu w Ziemi Świętej w 1193 r. i przekazał część swych dóbr komandorii w Sours koło Chartres. 
Kontynuował wojnę rozpoczętą za czasów poprzedniego mistrza z królem Armenii Małej Leonem II o zwrot zamków zakonnych. Walki trwały aż do 1213, kiedy to Leon skapitulował, oddał templariuszom zamki i ukorzył się przed papieżem. Za rządów Wilhelma wybudowano Zamek Pielgrzyma na cyplu Atlit. 
Zmarł pod Damiettą podczas V krucjaty wskutek zapadnięcia na chorobę zakaźną dziesiątkującą wówczas krzyżowców. 

</doc>
<doc id="284002" url="https://pl.wikipedia.org/wiki?curid=284002" title="Ordery i odznaczenia (Ameryka Północna i Środkowa)">
Ordery i odznaczenia (Ameryka Północna i Środkowa)

Lista dawnych i obecnych orderów i odznaczeń krajów Ameryki Północnej i Ameryki Środkowej.
Dominikana.
Zniesione:
Gwatemala.
i inne...

</doc>
<doc id="284003" url="https://pl.wikipedia.org/wiki?curid=284003" title="Europejska Federacja Baptystyczna">
Europejska Federacja Baptystyczna

Europejska Federacja Baptystyczna (ang. "European Baptist Federation") – powstała w 1949 organizacja skupiająca kościoły i unie baptystyczne z krajów Europy i Bliskiego Wschodu. Federacja jest także jedną z sześciu regionalnych wspólnot Światowego Związku Baptystycznego. Na koniec 2018 roku obejmuje 826 tys. członków. 
Członkiem Federacji jest m.in. Kościół Chrześcijan Baptystów w RP.
Agendy Federacji.
Europejska Federacja Baptystyczna prowadziła własne Międzynarodowe Teologiczne Seminarium Baptystyczne w Pradze (International Baptist Theological Seminary), szkołę wyższą o statusie uniwersytetu.

</doc>
<doc id="284004" url="https://pl.wikipedia.org/wiki?curid=284004" title="Światowy Związek Baptystyczny">
Światowy Związek Baptystyczny

Światowy Związek Baptystyczny – międzynarodowa organizacja stanowiąca porozumienie krajowych kościołów, unii oraz związków baptystów z całego świata, powstała w 1905. W 2020 roku związek zrzeszał 238 unii baptystycznych w 126 krajach – łącznie 47 milionów ochrzczonych członków i 169 tysięcy zborów.
Działalność.
Światowy Związek Baptystyczny stawia sobie za cele:
Związek włączył się w działalność Globalnego Forum Chrześcijańskiego.
Prezydenci.
Światowy Związek Baptystyczny zarządzany jest przez Prezydenta Związku (przewodniczącego) oraz szesnastu wiceprezydentów. W 2005 roku przewodniczącym został wybrany na pięcioletnią kadencję David Coffey z Wielkiej Brytanii.
W latach 1988-2007 sekretarzem generalnym był Denton Lotz.
Wspólnoty regionalne.
Związek podzielony jest na sześć regionalnych wspólnot:
Światowe Kongresy Baptystyczne.
Co pięć lat, począwszy od 1905, organizowane są Światowe Kongresy Baptystyczne podczas których m.in. wybierane są władze związku.
Członkowie.
Członkiem Związku jest m.in. Kościół Chrześcijan Baptystów w RP oraz Baptyści Dnia Siódmego. W 2004 z członkostwa zrezygnowała Południowa Konwencja Baptystyczna, największa wspólnota baptystyczna świata, licząca w chwili wystąpienia 16,3 milionów wyznawców i zapewniająca 20% budżetu światowego związku. Zarzucono ŚZB nadmierny ekumenizm oraz tendencje liberalizujące. W ŚZB pozostały jednak dwie czołowe konwencje stanowe przynależące do Południowej Konwencji Baptystycznej: konwencja Teksasu i konwencja Wirginii.

</doc>
<doc id="284007" url="https://pl.wikipedia.org/wiki?curid=284007" title="Helpdesk">
Helpdesk

Helpdesk (ang. dosł. „biurko pomocy”) – część (dział, sekcja, zespół lub wyznaczona grupa osób) organizacji odpowiedzialna za przyjmowanie zgłoszeń od użytkowników oraz kontrolę ich rozwiązania, stanowiąca tak zwany pojedynczy punkt kontaktu. W organizacjach samouczących się problemy powtarzające się są rozwiązywane na poziomie helpdesku.
Początkowo helpdeski służyły rozwiązywaniu jedynie problemów związanych z informatyką. Obecnie służą również do przyjmowania zgłoszeń na temat problemów z innych dziedzin (spraw kadrowych, porządkowych). Przedsiębiorstwa często udostępniają klientom takie wsparcie przez darmowe linie telefoniczne lub przez stronę internetową. Istnieją również wewnętrzne helpdeski, mające tę samą funkcję – jednak jest ona dostępna tylko dla pracowników firmy.
Bardziej zaawansowane helpdeski są często podzielone na kilka poziomów obsługi. Pierwszy poziom udziela odpowiedzi na najczęściej zadawane, proste pytania. Klient jest przekazywany do kolejnych, bardziej zaawansowanych poziomów w razie niemożności rozwiązania problemu na danym poziomie.
Helpdesk często zarządza zapytaniami do niego kierowanymi z pomocą oprogramowania, które pozwala śledzić przebieg spraw. Użytkownik po zgłoszeniu problemu lub zapytania otrzymuje w odpowiedzi unikatowy numer zgłoszenia, dzięki któremu może potem śledzić przebieg jego realizacji i aktualny status.

</doc>
<doc id="284022" url="https://pl.wikipedia.org/wiki?curid=284022" title="Czwarta Era">
Czwarta Era

Czwarta Era – ostatni ze znanych okresów w dziejach stworzonej przez J.R.R. Tolkiena mitologii Śródziemia. Nazywana jest "Młodszymi Dniami" (przez kontrast do pierwszych trzech er) i "Nowym Wiekiem".
Ramy czasowe.
Zaczęła się 29 września 3021 roku Trzeciej Ery, w dniu odpłynięcia ze Śródziemia ostatnich powierników Trzech Pierścieni (Galadrieli, Elronda i Gandalfa) oraz powierników Jedynego Pierścienia (Bilba i Froda Bagginsów), jednak w Gondorze pierwszym dniem Czwartej Ery ustanowiono 25 marca.
Rachuba Shire’u kontynuowała liczenie lat od założenia Shire’u, toteż rok 120 Czwartej Ery był liczony przez hobbitów jako 1541. Początkiem Czwartej Ery był tam pierwszy dzień roku 1422.
Wydarzenia.
Był to czas dominacji ludzi. Quendi odpłynęli do Amanu lub stracili znaczenie, skarlały też inne nie-ludzkie rasy.
W 62 roku Czwartej Ery odpłynął ostatni powiernik Jedynego Pierścienia (Samwise Gamgee). Dwa lata później zmarł Éomer, król Rohanu. W 120 roku zmarł Aragorn, rządy Arnoru i Gondoru objął Eldarion, a do Amanu udali się Legolas i Gimli. W następnym roku zmarła Arwena.

</doc>
<doc id="284025" url="https://pl.wikipedia.org/wiki?curid=284025" title="Tabela prawdy">
Tabela prawdy



</doc>
<doc id="284029" url="https://pl.wikipedia.org/wiki?curid=284029" title="Prostacyklina">
Prostacyklina

Prostacyklina, jako lek także epoprostenol, PGI2 – organiczny związek chemiczny, hormon tkankowy z grupy prostaglandyn wytwarzany przez ściany naczyń krwionośnych głównie w śródbłonkach płuc z kwasu arachidonowego pod wpływem enzymów: syntazy prostaglandyny i syntazy prostacykliny. Hamuje zlepianie (agregację) płytek krwi, działa rozkurczowo na naczynia krwionośne i obniża ciśnienie krwi.
Epoprostenol (syntetyczna prostacyklina) stosowany jest przy nadciśnieniu płucnym. Działaniami niepożądanymi tego leku są zaczerwienienie twarzy, ból głowy, ból żuchwy, ból brzucha, biegunka, hipotonia. Z powodu tachyfilaksji należy często zwiększać jego dawkę.
Prostacyklina została odkryta w 1976 roku przez polsko-brytyjski zespół badaczy (ze strony polskiej między innymi Ryszarda Gryglewskiego i Andrzeja Szczeklika). Za jej odkrycie John Vane, Sune Bergström i Bengt Samuelsson otrzymali w 1982 roku Nagrodę Nobla w dziedzinie fizjologii lub medycyny.

</doc>
<doc id="284031" url="https://pl.wikipedia.org/wiki?curid=284031" title="Andúril">
Andúril



</doc>
<doc id="284033" url="https://pl.wikipedia.org/wiki?curid=284033" title="Medal Wolności">
Medal Wolności



</doc>
<doc id="284034" url="https://pl.wikipedia.org/wiki?curid=284034" title="Medal Honoru">
Medal Honoru



</doc>
<doc id="284037" url="https://pl.wikipedia.org/wiki?curid=284037" title="Roque Santa Cruz">
Roque Santa Cruz

Roque Luis Santa Cruz Cantero (ur. 16 sierpnia 1981 w Asunción) – paragwajski piłkarz występujący na pozycji napastnika w paragwajskim klubie Club Libertad.
Karierę piłkarską rozpoczynał w klubie Club Olimpia, w którym występował w latach 1990–1999. W lipcu 1999 roku podpisał kontrakt z Bayernem Monachium, z którego odszedł w 2007 roku do Blackburn Rovers. Jego pseudonim to „Chico”. Posiada również obywatelstwo hiszpańskie.
Roque Santa Cruz w ciągu kilku sezonów przekształcił się w dojrzałego piłkarza. Chico przybył do Bayernu w 1999 roku jako 17-letni, jeden z najlepiej zapowiadających się zawodników na świecie. Napastnik, któremu rola gwiazdy towarzyszyła od dzieciństwa, wyrobił sobie również międzynarodową reputację w reprezentacji. W Lidze Mistrzów w 14 spotkaniach strzelił 3 bramki. W Paragwaju od lat jest uważany za numer jeden reprezentacji. Zaliczył dobry występ na boiskach Korei i Japonii w 2002 roku, jego gra była jednym z głównych czynników, które pomogły Paragwajowi awansować na mistrzostwa świata, które odbyły się w Niemczech. Paragwajczyk mierzy 1,91 m i jest jednym z najlepiej główkujących zawodników w Europie. Dzięki temu miał również zadania defensywne przy stałych fragmentach gry. Jens Jeremies powiedział o Roque: "To świetny piłkarz. Może stać się najlepszym piłkarzem w Europie".
W lipcu 2007 po wielu rotacjach w składzie Bayernu spowodowanych słabym sezonem 2006/07, Santa Cruz opuścił klub i za 5 milionów euro przeszedł do angielskiego Blackburn Rovers F.C.
20 czerwca 2009 roku Paragwajczyk przeszedł do Manchesteru City F.C. za 18 milionów funtów.Trzy razy został wypożyczony: do Blackburn Rovers F.C., Realu Betis Balompié i Malagi. W 2013 podpisał 3 letni kontrakt z Malagą.

</doc>
<doc id="284044" url="https://pl.wikipedia.org/wiki?curid=284044" title="Wojciech Jasiński (polityk)">
Wojciech Jasiński (polityk)

Wojciech Stefan Jasiński (ur. 1 kwietnia 1948 w Gostyninie) – polski polityk, prawnik i urzędnik. 
Poseł na Sejm IV, V, VI, VII i VIII kadencji w latach 2001–2015 z ramienia Prawa i Sprawiedliwości, podsekretarz stanu w Ministerstwie Sprawiedliwości w latach 2000–2001, minister Skarbu Państwa w latach 2006–2007 w rządach Kazimierza Marcinkiewicza i Jarosława Kaczyńskiego, w latach 2015–2018 prezes zarządu PKN Orlen.
Życiorys.
Młodość i wykształcenie.
Syn Stanisława i Haliny. W 1972 ukończył studia prawnicze na Wydziale Prawa i Administracji Uniwersytetu Warszawskiego.
Działalność w PRL.
W latach 1972–1973 był urzędnikiem w płockim oddziale Narodowego Banku Polskiego. Od 1973 do 1980 był pracownikiem urzędu miejskiego w Płocku. Od 1975 kierował tam wydziałem spraw wewnętrznych, w tym samym roku zapisał się do Polskiej Zjednoczonej Partii Robotniczej (PZPR). Od 1980 pracował w „Społem” Powszechnej Spółdzielni Spożywców „Zgoda” w Płocku. Od 1984 do 1985 był zatrudniony w Spółdzielni Transportu Wiejskiego w Płocku, następnie do 1986 w Izbie Skarbowej w Płocku.
Od 1986 do 1989 przebywał w Stanach Zjednoczonych.
Działalność w III RP.
Po powrocie do kraju w 1990 podjął pracę w Urzędzie Wojewódzkim w Płocku. W latach 1990–1991 pełnił funkcję delegata pełnomocnika rządu ds. reformy samorządu terytorialnego w województwie płockim. Od 1992 pracował w Najwyższej Izbie Kontroli – najpierw jako dyrektor delegatury NIK w Warszawie, od 1994 jako dyrektor Zespołu Finansów i Budżetu, następnie jako dyrektor Departamentu Budżetu Państwa NIK. W latach 1997–2000 pracował w spółce „Srebrna” jako członek zarządu oraz prezes zarządu (gdzie współpracował z ówczesnymi politykami Porozumienia Centrum, m.in. Jarosławem Kaczyńskim, Adamem Lipińskim i Przemysławem Gosiewskim).
Od września 2000 do lipca 2001 pełnił funkcję podsekretarza stanu w Ministerstwie Sprawiedliwości (w okresie gdy ministrem był Lech Kaczyński). Od 2001 do 2007 był posłem Prawa i Sprawiedliwości w Sejmie IV i V kadencji. W V kadencji krótko przewodniczył Komisji Finansów Publicznych.
Od 15 lutego 2006 do 7 września 2007 i od 11 września 2007 do 16 listopada 2007 zajmował stanowisko ministra Skarbu Państwa w rządach Kazimierza Marcinkiewicza i Jarosława Kaczyńskiego, od 7 września 2007 do 11 września 2007 był sekretarzem stanu w MSP i kierownikiem resortu. W 2006 wyraził zgodę na zawarcie umowy pomiędzy PGNiG a RosUkrEnergo na dostawę gazu do Polski do 2022, którą to umowę z uwagi na warunki finansowe krytykowali m.in. politycy PO i niektórzy analitycy rynku energetycznego.
W wyborach parlamentarnych w 2007 po raz trzeci uzyskał mandat poselski, otrzymując w okręgu płockim 30 702 głosy. W 2009 bez powodzenia kandydował do Parlamentu Europejskiego. W 2010 objął obowiązki prezesa płockiego zarządu okręgowego Prawa i Sprawiedliwości. W wyborach do Sejmu w 2011 z powodzeniem ubiegał się o reelekcję, dostał 26 125 głosów. Bezskutecznie kandydował z ramienia PiS w wyborach do Parlamentu Europejskiego w 2014.
W 2015 został ponownie wybrany do Sejmu, otrzymując 31 106 głosów. W grudniu 2015 złożył mandat poselski, po czym został powołany na prezesa zarządu PKN Orlen. 5 lutego 2018 został odwołany z tej funkcji. W sierpniu 2018 został pełnomocnikiem zarządu Energi ds. operacyjnych. W marcu 2020 został przewodniczącym rady nadzorczej PKN Orlen, a w czerwcu 2021 również wiceprzewodniczącym rady nadzorczej banku PKO BP.
Odznaczenia.
W 1995 odznaczony Złotym Krzyżem Zasługi.
Życie prywatne.
Żonaty, ma dwoje dzieci. Jest spokrewniony z Katarzyną Grützmacher (w 2016 powołaną na szefa redakcji zagranicznej w TVP).

</doc>
<doc id="284045" url="https://pl.wikipedia.org/wiki?curid=284045" title="Ordery i odznaczenia (Australia i Oceania)">
Ordery i odznaczenia (Australia i Oceania)

Lista orderów i odznaczeń Australii i Oceanii.

</doc>
<doc id="284046" url="https://pl.wikipedia.org/wiki?curid=284046" title="Aérospatiale">
Aérospatiale

Aérospatiale – byłe francuskie państwowe przedsiębiorstwo lotnicze, producent śmigłowców i samolotów cywilnych i wojskowych, rakiet oraz systemów rakietowych i elektronicznych.
Przedsiębiorstwo zostało utworzone w 1970 roku z połączenia państwowych wytwórni Sud Aviation, Nord Aviation i "Société d’études et de réalisation d’engins balistiques" (SÉREB).
W 1992, "DaimlerBenz Aerospace AG" (DASA) i "Aérospatiale" połączyły swoje oddziały zajmujące się konstrukcją śmigłowców tworząc Grupę Eurocopter Group.
W 1998 r. Aérospatiale połączyła się z "Matra Haute Technologie" tworząc Aérospatiale-Matra. Połączone firmy w ramach konsorcjum MBDA produkują pociski rakietowe różnego przeznaczenia.
Od 10 lipca 2000 roku spółka "Aérospatiale-Matra" połączyła się z innymi spółkmi europejskimi (m.in. z Daimler Chrysler Aerospace) tworząc EADS – największy europejski koncern lotniczy i obronny.

</doc>
<doc id="284047" url="https://pl.wikipedia.org/wiki?curid=284047" title="JKM">
JKM



</doc>
<doc id="284048" url="https://pl.wikipedia.org/wiki?curid=284048" title="Platforma JKM">
Platforma JKM



</doc>
<doc id="284050" url="https://pl.wikipedia.org/wiki?curid=284050" title="Allopoliploid">
Allopoliploid



</doc>
<doc id="284051" url="https://pl.wikipedia.org/wiki?curid=284051" title="Poliploidalność">
Poliploidalność

Poliploidalność – posiadanie przez dany organizm więcej niż dwóch kompletnych zestawów chromosomów. Organizm taki nazywa się poliploidalnym, poliploidem lub polieuploidem. Takie zwiększenie ilości zestawów chromosomów dzieje się w trakcie tworzenia gamet, gdy po podziale chromosomów nie nastąpi podział komórki.
Wprowadzenie.
Gatunki z potrójnym zestawem chromosomów nazywa się triploidami, z poczwórnym tetraploidami itd. Aby uniknąć pomyłek ustalono, że podstawową haploidalną liczbę chromosomów oznacza się jako "x", natomiast aktualną haploidalną liczbę jako "n". Na przykład heksaploidalna pszenica zwyczajna ("Triticium aestivum") zachowuje się jak diploid (jest funkcjonalnym diploidem) i ma liczbę diploidalną "2n = 6x", haploidalną "n = 3x".
Dla zwierząt poliploidyzacja ma zwykle skutki letalne (śmiertelne) lub jest powodem występowania poważnych zaburzeń. Istniejące nieliczne gatunki poliploidalne są hermafrodytami (np. niektóre dżdżownice i płazińce) lub są partenogenetyczne (niektóre chrząszcze, ćmy, skorupiaki, ryby i salamandry). Znane są gatunki ryb, u których efektem poliploidalności jest liczba chromosomów przekraczająca 400. Zwierzęta partenogenetyczne zwykle podwajają swoją liczbę chromosomów poprzez endomitozę (replikacja bez podziału tuż przez mejozą).
Istnieją przesłanki, iż poliploidyzacja miała miejsce w linii rozwojowej strunowców.
Rośliny są bardziej tolerancyjne, jeśli chodzi o liczbę chromosomów, i poliploidyzacja jest bardzo powszechna wśród nich. Według różnych szacunków od 35% do 47% wszystkich roślin kwiatowych ma liczbę chromosomów będącą wielokrotnością najniższej liczby występującej w danym rodzaju. Około 75% roślin naczyniowych odziedziczyło najprawdopodobniej zwielokrotnione zestawy chromosomów od dawnego, poliploidalnego przodka. Oszacowano, że 15% przypadków specjacji u okrytonasiennych i 31% takich przypadków u paproci towarzyszył wzrost ploidalności. Podwojenie genomu jest częstym zdarzeniem w ewolucji roślin, po którym zwykle następuje masowe wyciszanie i eliminacja genów. We florze środkowej Europy mniej więcej połowa roślin jest naturalnymi lub wytworzonymi przez człowieka poliploidami (można tego dokonać np. poprzez zastosowanie kolchicyny, która niszczy wrzeciono kariokinetyczne, uniemożliwiając podział komórki). Jako przykłady można podać pszenżyto, ziemniaki, wiele roślin ozdobnych i traw, drzewa owocowe. Odznaczają się one większymi rozmiarami, większą żywotnością i odpornością (dają więc także większe plony). Triploidy roślin wykazują różny stopień płodności. Triploidalne rośliny arbuza wykazują całkowitą sterylność, znacznie zmniejszoną płodność stwierdzono u roślin z rodzaju "Datura" i kukurydzy, tylko lekko obniżoną płodność zaobserwowano u topoli, buraka cukrowego i "Melandrium". Płodne są również triploidy "Arabidopsis thaliana". Od lat 30 XX wieku triploidy roślin wykorzystywane są jako źródło aneuploidów wykazujących trisomię wszystkich chromosomów. "Lomatia tasmanica" jest w pełni sterylnym triploidem o liczbie chromosomów 2n=33. Roślina rozmnaża się jednak na drodze wegetatywnej. Szacuje się, że jako klon istnieje od co najmniej 43 600 lat.
Poliploidalność jest zjawiskiem odmiennym od aneuploidalności, która charakteryzuje się niewłaściwą liczbą pojedynczych chromosomów.
Charakterystyka poliploidów i zastosowanie poliploidalności.
Poliploidy bardzo często powiększają komórki (zwłaszcza u roślin, co prowadzi do gigantyzmu, u zwierząt zwykle się go nie obserwuje, co jest prawdopodobnie zasługą sprawniejszych mechanizmów regulacji rozwoju – większe komórki są rekompensowane ich mniejszą liczbą). Poliploidy dojrzewają wolniej w porównaniu z osobnikami diploidalnymi. Poliploidalność często jest wykorzystywana dla zwiększania atrakcyjności produktów (np. większe komórki poprawiają strukturę owoców i warzyw takich jak truskawki, jabłka czy ziemniaki). Sterylność triploidów jest przydatna przy produkcji owoców beznasiennych (np. beznasienne ogórki są mniej gorzkie). Poliploidyzacja prowadzi do stabilizacji genomów (może eliminować skrajne genotypy).
Kompleksy poliploidalne.
Kompleksem poliploidalnym nazywamy grupę spokrewnionych organizmów o różnym stopniu ploidalności. Gatunki należące do grupy krzyżują się między sobą, a ponieważ każdy mieszaniec podwaja swoją liczbę chromosomów aby odzyskać płodność, poziom ploidalności w grupie stopniowo wzrasta. Początkowo kompleks składa się z wielu gatunków diploidalnych i kilku poliploidalnych, które się rozpowszechniają. Kompleks dojrzewa po ok. 500 tysiącach do 10 milionach lat, wtedy gatunki diploidalne stają się rzadsze, żyją w izolowanych środowiskach. Pierwotne diploidy zaczynają zanikać. W końcu pozostaje już tylko kilka gatunków o wysokiej ploidalności.
Introgresja.
Introgresją nazywa się przepływ genów z jednego gatunku do innego. Zazwyczaj dotyczy mieszańców między gatunkami z różnym stopniem ploidalności i prowadzi do jej wzrostu. Ponieważ gatunki podwajają liczbę chromosomów w celu odzyskania płodności, następuje introgresja, czyli przejście genów z gatunku o niższej do wyższej ploidalności. Proces ten nie może zachodzić w odwrotnym kierunku.
Autopoliploidy, allopoliploidy i allotetraploidy.
Autopoliploidy mają zwiększoną liczbę chromosomów pochodzącą z tego samego gatunku (lub nawet tego samego osobnika). Jest to rezultat błędów w podziale mitotycznym lub produkcji gamet o niezredukowanej liczbie chromosomów (po błędach w drugim podziale mejotycznym). Ponieważ posiadanie trzech lub więcej chromosomów homologicznych uniemożliwia powstanie prawidłowych biwalentów w mejozie, tworzą się wtedy multiwalenty – trzy lub więcej połączone chromosomy. Powstałe później gamety są niekompletne, a więc organizm jest bezpłodny.
W przeciwieństwie do autopoliploidów, allopoliploidy są wynikiem tworzenia mieszańców (po łączeniu gamet spokrewnionych gatunków). Diploidalny mieszaniec może mieć na tyle różne dwa zestawy chromosomów, że w mejozie nie dochodzi między nimi do tworzenia biwalentów. Rezultatem są nieprawidłowe lub nieżywotne gamety.
Nieprawidłowy rozdział jąder potomnych w mitozie może podwoić liczbę chromosomów w komórce, co prowadzi do powstania allotetraploida. Każdy chromosom łączy się wtedy ze swoją własną kopią, tworząc parę. Powstałe gamety będą miały podwojoną liczbę chromosomów "n = 2x".

</doc>
<doc id="284052" url="https://pl.wikipedia.org/wiki?curid=284052" title="Południowa Konwencja Baptystyczna">
Południowa Konwencja Baptystyczna

Południowa Konwencja Baptystyczna (ang. "Southern Baptist Convention", SBC) – największa protestancka organizacja wyznaniowa w Stanach Zjednoczonych skupiająca stanowe konwencje i lokalne zbory baptystyczne głównie w południowej części kraju. Łącznie w roku 2020 do Południowej Konwencji Baptystycznej należało ponad 14 milionów członków zrzeszonych w 47 572 zborach. 
Południowa Konwencja Baptystyczna jest największą na świecie denominacją baptystyczną oraz największą zarówno baptystyczną, jak i protestancką wspólnotą religijną w Stanach Zjednoczonych oraz drugą co do wielkości denominacją chrześcijańską w Stanach Zjednoczonych po Kościele rzymskokatolickim. 
Słowo "Południowa" w nazwie Południowej Konwencji Baptystycznej wynika z tego, że została ona zorganizowana w 1845 r. w miejscowości Augusta w stanie Georgia przez baptystów z południowych Stanów Zjednoczonych, którzy podzielili się z północnymi baptystami w kwestii niewolnictwa, szczególnie w kwestii tego, czy właściciele niewolników mogliby służyć jako misjonarze.
Po amerykańskiej wojnie secesyjnej nastąpił kolejny rozłam, kiedy to większość wyzwolonych czarnoskórych mieszkańców południa ustanowiła niezależne tzw. Czarne Zbory, stowarzyszenia regionalne oraz konwencje państwowe i narodowe, na przykład takie jak Narodowa Konwencja Baptystyczna, która pod koniec XIX wieku stała się drugą co do wielkości konwencją baptystyczną. 
W związku z typową dla baptystów tradycją silnej autonomii zborów lokalnych Konwencja jest bardziej organizacją współpracy, a władze organizacji nie mają prawa narzucać niczego zborom członkowskim. Każdy ze zborów ma swobodę w:
Kościół jest przeciwny ordynowaniu kobiet na urzędy starszych kościoła i duchownych.
Historia.
Denominacja utworzona została w 1845 roku ze względu na stosunek do niewolnictwa. W latach 1940–1960 liczba członków Południowej Konwencji Baptystycznej podwoiła się i osiągnęła 10 milionów. W roku 1985 liczba południowych baptystów wzrosła do 14,4 miliona.
Od lat 40. XX wieku Południowa Konwencja Baptystyczna odeszła od części swojej regionalnej i historycznej identyfikacji. Zwłaszcza od końca XX wieku Konwencja zintensyfikowała swoją działalność misyjną wśród grup mniejszościowych i stała się znacznie bardziej zróżnicowana. Ponadto, chociaż Południowa Konwencja Baptystyczna jest nadal silnie skoncentrowana w południowych Stanach Zjednoczonych, ma kościoły członkowskie w całych Stanach Zjednoczonych i 41 stowarzyszonych konwencji stanowych. Zarówno Konwencje stanowe jak i poszczególne zbory są silnie ewangelikalne w swojej doktrynie i praktyce.
Podkreślają znaczenie indywidualnego doświadczenia nawrócenia, potwierdzonego przez osobę nawróconą chrztem poprzez zanurzenie, odrzucają praktykę chrztu niemowląt.
W 2004 roku Południowa Konwencja Baptystyczna wystąpiła ze Światowego Związku Baptystycznego i jest największą wspólnotą baptystyczną nie należącą do tej instytucji. Niektóre ze zborów i konwencji stanowych tworzących Południową Konwencję Baptystyczną wykorzystują swoje prawo do autonomii należąc niezależnie do obu organizacji.
W latach 90. XX wieku zaczął maleć udział procentowy w stosunku do populacji amerykańskiej. Wzrost liczby członków (w liczbach bezwzględnych), utrzymywał się jeszcze do roku 2006 gdy liczba wiernych wynosiła około 16 milionów. W 2007 liczba członków spadła o około 40 tysięcy. Od tego czasu utrzymuje się stały spadek liczby wiernych. W 2020 roku liczba członków Południowej Konwencji Baptystycznej wynosiła 14 089 947 zgromadzonych w 47 592 zborach. Do znaczącego spadku przyczyniły się ujawnione w 2019 roku setki przypadków molestowania seksualnego w zborach Południowej Konwencji Baptystycznej dokonane przez 380 pastorów w ponad 20 amerykańskich stanach.

</doc>
<doc id="284055" url="https://pl.wikipedia.org/wiki?curid=284055" title="Derby Górnego Śląska w piłce nożnej">
Derby Górnego Śląska w piłce nożnej

Derby Górnego Śląska w piłce nożnej – mecze derbowe przede wszystkim pomiędzy drużynami Górnika Zabrze i Ruchu Chorzów a także spotkania innych drużyn z górnośląskiej części aglomeracji katowickiej. Spotkaniom tym towarzyszyły od zawsze wielkie emocje, gromadziły one nawet do stu tysięcy kibiców.
Derbami nazywane są również mecze rozgrywane pomiędzy Polonią Bytom, Ruchem Chorzów, Górnikiem Zabrze, GKS Katowice. Są to cztery największe i najbardziej utytułowane śląskie drużyny, których mecze między sobą cieszą się największym prestiżem i zainteresowaniem ze strony kibiców. Pojedynki między nimi noszą szczególne tytuły:
Derby Górnego Śląska to także mecze między dowolnymi drużynami z Górnego Śląska: Ruchu Chorzów, Górnika Zabrze, GKS-u Katowice, Polonii Bytom, Szombierkami oraz Piasta Gliwice, Odry Wodzisław, Ruchu Radzionków czy GKSem Tychy. Szczególne są derby Bytomia pomiędzy Polonią i Szombierkami, czy największe derby na czeskim Śląsku pomiędzy Banikiem Ostrawa a SFC Opawa.
Wielkie Derby Śląska.
Wielkie Derby Śląska rozgrywano dotychczas w oficjalnych rozgrywkach 120-krotnie. Są to najczęściej rozgrywane znaczące derby w Polsce i jedne z dwóch, obok krakowskiej "Świętej Wojny", które w oficjalnych zawodach odbyły się ponad 100-krotnie.
Pierwsze spotkanie Górnika z Ruchem w pierwszej lidze odbyło się w sezonie 1956 i był to zarazem debiut Górnika w ekstraklasie, choć wcześniej miały miejsce w Zabrzu cztery mecze towarzyskie, pierwszy w 1950, wygrany przez Ruch 4:2.
Górnik i Ruch są najbardziej utytułowanymi klubami piłkarskimi w Polsce. Oba kluby zdobyły po 14 tytułów mistrza Polski.
Kluby Górnika i Ruchu siedmiokrotnie stawały równocześnie na podium Mistrzostw Polski w piłce nożnej: 1960, 1963, 1967, 1968, 1970, 1974, 1989. Dwukrotnie się spotykały w finale Pucharu Polski.
2 marca 2008 roku po wielu latach przerwy derby drużyn odbyły się ponownie na Stadionie Śląskim.
Śląski Klasyk.
Śląski Klasyk to określenie, jakie nadano w 2008 roku spotkaniom między Górnikiem Zabrze a GKS Katowice.
Liczba meczów.
Liczba rozegranych spotkań derbowych między czterema największymi klubami na Górnym Śląsku ("stan na 1 listopada 2019"):
Derby poszczególnych miast z udziałem największych klubów, które odbywały się m.in. na pierwszym lub drugim poziomie ligowym:

</doc>
<doc id="284057" url="https://pl.wikipedia.org/wiki?curid=284057" title="Tablica prawdy">
Tablica prawdy

Tablica prawdy lub matryca logiczna – wprowadzony w XIX wieku przez logików amerykańskich, Charlesa Sandersa Peirce’a i Emila Leona Posta, układ tabelaryczny zero-jedynkowych kombinacji wartości logicznych argumentów danej funkcji zdaniowej i dokładnie zależących od nich wartości logicznych tejże funkcji zdaniowej, w którym prawdzie odpowiada wartość 1, a fałszowi przypisuje się wartość 0.
Tablicę prawdy posiadają wszystkie funktory zdaniotwórcze, np.:
Przykładowo, tablica prawdy dla operatora alternatywy:

</doc>
<doc id="284067" url="https://pl.wikipedia.org/wiki?curid=284067" title="Bujaków (powiat bielski)">
Bujaków (powiat bielski)

Bujaków – wieś w Polsce położona w województwie śląskim, w powiecie bielskim, w gminie Porąbka.
Wieś królewska starostwa oświęcimskiego w powiecie śląskim województwa krakowskiego w końcu XVI wieku.
Geografia.
Leży na północnych stokach Beskidu Małego i Pogórzu Śląskim, nad potokiem Węgierka. Najwyższym punktem miejscowości jest szczyt Bujakowski Groń. Miejscowość sąsiaduje z Międzybrodziem Bialskim, Kobiernicami, Kozami, Porąbką i Kętami.
Historia.
Miejscowość po raz pierwszy wzmiankowana w 1444 roku jako "Bujakuov". W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 roku miejscowość wymieniona została jako "Buyakow". W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie używaną, polską nazwą "Bujakow".
Według austriackiego spisu ludności z 1900 roku w Bujakowie w 134 budynkach na obszarze 651 hektarów (wraz z "gutsgebiete") mieszkało 1137 osób, co dawało gęstość zaludnienia równą 174,7 os./km², wszyscy byli polskojęzyczni, 1130 (99,4%) było katolikami a 7 (0,6%) wyznawcami judaizmu.
W czasie okupacji niemieckiej mieszkający we wsi Władysław Porębski udzielił pomocy Żydom, Urszuli, Bolesławie Koniecpolskim, Poli Siedleckiej, Rozalii Gutman, Marianowi Gutman, Elkowi Jakubowicz, Marianowi Jurkowskiemu, Leonowi Grünfeld, Adeli Grünfeld z d. Jurkowska. W 1982 roku Instytut Jad Waszem podjął decyzję o przyznaniu Władysławowi Porębskiemu tytułu Sprawiedliwego wśród Narodów Świata.
W latach 1975–1998 miejscowość administracyjnie należała do województwa bielskiego.
Transport.
Przez wieś przebiega droga krajowa nr 52 łącząca Bielsko-Białą z Głogoczowem. 
Zabytki.
Miejscowość znajduje się w niedalekiej odległości od ruin zamku Wołek.
Religia.
Na terenie wsi działalność duszpasterską prowadzi Kościół rzymskokatolicki (parafia Podwyższenia Krzyża Świętego).
Sport.
We wsi działa klub piłkarski LKS Groń Bujaków.

</doc>
<doc id="284069" url="https://pl.wikipedia.org/wiki?curid=284069" title="WMV9">
WMV9



</doc>
<doc id="284071" url="https://pl.wikipedia.org/wiki?curid=284071" title="Sami Hyypiä">
Sami Hyypiä

Sami Tuomas Hyypiä (ur. 7 października 1973 w Porvoo) – fiński piłkarz, a następnie trener. Występował na pozycji obrońcy (stopera); wielokrotny reprezentant Finlandii; były trener Bayeru 04 Leverkusen.
Życiorys.
Jego rodzice, Jouko i Irma, również byli piłkarzami. W młodości trenował również hokej na lodzie. W wieku 5 lat rozpoczął karierę w klubie Voikkaan Pallo-Peikot, do którego zapisał go ojciec. W wieku 15 lat trafił do Kuusankosken Kumu, a w 1992 roku do Myllykosken Pallo -47, z którym w tymże roku zdobył Puchar Finlandii. W 1995 powtórzył ten sukces dzięki strzeleniu zwycięskiego gola w finale pucharu i w tym samym roku przeszedł do holenderskiego klubu Willem II. W 1999 przeniósł się do Liverpoolu. W barwach "The Reds" stanowił najlepszą obronę w Premier League w sezonie 1999/2000. Ówczesny szkoleniowiec Gérard Houllier mianował go kapitanem pod nieobecność kontuzjowanych Jamiego Redknappa i Robbiego Fowlera.
W sezonie 1999/2000 został nominowany do nagrody gracza roku. Rok później, w sezonie 2000/2001, został wybrany najlepszym obrońcą Premier League. Przez cały ten sezon nie otrzymał żadnej żółtej ani czerwonej kartki. W 2005 roku wygrał z Liverpoolem Ligę Mistrzów.
W maju 2009 dwuletnią umowę z Bayerem 04 Leverkusen, do którego dołączył po zakończeniu sezonu 2009/2010.
Zakończył karierę po sezonie 2010/2011. Po zakończeniu kariery został trenerem. W 2011 był asystentem selekcjonera reprezentacji Finlandii, natomiast w kwietniu 2012 został tymczasowym trenerem Bayeru Leverkusen, jednakże po miesiącu podpisał stały kontrakt. W czerwcu 2014 został szkoleniowcem Brighton &amp; Hove Albion, jednakże w grudniu tegoż roku zrezygnował z posady. W sierpniu 2015 podpisał dwuletni kontrakt trenerski z FC Zürich.
W czerwcu 2007 poślubił Susannę Rissanen. Mają dwóch synów: Rico Nestora i Caspra Erica.

</doc>
<doc id="284081" url="https://pl.wikipedia.org/wiki?curid=284081" title="Alfred Gilman">
Alfred Gilman

Alfred Goodman Gilman (ur. 1 lipca 1941 w New Haven, zm. 23 grudnia 2015 w Dallas) – amerykański fizjolog, laureat Nagrody Nobla w dziedzinie fizjologii lub medycyny w 1994 roku (z Martinem Rodbellem) za odkrycie białek G i roli tych białek w przenoszeniu sygnałów wewnątrz komórek.
W 1981 został profesorem Południowo-Zachodniego Centrum Medycznego Uniwersytetu Teksańskiego w Dallas. W latach 80. ustalił, że przekaźnikiem informacji przenoszonej przez hormony komórkom są specjalne białka, nazwane potem białkami G (od jego nazwiska), i określił ich rolę w przewodzeniu sygnałów w komórkach. Przypuszcza się, że zaburzenia w działaniu tego przekaźnika mogą być przyczyną powstawania wielu chorób, między innymi cukrzycy i niektórych nowotworów złośliwych. Zaburzenia w ich działaniu wyjaśniają przyczyny problemów dziedzicznych w przemianie materii, chorób nowotworowych, alkoholizmu, a nawet chronicznego kaszlu.

</doc>
<doc id="284085" url="https://pl.wikipedia.org/wiki?curid=284085" title="Rozmaryn">
Rozmaryn

Rozmaryn ("Rosmarinus" , właśc. "Salvia" subg. "Rosmarinus" ) – tradycyjnie wyróżniany rodzaj roślin z rodziny jasnotowatych, współcześnie podrodzaj w obrębie rodzaju szałwia "Salvia". Obejmuje trzy gatunki i dwa mieszańce spotykane także w naturze występujące w południowej Europie i obszarze śródziemnomorskim. Rozmaryn lekarski jest popularną i od dawna uprawianą rośliną przyprawową, używaną także do wyrobu olejku rozmarynowego (surowiec m.in. do wyrobu wody kolońskiej), wykorzystywaną leczniczo, cenioną jako roślina miododajna, dawniej wykorzystywaną też na opał, dla poprawy pamięci, do ozdoby podczas pogrzebów i ślubów.
Systematyka.
Tradycyjnie rośliny tu zaliczane wyróżniane były jako rodzaj rozmaryn "Rosmarinus" w obrębie rodziny jasnotowatych ("Lamiaceae"). Badania molekularne i analizy filogenetyczne przeprowadzane w XXI wieku wykazały, że wyróżnianie tego rodzaju (i czterech innych) powoduje, że obfitujący w gatunki rodzaj szałwia "Salvia" ma charakter parafiletyczny. Ostatecznie w 2017 opublikowana została rewizja taksonomiczna umieszczająca gatunki dotąd tu zaliczane w randze podrodzaju "Salvia" subg. "Rosmarinus" . Alternatywnie przedstawiono też rozwiązanie taksonomiczne zachowujące rodzaj "Rosmarinus" i dzielące rodzaj "Salvia" na 6 rodzajów monofiletycznych.

</doc>
<doc id="284090" url="https://pl.wikipedia.org/wiki?curid=284090" title="Derby Łodzi w piłce nożnej">
Derby Łodzi w piłce nożnej

Derby Łodzi – Najbardziej znane jako derby piłkarskie pomiędzy dwoma łódzkimi klubami – Widzewem, a ŁKS-em. Ich początek datuje się na rok 1911 (ŁKS – TMRF „Widzew”). Początek meczów derbowych ŁKS – RTS „Widzew” to rok 1925 (mecze towarzyskie) lub 1926 (oficjalne rozgrywki). Są to jedne z najbardziej popularnych derbów sportowych w Polsce. W potyczkach obydwu drużyn to Widzew może się cieszyć z większej liczby zwycięstw nad lokalnym rywalem ŁKS.
Historia.
Mistrzostwa Łodzi.
Jeszcze przed wybuchem I wojny światowej w Łodzi prowadzono rozgrywki o mistrzostwo miasta. Organizatorem był „Lodzer Fußball Verband”, a główną nagrodą był puchar (nazywany „wędrownym”) ufundowany przez Anglików: Roberta Smitha i Aleksandra Gilchrista (pochodzący z Manchesteru Smith, zapalony działacz piłkarski, pracował w jednej z łódzkich fabryk). W mistrzostwach brały udział nie tylko drużyny związane z polskim środowiskiem, ale także z niemieckim i angielskim. W 1910 triumfował TV Kraft, a w rok później Newcastle. W 1912 po raz pierwszy zwycięzcą został polski klub – ŁKS. Wyczyn ten powtórzył także w następnym roku. Była to ostatnia dokończona edycja tych rozgrywek przed wojną.
Podczas mistrzostw organizowanych przez „Lodzer Fußball Verband” rozegrano pierwsze oficjalne derby Łodzi ŁKS – Widzew. 25 czerwca 1911, na boisku przy ul. Targowej, TMRF „Widzew” podejmował faworyzowaną ekipę Łódzkiego Klubu Sportowego. Mecz zakończył się niespodziewanym zwycięstwem widzewiaków 2:1 (2:1). Relację z tego spotkania zanotował dziennikarz łódzkiej gazety „Rozwój”:
Mistrzostwa Polski.
W 1920 wystartowały mistrzostwa Polski w piłce nożnej, jednak ze względu na konflikt polsko-bolszewicki całość rozgrywek została przeprowadzona dopiero w rok później. Wówczas też rozegrano eliminacje do ogólnopolskich zmagań w okręgu łódzkim, które wygrał ŁKS. W pokonanym polu pozostawił m.in. Klub Turystów Łódź oraz ŁTSG Łódź.
Do pierwszego pojedynku pierwszych drużyn ŁKS-u i Widzewa doszło 1 marca 1925 w meczu towarzyskim, zakończonym zwycięstwem ŁKS-u 4:0. W przeciągu roku zespoły się spotykały jeszcze czterokrotnie. Wszystkie mecze wygrał ŁKS, m.in. 13:0 i 17:2. Pierwszy mecz w oficjalnych rozgrywkach odbył się w marcu 1926. Było to spotkanie pierwszej edycji Pucharu Polski, na szczeblu regionalnym, a wygrał wyżej notowany ŁKS 3:0. Jeszcze w tym samym roku rozegrano dwa kolejne spotkania, tym razem w ramach łódzkiej Klasy A, wysoko wygrane przez ŁKS, który po sezonie współtworzył Ligę. Następnie do końca okresu międzywojennego pierwsze zespoły ŁKS-u i Widzewa grały w różnych klasach rozgrywkowych i spotykały się wyłącznie w meczach towarzyskich. W 1927 ŁKS wygrał z Widzewem 7:2 w finale turnieju o puchar "Expressu Wieczornego Ilustrowanego", a w 1931 zespoły zagrały mecz w Pabianicach.
Pierwsze ligowe derby Łodzi zostały rozegrane 3 kwietnia 1927, pomiędzy Łódzkim Klubem Sportowym a wspomnianym wcześniej Klubem Turystów Łódź. Wygrał ŁKS 2:0 po bramkach Jana Durki. W rewanżu 7 sierpnia 1927, Turyści zrewanżowali się, wygrywając 4:2. Drużyny te rywalizowały ze sobą także w 1928 i 1929. W następnych latach na najwyższym szczeblu rozgrywek ŁKS potykał się jeszcze z ŁTSG (1930).
Kolejne spotkania ŁKS-u i Widzewa się odbyły już po II wojnie światowej w ramach łódzkiej ligi okręgowej sezonu 1945/1946, której zwycięzca, ŁKS, awansował do mistrzostw Polski. 3 czerwca 1948, na stadionie przy al. Unii (choć gospodarzem był Widzew), drużyny ŁKS-u i Widzewa po raz pierwszy spotkały się w ekstraklasie. Wygrał bardziej doświadczony ŁKS 6:2 (4:1). Bramki dla zwycięzców zdobyli Janeczek (3), Baran (2) oraz Łuć, a dla widzewiaków Fornalczyk (2).
Regularne spotkania derbowe, pomiędzy tymi drużynami, rozpoczęły się jednak dopiero w 1975 wraz z ponownym awansem Widzewa do I ligi. Beniaminek udanie zrewanżował się "Rycerzom Wiosny" z al. Unii za dwie porażki sprzed 27 lat. Dnia 6 sierpnia 1975, na stadionie ŁKS-u (w obecności ok. 35 tys. widzów), Widzew zwyciężył 2:1 (0:1) po dwóch bramkach Błachny.
Na szczeblu centralnym rozgrywek ligowych w Polsce w latach 1968-1971 dochodziło ponadto do derbowych pojedynków pomiędzy ŁKS-em a Startem i Włókniarzem (II liga; dziś I-sza). Z pierwszym z tych klubów "Biało-Czerwono-Biali" grali czterokrotnie, uzyskując trzy remisy i jedną wygraną; z drugim rywalizowali dwukrotnie, z obu spotkań wychodząc zwycięsko.
Derby w polskich rozgrywkach.
Mecze w ekstraklasie.
Strzelcy bramek.
Strzelcy bramek dla Widzewa (45 zawodników + 2 samobójcze):
Strzelcy bramek dla ŁKS-u (36 zawodników):
Mecze w I lidze (dawnej II lidze).
Strzelcy bramek.
Strzelcy bramek dla Widzewa:
Strzelcy bramek dla ŁKS-u:
Mecze w III lidze (IV poziom ligowy).
Strzelcy bramek.
Strzelcy bramek dla Widzewa:
Strzelcy bramek dla ŁKS-u:
Bilans i rekordy.
Rekordy:
Pozycje ligowe.
Porównanie pozycji ligowych ŁKS-u i Widzewa od 1948 roku:

</doc>
<doc id="284093" url="https://pl.wikipedia.org/wiki?curid=284093" title="LCR">
LCR

LCR (ang. "Least Cost Routing") to usługa central telefonicznych typu PBX polegająca na tym, że centrala potrafi automatycznie skierować ruch wychodzący do sieci wybranego operatora, bramki GSM lub bramki VoIP tak, aby koszt połączenia był najniższy. Użytkownik nie musi wybierać żadnych prefiksów, odbywa się to bez jego wiedzy.
Przykładowo jeśli centrala podłączona jest do sieci 2 operatorów, z których jeden oferuje niższe stawki połączeń lokalnych a inny międzystrefowych to centrala potrafi na podstawie wybieranego numeru rozpoznać typ połączenia i wybrać tańszego operatora. Może to być również ten sam operator, u którego wykupiliśmy na dwóch liniach telefonicznych różne taryfy; w tym przypadku wybierana jest niższa taryfa.

</doc>
<doc id="284100" url="https://pl.wikipedia.org/wiki?curid=284100" title="Oseltamiwir">
Oseltamiwir

Oseltamiwir – organiczny związek chemiczny, lek przeciwwirusowy będący selektywnym inhibitorem neuraminidazy – enzymu wirusa grypy. Jest stosowany w leczeniu i profilaktyce grypy A i B.
Lek podawany jest doustnie w postaci kapsułek lub zawiesiny uzyskiwanej przez rozpuszczenie proszku w wodzie.
Jest najskuteczniejszy przy jak najszybszym rozpoczęciu leczenia, które powinno rozpocząć się w ciągu 48 h od wystąpienia objawów. Po tym okresie zaleca się podawać go jedynie w ciężkich przypadkach, gdyż u osób w ogólnie dobrym stanie zdrowia nie przynosi poprawy. Przyjmuje się go przez 5 dni. Nie zaleca się stosowania go u osób z zaburzeniami czynności nerek. Jego stosowanie jest kontrowersyjne, gdyż korzyści z jego stosowania są niewielkie. Działania niepożądane, do których należą nudności, wymioty, zaburzenia psychiatryczne i zaburzenia czynności nerek, uważane są za przeważające nad korzyściami. Znajduje się na liście leków podstawowych Światowej Organizacji Zdrowia, jednak w 2017 r. został przeniesiony do zestawu leków uzupełniających.
Skuteczność w zastosowaniach klinicznych.
Grypa.
W metaanalizie z 2015 roku wykazano skuteczność działania oseltamiwiru w kontekście skrócenia trwania objawów grypy o ok. 19 godzin oraz gorączki - o 20,5 godz. w porównaniu do grupy kontrolnej. Zastosowanie oseltamiwiru pozwoliło na zmniejszenie ryzyka hospitalizacji i wykorzystania antybiotyków w późniejszych etapach choroby. Zaobserwowano również mniejsze ryzyko rozwoju komplikacji, w tym ostrego zapalenia ucha środkowego; nie zaobserwowano różnicy w przypadku zapalenia płuc.
Stosowanie podczas ciąży i laktacji.
Wpływ na ciążę i karmienie piersią.
Ciąża.
Braku jest kontrolowanych badań klinicznych dotyczących stosowania oseltamiwiru u kobiet w ciąży. Dane takie zbierano jednak podczas badań po wprowadzeniu do obrotu i badań obserwacyjnych. Nie wskazują one na bezpośrednie lub pośrednie szkodliwe działania na rozwój ciąży, zarodka/płodu lub na rozwój pourodzeniowy. Kobiety w ciąży mogą przyjmować oseltamiwir, po rozważeniu dostępnych danych o bezpieczeństwie, patogenności krążącego szczepu wirusa grypy i choroby zasadniczej u kobiety w ciąży.
Karmienie piersią.
Dane dotyczące dzieci karmionych piersią przez matki przyjmujące oseltamiwir oraz wydzielania oseltamiwiru do mleka matki są bardzo ograniczone. Wskazują one, że oseltamiwir i jego aktywny metabolit były wykrywane w mleku matki, jednak ich stężenia były na tyle niskie, że dawka u niemowlęcia karmionego piersią byłaby subterapeutyczna. Biorąc pod uwagę powyższe informacje, patogenność krążącego wirusa grypy oraz chorobę zasadniczą kobiety karmiącej piersią, można rozważyć podawanie oseltamiwiru, jeśli istnieją istotne potencjalne korzyści dla karmiącej piersią matki.
Leczenie grypy u kobiet w ciąży.
Dane z badań po wprowadzeniu leku do obrotu i z badań obserwacyjnych wskazują na korzyści wynikające z niższej zachorowalności/śmiertelności podczas stosowania oseltamiwiru. Wyniki z analiz farmakokinetycznych wskazują obniżoną ekspozycję na aktywny metabolit, nie zaleca się jednak korekty dawki w leczeniu lub profilaktyce grypy u kobiet w ciąży.
Zbiorcza analiza danych farmakokinetycznych wskazuje, że schemat dawkowania oseltamiwiru, prowadzi do niższej (średnio o 30% dla wszystkich trymestrów) ekspozycji na aktywny metabolit u kobiet w ciąży w porównaniu z kobietami niebędącymi w ciąży. Niższa przewidywalna ekspozycja jednak działa terapeutycznie na różne szczepy wirusa grypy. Istnieją ponadto dowody z badań obserwacyjnych wskazujące na korzyści, jakie ta populacja może odnieść ze stosowania oseltamiwiru. Nie zaleca się zatem korekty dawek w leczeniu lub profilaktyce grypy u kobiet w ciąży.

</doc>
<doc id="284101" url="https://pl.wikipedia.org/wiki?curid=284101" title="Hoffmann-La Roche">
Hoffmann-La Roche

F. Hoffmann-La Roche AG – szwajcarski koncern medyczny złożony z producenta farmaceutyków Hoffmann-La Roche oraz dostawcy aparatury medycznej Roche Diagnostics. Siedziba główna przedsiębiorstwa mieści się w Bazylei.
Spółka publiczna notowana na Giełdzie Szwajcarskiej oraz londyńskim rynku virt-x.
Założona w 1896 roku przez Fritza Hoffmanna-La Roche. Początkowo znana z produkcji preparatów witaminowych. Przedsiębiorstwo w 1960 roku wprowadziło do światowego lecznictwa pierwszy preparat z grupy benzodiazepin pod nazwą handlową "Librium", natomiast w 1963 roku preparat "Valium" oraz wiele innych pochodnych benzodiazepiny, np. flunitrazepam ("Rohypnol"). Hoffman-La Roche jest także producentem m.in. Tamiflu (oseltamiwiru), leku antywirusowego stosowanego przeciw grypie, czy preparatów stosowanych w onkologii i kardiologii.
Wypadek 10 lipca 1976 roku w zakładach Roche w Seveso we Włoszech spowodował skażenie Lombardii dioksynami.
Grupa zatrudnia ponad 88,5 tys. pracowników w 150 krajach. W 2014 roku odnotowała sprzedaż na poziomie 47,5 mld franków szwajcarskich przy zysku netto 9,5 mld franków.
Kontrowersje.
Świat.
W 1999 r. Hoffmann-La Roche kontrolował ponad 40% światowego rynku witamin. W latach 1990–1999, przedsiębiorstwo uczestniczyło w nielegalnej zmowie monopolistycznej z przedsiębiorstwami BASF i Rhone-Poulenc SA mającej na celu utrzymanie zawyżonych cen witamin. W 1999 r. przedsiębiorstwo zostało ukarane za to w Stanach Zjednoczonych grzywną w wysokości 632 milionów USD. Komisja Europejska wytoczyła przedsiębiorstwu proces o to samo i wygrała go w 2001 r. Roche musiało zapłacić 462 miliony euro.
Pod koniec 2002 r. przedsiębiorstwo sprzedało swój dział produkcji witamin duńskiej grupie farmaceutycznej DSM.
Polska.
Urząd Ochrony Konkurencji i Konsumentów wszczął w 2003 r. dochodzenie przeciw Roche Polska o zmowę monopolistyczną z dystrybutorem leków Hand-Prod polegającą na narzuceniu zawyżonej ceny w przetargach organizowanych przez Ministerstwo Zdrowia na dwa leki, "Recormon" i "NeoRecormon" (pochodne EPO stosowane przy leczeniu anemii). W 2006 roku Sąd Ochrony Konkurencji i Konsumentów stwierdził jednak, że przedsiębiorstwa nie dopuściły się praktyk naruszających konkurencję, a apelacja Prezesa UOKiK od tego wyroku została oddalona.

</doc>
<doc id="284102" url="https://pl.wikipedia.org/wiki?curid=284102" title="Pompa Rootsa">
Pompa Rootsa



</doc>
<doc id="284104" url="https://pl.wikipedia.org/wiki?curid=284104" title="Lipali">
Lipali

Lipali – polski zespół muzyczny założony przez Tomasza Lipnickiego w 2000 roku, po rozwiązaniu zespołu Illusion w roku 1999. Początkowo Lipali była solowym projektem Lipnickiego, który nagrał debiutancki album "Li-pa-li" (2000) z udziałem muzyków sesyjnych.
W 2003 roku na zaproszenie Lipnickiego do grupy dołączyli perkusista Łukasz Jeleniewski i basista Adrian Kulik, z którymi w składzie nagrał m.in. albumy "Pi" (2004) i "Bloo" (2007).
Historia.
Zespół Lipali powstał w 2000 roku z inicjatywy gitarzysty i wokalisty Tomasza Lipnickiego, po rozwiązaniu grupy Illusion w roku 1999. Początkowo Lipali była solowym projektem Lipnickiego, który nagrał debiutancki album "Li-pa-li" w 2000 roku z udziałem muzyków sesyjnych. W nagraniach wzięli udział m.in. klawiszowiec Cezary Morawski i gitarzysta Tymon Tymański.
W 2003 roku na zaproszenie Lipnickiego, dołączyli perkusista Łukasz Jeleniewski i basista Adrian Kulik, z którymi rozpoczął występy jako grupa muzyczna. 27 września 2004 roku nakładem Pomaton EMI ukazał się album pt. "Pi". Album został zrealizowany w warszawskim studiu Elektra, we współpracy z producentem Adamem Toczko.
25 czerwca 2007 roku nakładem Frontmusic ukazał się trzeci album Lipali pt. "Bloo". Album był promowany singlem pt. "Sen o lepszym dniu". Do tytułowego utworu został zrealizowany teledysk w reżyserii Jacka Kościuszki.
27 marca 2009 roku nakładem wytwórni muzycznej Lemon Records ukazał się czwarty album grupy pt. "Trio". Na albumie ukazała się m.in. interpretacji utworu „Biała flaga” z repertuaru grupy Republika. W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku rock.
21 czerwca 2011 roku ukazał się pierwszy album koncertu zatytułowany "Akustyk Live". Akustyczny koncert został zarejestrowany w sali koncertowej Polskiego Radia im. S.Lutosławskiego (S1) w Warszawie 16 kwietnia także 2011 roku.
Ponad trzy lata od wydania "Trio" zespół wrócił do studia nagraniowego, czego efektem stał się nowy materiał. Album został nagrany w ciągu 10 dni w Rolling Tapes Studio w Srebrnej Górze. Płyta "3850" została wydana 1 października 2012 roku. Znalazło się na niej 11 nowych utworów. W warstwie muzycznej i tekstowej słychać jak zespół ewoluował, zachowując swój rozpoznawalny rockowy styl połączony z bezkompromisowymi tekstami autorstwa Tomasza Lipnickiego. Pod koniec grudnia 2012 roku, pochodzący z albumu, utwór „Najgroźniejsze zwierzę świata” stał się oficjalną piosenką 21. finału Wielkiej Orkiestry Świątecznej Pomocy.
Pod koniec września 2014 roku Lipali ogłosiło poszukiwania czwartego członka zespołu. Kilka miesięcy później, 25 lutego 2015 r. ogłoszono, że nowym członkiem grupy został Roman Bereźnicki (gitara, śpiew oraz instrumenty klawiszowe). Czwarty w Lipali jest równocześnie liderem i wokalistą grupy LecteR.
20 listopada 2015 r. oficjalną premierę miała 5. studyjna płyta zespołu pt. "Fasady". Podobnie, jak poprzednio, znalazło się na niej 11 nowych utworów zagranych już w czteroosobowym składzie. Na płycie znalazły się dwa utwory nagrane w języku angielskim: „Sunrise” i „Lava Love”. Materiał został nagrany przez Szymona Sieńko w Studio DR w Wiśle. Wydanie albumu poprzedziła publikacja dwóch singli, do których powstały również teledyski: były to utwory: „Ludzie 1.2” oraz „Kawy dwie”. Na płycie wystąpili gościnnie: Małgorzata Zomerlik (głos w utworze „Ludzie 1.2”), Szymon Sieńko (instrumenty elektroniczne: „A gdyby tak…”, „Kawy dwie”, „Sunrise”) oraz Bartosz „Śniady” Śniadecki (piano, instrumenty elektroniczne „Wschód”).
Premierowy koncert grupy, na którym został przedstawiony cały materiał z płyty "Fasady" odbył się w klubie Proxima w Warszawie 29 listopada 2015 r. Transmisja online koncertu była dostępna na żywo na kanale YouTube – LipaliTV.
W 2017 Adrian „Qlos” Kulik basista i manager zespołu, zakończył wieloletnią współpracę z zespołem Lipali. Jego miejsce zajął Łukasz „Gajowy” Gajowniczek.

</doc>
<doc id="284124" url="https://pl.wikipedia.org/wiki?curid=284124" title="Zysk (ujednoznacznienie)">
Zysk (ujednoznacznienie)

zysk – jedno z pojęć rachunkowości

</doc>
<doc id="284135" url="https://pl.wikipedia.org/wiki?curid=284135" title="EBL">
EBL



</doc>
<doc id="284136" url="https://pl.wikipedia.org/wiki?curid=284136" title="Blue Byte Software">
Blue Byte Software

Blue Byte – producent i wydawca gier komputerowych z siedzibą w Düsseldorfie w Niemczech.
Firma została założona w październiku 1988 roku przez Thomasa Hertzlera oraz Lothara Schmitta w Mülheim an der Ruhr. Ich pierwszą grą była symulacja tenisa o nazwie "Great Courts", wydane w 1989 roku przez Ubisoft.
Pierwszym dużym sukcesem Blue Byte'a w Niemczech i Europie była strategia turowa "Battle Isle", wydana w 1991 r. Następnym osiągnięciem było wydanie gry "Die Siedler", znanej na świecie jako "The Settlers", kontynuowanej później w kolejnych częściach i kilku dodatkach. W 2001 roku firma została przejęta przez francuski koncern Ubisoft.

</doc>
<doc id="284138" url="https://pl.wikipedia.org/wiki?curid=284138" title="SZD 30 Pirat">
SZD 30 Pirat



</doc>
<doc id="284139" url="https://pl.wikipedia.org/wiki?curid=284139" title="Buran 2.01">
Buran 2.01

2.01 – pierwszy z drugiej serii radzieckich orbiterów (trzeci ogółem). Prawdopodobnie miał nosić nazwę "Bajkał", która miała nawiązywać do jeziora o tej nazwie. Ukończony w około 30-50%, nigdy nie odbył lotu.
Zmiany w porównaniu do wahadłowca Buran.
Seria 2.0x różni się od pierwszej przede wszystkim rozplanowaniem kokpitu i uwzględnieniem kilku wniosków, jakie nasunęły się po starcie OK 1.01. W orbiterze zamierzano zamontować także fotele wyrzucane Zwiezda K-36RB oraz system podtrzymywania życia w celu przygotowania do lotów załogowych.
Planowana misja załogowa.
Wstępnie planowano, że pierwszy załogowy lot nowego promu odbędzie się w 1994 roku i potrwa 24 godziny. Załogę mieli stanowić Igor Wołk i Aleksandr Iwanczenkow.
Losy po zakończeniu programu.
Buran 2.01 od czasu zakończenia programu zalegał na placu w moskiewskiej fabryce Tuszyno. Następnie został częściowo rozebrany i w październiku 2004 przeniesiony na składowisko w tej samej dzielnicy. W 2011 roku został przetransportowany barką na pokazy lotnicze MAKS-2011 w mieście Żukowskij.

</doc>
<doc id="284140" url="https://pl.wikipedia.org/wiki?curid=284140" title="Buran 2.02">
Buran 2.02

2.02 - drugi radziecki wahadłowiec z drugiej serii (czwarty w ogóle). Budowa została rozpoczęta najprawdopodobniej już w 1991 roku i w zasadzie zakończyła się na etapie surowego szkieletu. Kilka lat przeleżał w hali fabryki, a potem został przeznaczony na złom.

</doc>
<doc id="284141" url="https://pl.wikipedia.org/wiki?curid=284141" title="Blue Byte">
Blue Byte



</doc>
<doc id="284142" url="https://pl.wikipedia.org/wiki?curid=284142" title="Buran 2.03">
Buran 2.03

2.03 - ostatni z planowanych Buranów. Budowa rozpoczęła się w roku 1992, lecz prace bardzo szybko zostały przerwane. Wszystkie elementy powstałe przez ten czas zostały zniszczone.

</doc>
<doc id="284148" url="https://pl.wikipedia.org/wiki?curid=284148" title="Bombowiec torpedowy">
Bombowiec torpedowy



</doc>
<doc id="284150" url="https://pl.wikipedia.org/wiki?curid=284150" title="Darth Tyranus">
Darth Tyranus



</doc>
<doc id="284153" url="https://pl.wikipedia.org/wiki?curid=284153" title="Oliguria">
Oliguria



</doc>
<doc id="284158" url="https://pl.wikipedia.org/wiki?curid=284158" title="Polska Liga Koszykówki">
Polska Liga Koszykówki

Energa Basket Liga (w skrócie EBL) – najwyższa w hierarchii klasa męskich ligowych rozgrywek koszykarskich w Polsce, będąca jednocześnie najwyższym szczeblem centralnym (I poziom ligowy). Zmagania w jej ramach toczą się cyklicznie (co sezon), systemem kołowym, od sezonu 1984/1985 dodatkowo z fazą play-off na zakończenie każdego z sezonów i przeznaczone są dla najlepszych polskich klubów koszykarskich. Jej triumfator zostaje mistrzem Polski, zaś najsłabsze drużyny relegowane są do I ligi polskiej. Czołowe zespoły klasyfikacji końcowej każdego sezonu uzyskują prawo występów w europejskich pucharach w sezonie następnym (Eurocup, Ligi Mistrzów FIBA, oraz FIBA Europe Cup).
PLK jest ligą zawodową, od października 2001 członkiem Unii Europejskich Lig Koszykarskich (ULEB), a od września 2005 również akcjonariuszem spółki "Euroleague Commercial Assets SA" (ECA). Do udziału w jej rozgrywkach zostają dopuszczone wyłącznie kluby posiadające status profesjonalny (tj. działające w formie spółki handlowej), które – po spełnieniu wszelkich niezbędnych kryteriów – otrzymały roczną licencję na występy na tym szczeblu (możliwe jest również wydawanie tzw. licencji warunkowych).
Historia.
Decyzję o przeprowadzaniu mistrzostw Polski koszykówce mężczyzn w formule ligowej podjęto w 1946, a pierwsza edycja ligi odbyła się w sezonie 1947/1948. Na przestrzeni lat zmianom ulegała zarówno nazwa rozgrywek, jak i system ich przeprowadzania (klasyczna formuła ligowa, formuła ligowa z późniejszym podziałem na grupę mistrzowską i grupę spadkową, formuła ligowa z fazą play-off), różna była też liczba drużyn przystępujących do rywalizacji (od 9 do 17). Do końca sezonu 1996/1997 organizatorem zmagań ligowych wszystkich szczebli w Polsce był Polski Związek Koszykówki (PZKosz.). Na mocy licencji, przyznanej przez Urząd Kultury Fizycznej i Sportu, od sezonu 1997/1998 zarządzaniem rozgrywkami najwyższego szczebla zajmuje się – utworzony w tym celu – podmiot o nazwie "Polska Liga Koszykówki SA" (organizacja założona w 1995 pod nazwą Polska Liga Koszykówki Sp. z o.o., jako spółka akcyjna od 2000), natomiast PZKosz. administruje wszystkimi pozostałymi klasami rozgrywkowymi (tj. od I ligi w dół). Od sezonu 2000/2001 PLK jest ligą profesjonalną, bowiem w 2000 dokonano zmiany statusu prawnego klubów i samej PLK SA (kluby stały się sportowymi spółkami akcyjnymi, zaś PLK Sp. z o.o. przeistoczyła się w PLK SA).
Oficjalne nazwy ligi.
Od sezonu 1947/1948 do sezonu 1996/1997 najważniejszą klasę rozgrywkową koszykówki mężczyzn określano mianem I ligi polskiej, bądź Ekstraklasy polskiej. Później – na przestrzeni lat – oficjalna nazwa najwyższego szczebla męskich rozgrywek koszykarskich ulegała kilkukrotnym zmianom, co było uwarunkowane nazwami sponsorów tytularnych ligi:
Nazwa wynikała z racji przekształcenia rozgrywek w ligę zawodową (wówczas jeszcze bez strategicznego i tytularnego sponsora);
Nazwa wynikała z racji umowy sponsoringowej z Lech Browary Wielkopolski;
Nazwa wynikała z racji umowy sponsoringowej z Polską Telefonią Cyfrową (operatorem sieci Era);
Nazwa wynikała z racji umowy sponsoringowej z Dominet Bankiem SA, którą podpisano 21 listopada 2005 (w trakcie sezonu 2005/2006). Na jej mocy liga dostawała ponad 2 mln zł rocznie;
Nazwa wynikała z racji umowy sponsoringowej z Dominet Bankiem SA i obowiązywała od 13 października 2006 do 30 września 2008;
Zarząd PLK nie znalazł żadnego sponsora strategicznego i tytularnego dla ligi;
Zarząd PLK nie znalazł żadnego sponsora strategicznego i tytularnego dla ligi przed rozpoczęciem sezonu. Dopiero w trakcie rozgrywek, 27 kwietnia 2010 PLK SA podpisała umowę sponsoringową z Tauron Polska Energia SA na okres do końca sezonu 2009/2010;
Umowa sponsoringowa została podpisana 9 września 2010 z Tauron Polska Energia SA;
Umowa sponsoringowa została podpisana 29 sierpnia 2011 z Tauron Polska Energia SA, a wygasła 30 czerwca 2016;
Zarząd PLK nie znalazł żadnego sponsora strategicznego i tytularnego dla ligi. Jesienią 2016 PLK SA prowadziła zaawansowane negocjacje w tej sprawie z PZU SA, jednak do podpisania umowy nie doszło;
Zarząd PLK nie znalazł żadnego sponsora strategicznego i tytularnego dla ligi przed rozpoczęciem rozgrywek. W listopadzie 2017 partnerem głównym Polskiej Ligi Koszykówki na sezon 2017/2018 został Totalizator Sportowy. W październiku i listopadzie 2017 prowadzono negocjacje dotyczące partnerstwa tytularnego z Grupą Kapitałową Energa, a umowę w tej sprawie podpisano w grudniu 2017 (oficjalnie zaś ów fakt ogłoszono 9 stycznia 2018). Umowa obowiązywała do końca sezonu 2017/2018;
Transmisje w telewizji.
Do sezonu 1992/1993 nieregularne transmisje z rozgrywek najwyższej polskiej ligi koszykarskiej przeprowadzała wyłącznie Telewizja Polska (TVP), najczęściej na antenach poszczególnych ośrodków regionalnych TVP 3. W sezonach 1993/1994 i 1994/1995 mecze Ekstraklasy zaczęły być również w miarę regularnie prezentowane przez Polsat. Od edycji 1995/1996 regularne bezpośrednie relacje pojawiły się w TVP, która oprócz pasm lokalnych rozpoczęła również dość znacząco popularyzować koszykówkę na antenie ogólnodostępnej TVP1 oraz w TV Polonia. W momencie utworzenia ligi profesjonalnej Telewizja Polska stała się pierwszym w historii oficjalnym partnerem medialnym najwyższej klasy rozgrywkowej. Dlatego w różnych kanałach do niej należących sezon po sezonie regularnie prezentowano spotkania PLK (od 5 listopada 2005 także w iTVP). Współpracę tę zakończono po sezonie 2005/2006, z uwagi na słabnącą popularność koszykówki w Polsce oraz niezadowalające wyniki oglądalności. Dlatego we wrześniu 2006 PLK podpisała umowę z Telewizją Polsat o prawo do pokazywania rozgrywek na wyłączność oraz emisję magazynu ligowego podsumowującego każdą kolejkę, począwszy od edycji 2006/2007 (została ona zawarta na dwa sezony, z możliwością przedłużenia o kolejny). Mecze były prezentowane w Polsacie Sport, Polsacie Sport Extra oraz TV4. Po upływie terminu obowiązywania umowy Polsat – z uwagi na zaangażowanie się w większą popularyzację siatkówki – nie był jednak zainteresowany przedłużeniem jej o kolejny rok, dlatego w lipcu 2008 Zarząd PLK podjął rozmowy z TVP w sprawie ponownego objęcia patronatu nad ligą przez tę stację. Ostatecznie udało się osiągnąć porozumienie i obydwie strony podpisały trzyletnią umowę, która miała związek z rozpoczęciem ponownej akcji popularyzacji koszykówki w kontekście finałów męskich Mistrzostw Europy 2009. Od sezonu 2008/2009 spotkania oraz magazyn ligowy ("„Za trzy”") prezentowane były w TVP Sport. 29 sierpnia 2011 zadecydowano o przedłużeniu umowy z TVP Sport. Od sezonu 2013/2014 rozgrywki są transmitowane na sportowych kanałach Grupy Polsat.
Najwięcej sezonów w Ekstraklasie/PLK.
Wszystkie dane aktualne na sezon 2021/2022
Najlepsi strzelcy w historii.
Klasyfikacja najlepszych strzelców w historii najwyższej klasy rozgrywkowej koszykówki mężczyzn w Polsce, opracowana na podstawie danych, zebranych przez Wydział Gier i Dyscypliny Polskiego Związku Koszykówki od roku 1976 (dopiero od tego roku prowadzone są bowiem oficjalne statystyki indywidualne zawodników). Wszystkie dane według stanu na 1 stycznia 2017.
Mistrzowskie składy.
pogrubienie – oznacza zawodnika, który został wybrany MVP Finałów PLK
Historyczna mapa reprezentantów PLK.
Na poniższej mapie zaznaczono miasta, które posiadały (bądź nadal posiadają) drużyny występujące w najwyższej klasie rozgrywkowej w Polsce (później PLK), na przestrzeni całej historii rozgrywek ligowych w kraju.

</doc>
<doc id="284161" url="https://pl.wikipedia.org/wiki?curid=284161" title="Irm Hermann">
Irm Hermann

Irm Hermann, właśc. Irmgard Hermann (ur. 4 października 1942 w Monachium, zm. 26 maja 2020 w Berlinie) – niemiecka aktorka teatralna, filmowa i telewizyjna, również reżyserka i producentka.
Życiorys.
Najbardziej znana jest ze swojej aktorskiej współpracy z Rainerem Wernerem Fassbinderem, z którym w czasie swojego pobytu w Monachium nakręciła kilkanaście filmów. Była, obok m.in. Hanny Schygulli, stałą członkinią grupy aktorskiej Fassbindera, brała udział w tworzeniu tzw. Antyteatru (Antiteater). Fassbindera poznała w 1965, pracując jako sekretarka w firmie ADAC (wynajem samochodów). W jego filmach grywała często role kobiet drobnomieszczańskich, sfrustrowanych, neurotycznych. Do jej najbardziej pamiętnych występów należy zaliczyć role Irmgard Epp w "Handlarzu czterech pór roku", za którą otrzymała Niemiecką Nagrodę Filmową, oraz Marlene w "Gorzkich łzach Petry von Kant", gdzie nie wypowiada ani jednego słowa.
Z wykształcenia jest ekonomistką. W wywiadach wielokrotnie przyznawała, że to Fassbinder zrobił z niej aktorkę, „oszlifował”, był jej mistrzem i że to od niego nauczyła się aktorstwa. Po siedmiu latach współpracy zdecydowała się jednak odejść z grupy reżysera, jak sama przyznawała, zmęczona morderczym trybem pracy, tyranią panującą na planie, podobieństwem otrzymywanych ról, tęskniąca za „normalnym” życiem. W 1975 wyjechała z Monachium i osiedliła się w Berlinie. Tam wyszła za mąż za autora sztuk dla dzieci Dietmara Roberga, z którym ma dwóch synów. Występowała m.in. na deskach berlińskiej Freie Volksbühne. Na swoim koncie ma około 100 ról filmowych.

</doc>
<doc id="284164" url="https://pl.wikipedia.org/wiki?curid=284164" title="Chmiel goryczkowy">
Chmiel goryczkowy



</doc>
<doc id="284165" url="https://pl.wikipedia.org/wiki?curid=284165" title="Georg von Békésy">
Georg von Békésy

Georg von Békésy, węg. "György Békésy" (ur. 3 czerwca 1899 w Budapeszcie, zm. 13 czerwca 1972 w Honolulu) – węgiersko-amerykański fizyk i fizjolog.
Życiorys.
Był synem dyplomaty, Alexandra (Sándora) von Békésy i jego żony Pauli. Uczył się w Monachium, Konstantynopolu i Budapeszcie, oraz Zurychu, gdzie zdał maturę, po której podjął studia chemiczne na Uniwersytecie w Bernie. W 1923 roku uzyskał doktorat w dziedzinie fizyki na Uniwersytecie Budapeszteńskim. 
W 1923 roku podjął pracę w Węgierskim Urzędzie Pocztowym, gdzie kierował laboratorium badawczym zajmującym się systemami telefonicznymi. Pracując nad komunikacją na odległość, zainteresował się mechanizmem funkcjonowania zmysłu słuchu u ludzi. 
W latach 1939–1946 von Békésy był profesorem fizyki eksperymentalnej na uniwersytecie w Budapeszcie, w 1946 roku wyjechał do Szwecji, aby prowadzić badania w Instytucie Karolinska (pracował tam nad audiometrem obsługiwanym przez pacjenta), a rok później przeniósł się do Stanów Zjednoczonych. 
Pracował w laboratorium psycho-akustyki na Uniwersytecie Harvarda, gdzie opracowywał modele mechaniczne ucha wewnętrznego. Békésy opisał sposób przemieszczania się dźwięku w ślimaku oraz wpływ lokalizacji receptorów nerwowych na mechanizm słyszenia. 
W 1961 roku otrzymał nagrodę Nobla w dziedzinie fizjologii lub medycyny w dziedzinie medycyny za przełomową teorię funkcjonowania ludzkiego słuchu.

</doc>
<doc id="284167" url="https://pl.wikipedia.org/wiki?curid=284167" title="Franciszkanizm w literaturze">
Franciszkanizm w literaturze

Franciszkanizm w literaturze – tendencje w literaturze XX wieku nawiązujące do idei franciszkanizmu i jego protagonisty św. Franciszka z Asyżu. Bohater literatury nurtu franciszkańskiego to człowiek prosty, radujący się z życia, głęboko religijny i miłujący naturę. Pochwała prostego stosunku do świata łączy się często w utworach tego nurtu ze świadomym uproszczeniem kompozycji i stylu.
Określa on poglądy i postawę przyjmowaną przez świętego Franciszka z Asyżu i franciszkanów polegającą na:
Terminu franciszkanizm używali m.in. A. Gemelli, T. Lombardi, L. Iriarte. Franciszkanizmem nazywa się także dzieje zakonów i wspólnot religijnych o inspiracji franciszkańskiej. 
Pierwiastki franciszkańskie pojawiają się w literaturze już w średniowieczu, ale o franciszkanizmie, jako o jej nurcie możemy mówić dopiero od drugiej połowy XIX wieku. Związane jest to z ukazaniem się książki A. F. Ozanama "Les Poètes franciscains en Italie au treizième siècle" (1852), której streszczenie "Franciszek Seraficki i poeci włoscy z jego szkoły" pojawiło się w Polsce rok później. Franciszkanizm przejawia się nie tylko w tekstach poświęconych świętemu Franciszkowi, ale i tych, w których pojawiają się franciszkanie oraz odnoszących się do duchowości franciszkańskiej lub do motywów związanych z Asyżem. 
Postacie franciszkanów pojawiają się w następujących tekstach:
Postacie występujących w literaturze franciszkanów wzorowane były często na znanych osobach, szczególnie, jeśli żyły według zasad duchowości franciszkańskiej. 
Wyrazem franciszkanizmu jest także postawa życiowa człowieka, zgodna z duchem św. Franciszka. Typowo franciszkańskie podejście do życia przejawia się w następujących tekstach:
Franciszkanizm wiąże się także z tekstami poświęconymi świętemu Franciszkowi:
W końcu przejawem franciszkanizmu mogą być teksty związane z Asyżem:
W malarstwie franciszkanizm jest kojarzony przede wszystkich z twórczością Giotta di Bondone, Cimabuego.

</doc>
<doc id="284168" url="https://pl.wikipedia.org/wiki?curid=284168" title="Rozkaz nr 227">
Rozkaz nr 227

Rozkaz nr 227 (ros. Приказ № 227) z 28 lipca 1942 Ludowego Komisarza Obrony Józefa Stalina jest znany również jako rozkaz „Ani kroku wstecz!” (ros. Ни шагу назад!). 
Historia.
Rozkaz nr 227 został wydany 28 lipca 1942 roku jako następstwo klęsk i dezercji z Armii Czerwonej w początkowym okresie wielkiej wojny ojczyźnianej oraz w obliczu sukcesów niemieckiej operacji "Fall Blau" (opanowanie Kaukazu i południowej Rosji – koniec czerwca 1942) i zbliżania się wojsk hitlerowskich do Stalingradu – miasta noszącego imię wodza.
Rozkaz składał się z dwóch części – ogólnej i szczegółowej. W części ogólnej podane były m.in. dotychczasowe straty ZSRR – 70 mln ludności, i w ujęciu rocznym ponad 800 mln pudów (13 mln ton) zboża oraz ponad 10 mln ton wytapianych metali, podane były stracone obszary i liczne miasta. Otwarcie podane takie liczby i fakty miały być przeciwwagą dla wspomnianych w rozkazie poglądów, że dotychczasowe klęski nie są katastroficzne, że ZSRR ma jeszcze dość powierzchni, ludności, ziemi ornej i przemysłu do dalszego cofania się. Stalin stwierdzał, że w związku z tym: Rozkaz ten mówił m.in. że: Jednocześnie w tej części, jako przygotowanie do części drugiej, znalazło się stwierdzenie, że Niemcy podczas zimowego odwrotu 1941/42 utworzyli około 100 kompanii karnych dla żołnierzy, około 10 batalionów karnych dla dowódców, a także specjalne oddziały zaporowe na tyłach niepewnych dywizji.
W części drugiej w punktach podane były konkretne uregulowania. Żaden dowódca – wymieniono rangi od dowódców armii w dół – nie miał prawa do odwrotu bez rozkazu. Za naruszenie tej zasady dowódcy tacy mieli odpowiadać przed sądem wojennym, którego wyrok zwykle oznaczał rozstrzelanie lub skierowanie do oddziałów karnych. Rozkaz oficjalnie tworzył w strukturach Armii Czerwonej bataliony karne frontów (ros. штрафные батальоны, штрафбаты) dla dowódców i pracowników politycznych, kompanie karne armii dla szeregowych i młodszych dowódców i oddziały zaporowe armii (ros. заградительные отряды, загротряды). W ostatniej kwestii Stalin rozkazywał: 
Najbardziej aktywne były struktury powołane rozkazem 227 podczas bitwy stalingradzkiej. Wprawdzie do 15 października 1942 z 193 utworzonych armijnych oddziałów zaporowych (czyli według rozkazu około 40 tysięcy osób) Front Stalingradzki miał ich 16, a Doński 25, ale udział tych oddziałów w wykonaniu rozkazu był największy. Według danych przytoczonych przez I. Pychałowa w almanachu „Wostok” z 2004 ogółem w okresie od 1 sierpnia do 15 października 1942 oddziały te zatrzymały na tyłach 140 tysięcy wojskowych, z czego około 4 tysiące aresztowano, rozstrzelano 1189 osób, do kompanii karnych skierowano około 3 tysięcy, a do batalionów karnych prawie 200 osób, natomiast do macierzystych jednostek oraz do punktów zbiorczych zawrócono 130 tysięcy osób. Oddziały Frontu Stalingradzkiego i Dońskiego (20% z ogólnej liczby oddziałów) w wyżej wymienionym okresie zatrzymały ogółem prawie 52 tysiące wojskowych, czyli prawie 37%; natomiast łącznie rozstrzelały 711 osób, czyli prawie 60% z ogólnej liczby.
Po zmianie sytuacji strategicznej na froncie w wyniku bitwy kurskiej omawiane struktury traciły na znaczeniu, i ostatecznie rozkazem Ludowego Komisarza Obrony (Stalina) nr 0349 z 29 października 1944 zostały rozformowane.
Oddziały zaporowe utworzone ma mocy omawianego rozkazu często są mylone z identycznie nazywanymi oddziałami NKWD, istniejącymi od początku wojny niemiecko–radzieckiej i powoływanych na mocy oddzielnych uregulowań m.in. Ławrientija Berii, jak też ze skompletowanymi z funkcjonariuszy NKWD niewielkimi oddziałami zaporowymi podporządkowanych NKWD Wydziałów Specjalnych dywizji i armii. Sporne są też kwestie sposobu ich działań. Poza niekwestionowanymi rozstrzeliwaniami na miejscu twierdzi się zarówno, że żołnierze tych oddziałów strzelali do uciekających własnych żołnierzy, jak też, że strzelali jedynie ponad ich głowami.
W odniesieniu do oddziałów zaporowych NKWD podaje się, że tylko w czasie bitwy pod Stalingradem z wyroków sądów polowych rozstrzelały za tchórzostwo i dezercję około 14 tysięcy żołnierzy jednostek liniowych Armii Czerwonej. Szacuje się, że liczebność tych wynosiła nawet ponad 300 tysięcy ludzi, jakkolwiek liczba ta nie jest w pełni wiarygodna.
Tworzone na mocy rozkazu jednostki karne były przydzielane do najniebezpieczniejszych zadań, a służba w tych oddziałach była i jest tematem wielu wspomnień, książek i filmów rosyjskich, dotąd budząc dyskusje w Rosji.

</doc>
<doc id="284169" url="https://pl.wikipedia.org/wiki?curid=284169" title="XxxHolic">
XxxHolic

xxxHolic (zapis stylizowany: xxxHOLiC lub ×××HOLiC) – manga napisana oraz ilustrowana przez japońską kobiecą grupę mangaczek Clamp. Akcja serialu obraca się wokół licealisty o imieniu Kimihiro Watanuki, który widzi to czego nie postrzegają inni, oraz Yūko Ichihary, która prowadzi sklep, w którym spełnia życzenia klientów za odpowiednią zapłatą. W zamian za pozbycie się nadprzyrodzonych umiejętności Watanuki jest zmuszony pracować w jej sklepie.
Seria ta jest silnie połączona z inną mangą pt. "Tsubasa Reservoir Chronicle", choć pojawiają się w niej także nawiązania do wielu innych serii wydawniczych Clamp. Główni bohaterowie tej mangi występują także na zasadzie crossoveru w kilku innych pracach wydanych przez tę grupę mangaczek – nie tylko w "Tsubasa Reservoir Chronicle", ale także w takich seriach jak "Kobato." czy "Blood-C".
Manga była publikowana przez firmę Kōdansha w czasopiśmie "Shūkan Young Magazine" w latach 2003–2010, a następnie w czasopiśmie "Bessatsu Shōnen Magazine" od czerwca 2010 aż do ostatniego rozdziału, który ukazał się w lutym 2011 roku. Całość została także wydana w 19 "tankōbonach". Obecnie wydawany jest spin-off mangi zatytułowany .
W 2005 roku studio Production I.G wyprodukowało film animowany związany z mangą, zatytułowany . To samo studio było także odpowiedzialne za produkcję dwóch serii anime wydanych kolejno w 2006 i 2008 roku, a także trzech serii OVA pt. , oraz . Film oraz pierwszy sezon anime zostały wydane w Polsce przez AV Visionen.
Znaczenie tytułu.
W Japonii znak "X" jest używany, by wskazać na związek bądź podobieństwo między rzeczami, podczas gdy na zachodzie jest tradycyjnie używany by ukazać coś nieznanego bądź nieodkrytego. Osoby, które przeczytały mangę będą wiedzieć, że "HOLiC" nawiązuje do niezdrowych przyzwyczajeń i nałogów, na które cierpią klienci Yūko. Znaki "×××" mają zarówno znaczenie jako wolne miejsce dla różnych typów holików (alkoholik, pracoholik itp.), ale także nawiązuje to do wzajemnych stosunków między ludźmi i przedmiotami.
Fabuła.
Kimihiro Watanuki to uczeń liceum, który jest nieustannie prześladowany przez nadprzyrodzone stwory i duchy, które są przez niego nieświadomie przyciągane. Jest to dla niego wielkim utrapieniem, ponieważ tylko on jest je w stanie dostrzec. Pewnego dnia, podczas ucieczki przed stadem niewidzialnych przez innych potworów, przypadkowo dotyka drewnianego płotu okalającego stary dom. Od tej chwili jego życie diametralnie się zmienia – w domu tym bowiem znajduje się jedyny swego rodzaju sklep, którego właścicielka – Yūko Ichihara – jest w stanie spełnić jakiekolwiek życzenie klienta, jeżeli ten zapłaci równowartą cenę. Yūko oferuje Watanukiemu pozbycie się umiejętności przyciągania nadprzyrodzonych stworów w zamian za pracę w jej sklepie. Odtąd Watanuki zajmuje się domem, gotowaniem i wypełnianiem zadań specjalnych dopóki, dopóty nie zapracuje na tyle, by jego życzenie mogło zostać spełnione. Pracując w sklepie ma możliwość obserwowania klientów i ich problemów. Watanuki ma także szkolną przyjaciółkę Himawari, w której jest zakochany bez opamiętania, oraz swojego największego wroga, mrukliwego Dōmekiego.
Crossover.
Jednym z elementów charakterystycznych dla mangi "×××HOLiC" jest nawiązywanie do innych mang wydanych przez Clamp. Występuje także bezpośrednie przeplatanie się fabuł i pochodzących z innych tytułów bohaterów lub przedmiotów. Od początku historia nieustannie przeplata się z równolegle wydawaną mangą "Tsubasa Reservoir Chronicle" (w której także pojawia się Yūko i Watanuki). Watanuki spotyka także Kazahayę i Rikuo z mangi "Legal Drug". Dodatkowo czytelnicy natykają się na wiele różnych znajomych przedmiotów, takich jak słuchawki przypominające uszy persoconów oraz książkę "Wyludnione miasto" z "Chobits", różdżkę Sakury z "Cardcaptor Sakura", miecz Hikaru z "Wojowniczek w Krainie Marzeń", czy różdżkę Faya i miecz należący do Kurogane z "Tsubasa Reservoir Chronicle".
Manga.
Manga "×××HOLiC" została napisana i była ilustrowana przez grupę Clamp. Była publikowana przez firmę Kōdansha w czasopiśmie "Young Magazine" od 2003 roku. W 2010 roku wydawanie mangi zostało przeniesione do czasopisma "Bessatsu shōnen Magazine" i pozostało to niezmienione aż do ostatniego rozdziału, który ukazał się 9 lutego 2011 roku. Pojedynczy rozdział ukazał się również w czasopiśmie "Shūkan Shōnen Magazine" w czerwcu 2010. Rozdział ten był crossoverem z "Tsubasa: Reservoir Chronicle".
Całość składa się z 213 rozdziałów, podzielonych na 19 tomów. Począwszy od tomu 16., seria zmieniła tytuł na , jednakże numerowanie rozdziałów pozostało niezmienione. Pierwszy tom wydano 23 lipca 2003 roku, a ostatni, dziewiętnasty tom ukazał się 9 marca 2011 roku.
Spin-off.
W 2012 roku na Festiwalu Clamp w Nagoi zostało ogłoszone, że powstanie nowa manga z serii "×××HOLiC", zatytułowana . Pierwotnie pierwszy rozdział miał pojawić się w czasopiśmie "Young Magazine" w lutym 2013, jednakże publikacja została przesunięta na marzec 2013. Manga jest spin-offem pierwotnej historii. Pierwszy tankōbon, zawierający pierwsze 12 rozdziałów, wydano 23 października 2013 roku. Ostatni rozdział ukazał się w 32. numerze "Young Magazine", który został wydany 11 lipca 2016.
Anime.
Animowana adaptacja mangi "×××HOLiC" została wyprodukowana przez studio Production I.G. Zarówno film jak obie serie anime zostały wyreżyserowane przez Tsutomu Mizushimę. Jednocześnie Ageha Ōkawa oraz Michiko Yokote nadzorowały produkcję obu serii serialu telewizyjnego, a za projekt postaci odpowiedzialna była Kazuchika Kise. Pierwszy sezon serialu był nominowany do nagrody w kategorii telewizyjny serial animowany na Międzynarodowym Festiwalu Filmów Animowanych w Annecy w 2007 roku.
Pierwszy sezon składa się z 24 odcinków, swoją premierę miał w Japonii na kanale TBS od 6 kwietnia 2006 do 28 września 2006. Drugi sezon anime, zatytułowany , był emitowany po raz pierwszy od 3 kwietnia 2008 do 26 czerwca 2008 i składa się z 13 odcinków. Anime jest mniej rozbudowane niż manga, postanowiono nie dodawać obecnych w mandze bezpośrednich odniesień do takich tytułów jak "Tsubasa Reservoir Chronicle" czy "Cardcaptor Sakura".
Odcinki pierwszego sezonu zostały wydane w okresie od 26 lipca 2007 a 21 lutego 2008 na ośmiu osobnych płytach DVD. Wydano całość później także w dwóch częściach, każdą po 12 odcinków, 25 sierpnia 2010 część pierwszą i 27 października 2010 część drugą. Drugi sezon został wydany w 7 częściach, pomiędzy 25 czerwca 2008 a 17 grudnia 2008 roku, a całość jeszcze raz 26 stycznia 2011.
Licencję w Polsce wykupiła firma AV Visionen. Pierwszy sezon z polskimi napisami pojawił się na rynku w latach 2007-2008. Drugiego nie wydano.
Film.
Studio Production I.G wyprodukowało godzinny film zatytułowany . Pierwotnie film ten można było obejrzeć w japońskich kinach od 20 sierpnia 2005 roku, w zestawie razem z filmem . Oryginalny tytuł filmu można tłumaczyć jako "Film ×××HOLiC: Sen w noc Kupały".
Fabuła skupia się na tajemniczej posiadłości, do której Yūko pewnego dnia dostaje zaproszenie. Do sklepu przychodzi także klientka z prośbą o zbadanie owego starego dworu, który dostała w spadku, ale z niewyjaśnionych przyczyn nie jest w stanie do niego wejść. Yūko wraz z Watanukim i Dōmekim wchodzą do posiadłości. W środku odbywa się przedziwna aukcja, a w domu dzieją się rzeczy przeczące prawom fizyki.
Film ten był również nominowany do nagrody na ceremonii Międzynarodowego Festiwalu Filmów Animowanych w Annecy w 2006 roku w kategorii film pełnometrażowy. Inne nominowane w tej kategorii filmy to: "Asterix i wikingowie", "Gin’iro no kami no Agito", "Wallace i Gromit" oraz zwycięzca: "Renaissance".
AV Visionen wydało ten film na DVD w zestawie z filmem . Na rynku pojawił się 21 września 2006 roku.
OVA.
Powstały także trzy serie OVA będące ekranizacją mangi. Wszystkie zostały wyprodukowane przez Production I.G. Pierwsza z nich, dwuodcinkowa, zatytułowana , dołączona została kolejno: odcinek pierwszy do 14. tomu mangi (wydanego 17 lutego 2009 roku), a odcinek drugi do 15. tomu (wydanego 26 czerwca 2009 roku). Fabuła skupia się na poszukiwaniu czterech przedmiotów, które pomagają Watanukiemu wejść do Świata Snów. Fabuła tej OVA jest powiązana z inną OVA, również wyprodukowaną przez studio Production I.G i wydaną w 2009 roku pt. .
Kolejna, jednoodcinkowa OVA, zatytułowana została wydana w zestawie z 17. tomem mangi, 23 kwietnia 2010 roku. Akcja odcinka rozgrywa się po śmierci Yūko i pokazuje życie Watanukiego jako nowego właściciela sklepu. Trzecie OVA, zatytułowane zostało wydane 9 marca 2011 roku i dołączone do specjalnego wydania 19. tomu mangi. Watanuki widzi różne sceny z życia Domekiego, w tym jego dzieciństwo i to co wydarzyło się w czasie trwania mangi.
Ścieżka dźwiękowa.
Wydano dwa albumy zawierające muzykę związaną z "×××HOLiC". Pierwszy z nich, zatytułowany "×××HOLiC: A Midsummer Night's Dream Original Soundtrack" został wydany 18 sierpnia 2005 roku przez Pony Canyon i zawiera 23 utwory które pojawiają się w filmie z 2005 roku. Drugi album, zatytułowany "×××HOLiC Sound File", został wydany 22 sierpnia 2008 przez "S.E.N.S. PROJECT". Album ten zawiera 35 utworów, zarówno pojawiających się w obu seriach anime jak również w grze na PlayStation 2.
Serial live action.
7 września 2012 ogłoszono plany stworzenia adaptacji typu live action, która była później emitowana od 24 lutego do 14 kwietnia 2013 na kanale Wowow. Główne role w serialu odgrywają Anne Watanabe jako Yūko Ichihara, oraz Shota Sometani jako Kimihiro Watanuki. Całość wyreżyserował Keisuke Toyoshima. Inne role odgrywają: Masahiro Higashide (Shizuka Dōmeki), Karen Miyazaki (Himawari Kunogi), Naoto Takenaka (Ayakashi) i Yumi Adachi (Jorōgumo). Całość składa się z ośmiu, 30-minutowych odcinków. Czołówką serii jest utwór "Aitai" śpiewany przez Sugę Shikao, a piosenką końcową jest "You tell me" śpiewana przez chay. Seria ta została później wydana na DVD i Blu-ray 6 listopada 2013 roku.
Powiązane.
Książki.
Pojawiło się także kilka różnych publikacji związanych z franczyzą. W Japonii 1 sierpnia 2006 roku wydano książkę , która została napisana przez Nisio Isin. Książka zawiera cztery opowiadania, w tym pierwsze z nich jest adaptacją pierwszego rozdziału mangi. Książka zawiera również ilustracje wykonane przez Clamp. Książka została również wznowiona w 2013 roku.
Kolejną książką powiązaną z franczyzą jest . Książka ta została wydana 17 lipca 2004 roku przez wydawnictwo Kōdansha. Przedstawione są w niej wydarzenia chronologicznie dziejące się przed wydarzeniami z mang "×××Holic" i "Tsubasa", opowiadając o życiu obu Mokon Modoki od czasów ich stworzenia przez Clow Reeda i Yūko Ichiharę.
Gry.
Firma Marvelous Entertainment wydała grę typu visual novel na konsolę PlayStation 2. W Japonii wypuszczona została na rynek 9 sierpnia 2007 roku pod nazwą .
Spin-off.
Powstała także seria spin-off składająca się z czterech płyt kompaktowych, zatytułowana wypuszczona na rynek w latach 2006–2009, która doczekała się również jednego rozdziału mangi. Akcja rozgrywa się w alternatywnym wszechświecie, w którym alternatywne wersje bohaterów z serii "Tsubasa" oraz "×××HOLiC" są uczniami bądź nauczycielami w szkole . Płyty zostały dołączone do numerów czasopism "Shūkan Shōnen Magazine" oraz "Young Magazine". Wydano także cztery dodatki związane z serią. Jeden pojawił się w "Internet Radio Magazine", pozostałe w numerze specjalnym "Magazine SPECIAL". Głosu postaciom użyczają ci sami seiyū co w anime "Tsubasa" oraz "×××HOLiC".
Płyty zatytułowane są kolejno:

</doc>
<doc id="284171" url="https://pl.wikipedia.org/wiki?curid=284171" title="Basket Kwidzyn">
Basket Kwidzyn



</doc>
<doc id="284172" url="https://pl.wikipedia.org/wiki?curid=284172" title="Arbutyna">
Arbutyna

Arbutyna (β-glukozyd hydrochinonu) – organiczny związek chemiczny z grupy glikozydów fenolowych.
Występuje w wielu roślinach, np. w majeranku, lebiodce i liściach drzew. Jej utlenianie jest przyczyną czernienia zawierających ją liści.
Ma działanie dezynfekujące drogi moczowe dzięki hydrolizie w środowisku zasadowym do hydrochinonu, będącym właściwym środkiem aktywnym. Reakcja ta nie zachodzi w środowisku obojętnym i kwasowym, jest też hamowana przez pochodne kwasu galusowego.

</doc>
<doc id="284179" url="https://pl.wikipedia.org/wiki?curid=284179" title="Żabia Lalka">
Żabia Lalka

Żabia Lalka (, , , ok. 2095 m) – niewielka turnia w południowo-zachodniej, bocznej grani Żabiego Mnicha. Znajduje się w niej pomiędzy Przełączką pod Żabią Lalką (2080 m) a Wyżnim Lalkowym Przechodem. Na południowo-wschodnią stronę Żabia Lalka opada ścianą do Wyżniego Białczańskiego Żlebu. W połowie wysokości przecina ją Lalkowy Chodnik.
Turnia ma dość charakterystyczny kształt kręgla lub lalki. Nazwa turni związana jest z jej kształtem oraz położeniem w Żabiej Grani ("Žabí hrebeň"). Jest jednym z kilku charakterystycznych obiektów, które rzucają się w oczy w widoku znad Morskiego Oka.
Z rzadkich w Polsce gatunków roślin stwierdzono występowanie na niej ukwapu karpackiego.
Taternictwo.
Turnia dostępna jest tylko dla taterników. Nawet najłatwiejsza droga wspinaczkowa jest zbyt trudna lub zbyt eksponowana dla turysty. Pierwsze odnotowane wejście – Janusz Chmielowski, Gyula Komarnicki, Adam Kroebl z przewodnikiem Józefem Gasienicą Tomkowym, 5 sierpnia 1908 r. (drogą z Przełączki pod Żabią Lalką).

</doc>
<doc id="284181" url="https://pl.wikipedia.org/wiki?curid=284181" title="Latające skrzydło">
Latające skrzydło

Latające skrzydło – układ konstrukcyjny samolotu lub szybowca o układzie bezogonowym bez wyodrębnionego kadłuba oraz usterzenia.
Ponieważ skrzydło stanowi element nośny i jest niezbędnym elementem każdego samolotu, wyeliminowanie wszystkich innych części składowych samolotu (kadłuba, ogona) teoretycznie powoduje maksymalne zmniejszenie oporu powietrza. Odmianą konstrukcji „latające skrzydło” są konstrukcje bezogonowe w których wyodrębniony jest kadłub, ale nie ma ogona – przykładem takiego samolotu jest Waterman Whatsit.
W tradycyjnych konstrukcjach skrzydło zazwyczaj jest umieszczone w takim miejscu kadłuba, by środek ciężkości samolotu wysunięty był nieco przed środkiem parcia, co z kolei powoduje, że samolot ma tendencję do lotu w dół. Aby temu przeciwdziałać, na długim ogonie samolotu zamontowane są małe powierzchnie (usterzenie poziome), które wyrównują układ sił, „podciągając” do góry nos i powodując, że samolot bez interwencji pilota może lecieć w linii prostej bez zmiany poziomu lotu. Taki układ ma cechy układu statecznego podłużnie, co sprawia, że lot na stałych parametrach lotu nie wymaga akcji pilota.
Takie rozwiązanie jest bardzo proste, ale ma kilka poważnych wad. Umieszczenie usterzenia na końcu ogona oznacza, że samolot jest dłuższy niż „musi”, przez co staje się cięższy. Ponadto przedłużony kadłub samolotu musi być pusty i nie może być wykorzystany do przewożenia ładunku, aby nie przesunąć środka ciężkości do tyłu zmniejszając tym samym zapas stateczności podłużnej. Największym problemem jest jednak to, że usterzenie stwarza dodatkowy opór powietrza zmniejszając w ten sposób osiągi samolotu.
Badania nad konstrukcjami „latających skrzydeł” rozpoczęły się już w 1919 roku w firmie Junkers. Zaprojektowany przez tę firmę samolot „Giant” JG1 został jednak zniszczony w roku 1921 przez komisję ententy ds. awiacji, gdyż jego rozmiary przekraczały maksymalne dozwolone rozmiary samolotów, jakie według ustaleń wolno było budować w Niemczech po zakończeniu I wojny światowej. W Junkersie powstało wówczas wiele futurystycznych projektów tego typu samolotów, między innymi gigantyczne latające skrzydła będące w stanie przewozić 1000 pasażerów.
Największą wadą konstrukcji tego typu jest to, że aby w skrzydle było dość miejsca na załogę i przewożony ładunek samo skrzydło musi być grube, przez co nie nadaje się do zastosowania w szybkich samolotach, latających z prędkością zbliżoną do prędkości dźwięku. Ponadto zapewnienie odpowiedniego zapasu stateczności podłużnej wymaga zwykle aktywnego układu sterowania fly-by-wire sprzężonych z układami komputerowymi zapewniającymi stateczność lotu. Przed erą komputerów rolę ustatecznienia spełniał samostateczny profil płata oraz skos płata. Często było to niewystarczające, czego przykładem są niepowodzenia programów Northrop YB-35, Northrop YB-49.
W przypadku amerykańskiego bombowca B-2 Spirit układ latającego skrzydła został wybrany nie z powodu aerodynamicznej wyższości nad układem klasycznym, ale dla spełnienia wymogów technologii stealth. „Latające skrzydło” ma znacznie mniej powierzchni, które mogą odbijać fale radaru, przez co samolot jest trudniejszy do wykrycia, a komputerowe sterowanie fly-by-wire zapewnia wykonanie zadania bez nadmiernej akcji pilota.

</doc>
<doc id="284185" url="https://pl.wikipedia.org/wiki?curid=284185" title="Żabia Grań">
Żabia Grań

Żabia Grań, Grań Żabiego (, , ) – północna część północnej grani Rysów w Tatrach Wysokich. Odchodzi od Żabiego Szczytu Wyżniego w kierunku północno-zachodnim i oddziela Dolinę Rybiego Potoku od Doliny Żabiej Białczańskiej. Żabią Granią przebiega granica polsko-słowacka. Często używana nazwa "Żabie" odnosi się nie tylko do samej grani, ale również do leżących poniżej dolin.
Charakterystyka.
Najwyższym wzniesieniem w Żabiej Grani jest Żabi Szczyt Wyżni (2259 m). Dawniej na obydwu stokach grani wypasano owce. Po zniesieniu pasterstwa zabliźniły się już spowodowane przez nie szkody i obecnie zbocza porasta bujna roślinność a dawne ścieżki zarosły lasem i kosodrzewiną. Na zboczach Siedmiu Granatów las osiąga rekordową w Tatrach Polskich górną granicę zasięgu 1650 m. Na słowackich zboczach rosną wyjątkowo dorodne limby. Powyżej górnej granicy lasu ciągną się trudne do przejścia gąszcze kosodrzewiny. Ludzie bywają tutaj bardzo rzadko. W wielu miejscach łany kosodrzewiny są tak zwarte, że jedyną możliwością przejścia są zleby. Na zachodnim stoku Grani Żabiego, pod przewieszką, stwierdzono występowanie głodka karyntyjskiego – bardzo rzadkiej rośliny, nigdzie więcej w Polsce nie występującej, poza tym jednym stanowiskiem na Grani Żabiego.
Dawniej Żabia Grań była tłumnie odwiedzana przez turystów. Obecnie dla turystów cała grań jest niedostępna. Całe jej wschodnie (słowackie) zbocza od dawna są zamkniętym również dla taterników obszarem ochrony ścisłej. Po polskiej stronie przepisy zmieniały się kilkakrotnie. Do końca lat 60. XX wieku taternicy mogli tu wspinać się bez ograniczeń. W latach 70. zabroniono im wspinaczki na Żabim Niżnym, dozwolono w Grani Apostołów. Żabia Grań była bardzo popularnym rejonem wspinaczkowym. Od 1979 r. zabroniono wspinaczki również w Grani Apostołów. Obecnie taternikom wolno się wspinać tylko na południe od Białczańskiej Przełęczy.
W Siedmiu Granatach znajdują się jaskinie: Wielka Żabia Szpara i Dziura w Żabiem.
Przebieg grani.
W Żabiej Grani w kolejności od południa na północ znajdują się::
Do Doliny Rybiego Potoku z Żabiej Grani schodzi kilka żlebów: Owczy Żleb, Marusarzowy Żleb, Żleb spod Diabłów, Apostolski Żleb, Apostolska Depresja, Żabi Żleb, Dwoisty Żleb, oraz kilka bezimiennych.

</doc>
<doc id="284188" url="https://pl.wikipedia.org/wiki?curid=284188" title="Siedem Granatów">
Siedem Granatów

Siedem Granatów (, , , 1915 m) – odcinek Żabiej Grani ("Žabí hrebeň") w Tatrach Wysokich, ciągnący się od Żabiego Przechodu Białczańskiego (ok. 1915 m) po wysokość około 1583 m. Biegnie nim granica polsko-słowacka. Stoki zachodnie (polskie) opadają do dna Rybiego Potoku, wschodnie (słowackie) do Białej Wody ("Bielovodská dolina"). Dalej na północ grań nadal się obniża aż do połączenia się tych dolin w Dolinę Białki.
Nazwa Siedem Granatów jest dobrze ugruntowana w literaturze, ale jej pochodzenie jest nieznane. Dawniej nazwą tą czasami określano Żabi Szczyt Niżni lub całą grań. Można przypuszczać, że dawniej nazwa ta początkowo dotyczyła Grani Apostołów, w której jest siedem turni, a później została omyłkowo przeniesiona na nazwę innej, pobliskiej grani.
W czasach pasterskiej przeszłości Tatr Siedem Granatów zapewne było penetrowane przez pasterzy czy kłusowników. W okresie po II wojnie światowej granicę patrolowali żołnierze WOP. Obecnie jest to zamknięty dla turystów i taterników obszar ochrony ścisłej. Ludzie bywają tutaj bardzo rzadko – czasami leśnicy i pracownicy naukowi. Grań jest niemal całkowicie porośnięta lasem i kosodrzewiną. Skałek jest niewiele. Grzbietem biegnie zarastająca i miejscami już zanikła ścieżka, poza tym brak dróg i ścieżek. Praktycznie jedynymi możliwymi do przejścia miejscami są żleby. W zachodnich zboczach Siedmiu Granatów są trzy wielkie żleby:
Grzędy między tymi żlebami są tak zarośnięte kosodrzewiną, że są niezwykle trudne do przejścia. Las na zachodnich zboczach osiąga rekordową w Tatrach Polskich granicę górnego zasięgu 1650 m. Część graniowa na wysokości 1550–1650 m to bujny las limbowy z mieszaniną borówczysk i olbrzymich głazów. Po wschodniej stronie grani, w odległości około 30 m od siebie, znajdują się dwa wielkie pęknięcia tektoniczne. Są to jaskinie o rozwinięciu pionowym, z których położona wyżej to Mała Żabia Szpara, a zlokalizowana niżej to Wielka Żabia Szpara. Na głębokości 3 m zamontowano w niej urządzenia pomiarowe, a 2 m niżej tabliczkę z napisem „Uwaga: stanowisko badawcze Uniwersytetu Warszawskiego, Wydziału Geologii”. 

</doc>
<doc id="284190" url="https://pl.wikipedia.org/wiki?curid=284190" title="Békésy György">
Békésy György



</doc>
<doc id="284191" url="https://pl.wikipedia.org/wiki?curid=284191" title="Mike Leigh">
Mike Leigh

Mike Leigh (ur. 20 lutego 1943 w Salford) – brytyjski reżyser filmowy, teatralny i telewizyjny oraz autor scenariuszy.
Życiorys.
Wychowywał się w rodzinie żydowskiej (rodzice zmienili oryginalne nazwisko „Lieberman” przed jego narodzinami). Ojciec był lekarzem w robotniczej miejscowości Salford w pobliżu Manchesteru.
Nakręcił wiele filmów, podejmując w nich zwykle „przyziemną” tematykę społeczną. Często określany jest również mianem naturalisty, gdyż nie unika drastycznych tematów i sposobów prezentacji. Akcja jego filmów toczy się przeważnie w Londynie.
Zadebiutował w 1972 filmem "Ponure chwile", po czym kolejne siedemnaście lat poświęcił głównie twórczości teatralnej oraz telewizyjnej. Powrócił do kina w 1988, odnosząc międzynarodowy sukces i zdobywając przychylne opinie krytyki obrazem "Wysokie aspiracje".
Laureat licznych nagród na europejskich festiwalach filmowych, m.in. nagrody dla najlepszego reżysera na 46. MFF w Cannes za film "Nadzy" (1993) oraz Złotej Palmy na 49. MFF w Cannes za "Sekrety i kłamstwa" (1996). W 2004 zdobył Złotego Lwa na 61. MFF w Wenecji za film "Vera Drake", który został później trzykrotnie nominowany do Oscara (za najlepszy scenariusz, reżyserię i główną rolę kobiecą).
Wczesne sztuki, np. "Orzechy w maju" czy "Przyjęcie Abigail" miały raczej charakter nieco ponurej satyry na obyczaje klasy średniej, podczas gdy filmy z późniejszego okresu np. "Nadzy" i "Vera Drake" mają poważniejszy i brutalniejszy charakter, a koncentrują się bardziej na przedstawieniu klasy robotniczej. Cała twórczość Mike’a Leigha cechuje się jednak w sposób wyraźny realizmem i nastawieniem humanistycznym.
Zasiadał w jury konkursu głównego na 50. MFF w Cannes (1997). Przewodniczył obradom jury na 62. MFF w Berlinie (2012).

</doc>
<doc id="284197" url="https://pl.wikipedia.org/wiki?curid=284197" title="Georg von Bekesy">
Georg von Bekesy



</doc>
<doc id="284201" url="https://pl.wikipedia.org/wiki?curid=284201" title="Festiwal filmowy w Wenecji">
Festiwal filmowy w Wenecji



</doc>
<doc id="284208" url="https://pl.wikipedia.org/wiki?curid=284208" title="JW 4117">
JW 4117



</doc>
<doc id="284210" url="https://pl.wikipedia.org/wiki?curid=284210" title="System dydaktyczny">
System dydaktyczny

System dydaktyczny – całokształt zasad organizacyjnych oraz treść, metody i środki nauczania – uczenia się, tworzące spójną wewnętrznie strukturę i podporządkowanie realizacji społecznie akceptowanych celów kształcenia.
Do systemów dydaktycznych opartych na nauczaniu klasowo-lekcyjnym zalicza się:
Szkoła tradycyjna, tzw. szkoła herbartowska.
Charakteryzowała się tym, że jej najwyższym celem było kształtowanie moralnie silnych charakterów.
System współczesny.
Dydaktyka współczesna na pewno różni się od systemu tradycyjnego bądź od systemu nowego wychowania, jednak nie odrzuca wszystkich założeń i postulatów, głoszonych przez ich twórców, np. postulatu zaznajamiania uczniów z podstawami usystematyzowanej wiedzy czy progresywistycznego zalecenia, aby aktywować dzieci i młodzież w procesie nauczania. Dydaktyka współczesna nie zaleca, aby w procesie nauczania-uczenia się wiązano w sposób rygorystyczny poszczególne sposoby poznania z określonymi fazami psychofizycznego rozwoju uczniów. System współczesny twierdzi, że nie jest słuszny postulat kształcenia dzieci najpierw na treściach konkretnych, a dopiero później na materiale abstrakcyjnym, ponieważ każdemu poziomowi myślenia konkretnego, sensoryczno-ruchowego, odpowiada dynamicznie i rozwojowo określony poziom myślenia abstrakcyjnego. Konieczne jest rozwijanie myślenia abstrakcyjnego już od pierwszych dni pobytu dziecka w szkole.
We współczesnym systemie dydaktycznym istotę procesu nauczania-uczenia się pojmuje się zupełnie inaczej, niż robili to herbartyści bądź progresywiści. Zakłada się dziś, że uczniowie powinni przyswajać sobie podstawy usystematyzowanej wiedzy, jak również zdobywać określone umiejętności zarówno w drodze samodzielnych poczynań poznawczych, w tym empirycznych, organizowanych jednak przez nauczyciela, jak i poprzez działalność o charakterze recepcyjnym. Przyjęło się w systemie współczesnym koncepcję ogniw nauczania-uczenia się. Koncepcja ta uwzględnia nie tylko różnorakość i wielość zadań dydaktycznych realizowanych w szkołach różnych typów i szczebli, lecz również czynności wykonywane podczas nauki szkolnej przez nauczyciela, jak i przez uczniów, co odpowiada interakcyjnemu charakterowi tych czynności.
Dydaktyka współczesna podkreśla celowość całościowego nauczania w klasach początkowych, a przedmiotowego – powyżej tego szczebla.
System współczesny podkreśla potrzebę stosowania różnych form organizacyjnych nauczania, a więc nauczania indywidualnego, grupowego i masowego.
Dydaktyka współczesna zakłada, że o wynikach kształcenia nie przesądzają ani czynniki dziedziczne, ani środowiskowe. Obecnie nie akceptuje się już poglądu progresywistów, którzy chcieli widzieć w nauczycielu jedynie obserwatora i doradcę uczniów, tak jak nie uznaje za słuszne – tym razem wbrew herbartystom – aby nauczyciel spełniał w procesie kształcenia rolę heteronomiczną. (Czesław Kupisiewicz "Podstawy Dydaktyki Ogólnej")
Cel: to ostateczny wzór zachowań, postaw, umiejętności i wiadomości, jaki uczeń powinien prezentować po zakończeniu działań dydaktyczno-wychowawczych.
Motywacja to układ motywów ludzkiego postępowania – przedmiot badań wielu nauk (psychologii, socjologii, nauki o moralności i ogólnie biorąc nauk zajmujących się interpretacją ludzkich zachowań). Odróżnia się trwałą strukturą motywacyjną, która nadaje ogólny kierunek ludzkiemu postępowaniu, od aktualnej motywacji, wywołującej określone zachowanie w danym kontekście sytuacyjnym. Motywacja rozumiana jest jako wewnętrzny mechanizm, który uruchamia i organizuje ludzkie zachowanie oraz kieruje na osiągnięcie celu. Rodzaje motywacji są klasyfikowane według potrzeb i pragnień ludzkich.
Podział celów.
Całkiem jeszcze niedawno uznawany był podział na:
Potem zrezygnowano z kształcącego i pozostały:
W dobie reformy i przemian zobaczymy jak będą się kształtować poszczególne cele. Dziś coraz większy nacisk próbuje się kłaść na cele wychowawcze kształtujące postawy i zachowania, w skrócie odpowiadające za kulturę osobistą:
Budzenie motywacji.
Motywacja do nauki wiąże się z przekazaniem uczniom informacji o celach lekcji i uświadomieniem sobie przez uczniów jej spodziewanych rezultatów.
Można zaznajomić uczniów z celami:
Inne czynniki motywujące.
Innymi czynnikami motywującymi są:
Pierwsze rozważania nad sposobami nauczania pojawiły się w starożytności. Już Platon występował przeciw metodom pasywnym, za pomocą których uczeń otrzymuje gotową wiedzę. Z kolei Sokrates stosował metodę heurystyczną, za pomocą pytań pobudzał uczniów do wykrywania wiedzy. Początki dydaktyki naukowej zawdzięczamy empirystom i racjonalistom: F. Baconowi, Kartezjuszowi, J.A. Komeńskiemu oraz J. Lockowi.
Pierwszy naukowy system nauczania stworzył J.F. Herbart.
Podstawą teoretyczną systemu Herbarta jest psychologia asocjacyjna. W jej świetle dokonał Herbart analizy procesu uczenia się i opracował teorię dydaktyczną. Na tle teorii uczenia się Herbart zbudował teorię nauczania i wychowania, po czym uznał nauczanie jako podstawowy środek wychowania. To Herbart po raz pierwszy wprowadził pojęcie nauczania wychowującego.
Herbatyzm opanował całkowicie II połowę XIX wieku i przetrwał on w niewiele zmienionej formie do czasów współczesnych, mimo pojawienia się nowych prądów i kierunków w pedagogice i psychologii. Jednym z tych nowych kierunków była szkoła aktywna zwana nowym wychowaniem. Za twórców szkoły aktywnej uznaje się J. Deweya (1859–1952), W.A. Lay (1862–1926), E. Claperede (1873–1940), C. Kerschensteiner (1854–1932). Nowe wychowanie wysuwało potrzebę uwzględnienia w procesie uczenia się aktywności dziecka i jego zainteresowań. Według Deweya uczenie się powinno przebiegać w procesach myślenia i działania. Idea szkoły aktywnej znalazła zwolenników w wielu krajach, np. USA. Również w Polsce w okresie międzywojennym szkoła aktywna wywierała pewien wpływ na system nauczania.
Wincenty Okoń nie tylko opracował pierwszą dydaktykę w okresie powojennym w Polsce, lecz także zapoczątkował nowy kierunek w teorii nauczania. Według Okonia podstawą teoretyczną systemu dydaktycznego jest materializm funkcjonalny. Wyżej wymieniony autor określa system dydaktyczny jako: „zespół zgodnych wewnętrznie, opartych na jednolitym układzie celów i zasad dydaktycznych, sposobów działania nauczycieli i uczniów”.
System dydaktyczny jest złożoną, kompleksową i dynamiczną całością, obejmującą w powiązaniu funkcjonalnym, strukturalnym i hierarchicznym:
Elementem dynamicznym w systemie są zachodzące w nim procesy. Okoń nazwał to procesami nauczania i uczenia się w procesie dydaktycznym, podkreślając przez to ich jedność i wzajemną zależność.

</doc>
<doc id="284211" url="https://pl.wikipedia.org/wiki?curid=284211" title="I liga polska w koszykówce mężczyzn">
I liga polska w koszykówce mężczyzn

I liga polska w koszykówce mężczyzn – druga w hierarchii – po Polskiej Lidze Koszykówki (PLK) – klasa męskich ligowych rozgrywek koszykarskich w Polsce. Nazywana zwyczajowo "zapleczem ekstraklasy", stanowi pośredni szczebel rozgrywkowy między PLK a II ligą polską, będąc jednocześnie drugim szczeblem centralnym (II poziom ligowy). Zreorganizowana w 1995 w momencie powołania ligi zawodowej i od samego początku zarządzana przez Polski Związek Koszykówki. Wcześniej ten szczebel rozgrywkowy nosił nazwę II liga (do 2001). W sezonie 2018/2019 występowało w niej 16 zespołów. Nowe drużyny to, AZS AGH Kraków, Górnik Wałbrzych, Księżak Syntex Łowicz. Dziką kartę otrzymały Czarni Słupsk i WKK Wrocław. W sezonie 2019/2020 z powodu zakończonych przedwcześnie rozgrywek mistrzem został Górnik Trans.eu Wałbrzych.
Miejscowości reprezentowane w I lidze.
Miejscowości, które posiadały (bądź nadal posiadają) drużyny występujące w drugiej najwyższej klasie rozgrywkowej w Polsce (później I liga), na przestrzeni całej historii rozgrywek ligowych w kraju.

</doc>
<doc id="284218" url="https://pl.wikipedia.org/wiki?curid=284218" title="Przełączka pod Żabią Czubą">
Przełączka pod Żabią Czubą

Przełączka pod Żabią Czubą (, , , 2031 m) – szeroka przełęcz w Żabiej Grani ("Žabí hrebeň") w Tatrach Wysokich. Znajduje się na granicy polsko-słowackiej pomiędzy Żabią Czubą, 2080 m) i Żabimi Kopkami (ok. 2050 m). Spod przełęczy na zachód, prosto do Morskiego Oka spada Żabi Żleb. Na wschód, do słowackiej Doliny Żabich Stawów Białczańskich opada trawiasto-kamienisty, łatwy do przejścia stok.
Z rzadkich roślin w rejonie przełęczy występuje ukwap karpacki – gatunek w Polsce występujący tylko w Tatrach i to na nielicznych stanowiskach.
Taternictwo.
Przełęcz od dawna była znana i uczęszczana, początkowo przez juhasów i koziarzy, później turystów. Stanowi wygodne przejście z Doliny Rybiego Potoku do Doliny Żabich Stawów Białczańskich. Jest z niej także dogodny dostęp do sąsiednich szczytów. W okresie, gdy dopuszczalne było w tym rejonie uprawianie taternictwa, przełączka była licznie odwiedzana.
Pierwsze odnotowane wejścia turystyczne:
Drogi wspinaczkowe.
Od 1979 roku północna część Żabiej Grani znajduje się w zamkniętym dla turystów i taterników obszarze ochrony ścisłej Tatrzańskiego Parku Narodowego i TANAP-u.

</doc>
<doc id="284220" url="https://pl.wikipedia.org/wiki?curid=284220" title="Marusarzowa Przełączka">
Marusarzowa Przełączka

Marusarzowa Przełączka (, ok. 2060 m) – głęboko wcięta, wąska przełęcz w Żabiej Grani ("Žabí hrebeň") w Tatrach Wysokich. Znajduje się na granicy polsko-słowackiej i oddziela Marusarzową Turnię ("Ondrejova veža", 2075 m) od Apostoła VII.
Z przełęczy w kierunku Morskiego Oka w Dolinie Rybiego Potoku schodzi Marusarzowy Żleb ("Ondrejov žľab"). Na wschodnią stronę do Doliny Żabich Stawów Białczańskich opada płytki żlebek, nieco poniżej przełęczy uchodzący na wielkie trawniki.
Nazwa przełęczy oraz pobliskiej turni została wprowadzona w 1954 r. dla uczczenia pamięci Jędrzeja Marusarza, górala, przewodnika tatrzańskiego i ratownika górskiego.
Taternictwo.
Pierwsze odnotowane wejście – 26 lipca 1905 r., Janusz Chmielowski, Károly Jordán z przewodnikiem Jędrzejem Marusarzem, podczas wejścia na Żabi Szczyt Niżni. Od Czarnego Stawu pod Rysami przez Owczy Upłaz i Marusarzowy Żleb prowadzi łatwe (0- w skali tatrzańskiej) wyjście na Marusarzową Przełączkę. Znane było jeszcze w czasach przedturystycznych. Obecnie jednak cały ten rejon znajduje się w zamkniętym dla turystów i taterników obszarze ochrony ścisłej Tatrzańskiego Parku Narodowego. Taternictwo można uprawiać na południe od Białczańskiej Przełęczy, dla turystów cała Żabia Grań jest niedostępna.

</doc>
<doc id="284224" url="https://pl.wikipedia.org/wiki?curid=284224" title="Marusarzowa Turnia">
Marusarzowa Turnia

Marusarzowa Turnia (, , , 2083 m) – wyraźnie widoczna kulminacja w Żabiej Grani ("Žabí hrebeň") w Tatrach Wysokich. Znajduje się na granicy polsko-słowackiej pomiędzy Marusarzową Przełączką ("Ondrejova štrbina", 2060 m) a Owczą Przełęczą ("Ovčie sedlo", 2038 m). Ta pierwsza oddziela Marusarzową Turnię od Żabiego Szczytu Niżniego, druga natomiast od Owczych Turniczek.
Marusarzowa Turnia w kierunku wschodnim, do Doliny Żabich Stawów Białczańskich, opada litą i pionową ścianą o wysokości 30 m. W kierunku zachodnim, w stronę Morskiego Oka, odchodzi skaliste żebro oddzielające Owczy Żleb od prawej odnogi Marusarzowego Żlebu. W żebrze tym znajdują się trzy turniczki. Dwie dolne mają wysokość względną około 10 m, górna jest wielkością zbliżona do Marusarzowej Turni. Ma ściany o wysokości około 50 m. Pomiędzy turniczkami są trzy siodełka. Wszystkimi można łatwo przejść z Owczego do Marusarzowego Żlebu (lub odwrotnie). Najszersze jest najwyższe siodełko zwane Marusarzowym Przechodem.
Nazwa turni oraz pobliskiej przełęczy została wprowadzona w 1954 r. dla uczczenia pamięci Jędrzeja Marusarza, górala, przewodnika tatrzańskiego i ratownika górskiego.
Taternictwo.
Pierwsze odnotowane wejście – 26 lipca 1905 r., Janusz Chmielowski, Károly Jordán z przewodnikiem Jędrzejem Marusarzem, podczas wejścia na Żabi Szczyt Niżni. Wschodnie (słowackie) stoki Marusarzowej Turni znajdują się obecnie w zamkniętym dla turystów i taterników obszarze ochrony ścisłej Tatrzańskiego Parku Narodowego, zachodnie (polskie) poza rejonami dopuszczonymi do uprawiania taternictwa (można je uprawić na południe od Białczańskiej Przełęczy).

</doc>
<doc id="284227" url="https://pl.wikipedia.org/wiki?curid=284227" title="Baszkortostan">
Baszkortostan

Baszkortostan, Baszkiria (Republika Baszkortostanu, , "Riespublika Baszkortostan", , "Başqortostan Respublikahı") – autonomiczna republika, wchodząca w skład Federacji Rosyjskiej.
Położona jest w Europie i Azji, na wschód od Wyżyny Nadwołżańskiej, w dorzeczu rzek Ufa, Biełaja i Ural.
Geografia.
Klimat.
Klimat Baszkortostanu wykazuje następujące cechy:
Strefa czasowa.
Baszkortostan należy do jekaterynburskiej strefy czasowej (YEKT). UTC +5:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+5:00, a czas letni – UTC+6:00.
Historia.
Od X wieku do XIII wieku uzależniona od Bułgarii Wołżańsko-Kamskiej. Od 1236 po najeździe Tatarów w składzie Złotej Ordy. W 1557 została włączona do Rosji. Po rewolucji październikowej i zwycięstwie nad białogwardzistami w 1919 proklamowano Baszkirską ASRR ze stolicą w Ufie. Obecnie na terytorium Rosji. Po rozpadzie ZSRR zamiast dotychczasowej nazwy „Baszkiria” (Башкирия) wprowadzono nazwę „Baszkortostan” (Башкортостан).
Demografia.
Baszkortostan zamieszkuje około 100 narodowości, wśród których najwięcej jest: Baszkirów 30%,
Rosjan 36%, Tatarów 24%, Czuwaszy, Maryjczyków, Ukraińców i Niemców.
Narodowości.
Zmiany udziału procentowego poszczególnych narodów w populacji republiki (wymieniono tylko narody stanowiące co najmniej 0,5% ludności republiki):
Statystyka demograficzna.
Ludność: 4 104 336 (2002)
Miasta.
Miasta i osiedla typu miejskiego (stan na 1 stycznia 2005)
Tablice rejestracyjne.
Tablice pojazdów zarejestrowanych w Baszkortostanie mają oznaczenie 02 w prawym górnym rogu nad flagą Rosji i literami RUS.
Surowce naturalne.
Republika Baszkortostanu jest jednym z najzasobniejszych w surowce naturalne regionem Rosji. Baszkortostan ma bogate złoża ropy naftowej (był jednym z głównych centrów wydobywania ropy w ZSRR), gazu ziemnego, węgla brunatnego i rud żelaza. Rozwinięte hutnictwo, przemysł chemiczny, maszynowy, drzewny i spożywczy.
Baszkortostan ma też dużo obszarów leśnych. Stanowią one ponad 1/3 terytorium republiki – ok. 62 000 km², z czego ponad 10 000 km² to parki narodowe i miejsca chronione.
Rolnictwo.
Obszary uprawy zbóż, roślin pastewnych, słonecznika i chowu bydła.

</doc>
<doc id="284230" url="https://pl.wikipedia.org/wiki?curid=284230" title="Jesion wyniosły">
Jesion wyniosły

Jesion wyniosły ("Fraxinus excelsior" L.) – gatunek drzewa należący do rodziny oliwkowatych. Występuje naturalnie na większości obszaru Europy i w Azji Zachodniej (Liban, Syria oraz Kaukaz i Zakaukazie), od północnej Hiszpanii i Wysp Brytyjskich na zachodzie po dolinę Wołgi koło Kazania i góry Elburs na wschodzie. Na północy zwarty zasięg występowania drzewa sięga otoczenia fiordu Trondheim w Norwegii. Na południu Europy nie występuje w Portugalii i większości Hiszpanii, na Korsyce, Sardynii, Sycylii, a także we włoskiej Kalabrii oraz w Grecji (poza północnym skrawkiem). Gatunek jest powszechnie uprawiany i prawdopodobnie zadomowiony w Nowej Zelandii oraz w rozproszonych lokalizacjach w Stanach Zjednoczonych i Kanadzie (głównie w ich wschodniej części). W Polsce jest pospolity na całym obszarze.
Biologia i ekologia.
Początkowo rośnie szybko, w wieku ok. 100 lat przestaje rosnąć na wysokość, żyć może 300 lat. Kwiaty są jednopłciowe, albo obupłciowe, wiatropylne lub owadopylne, kwitną przed rozwojem liści – od kwietnia do maja. Nasiona opadają z drzewa od późnej jesieni przez całą zimę. Muszą przeleżeć jeszcze rok w ziemi, zanim zaczną kiełkować. Siewki i młode rośliny wybitnie cieniolubne, duże drzewa są roślinami światłolubnymi. Początkowo rozwija korzeń palowy, który później ustępuje systemowi silnych korzeni bocznych o szerokim zasięgu, co czyni go w znacznym stopniu odpornym na powalanie przez wiatr. Jesion wyniosły posiada największy zasięg korzeni bocznych spośród wszystkich rodzimych europejskich drzew. Drzewo zaczyna owocować dopiero w wieku 30–40 lat.
Najliczniej występuje w nizinnych, wilgotnych lasach łęgowych. Wymaga głębokich, żyznych gleb, stąd spotykany jest głównie w dolinach rzecznych. W górach występuje rzadko w lasach regla dolnego, gdzie rośnie do 1000 m n.p.m. Sporadycznie spotykany jest w wyższych położeniach, dokąd dociera „wędrując” wzdłuż dolin rzecznych. W Tatrach najwyższe stanowisko jesionu stwierdzono ok. 1990 r. na wysokości 1550 m n.p.m., już w piętrze kosodrzewiny, w rejonie Dubrawisk, przy żółtym szlaku turystycznym, wiodącym z Hali Gąsienicowej do Doliny Pańszczycy. Osobnik ten wysokości 4,5 m, pomimo systematycznego zgryzania niższych pędów przez kozice, był zdrowy i owocował.
Jesion wyniosły jest uważany za najwyższe rodzime drzewo liściaste w Europie. Rosnący na terenie Białowieskiego Parku Narodowego osobnik mierzący 45,2 m wysokości jest
najwyższym notowanym obecnie (2019) drzewem liściastym w Polsce. Jest też zaliczany do drzew długowiecznych. Żyje 200–300 lat, trafiają się osobniki dożywające 400 lat. Najstarszym i najokazalszym jesionem w Polsce, a prawdopodobnie i w Europie, było drzewo rosnące we wsi Motarzyno na Pomorzu Wschodnim. Ów jesion został powalony przez wiatr w roku 2000, gdy liczył sobie ok. 415 lat. Miał wysokość 28 m i obwód w pierśnicy 715 cm. Najgrubszym natomiast jesionem w Polsce jest osobnik rosnący w miejscowości Kalników niedaleko Medyki (woj. podkarpackie), który mierzy w obwodzie aż 756 cm. Najstarszym jesionem na Podtatrzu jest drzewo rosnące w Dzianiszu, niedaleko miejsca po dawnym dworze. W 1984 r. liczyło sobie 262 lata, miało obwód 490 cm i wysokość 27 m.
W klasyfikacji zbiorowisk roślinnych gatunek charakterystyczny dla Cl. "Querco-Fagetea". Groźnym patogenem jest "Hymenoscyphus fraxineus" powodujący chorobę o nazwie zamieranie jesionu wyniosłego. Rozprzestrzeniła się ona w całej Europie. Zarażenie jesionu powoduje ograniczenie przepływu wody i składników odżywczych, co prowadzi do szybkiego obumierania, a ostatecznie do śmierci.
Zastosowanie.
Surowiec drzewny.
Drewno jesionowe jest twarde, zwarte i bardzo wytrzymałe, o grubym, otwartym usłojeniu i gęstości 710 kg/m³. Należy do drewien pierścieniowonaczyniowych, o widocznych słojach rocznych. Kolor drewna waha się od kremowobiałego do jasnobrązowego, a drewno twardzielowe bywa ciemniejsze, oliwkowobrązowe. Brakuje mu naturalnej odporności dębu na gnicie i nie nadaje się na elementy konstrukcyjne posadawiane w gruncie. Ze względu na dużą elastyczność, wytrzymałość na zginanie oraz odporność na rozszczepianie drewno jesionowe było tradycyjnym materiałem do wyrobu łuków oraz drzewiec włóczni i kopii. Później znalazło zastosowanie do produkcji trzonków młotków i siekier oraz rękojeści narzędzi, a z czasem nart, kijów do hokeja i hurlingu, rakiet tenisowych i kijów bilardowych. Jest poszukiwane jako drewno konstrukcyjne: wykonywano z niego elementy powozów i sań, ale także szkielety konstrukcyjne pierwszych samolotów i samochodów. Znalazło zastosowanie w meblarstwie, w tym do intarsjowania. Było to prawdopodobnie najbardziej wszechstronne drewno w dawnej gospodarce wiejskiej w większej części Europy. Na Wyspach Brytyjskich do II wojny światowej drzewa były często obsadzane w cyklu 10-letnim, aby zapewnić zrównoważone źródło drewna na opał oraz jako materiał do produkcji różnych wyrobów.
Roślina ozdobna.
Sadzony jako drzewo użytkowe, czasami także w parkach jako roślina ozdobna.

</doc>
<doc id="284232" url="https://pl.wikipedia.org/wiki?curid=284232" title="Topola czarna">
Topola czarna

Topola czarna, sokora, sokorzyna, jasiokor, topola nadwiślańska ("Populus nigra" L.) – gatunek drzewa z rodziny wierzbowatych ("Salicaceae"). Występuje w Europie, Azji i północnej Afryce. W Polsce rośnie dziko, czasami jest sadzona, w tym w popularnej odmianie zwanej topolą włoską 'Italica'. W naturze zasiedla żyzne siedliska nadrzeczne. Wykorzystywana jest jako roślina ozdobna, lecznicza i źródło surowca drzewnego do wyrobu celulozy i sklejki.
Rozmieszczenie geograficzne.
Występuje na terenie środkowej, zachodniej i południowej Europy, środkowej Azji, zachodniej Syberii i północnej Afryki. W Polsce występuje na całym obszarze, z wyjątkiem Pomorza Zachodniego i północno-wschodnich rejonów, gdyż przez Polskę przebiega północna granica jej zasięgu.
Biologia.
W warunkach Polski żyje przeważnie do około 150 lat, ale znane są także okazy ponad 200-letnie. Rośnie szybko, ale wolniej od mieszańców, które tworzy z gatunkami północnoamerykańskimi (patrz: topola kanadyjska). Kwitnie pod koniec marca lub w kwietniu, przed rozwojem liści. Nasiona dojrzewają w maju, są lekkie, roznoszone przez wiatr. Rozmnaża się także przez odrosty korzeniowe i zdrewniałe sadzonki. Z korzeni zasypanych piaskiem wyrastają korzenie przybyszowe. Siedlisko: aluwia rzeczne, preferuje stanowiska zalewowe i lasy łęgowe, o glebach piaszczystych, ale bogatych w składniki pokarmowe. Roślina światłolubna. W klasyfikacji zbiorowisk roślinnych gatunek charakterystyczny dla Ass. "Popletum albae".
Zmienność.
Jest gatunkiem dość zmiennym pod względem fenotypowym. Tworzy drzewa o różnych cechach pokroju. Pnie bywają proste i regularne, a także czeczotowate. Korony od bardzo szerokich i rozłożystych do wąskich i gęstych. 
Wybrane odmiany:
Największe okazy w Polsce.
Zobacz też:

</doc>
<doc id="284233" url="https://pl.wikipedia.org/wiki?curid=284233" title="Tamiflu">
Tamiflu



</doc>
<doc id="284236" url="https://pl.wikipedia.org/wiki?curid=284236" title="Owcza Przełęcz">
Owcza Przełęcz

Owcza Przełęcz (, , ), 2038 m – szeroka, trawiasta przełęcz w Żabiej Grani ("Žabí hrebeň"), pomiędzy Marusarzową Turnią ("Ondrejova veža", 2075 m) a Owczymi Turniczkami ("Ovčie vežičky", ok. 2040 m). Przełęcz znajduje się na granicy polsko-słowackiej i nie prowadzi na nią żaden znakowany szlak turystyczny.
Owcza Przełęcz to szerokie i trawiaste siodło. Do Kotła Morskiego Oka opada z niej Owczy Żleb ("Ovčí žľab"). Wschodnie stoki spod przełęczy łagodnie opadają do Doliny Żabich Stawów Białczańskich. Są trawiaste, z nielicznymi skałkami.
Nazwa przełęczy wiąże się z wypasem owiec po zachodniej stronie przełęczy. Łatwo dostępne siodło było wygodnym połączeniem Doliny Rybiego Potoku z Doliną Żabich Stawów Białczańskich. Przejście znane było od dawna juhasom i koźlarzom.
Taternictwo.
Pierwsze odnotowane przejścia turystyczne:
Wschodnie (słowackie) stoki Owczej Przełęczy znajdują się w zamkniętym dla turystów i taterników obszarze ochrony ścisłej Tatrzańskiego Parku Narodowego, zachodnie (polskie) poza rejonami dopuszczonymi do uprawiania taternictwa (można je uprawić na południe od Białczańskiej Przełęczy).

</doc>
<doc id="284238" url="https://pl.wikipedia.org/wiki?curid=284238" title="Owcze Turniczki">
Owcze Turniczki

Owcze Turniczki (, ok. 2040 m) – rząd niezbyt wysokich, poszarpanych turniczek w Żabiej Grani ("Žabí hrebeň"). Znajdują się pomiędzy Owczą Przełęczą ("Ovčie sedlo", 2038 m) a Białczańską Przełęczą ("Bielovodské sedlo", 2024 m). Granią Owczych Turniczek przebiega granica polsko-słowacka.
Łatwo dostępna Owcza Przełęcz była wygodnym połączeniem Doliny Rybiego Potoku z Doliną Żabich Stawów Białczańskich. Przejście przez przełęcz i położony niżej Owczy Żleb znane było od dawna juhasom i koźlarzom.
Turniczek jest kilkanaście. Dwie największe znajdują się bezpośrednio nad Owczą i Białczańską Przełęczą. Nazwa turniczek wiąże się z wypasem owiec. Władysław Cywiński pisze, że gdyby były bezimienne "na pewno nadałbym im nazwy „Zęby Rekina”". Turniczki mają wysokość kilkunastu metrów. Na wschodnią stronę opada spod nich trawiaste zbocze ze skałkami, miejscami poprzerastane kępkami i płatami kosodrzewiny. Górna część zbocza zachodniego jest skalista. W części środkowej jest trawiasty Owczy Upłaz. Poniżej niego jest pas ścianek o wysokości dochodzącej do 100 m. Jego prawe (patrząc od dołu) ograniczenie tworzy grzęda oddzielająca go od Białczańskiego Żlebu, lewe – grzęda oddzielająca je od Owczego Żlebu. Jej górne przedłużenie dochodzi do środkowej części Owczych Turniczek.
Taternictwo.
Wschodnie (słowackie) stoki Owczych Turniczek znajdują się w zamkniętym dla turystów i taterników obszarze ochrony ścisłej Tatrzańskiego Parku Narodowego, zachodnie (polskie) poza rejonami dopuszczonymi do uprawiania taternictwa (można je uprawić na północ od Białczańskiej Przełęczy). Dla taterników Owcze Turniczki nigdy nie stanowiły obiektu wartego wspinaczki, z taternickiego punktu widzenia jest to więc bez większego znaczenia.
Przez grań Owczych Turniczek poprowadzona jest droga taternicka z Białczańskiej Przełęczy na Żabi Szczyt Niżni, pierwsze odnotowane przejście tym wariantem:
Trudność przejścia granią: II w skali tatrzańskiej. Wszystkie turniczki można obejść z dowolnej strony.

</doc>
<doc id="284245" url="https://pl.wikipedia.org/wiki?curid=284245" title="Aerospatiale">
Aerospatiale



</doc>
<doc id="284247" url="https://pl.wikipedia.org/wiki?curid=284247" title="Engel (singel)">
Engel (singel)

Engel (niem. anioł) – jeden z najpopularniejszych utworów grupy Rammstein. W teledysku pojawia się nawiązanie do filmu "Od zmierzchu do świtu" Roberta Rodrigueza. Jest to także jeden z singli promujących płytę "Sehnsucht". Piosenka cieszy się dużą popularnością wśród fanów, cechuje się nieco innym stylem od reszty utworów wykonywanych przez zespół. Piosenka znalazła się na ścieżce dźwiękowej filmu "" z 1997 roku.
Obok „Du hast” i „Amerika” jest to jedyny utwór Rammsteinu, który doczekał się wersji w języku angielskim, która jednak przeszła bez echa i nie była w stanie dorównać niemieckojęzycznemu pierwowzorowi. Jako jedną z przyczyn takiego stanu rzeczy podaje się fakt, że Tillowi Lindemannowi nie najlepiej wychodzi śpiewanie po angielsku, lepiej radzi sobie z hiszpańskim i rosyjskim.
Nie licząc przeróbek z singla, utwór doczekał się jeszcze wersji w wykonaniu orkiestry i żeńskiego chóru (Scala &amp; Kolacny Brothers), którą usłyszeć można pod koniec koncertu "Völkerball" – towarzyszy ona napisom końcowym.

</doc>
<doc id="284249" url="https://pl.wikipedia.org/wiki?curid=284249" title="Kwasy egzogenne">
Kwasy egzogenne



</doc>
<doc id="284276" url="https://pl.wikipedia.org/wiki?curid=284276" title="Mięsień poprzecznie prążkowany">
Mięsień poprzecznie prążkowany

Mięsień poprzecznie prążkowany (tkanka mięśniowa poprzecznie prążkowana, łac. "textus muscularis transversostriatus") – rodzaj tkanki mięśniowej, zbudowany z silnie wydłużonych, walcowatych komórek, zawierających wiele położonych obwodowo jąder. W centrum komórki występują liczne i rozciągające się na całą jej długość miofibryle zbudowane z ułożonych naprzemiennie (na długość) filamentów cienkich składających się głównie z aktyny i filamentów grubych składających się głównie z miozyny. Białka aktyna i miozyna, z których zbudowane są filamenty, maja zdolność poruszania się względem siebie - włókna miozynowe dzięki spiralnym zgrubieniom, zwanymi mostkami, mogą wsuwać włókna aktyny do wnętrza sarkomeru. Powoduje to zmniejszenie jego długości, przy niezmienionych rozmiarach włókien aktynowych i miozynowych. Obraz miofibryli obserwowanych przy pomocy mikroskopu polaryzacyjnego składa się z prążków, z których ciemniejsze, ze względu na anizotropię optyczną miozyny, są filamenty grube.
Zbudowane są z niej m.in. wszystkie mięśnie szkieletowe kręgowców. Pracują one zależnie od woli, szybko ulegają zmęczeniu, ich skurcze są krótkotrwałe, ale silne.
Mięśnie szkieletowe zbudowane są z ułożonych w pęczki włókien mięśniowych. Włókna te mają walcowaty kształt, mają długość kilku centymetrów i średnicę 10 – 100 mikrometrów. 
Filamentami są pęczki zbliżonej długości włókien białkowych, przy czym włókna aktynowe są ze sobą połączone w środkowej części (zakotwiczone), a ich wolne końce mogą „wnikać” pomiędzy włókna miozynowe sąsiednich filamentów. Włókna aktynowe są znacznie cieńsze od miozynowych i stąd pochodzą przymiotnikowe kwalifikatory w nazwach: filament cienki i filament gruby. Filament gruby wraz z połówkami sąsiadujących z nim filamentów cienkich tworzy jednostkę czynnościową mięśnia poprzecznie prążkowanego zwaną sarkomerem. 
W mięśniu niepobudzonym (z stanie rozkurczu) wolne końce włókien aktynowych tylko nieznacznie zachodzą za wolne końce włókien miozynowych. Do skurczu mięśnia szkieletowego dochodzi w wyniku wywołanego pobudzeniem wiązania jonów wapnia przez troponinę TnC powodującą odsłonięcie przez troponinę TnI na włóknie aktynowym miejsc wiążących miozynę. Powoduje to mikroskurcz polegający na wsunięcie się włókna aktynowego pomiędzy włókna miozynowe na głębokość ok. 5 nm oraz uwolnienie przez miozynę ATP i jego hydrolizę. Seria następujących po sobie mikroskurczy powoduje skrócenie całego sarkomeru, a ponieważ zachodzi to równocześnie na całej długości miofibryli – skurcz całej komórki. Gdy pod wpływem tlenku azotu powstającego z -argininy w cytozolu spadnie stężenie jonów wapnia, nastąpi odtworzenie ATP i związanego go z miozyną – dochodzi do rozkurczu. Gdy w komórce nie będzie możliwe odtworzenie ATP, komórka pozostanie w stanie skurczu. Dzieje się tak np. po śmierci, gdy wskutek braku ATP w mięśniach występuje stężenie pośmiertne.
Czynność mięśni poprzecznie prążkowanych jest efektem aktywności neuronów rogów przednich rdzenia i jąder ruchowych nerwów czaszkowych.

</doc>
<doc id="284277" url="https://pl.wikipedia.org/wiki?curid=284277" title="Adam Tytus Działyński">
Adam Tytus Działyński



</doc>
<doc id="284278" url="https://pl.wikipedia.org/wiki?curid=284278" title="Padme Amidala">
Padme Amidala



</doc>
<doc id="284282" url="https://pl.wikipedia.org/wiki?curid=284282" title="Rezerwat przyrody Krzemienne Góry">
Rezerwat przyrody Krzemienne Góry

Rezerwat przyrody „Krzemienne Góry” – leśny rezerwat przyrody położony na terenie gminy Supraśl w województwie podlaskim. Leży w granicach Parku Krajobrazowego Puszczy Knyszyńskiej.
Na terenie rezerwatu występują pagórki i wzgórza (stąd nazwa rezerwatu). Ich zbocza są stosunkowo strome. Wysokości względne wzniesień osiągają nawet 30 m.

</doc>
<doc id="284291" url="https://pl.wikipedia.org/wiki?curid=284291" title="Kabardo-Bałkaria">
Kabardo-Bałkaria

Kabardo-Bałkaria (ofic. Republika Kabardyjsko-Bałkarska; ros. Kabardino-Balkarija (trl.), Kabardino-Bałkarija (trb.); ofic. Kabardino-Balkarskaja Respublika (trl.), Kabardino--Bałkarskaja Riespublika (trb.); kbd. K˝èbèrdej-Bal˝k˝èr (trl.); ofic. K˝èbèrdej-Bal˝k˝èr Respublikè (trl.); krc. K˝abarty-Malk˝ar (trl.); ofic. K˝abarty-Malk˝ar Respublika (trl.)) – autonomiczna republika wchodząca w skład Federacji Rosyjskiej
Geografia.
Republika leży w zachodniej części Kaukazu Północnego. Znajduje się tam najwyższy szczyt Kaukazu i według niektórych źródeł (zależy to od przyjętej granicy między Europą a Azją) najwyższy szczyt Europy – Elbrus.
Znajduje się tam Park Narodowy „Przyelbrusie”, a także Kabardyjsko-Bałkarski Rezerwat Wysokogórski.
Kabardo-Bałkaria od południa graniczy z Gruzją, od zachodu z Karaczajo-Czerkiesją, od północy z Krajem Stawropolskim, od wschodu z Osetią Północną.
Strefa czasowa.
Od 2014 r. Kabardo-Bałkaria należy do moskiewskiej strefy czasowej (MSK). UTC +3:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Demografia.
Kabardyjczycy stanowią 43%, Rosjanie 33%, a Bałkarzy 8% ludności republiki.
Kabardyjczycy to lud kaukaski, blisko spokrewniony z Adygejczykami oraz Czerkiesami zamieszkującymi sąsiednią Karaczajo-Czerkiesję. Natomiast Bałkarzy są ludem tureckim, spokrewnionym m.in. z Karaczajami, Kumykami oraz Nogajami.
Przedstawiciele obydwu nominalnych narodowości republiki wyznają przede wszystkim islam, natomiast Rosjanie w ogromnej większości przynależą do kościoła prawosławnego.
Tablice rejestracyjne.
Tablice pojazdów zarejestrowanych w Kabardo-Bałkarii mają oznaczenie 07 w prawym górnym rogu nad flagą Rosji i literami RUS.

</doc>
<doc id="284294" url="https://pl.wikipedia.org/wiki?curid=284294" title="Kalokagatia">
Kalokagatia

Kalokagatia, kalokagathia ( "kalokagathia", od "kalos kagathos" – dosł. „piękny i dobry”), właściwa forma "kalokagathia" – greckie pojęcie oznaczające połączenie dobra z pięknem. W tym samym znaczeniu, lecz jako "καλὸς καὶ ἀγαθός" lub "καλὸς κἀγαθός" występowało w dziełach Homera, Solona i Tukidydesa. Było ono odzwierciedleniem szlachetnego i etycznego postępowania. Pierwszą znaną z imienia osobą, która użyła tego pojęcia, był Ksenofont.
Pierwszym filozofem, który w swej refleksji dotyczącej paidei i etyki używał tego sformułowania, był Arystoteles. Według niego oznaczała ona życie cnotliwe, a nawet najwyższą z cnót (podobieństwo do teorii Platona), którą osiąga się po zdobyciu wcześniejszych, niższych w hierarchii przymiotów - staje się więc ona umiejętnością czynienia dobra dla niego samego. Skierowuje ona ku refleksji i kontemplacji Bytu Najwyższego i podporządkowuje wszystkie inne dziedziny życia temu aktowi. Ma ona również wymiar kulturowy, społeczny i polityczny. Kalokagathii poświęcona jest ostatnia część "Etyki eudemejskiej" Stagiryty (1248 b – 1249 b).
Dla Greków wartości piękna i dobra były nierozerwalnie ze sobą złączone (por. Platon). Również w chrześcijaństwie piękno jest cechą dobra, choć w innym sensie. Od czasów nowożytnych dobro i piękno uważa się za odrębne wartości, czego rezultatem jest rozdzielenie etyki i estetyki. Istotna część osiągania najwyższego dostępnego człowiekowi dobra, czyli szczęścia.

</doc>
<doc id="284297" url="https://pl.wikipedia.org/wiki?curid=284297" title="Karaczajo-Czerkiesja">
Karaczajo-Czerkiesja

Karaczajo-Czerkiesja (; abaz. , , nog. , ) – autonomiczna republika wchodząca w skład Federacji Rosyjskiej, część okręgu północnokaukaskiego, ze stolicą w Czerkiesku, utworzona 12 stycznia 1922 roku. Centrum administracyjnym rejonu karaczajewskiego i siedzibą Państwowego Uniwersytetu Karaczajewo-Czerkieskiego jest drugie miasto pod względem liczby mieszkańców Karaczajewsk.
Geografia.
Republika leży w zachodniej części Kaukazu Północnego. Większą część powierzchni zajmują przedgórza i pasma górskie Wielkiego Kaukazu.
Karaczajo-Czerkiesja od południa graniczy z Gruzją, od wschodu z Kabardo-Bałkarią i Krajem Stawropolskim, od północy i zachodu z Krajem Krasnodarskim
Strefa czasowa.
Od 2014 r. Karaczajo-Czerkiesja należy do moskiewskiej strefy czasowej (MSK). UTC +3:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Demografia.
Karaczajowie 41,0%, Rosjanie 31,6%, Czerkiesi 11,9%, Abazyni (Abazyjczycy, Abazyńczycy) 7,8%, Nogajowie 3,3% (2010).
Tablice rejestracyjne.
Tablice pojazdów zarejestrowanych w Karaczajo-Czerkiesji mają oznaczenie 09 w prawym górnym rogu nad flagą Rosji i literami RUS.

</doc>
<doc id="284300" url="https://pl.wikipedia.org/wiki?curid=284300" title="Województwo pomorskie (ujednoznacznienie)">
Województwo pomorskie (ujednoznacznienie)



</doc>
<doc id="284314" url="https://pl.wikipedia.org/wiki?curid=284314" title="Jolanta Sekulak-Szymańska">
Jolanta Sekulak-Szymańska

Jolanta Sekulak-Szymańska (ur. 17 sierpnia 1958 we Wrocławiu), polska hokeistka na trawie, olimpijka.
Córka Mariana i Marii ze Skrzyszewskich, w 1981 ukończyła wrocławskie Liceum Ekonomiczne z dyplomem technika ekonomisty. W 1973 w zespole juniorskim Sparty Wrocław rozpoczęła treningi hokejowe, później występowała w Polarze Wrocław. Z tym klubem są związane jej sukcesy - cztery tytuły mistrzyni Polski na otwartym stadionie (1979, 1980, 1981, 1982) oraz cztery tytuły z hali (1977, 1978, 1979, 1981). Występowała na obronie lub w pomocy. Zaliczana do wyróżniających się polskich zawodniczek, szczególnie w początkach reprezentacji narodowej. Uczestniczyła w pierwszym meczu reprezentacji Polski - przeciwko Czechosłowacji w Zlate Moravce (5 września 1977), zakończonym wysoką porażką Polek 0:12. Trzy lata później reprezentowała Polskę na igrzyskach olimpijskich w Moskwie, biorąc udział w historycznym meczu otwarcia przeciwko Zimbabwe; był to olimpijski debiut kobiecej odmiany hokeja na trawie. Reprezentacja Polski zakończyła rywalizację w Moskwie na 6. miejscu (na 6 startujących drużyn).
W 1980 otrzymała tytuł Mistrzyni Sportu. Hokej na trawie uprawiał także jej mąż Krzysztof Szymański (w barwach Budowlanych Wrocław). Ma dwie córki (Katarzynę i Kamilę).

</doc>
<doc id="284317" url="https://pl.wikipedia.org/wiki?curid=284317" title="Agat (introligatorstwo)">
Agat (introligatorstwo)

Agat – narzędzie introligatorskie jak i pozłotnicze, służące do polerowania powierzchni pokrytych złotem w płatkach. W introligatorstwie są to brzegi bloku książkowego pokryte złotem w płatkach (prawdziwym lub imitacją). Stosuje się też aluminium w płatkach dla otrzymania "srebrnego" brzegu. Polerowane mogą być także brzegi barwione, np. na czarno.
W celach introligatorskich używa się trzech rodzajów agatu:
Agat pozłotniczy wykonywany jest zwykle z – oprawionych w drewniany trzonek – kamieni półszlachetnych o dużej twardości, często z agatu, także z hematytu, krwawnika. W przeszłości stosowano też często kły dużych drapieżników (wilków, psów, rysiów).
Obecnie w Polsce złocenie prawdziwym złotem jest spotykane w głównie pracach konserwatorskich, kopiach i rzadziej we własnej twórczości artystycznej.
W introligatorstwie złocenie płatkami złota brzegu książkowego jest obecnie unikatem, a to ze względu na olbrzymie trudności przy tej czynności oraz braku zainteresowania ze strony klienteli, jak i introligatorów.

</doc>
<doc id="284318" url="https://pl.wikipedia.org/wiki?curid=284318" title="Gs">
Gs



</doc>
<doc id="284321" url="https://pl.wikipedia.org/wiki?curid=284321" title="Mięsień gładki">
Mięsień gładki



</doc>
<doc id="284325" url="https://pl.wikipedia.org/wiki?curid=284325" title="Loty międzyplanetarne 1981-2000">
Loty międzyplanetarne 1981-2000



</doc>
<doc id="284326" url="https://pl.wikipedia.org/wiki?curid=284326" title="Hormoaning">
Hormoaning

Hormoaning – drugi minialbum zespołu Nirvana, wydany w 1992 roku na fali sukcesów albumu "Nevermind" (tylko w Australii i Japonii).

</doc>
<doc id="284328" url="https://pl.wikipedia.org/wiki?curid=284328" title="Jerzy Siankiewicz">
Jerzy Siankiewicz

Jerzy Siankiewicz (ur. 17 października 1930 w Poznaniu, zm. 2 listopada 1984 tamże), polski hokeista na trawie, olimpijczyk.
Był synem Jana i Marianny z Wróblewskich. Zdobył zawód tokarza pomiarowca. Uprawiał czynnie hokej na trawie w latach 1947-1964. Początkowo startował w Czarnych Poznań, potem w innych klubach poznańskich - Stali i Warcie. W barwach Warty krótko przed zakończeniem kariery świętował mistrzostwo Polski (1963). Grał w formacjach obronnych.
W latach 1952-1960 zaliczył 31 spotkań w reprezentacji narodowej. Uczestniczył w dwóch turniejach olimpijskich - w Helsinkach (1952, 6. miejsce) i w Rzymie (1960, 12. miejsce). Po zakończeniu kariery zawodniczej pracował w Warcie jako trener, prowadził z powodzeniem drużyny młodzieżowe. Działał również w Okręgowym Związku Hokeja na Trawie w Poznaniu. W 1966 otrzymał odznakę Mistrza Sportu.

</doc>
<doc id="284333" url="https://pl.wikipedia.org/wiki?curid=284333" title="Trójkąt egipski">
Trójkąt egipski

Trójkąt egipski – trójkąt pitagorejski o stosunkach długości boków 3:4:5. Jest to trójkąt wymierny średnioboczny.

</doc>
<doc id="284334" url="https://pl.wikipedia.org/wiki?curid=284334" title="Rożnów (województwo małopolskie)">
Rożnów (województwo małopolskie)

Rożnów – wieś sołecka w Polsce położona w województwie małopolskim, w powiecie nowosądeckim, w gminie Gródek nad Dunajcem. W latach 1975–1998 miejscowość położona była w województwie nowosądeckim. W 2015 r. wieś liczyła 1979 mieszkańców.
Położenie.
Rożnów położony jest na terenie Pogórza Rożnowskiego, nad Jeziorem Rożnowskim, które biorą swoje nazwy właśnie od tej miejscowości.
Historia.
Znaczenie historyczne wsi datuje się od XIII wieku. Rożnów był własnością kolejnych możnych rodów: w XIII w. Gryfici zbudowali tu strażnicę, która 100 lat później wciąż pozostawała w posiadaniu Rożenów herbu Gryf. Piotr Rożen około 1350–1370 przebudował ją na zamek. Była to kamienna budowla w stylu gotyckim, na planie czworoboku zbliżonym do prostokąta o wymiarach 44 na 20 m. W 1426 zamek znalazł się we władaniu sławnego rycerza Zawiszy Czarnego (wg heraldyka Adama Bonieckiego od Piotra z Kurowa za 1000 grzywien Rożnów, Gródek z dziewięciu wsiami nabył Zawisza z Brzegów zwany Czerwonym.
Kolejnym właścicielem wsi był ród Wydżgów.
W drugiej połowie XV wieku wieś przechodzi w ręce rodu Tarnowskich. Jego wybitny przedstawiciel, hetman wielki koronny Jan Amor Tarnowski, rozpoczął przed 1568 – w innym miejscu, przy drodze Rożnów-Tropie – budowę drugiej twierdzy w tej miejscowości, dlatego zamek Rożenów został opuszczony i popadł w ruinę. Nowa budowla, wznoszona w stylu renesansowym, była jedną z pierwszych w Polsce warowni o nowożytnej fortyfikacji obronnej. Jej budowa nie została nigdy ukończona; do dnia dzisiejszego przetrwał beluard oraz mur kurtynowy z bramą wjazdową.
W XVII w. w Rożnowie mieszkał członek wspólnoty braci polskich Andrzej Wiszowaty, pełniąc funkcję ministra zboru i kaznodziei. W zbór ariański został wówczas zamieniony rożnowski zamek dolny. 11–16 marca 1660, na zamku kasztelana wojnickiego Jana Wielopolskiego w Rożnowie odbyła się słynna publiczna dysputa teologiczna między przedstawicielami braci polskich i duchownymi kościoła katolickiego. Spotkanie do niczego nie doprowadziło. Kasztelan pod wrażeniem intelektu Wiszowatego zaproponował mu, aby pozostał w kraju, który potrzebuje ludzi uczonych. W zamian za przejście na religię katolicką zaoferował teologowi wieś Gródek. Ten odmówił mówiąc, że lepiej "„dobra stracić i cześć obywatelską niż czyste sumienie”". Wskutek uchwały sejmowej skazującej arian na wygnanie z kraju, przeniósł się ostatecznie do Amsterdamu, gdzie zmarł w 1678.
Ostatnimi właścicielami wsi od 1745 byli Stadniccy, znani przede wszystkim jako właściciele i twórcy nowożytnej miejscowości uzdrowiskowej Szczawnica.
Parafia.
We wsi znajduje się kościół parafialny pw. św. Wojciecha, wybudowany w 1661 w szlacheckich dobrach kasztelana wojnickiego Jana Wielopolskiego, na terenie bardzo wówczas rozległej parafii Tropie. Znajduje się na wyniosłym grzbiecie górskim nad Jeziorem Rożnowskim. Zbudowano go w sąsiedztwie zamku legendarnego Zawiszy Czarnego, w miejscu, gdzie dotąd stała kaplica św. Wojciecha (później odbudowano ją poniżej cmentarza). Po roku od powstania kościoła ustanowiono parafię, wydzieloną z parafii Tropie. Erygował ją biskup Mikołaj Oborski.
Kultura.
W Rożnowie istnieje Szkoła Muzyczna I stopnia.
Turystyka.
Jest to miejscowość atrakcyjna turystycznie, z wieloma zabytkami architektury. Znajduje się tutaj kąpielisko oraz przystań jachtowa. Rożnów stanowi dobrą bazę turystyczną z dużą liczbą miejsc noclegowych. Skały Rożnowskie umożliwiają uprawianie wspinaczki.
Gospodarka.
Zlokalizowana jest tutaj zapora wodna, która jest częścią Elektrowni Rożnów, wybudowanej w latach 1935–1941.
Sport.
We wsi od 2003 działa Gminny KS „Zawisza” Rożnów, występujący w nowosądeckiej klasie A (grupa I).
Ochotnicza Straż Pożarna.
We wsi funkcjonuje jednostka Ochotniczej Straży Pożarnej założona w 1936 roku, od 1995 jednostka jest włączona do Krajowego Systemu Ratowniczo-Gaśniczego, na wyposażeniu znajdują się 2 samochody bojowe: GBA Renault oraz GLBARt Iveco Turbo Daily.

</doc>
<doc id="284336" url="https://pl.wikipedia.org/wiki?curid=284336" title="Andre de Montbard">
Andre de Montbard



</doc>
<doc id="284337" url="https://pl.wikipedia.org/wiki?curid=284337" title="Karnawał rzymski">
Karnawał rzymski



</doc>
<doc id="284343" url="https://pl.wikipedia.org/wiki?curid=284343" title="Odo de St Amand">
Odo de St Amand



</doc>
<doc id="284345" url="https://pl.wikipedia.org/wiki?curid=284345" title="Philip de Plessiez">
Philip de Plessiez



</doc>
<doc id="284348" url="https://pl.wikipedia.org/wiki?curid=284348" title="Architektura harvardzka">
Architektura harvardzka



</doc>
<doc id="284349" url="https://pl.wikipedia.org/wiki?curid=284349" title="Hugo de Payens">
Hugo de Payens



</doc>
<doc id="284351" url="https://pl.wikipedia.org/wiki?curid=284351" title="Radiobiologia">
Radiobiologia

Radiobiologia – nauka badająca wpływ promieniowania jonizującego na organizmy żywe i ich procesy życiowe.
Historia.
Początki radiobiologii, jako nauki medycznej, związane są z prowadzonymi w 1896 roku badaniami Leopolda Freunda, który zademonstrował terapeutyczny wpływ na znamię Beckera nowego wówczas, odkrytego rok wcześniej przez niemieckiego fizyka Wilhelma Röntgena, typu promieniowania elektromagnetycznego. Na początku tego samego roku Iwan Romanowicz Tarchanow po przeprowadzeniu badań polegających napromieniowaniu żab i owadów promieniowaniem rentgenowskim stwierdził, że nowo odkryte promienie nie tylko fotografują, ale także wpływają na funkcje życiowe. Jednocześnie Pierre Curie i Maria Skłodowska-Curie odkryli radioaktywne pierwiastki polon i rad, które później były stosowane w leczeniu nowotworów, jednak wówczas nie zdawali sobie z tego sprawy. Genetyczne skutki wywoływane przez promieniowanie jonizujące, w tym ich wpływ na ryzyko tworzenia nowotworów, zostały poznane znacznie później – w 1927 roku Hermann Joseph Muller opublikował wyniki badań pokazujące wpływ promieniowania na liczbę mutacji genetycznych, za odkrycie wpływu promieni X na wywoływanie mutacji w 1946 roku otrzymał nagrodę Nobla.
Zanim biologiczne efekty działania promieniowania jonizującego zostały poznane, uprawiano szarlatanerię związaną z pozytywnym wpływem promieniowania na zdrowie. Maria Skłodowska-Curie wypowiedziała się przeciwko takiemu rodzajowi leczenia, ostrzegając, że efekty promieniowania na ludzkie ciało nie są dobrze zrozumiane. Curie zmarła w 1934 z powodu niedokrwistości aplastycznej spowodowanej promieniowaniem promieniotwórczym. Eben Byers, znany amerykański społecznik, zmarł w 1932 roku wskutek zażywania dużych dawek napoju o nazwie "Radithor". Stosując terminologię tamtych czasów przyczynę jego śmierci określono jako "zatrucie promieniotwórcze" w miejsce obecnie używanego terminu choroba popromienna. William Bailey, twórca napoju "Radithor", nigdy nie był sądzony za śmierć Byersa, choć FTC wydała nakaz przeciwko jego działalności. Nie powstrzymało to jednak Baileya od obrotu produktami promieniotwórczymi. W Nowym Jorku założył nową firmę "Radium Institute" i wprowadził na rynek radioaktywny zacisk paska, radioaktywną wagę papierniczą i urządzenie wywołujące radioaktywność wody. Z drugiej strony, ze względu na to, że Byers był bardzo znany, jego śmierć zwróciła uwagę społeczeństwa na niebezpieczeństwa związane z promieniowaniem, The Wall Street Journal opublikował artykuł o tytule "The Radium Water Worked Fine until His Jaw Came Off", a jego choroba i śmierć doprowadziły do przyjęcia praw, które zwiększyły uprawnienia FDA.
W przemyśle odnotowano przypadek tzw. dziewcząt radowych – pracownic zakładów, które uległy napromieniowaniu podczas malowania tarcz zegarów farbą samopodświetlającą, w wyniku czego zanotowano wiele przypadków nowotworu gardła. W wyniku rozstrzygnięcia sądowego z 1928 roku pracownice te otrzymały odszkodowanie w wysokości 10 000 $ (odpowiednik 139 000 $ w 2016 roku) oraz renty w wysokości 600 $ rocznie i dodatkowo 12 $ tygodniowo przez całe życie oraz zwrot kosztów medycznych i prawnych, który miał zostać poniesiony przez zatrudniające je zakłady. W 1933 roku Robley D. Evans z MIT dokonał pomiarów wydychanego radonu i radu pośród niektórych pracownic, uzyskane informacje zostały wykorzystane przez National Bureau of Standards w 1941 roku podczas prac, w wyniku których po raz pierwszy ustalono normę ekspozycji na radionuklidy – dla izotopu wynosiła ona 0,1 μCi (3,7 kBq).
Wpływ promieniowania na zdrowie.
Promieniowanie jonizujące jest generalnie szkodliwe i potencjalnie śmiertelne dla organizmów żywych, może jednak wywołać korzystne efekty dla zdrowia, na przykład radioterapia w leczeniu nowotworów i nadczynności tarczycy. Najczęstszym jego skutkiem są nowotwory popromienne wykrywane po upływie lat lub dziesięcioleci od ekspozycji na promieniowanie jonizujące. Wysokie dawki promieniowania mogą powodować silne oparzenia i wysoką śmiertelność w wyniku choroby popromiennej. Kontrolowane dawki są stosowane w diagnostyce obrazowej i radioterapii. Postulowana jest hormeza radiacyjna, czyli korzystny wpływ małych dawek promieniowania na zdrowie.

</doc>
<doc id="284354" url="https://pl.wikipedia.org/wiki?curid=284354" title="Everard des Barres">
Everard des Barres



</doc>
<doc id="284357" url="https://pl.wikipedia.org/wiki?curid=284357" title="Bernard de Tremelay">
Bernard de Tremelay



</doc>
<doc id="284359" url="https://pl.wikipedia.org/wiki?curid=284359" title="Andrzej de Montbard">
Andrzej de Montbard



</doc>
<doc id="284360" url="https://pl.wikipedia.org/wiki?curid=284360" title="Philip de Milly">
Philip de Milly



</doc>
<doc id="284361" url="https://pl.wikipedia.org/wiki?curid=284361" title="Odo de Saint-Amand">
Odo de Saint-Amand



</doc>
<doc id="284363" url="https://pl.wikipedia.org/wiki?curid=284363" title="Gerard de Ridefort">
Gerard de Ridefort



</doc>
<doc id="284364" url="https://pl.wikipedia.org/wiki?curid=284364" title="Robert de Sable">
Robert de Sable



</doc>
<doc id="284365" url="https://pl.wikipedia.org/wiki?curid=284365" title="Gilbert Erail">
Gilbert Erail



</doc>
<doc id="284366" url="https://pl.wikipedia.org/wiki?curid=284366" title="Philip de Plessis">
Philip de Plessis



</doc>
<doc id="284367" url="https://pl.wikipedia.org/wiki?curid=284367" title="William de Chartres">
William de Chartres



</doc>
<doc id="284372" url="https://pl.wikipedia.org/wiki?curid=284372" title="Pewnik">
Pewnik



</doc>
<doc id="284375" url="https://pl.wikipedia.org/wiki?curid=284375" title="IRAM">
IRAM

iRAM, i-RAM - karta rozszerzeń wprowadzona przez tajwańską firmę Gigabyte w roku 2005. Karta ta pełni funkcje dysku twardego. 
Za przechowywanie danych odpowiada pamięć RAM. Dane zapisane w pamięci mogą być przetrzymywane do 16 godzin po wyłączeniu komputera dzięki własnemu zasilaniu z akumulatora. W pierwszej wersji urządzenia po upływie tego czasu dane są bezpowrotnie tracone. W drugiej wersji do urządzenia dodano złącze karty CompactFlash na której może być zapamiętana zawartość pamięci RAM. Według obliczeń firmy Gigabyte, system Windows XP uruchamia się 13 razy szybciej niżeli to ma miejsce przy konwencjonalnym rozwiązaniu. Karta iRam umożliwia bardzo szybki dostęp do pamięci. Dane mogą być pobierane z nich do 60% szybciej niż z normalnego dysku twardego.
Karta ta może być wyposażona maksymalnie w 4 GB pamięci DRAM (4 x 1GB). Umieszczana jest w zwykłym slocie PCI (to sposób na dostarczanie jej energii), natomiast transfer danych jest realizowany za pomocą interfejsu Serial ATA.

</doc>
<doc id="284384" url="https://pl.wikipedia.org/wiki?curid=284384" title="Edward Herbst">
Edward Herbst

Edward August Maurycy Herbst (ur. 21 października 1844 w Radomiu, zm. 6 czerwca 1921 w Sopocie) – polski przemysłowiec (włókiennictwo), działający w Łodzi.
Był synem Edwarda (kupca, przybyłego z Saksonii) i Ludwiki z Vonderheidenów. Absolwent Warszawskiej Szkoły Handlowej. Rozpoczął pracę w fabryce Karola Scheiblera w 1869. W 1874, po kilku latach kariery zawodowej, został dyrektorem zarządzającym przedsiębiorstwa, a po ślubie z najstarszą córką Scheiblera – Matyldą (1856–1939) został współwłaścicielem fabryki. Na otrzymanym w posagu folwarku, ciągnącym się na wschód od fabryki, wzniesiono w 1876 willę dla nowożeńców według projektu architekta Hilarego Majewskiego.
Po śmierci Karola Scheiblera w 1881 Edward Herbst wraz ze spadkobiercami Scheiblera, synami Karolem i Adolfem oraz zięciem Georgiem von Kramstem, utworzyli spółkę akcyjną "Towarzystwo Akcyjne Zakładów Bawełnianych „K. Scheibler”", której został dyrektorem generalnym, a następnie prezesem zarządu spółki. W tym samym roku został dyrektorem, a w latach 1889–1919 pełnił funkcję prezesa, Dyrekcji Towarzystwa Kredytowego w Łodzi. Od 1884 pełnił również funkcję prezesa Banku Handlowego w Łodzi. Zasiadał w zarządach m.in. łódzkiego oddziału Towarzystwa Popierania Rosyjskiego Handlu i Przemysłu, Komitetu Dyskontowego przy Łódzkim Oddziale Banku Państwa, Łódzkiego Komitetu Giełdowego, Komitetu Łódzkiego Handlu i Przemysłu. W 1888 został starszym Urzędu Zgromadzenia Kupców miasta Łodzi, które w 1898 wybudowało i otworzyło Szkołę Zgromadzenia Kupców w Łodzi. W 1896 został mianowany rzeczywistym radcą stanu. Był również mecenasem „Dziennika Łódzkiego”, któremu w 1885 kupił drukarnię oraz subwencjonował gazetę „Lodzer Zeitung”.
Herbstowie, po śmierci córki Anny Marii, wsparli inicjatywę dr Karola Jonschera dotyczącą budowy pierwszego w Polsce szpitala pediatrycznego i byli jego głównymi fundatorami: ofiarowali działkę oraz pieniądze. Budowa szpitala Anny Marii trwała w latach 1902–1905. Obecnie pod tym adresem – Al. Piłsudskiego 71 – mieści się Szpital Pediatryczny im. Janusza Korczaka.
Zakupiony w Sopocie niewielki dom letniskowy rozbudował w 1896 do kształtu wieloobiektowej rezydencji (willa przy ul. T. Kościuszki 29), w której coraz częściej przebywał przed wybuchem I wojny światowej, aż w końcu w 1919 zamieszkał w niej na stałe wraz z żoną i gdzie zmarł. W kręgu tamtejszej polskiej społeczności był znanym filantropem na jej rzecz, np. sfinansował zakup trzech dużych dzwonów dla nowo budowanego kościoła „Gwiazda Morza”, za znaczną w tamtych czasach sumę 7500 mk, ale też angażował się finansowo przy budowie sopockiego hotelu „Werminghoff”.
Za "gorliwość okazaną przy dziele budowy" cerkwi św. Aleksandra Newskiego w Łodzi przy ul. Widzewskiej (ob. ul. Kilińskiego 56) został odznaczony w październiku 1884 Orderem Świętego Stanisława II klasy. W październiku 1888 otrzymał Order Świętej Anny II klasy. 18 listopada 1895 roku, na wniosek ministra finansów, został odznaczony Orderem Świętego Włodzimierza III klasy. Notka zawarta w 83 numerze Gazety Gdańskiej z 13 lipca 1909 roku informuje, że najbogatszy sopocianin odznaczony został przez cesarza Wilhelma II Orderem Korony II klasy.
Został pochowany w Sopocie na cmentarzu ewangelickim, w ufundowanej przez żonę kaplicy wg projektu Heinricha Dunkela. Syn Herbsta – Leon – był ostatnim właścicielem willi Herbstów przy ul. Przędzalnianej 72 w Łodzi.
Za życia, w 1911 został uhonorowany przez radnych Sopotu własną ulicą, w późniejszym okresie przemianowaną na ul. M. Kopernika.
Z małżeństwa z Matyldą Zofią Scheibler (1856–1939) miał 3 synów: Karola Edwarda, Leona Feliksa (1880–1942), żonaty z Aleksandrą Potschtar, primo voto Hoppe (1889–1970), Edwarda Waltera i córkę Annę Marię, zmarłą w dzieciństwie.

</doc>
<doc id="284401" url="https://pl.wikipedia.org/wiki?curid=284401" title="Święty Beda">
Święty Beda



</doc>
<doc id="284405" url="https://pl.wikipedia.org/wiki?curid=284405" title="Św. Beda">
Św. Beda



</doc>
<doc id="284409" url="https://pl.wikipedia.org/wiki?curid=284409" title="Tafla">
Tafla

Tafla – największa, górna fasetka (płaszczyza) kamienia oszlifowanego szlifem fasetkowym. Szlifami fasetkowymi szlifuje się kamienie przezroczyste (np. diamenty, rubiny, szafiry). Dzięki temu na tafli widoczne są różne efekty świetlne powstałe w wyniku załamań światła na innych, nachylonych pod różnym kątem względem tafli, fasetkach.

</doc>
<doc id="284412" url="https://pl.wikipedia.org/wiki?curid=284412" title="Gallipoli">
Gallipoli



</doc>
<doc id="284418" url="https://pl.wikipedia.org/wiki?curid=284418" title="Dzielenie przez zero">
Dzielenie przez zero

Dzielenie przez zero – dzielenie, w którym dzielnik jest zerem; jako takie nie ma ono sensu liczbowego, przez co bywa źródłem błędów obliczeniowych, często ukrytych.
Prostym przykładem błędu wynikłego z dzielenia przez zero jest następujący: niech formula_1 i formula_2 wówczas skoro formula_3 to również formula_4 oraz formula_5 a ze wzoru na różnicę kwadratów jest formula_6 Dzieląc stronami przez formula_7 uzyskuje się
co jest równoważne formula_9 a więc formula_10 skąd formula_11 Otrzymana sprzeczność wynika z zastosowania dzielenia przez formula_12
Wyjaśnienie.
W grupie abelowej formula_13 z działaniem ‘formula_14’ każde równanie postaci
ma dokładnie jedno rozwiązanie. Tym samym w grupie formula_13 zdefiniowana jest funkcja, która każdej parze elementów formula_17 przypisuje dokładne jeden element oznaczany formula_18 Jest to więc działanie odwrotne względem ‘formula_14’ nazywane "dzieleniem" (w terminologii addytywnej – "odejmowaniem").
Jeśli grupa formula_13 jest grupą multiplikatywną pewnego ciała formula_21 to tym samym zdefiniowane jest dzielenie w zbiorze elementów niezerowych ciała formula_22
Próba rozszerzenia dziedziny tego działania na wszystkie elementy ciała prowadzi do prób rozwiązania następujących równań:
W efekcie w każdym ciele jedynie wyrażenie postaci formula_29 dla formula_30 ma dokładnie jedną, konkretną wartość, w szczególności formula_31 dla dowolnego formula_32 Dołączenie warunku formula_33 formula_34 do definicji dzielenia nie prowadzi jednak do rozciągnięcia definicji dzielenia na zerowe liczniki, bowiem dziedzina działania dwuargumentowego musi być identyczna dla każdego argumentu.
Natomiast wyrażeniu formula_35 formula_36 nie można przypisać żadnej wartości, a wyrażeniu formula_37 odpowiadałaby dowolna wartość. I oba przypadki nie spełniają warunków definicji działania.
W testowaniu oprogramowania dzielenie przez zero może zostać wyłapane poprzez zgadywanie błędów.
Oznaczenia.
Choć symbol formula_38 dla dowolnego formula_39 również dla zera, nie ma sensu, to oznaczenie to stosuje się w analizie matematycznej do oznaczania niewłaściwych granic ciągów czy granic funkcji. Jeśli formula_40 jest dowolną liczbą, to symbol ten oznacza, że granicą ciągu bądź funkcji jest formula_41 (w zależności od znaku tej liczby). Symbol formula_37 oznacza, że dana granica może mieć dowolną granicę właściwą bądź niewłaściwą, bądź może nie istnieć. W przypadku liczb rzeczywistych pomocne mogą się okazać inne kryteria zbieżności, np. twierdzenie Stolza w przypadku ciągów lub jego różniczkowy odpowiednik dla funkcji – reguła de l’Hospitala. Symbole te stosuje się również w kontekście liczb zespolonych, gdzie standardowo mają podobną interpretację.

</doc>
<doc id="284423" url="https://pl.wikipedia.org/wiki?curid=284423" title="Niedowidzenie">
Niedowidzenie



</doc>
<doc id="284424" url="https://pl.wikipedia.org/wiki?curid=284424" title="Niewidomy">
Niewidomy



</doc>
<doc id="284425" url="https://pl.wikipedia.org/wiki?curid=284425" title="Aeroplan">
Aeroplan



</doc>
<doc id="284428" url="https://pl.wikipedia.org/wiki?curid=284428" title="International Boxing Council">
International Boxing Council

International Boxing Council (IBC) – jedna z międzynarodowych organizacji pięściarskich. Sankcjonuje walki o "mistrzostwo świata", jednak przyznawane przez nią tytuły nie cieszą się prestiżem. Byłymi mistrzami świata IBC byli m.in. Dawid Kostecki, Tomasz Bonin i Paweł Kołodziej.

</doc>
<doc id="284429" url="https://pl.wikipedia.org/wiki?curid=284429" title="International Boxing Federation">
International Boxing Federation

International Boxing Federation (IBF) – międzynarodowa organizacja boksu zawodowego utworzona w 1983 roku na bazie USBA (United States Boxing Association) oraz kilku organizacji z Europy i Ameryki Południowej. Założył ją Bob Lee, który przegrał wybory na prezydenta innej organizacji bokserskiej – WBA i razem z grupą działaczy postanowił założyć nową federację.
Siedzibą organizacji jest New Jersey w USA. Od 2001 prezydentem IBF jest Marian Muhammad.
Walki organizowane przez IBF odbywają się w 17 kategoriach wagowych.
13 czerwca 1997 jako pierwszy Polak Dariusz Michalczewski zdobył pas IBF w wadze półciężkiej pokonując w Oberhausen Virgila Hilla.
25 listopada 2006 Krzysztof Włodarczyk jako drugi Polak został mistrzem świata federacji IBF pokonując w Warszawie niejednogłośnie na punkty Steve'a Cunninghama zdobywając pas mistrza świata federacji IBF w kategorii junior ciężkiej. W pierwszej obronie pasa, a jednocześnie w walce rewanżowej w Katowicach zwyciężył Amerykanin, pokonując Polaka dwa do remisu.
11 grudnia 2008 mistrzem świata federacji IBF został Tomasz Adamek. Pokonał on tego dnia na punkty w hali Prudential Center w Newark w stanie New Jersey Amerykanina Steve'a Cunninghama i wywalczył mistrzostwo świata w kategorii junior ciężkiej. W 2009 roku, tuż przed walką z Andrzejem Gołotą zrzekł się pasa mistrzowskiego federacji IBF w wadze junior-ciężkiej.

</doc>
<doc id="284432" url="https://pl.wikipedia.org/wiki?curid=284432" title="World Boxing Organization">
World Boxing Organization

World Boxing Organization (WBO) – jedna z najbardziej prestiżowych i największych organizacji boksu zawodowego na świecie. Wyłania ona swoich mistrzów świata, ustala listy rankingowe i przepisy bokserskie. Siedziba organizacji jest w San Juan w Portoryko.
WBO została założona przez grupę portorykańskich i dominikańskich biznesmenów, którzy wystąpili z innej organizacji bokserskiej, WBA, oskarżając ją o niejasności w przepisach i zasadach ustalania rankingów.
Od 1996 roku prezydentem WBO jest Francisco Varcarcel z Portoryko.
10 września 1994 jako pierwszy Polak Dariusz Michalczewski zdobył mistrzostwo świata WBO w kat. półciężkiej, wygrywając w Hamburgu na punkty z Leonzerem Barberem i skutecznie bronił tego pasa przez ponad dziewięć lat do dnia 18 października 2003, gdy przegrał niejednogłośnie w Hamburgu na punkty z Meksykaninem Julio Césarem Gonzálezem i tracąc pas WBO w kat. półciężkiej. 14 sierpnia 2015 Krzysztof Głowacki został mistrzem świata WBO w wadze junior ciężkiej po znokautowaniu Marco Hucka w Newark. Stracił tytuł 17 września 2016 po porażce na punkty z Ołeksandrem Usykiem.

</doc>
<doc id="284433" url="https://pl.wikipedia.org/wiki?curid=284433" title="World Boxing Association">
World Boxing Association

World Boxing Association (WBA) – międzynarodowa organizacja boksu zawodowego, utworzona w 1962 roku na bazie działającej od 1921 National Boxing Association (NBA). Siedzibą organizacji jest Panama, a jej prezydentem był od 1982 roku do swej śmierci w 2016 roku Gilberto Mendoza. Obecnie na czele WBA stoi jego syn Gilberto Mendoza Jr. 
Walki organizowane przez WBA odbywają się w 17 kategoriach wagowych. 
Na początku XXI wieku WBA zaczęła nadawać, oprócz „zwykłego” tytułu mistrza świata (ang. "World Champion"), także tytuł tzw. "superczempiona" (ang. "Super World Champion"). Przysługuje on pięściarzowi, który posiada mistrzowskie pasy co najmniej dwóch z czterech najważniejszych organizacji bokserskich (WBA, WBC, IBF lub WBO). Z chwilą gdy dotychczasowy mistrz świata WBA zdobywa mistrzostwo świata innej organizacji, wakuje mistrzostwo WBA i zostaje awansowany na supermistrza WBA. Jeśli natomiast zostaje on pokonany przez mistrza innej organizacji, traci tytuł, który staje się nieobsadzony, a jego rywal otrzymuje pas supermistrza WBA.

</doc>
<doc id="284434" url="https://pl.wikipedia.org/wiki?curid=284434" title="Henryk Grohman">
Henryk Grohman

Henryk Grohman (ur. 2 listopada 1862 w Łodzi, zm. 3 marca 1939 tamże) – łódzki fabrykant, dziedzic imperium Ludwika Grohmana, członek Rady Centralnego Związku Polskiego Przemysłu, Górnictwa, Handlu i Finansów ("Lewiatana") w 1920.
Życiorys.
Najstarszy z czterech synów Ludwika, który przejął prowadzenie firmy po śmierci ojca i wprowadził w niej zmiany. Rozbudował zakład i postawił nowoczesny wielowydziałowy kombinat włókienniczy. Głównym obiektem rozbudowującej się fabryki była wielka tkalnia mechaniczna zlokalizowana przy ul. Targowej. Wiodła do niej monumentalna brama zwana potocznie „beczkami grohmanowskimi”. „Beczki Grohmana” już wkrótce stały się symbolem całego przedsiębiorstwa i jednym z najbardziej znanych symboli ówczesnej Łodzi przemysłowej. W 1889 firma Grohmanów przekształciła się w spółkę akcyjną „Towarzystwo Akcyjne Zakładów Przemysłowych Ludwika Grohmana”.
Częścią „królestwa Grohmanów” były również pałace i wille budowane i rozbudowywane przez kolejnych członków rodziny. W 1881 roku naprzeciwko domu Traugotta Grohmanna i grohmanowskiej fabryki stanęła neorenesansowa willa według projektu Hilarego Majewskiego. Henryk Grohman w 1892 roku zamieszkał w willi wzniesionej przy ul. Tymienieckiego 24.
W wyborach do Rady Miejskiej w Łodzi, przeprowadzonych w styczniu 1917 roku, uzyskał mandat radnego, startując z listy Komitetu Wyborczego Pięciu Zrzeszeń Przemysłu i Handlu. Był pracownikiem Komitetu Ofiary Narodowej Tymczasowej Rady Stanu. Postanowieniem Rady Regencyjnej z dnia 26 kwietnia 1918 został mianowany członkiem Rady Stanu.
W 1921 roku firma Scheiblerów połączyła się z fabryką Grohmanów wskutek czego powstał największy kompleks przemysłowy Łodzi – „Zjednoczone Zakłady Włókiennicze Karola Scheiblera i Ludwika Grohmana – Spółka Akcyjna w Łodzi”.
Grohman był mecenasem kultury. Zbierał grafikę polską i obcą, interesował się sztuką wschodu. Zapraszał do swego domu artystów, w sali balowej urządzał koncerty fortepianowe, grał tam między innymi Paderewski, gościł Witkacy. Grohman był też znawcą dzieł sztuki i kolekcjonerem. Bogaty zbiór egzotycznych instrumentów muzycznych zapisał na rzecz Muzeum Etnograficznego Warszawie (spłonął on w 1939 roku), zdeponowane przez niego w Muzeum Narodowym skrzypce Stradivariusa uległy zniszczeniu podczas działań wojennych. Do Muzeum Narodowego przekazał zbiory ceramiki i grafiki japońskiej, które gromadził przed 1914. Bogaty zbiór grafik japońskich oddał do Gabinetu Rycin Biblioteki Uniwersytetu Warszawskiego. Księgozbiór podarował bibliotece publicznej w Łodzi. Był pierwszym prezesem Łódzkiego Towarzystwa Muzycznego.
Pochowany został w rodzinnym grobowcu Grohmanów w części ewangelicko-augsburskiej Starego Cmentarza w Łodzi.
Żona – Matylda Trenkler – była jego ciotką (jej pierwszy mąż, Teodor, był bratem matki – Pauliny Trenkler).

</doc>
<doc id="284436" url="https://pl.wikipedia.org/wiki?curid=284436" title="WBA">
WBA



</doc>
<doc id="284437" url="https://pl.wikipedia.org/wiki?curid=284437" title="IBF">
IBF



</doc>
<doc id="284438" url="https://pl.wikipedia.org/wiki?curid=284438" title="WBO">
WBO



</doc>
<doc id="284439" url="https://pl.wikipedia.org/wiki?curid=284439" title="IBC">
IBC



</doc>
<doc id="284440" url="https://pl.wikipedia.org/wiki?curid=284440" title="Éthiopiques">
Éthiopiques

Ethiopiques to seria płyt kompaktowych – składanek, zawierających najciekawszą współczesną muzykę etiopską, w większości nagraną w latach sześćdziesiątych i siedemdziesiątych XX wieku. Płyty wydawane są od 1997 roku przez paryską wytwórnię Buda Musique, dotychczas wydanych zostało 27 albumów. Wydawcą i pomysłodawcą serii jest Francis Falceto.
Płyty zawierają między innymi nagrania etiopskiego jazzmana Mulatu Astatke (którego trzy utwory znalazły się na oficjalnym soundtracku do filmu Jima Jarmusha zatytułowanego "Broken Flowers", i który spotkał się na scenie z samym Duke Ellingtonem), wokalisty Mahmouda Ahmeda, Alemayehu Eshete, czy Asnaketch Worku.

</doc>
<doc id="284450" url="https://pl.wikipedia.org/wiki?curid=284450" title="MiG-8">
MiG-8

MiG-8 (nazywany czasem także Utka – kaczka) – radziecki samolot eksperymentalny w układzie kaczki, powstały w biurze konstrukcyjnym MiG w połowie lat czterdziestych.
Była to konstrukcja bardzo nowatorska i oryginalna. Powstała w celu zbadania zalet i wad układu kaczki. W MiGu-8 po raz pierwszy w ZSRR zastosowano ukośne skrzydło, a także – po raz pierwszy w samolotach MiG – przednie koło. Podczas badań zbierano m.in. informacje na temat zachowania się ukośnego skrzydła podczas lotów z małą prędkością. Doświadczenia zebrane podczas pracy nad MiG-8 wykorzystano później przy konstruowaniu MiGa-15, który okazał się wielkim sukcesem wytwórni.
MiG-8 został oblatany w listopadzie 1945 r., natomiast badania fabryczne trwały do lata 1946 r.
Zbudowano tylko jeden egzemplarzu samolotu, który był kilkakrotnie przebudowywany. Po zakończeniu badań Utka była wykorzystywana w biurze MiG jako samolot dyspozycyjny.
Opis konstrukcji.
Całkowicie drewniany górnopłat w układzie kaczki, ze śmigłem pchającym i kółkiem przednim. Silnik gwiazdowy, pięciocylindrowy M-11F o mocy 82 kW

</doc>
<doc id="284457" url="https://pl.wikipedia.org/wiki?curid=284457" title="Renholder">
Renholder



</doc>
<doc id="284464" url="https://pl.wikipedia.org/wiki?curid=284464" title="Delta Goodrem">
Delta Goodrem

Delta Lea Goodrem (ur. 9 listopada 1984 w Sydney) – australijska piosenkarka i aktorka.
Życiorys.
Wczesne lata.
Urodziła się i dorastała w Sydney. Jej rodzicami są Denis i Lea Goodrem. Ma młodszego brata Trenta. Goodrem, która od najmłodszych lat wykazywała zainteresowanie muzyką i śpiewem, rozpoczęła naukę w The Hills Grammar School, gdzie grała w siatkówkę, biegała i pływała. 
W wieku siedmiu lat, wystąpiła w amerykańskiej reklamie dla producenta zabawek Galoob. Jako dziesięciolatka Delta rozpoczęła profesjonalną naukę gry na pianinie, śpiewu, tańca i aktorstwa. W wieku trzynastu lat nagrała 5 piosenek Demo.
Zna język migowy.
Kariera.
W latach 1999–2000 nagrała swój pierwszy, choć ostatecznie nigdy nie wydany album zatytułowany "Delta". Karierę rozpoczęła, podobnie jak szereg innych znanych Australijek, w serialu "Sąsiedzi" ("Neighbours", 2002) jako Nina Tucker. W lipcu 2003 Goodrem ujawniła, że ma ziarnicę złośliwą, udało się jej jednak pokonać chorobę. Rok później wydała płytę "Mistaken Identity" która pokryła się 5–krotną platyną. Trzy spośród sześciu singli z "Mistaken identity" dotarły do 1. miejsca Australijskiej Listy Przebojów. W Polsce dobrze znany jest utwór "Almost Here", który wykonywała razem w Brianem McFaddenem. Wystąpiła także w "Santa's Apprentice" (2010), komedii "Hating Alison Ashley" (2005) jako Alison Ashley u boku Saskii Burmeister, Tracy Mann i Rachael Carpani oraz serialu "Gorące Hawaje" ("North Shore", 2005) jako Taylor Ward.
Życie prywatne.
W 2004 przez dziewięć miesięcy była narzeczoną tenisisty Marka Philippoussisa. 
W kwietniu 2011 roku, po sześciu latach znajomości (2004) i czterech latach narzeczeństwa, rozstała się z piosenkarzem Brianem McFaddenem. Od maja 2011 roku spotykała się z Nickiem Jonasem, jednak para rozstała się w lutym 2012. W latach 2012-2013 spotykała się z prezenterem Darrenem McMullenem.

</doc>
<doc id="284465" url="https://pl.wikipedia.org/wiki?curid=284465" title="Paz Lenchantin">
Paz Lenchantin

Paz Lenchantín (ur. 12 grudnia 1973 w Mar del Plata w Argentynie) – amerykańska basistka i multiinstrumentalistka (sekcja smyczkowa, fortepian) pochodzenia argentyńskiego.
Życiorys.
Wychowana w Los Angeles w rodzinie zawodowych pianistów zaczęła grać na fortepianie w wieku 5 lat, na skrzypcach w wieku 8 lat, a na gitarze w wieku 12 lat. Gry na gitarze basowej nauczył ją basista Jane’s Addiction, Eric Avery.
Członkini pierwszego składu A Perfect Circle opuściła zespół po nagraniu w 2000 pierwszego albumu "Mer de Noms" (który, oprócz gry na gitarze basowej, wspierała również wokalnie a także grała na smyczkach), by przystapić do nieistniejącego już projektu Billy’ego Corgana (Smashing Pumpkins), Zwan.
W 2004 wspomogła A Perfect Circle grą na fortepianie i smyczkach na albumie "eMOTIVe", remiksowała też utwór 'Hollow' na wydanym w tym samym roku DVD "aMOTION".
Wydała jeden album solowy "Yellow mY skYcaptain", obecnie od kilku lat pracuje nad następnym.
Wspomaga również gościnnymi występami (głównie sekcją smyczkową, grą na fortepianie i gitarze basowej oraz wokalnie) takich artystów jak m.in. Queens of the Stone Age czy Melissa Auf der Maur. Często w ramach takich gościnnych współpracy gra z nią siostra, Ana Lenchantin.
Obecnie gra w RTX oraz (wraz z siostrą) w założonym przez Davida Pajo (gitarzysty i kompozytora współpracującego z wieloma artystami, m.in. ze Zwan czy szkocką post-rockową grupą Mogwai) indie-folkowym projekcie Papa M.
W grudniu 2013 zespół Pixies ogłosił Paz swoją basistką na trasę koncertową po Ameryce Północnej i Południowej oraz Europie w roku 2014 (zastępując oryginalną basistkę Kim Deal oraz basistkę z trasy koncertowej w roku 2013 Kim Shattuck).

</doc>
<doc id="284473" url="https://pl.wikipedia.org/wiki?curid=284473" title="Protram 204WrAs">
Protram 204WrAs

Protram 204WrAs – tramwaj wytwarzany w latach 2004-2010 w zakładach Protram we Wrocławiu. Jest to pierwszy po II wojnie światowej tramwaj wybudowany od podstaw we Wrocławiu.
Konstrukcja.
Mimo że tramwaj podobny jest do modernizowanych wagonów typu Konstal 105Na (Protram 105NWr), jest jednak zupełnie nową konstrukcją. Wyróżnia się on prostymi ścianami bocznymi, wklejanymi oknami i szerszymi drzwiami, czego efektem jest przestronna i prosta bryła. Napęd stanowią 4 silniki prądu przemiennego (asynchroniczne, stąd człon „As” w nazwie) zaopatrzone w układ falownikowy dający napięcie 400 V. Tramwaje posiadają połówkowe pantografy firmy Stemmann i wyświetlacze diodowe. Wnętrze zostało zreorganizowane poprzez zamontowanie dodatkowych poręczy i dodanie otwartych przestrzeni dla wózków. Motorniczy dysponuje klimatyzacją i ergonomicznym stanowiskiem pracy.
Eksploatacja.
Tramwaje te kursują wyłącznie we Wrocławiu (stąd „Wr” w nazwie). Pierwszy skład został dostarczony tamtejszemu MPK w styczniu 2005 roku. W tej chwili w ruchu znajduje się 12 wagonów, łączonych w dwuwagonowe składy (#2602+2601, #2604+2603, #2606+2605, #2608+2607, #2610+2609, #2612+2611). Planowano dostawę 20 wagonów tego typu, ale zdecydowano się na zakup większej ilości częściowo niskopodłogowych składów Protram 205WrAs.

</doc>
<doc id="284479" url="https://pl.wikipedia.org/wiki?curid=284479" title="Jan Rosen">
Jan Rosen

Jan Bogumił Rosen (ur. 16 października 1854 w Warszawie, zm. 8 listopada 1936 tamże) – polski malarz.
Życiorys.
Już w dzieciństwie pobierał lekcje rysunku – w Dreźnie u Henryka Redlicha i w Warszawie u Franciszka Kostrzewskiego. Później studiował w Monachium – w Akademii Sztuk Pięknych (na początku listopada 1872 zgłosił się do Antikenklasse) i w prywatnej pracowni Józefa Brandta – a także w Paryżu w Państwowej Wyższej Szkole Sztuk Pięknych u Isidora Pilsa i Jean-Léon Gérôme’a. Długo przebywał poza krajem; podróżował po Europie, mieszkał w Monachium, Paryżu i w Lozannie. W 1891 został nadwornym malarzem dworu petersburskiego. Powrócił do Polski w 1921.
Malował przede wszystkim obrazy o tematyce wojskowej, sceny batalistyczne z czasów napoleońskich i powstania listopadowego oraz obrazy rodzajowe z ulubionym motywem jeźdźców i koni. 
Pochowany w grobowcu rodzinnym na cmentarzu ewangelicko-augsburskim w Warszawie (aleja 18, grób 11).
Był mężem Wandy Hantke (1865–1936), córki Bernarda Ludwika Hantke, z którą miał troje dzieci:

</doc>
<doc id="284481" url="https://pl.wikipedia.org/wiki?curid=284481" title="Aérospatiale Super Frelon">
Aérospatiale Super Frelon

Aérospatiale SA 321 Super Frelon – ciężki śmigłowiec transportowy napędzany trzema silnikami turbowałowymi, zaprojektowany przez francuski koncern Aérospatiale.
Głównym przeznaczeniem śmigłowca jest transport żołnierzy i komandosów podczas operacji morskich i akcji antyterrorystycznych na morzu, ratowanie pilotów zestrzelonych nad terenem wroga i nad zbiornikami wodnymi, operacje logistyczne i transportowe dla jednostek morskich, ratownictwo morskie, walka z zanieczyszczeniami morza.
Historia.
SE 3200 Frelon.
Śmigłowiec powstał na zamówienie armii francuskiej z 1955 roku potrzebującej śmigłowca transportowego mogącego przewozić wojsko, uzbrojenie, duże ładunki podwieszone pod kadłubem, realizować misje ewakuacji rannych, walki z okrętami podwodnymi i usuwania min morskich. Firma SNCASE zaprojektowała śmigłowiec oznaczony jako SE 3200 Frelon (fr. "szerszeń"). Był to ważący 7 ton śmigłowiec napędzany trzema silnikami Turboméca Turmo II o mocy 1175 KM każdy, zamontowanymi w górnej części kadłuba, dwa po bokach, a trzeci za osią wirnika głównego. Wloty powietrza do silników umiejscowiono nad i za kokpitem pilotów. Długość przestrzeni ładunkowej tyłu śmigłowca wynosząca 14,80 m, przy szerokości 2,55 m i wysokości 2,30 m umożliwiała przewiezienie dwóch samochodów terenowych klasy "jeep".
Zbudowano dwa prototypy z których pierwszy wzbił się w powietrze 10 czerwca, a drugi 26 października 1959 roku.
W kwietniu 1960 inżynierowie z firmy Sud Aviation powstałej po połączeniu w 1957 roku firm SNCASO i SNCASE zaproponowali trzy kolejne wersje śmigłowca Frelon oznaczone jako SA 3210, SA 3220 i SA 3230. W dniu 23 kwietnia 1961 roku odbyła się narada, w wyniku której wyłoniono śmigłowiec w wersji SA 3210 jako rozwojowy, przemianowując go na SA 321 Super Frelon.
SA 321 Super Frelon.
Kadłub śmigłowca, zbudowany na wzór śmigłowca Sikorsky S-61 (SH-3) Sea King zaopatrzono w wersji morskiej w pływaki umożliwiające unoszenie się na powierzchni wody. Śmigłowiec posiada sześciołopatowy wirnik główny z układami anty-wibracyjnymi, oraz składaną belkę ogonową z pięciołopatowym wirnikiem zaprojektowanym przez amerykańską firmę Sikorsky. Przekładnie główną i do wirnika ogonowego wyprodukowano we włoskiej firmie FIAT. Wirnik zamocowany jest po prawej stronie belki ogonowej a po lewej znajduje się pojedynczy statecznik poziomy. Dostęp do przestrzeni ładunkowej umożliwiała podnoszona rampa załadunkowa. Maszyna wyposażona była także w autopilota. Przewidywano zbudowanie dwóch prototypów i czterech maszyn serii przedprodukcyjnej.
Pierwszy prototyp brał udział w testach przeciwokrętowego pocisku rakietowego Exocet w 1973 roku, by w marcu 1974 trafić do muzeum w Le Bourget. Drugi prototyp jako pierwszy wylądował na francuskim krążowniku śmigłowcowym „Jeanne d’Arc”, a później użyto jego kabiny jako symulatora, a kadłub przeznaczono do testów.
Super Frelon budowany był w trzech wersjach wojskowych: transportowej, przeciwokrętowej i do zwalczania okrętów podwodnych. Produkcję śmigłowca już zakończono.
Wersja transportowa może przewieźć maksymalnie do 38 żołnierzy lub 15 par noszy z rannymi.
Wersja do zwalczania okrętów podwodnych i nawodnych jest wyposażona zazwyczaj w radar nawigacyjno-poszukiwawczy ORB-42 i 50 metrową linę ratunkową.
Uzbrojenie stanowi 20 mm działko, systemy umożliwiające widzenie w nocy, laserowe znaczniki celu. Wyposażony jest także w końcówkę do tankowania w locie. 
Śmigłowce Super Frelon jako transportowe służyły m.in. na okrętach „Jeanne d’Arc”, okrętach desantowych typu "Foudre" i francuskich lotniskowcach.
Z-8.
W połowie lat 70. Chiny nawiązały współpracę gospodarczą z państwami zachodnimi i zakupiły 13 śmigłowców SA-321H Super Frelon, oraz prawdopodobnie zestawy do montażu dalszych i licencję na produkcję śmigłowca. Do jego produkcji pod oznaczeniem Z-8 przystąpiły zakłady CHAIC, a nadzór konstrukcyjny sprawował instytut nr 602 w Xi’an. Należy zaznaczyć, że informacje dotyczące początku produkcji tego śmigłowca w Chinach nie zostały oficjalnie ujawnione i nie są znane z pewnością. Prawdopodobnie pierwszy zbudowany w Chinach Z-8 został oblatany 11 grudnia 1985 roku, a produkcja ruszyła w 1989 roku. Jest on od tej pory produkowany i rozwijany w Chinach, w różnych wariantach pochodnych, znacznie różniących się od pierwowzoru. 

</doc>
<doc id="284485" url="https://pl.wikipedia.org/wiki?curid=284485" title="Thomas Lawrence">
Thomas Lawrence



</doc>
<doc id="284503" url="https://pl.wikipedia.org/wiki?curid=284503" title="Lennox Lewis">
Lennox Lewis

Lennox Claudius Lewis (ur. 2 września 1965 w Londynie) – brytyjski bokser. Jako amator reprezentował Kanadę, w boksie zawodowym występował pod flagą brytyjską. Mistrz olimpijski w wadze superciężkiej (1988) oraz ostatni niekwestionowany zawodowy mistrz świata w wadze ciężkiej. W swojej karierze pokonał 15 zawodników o tytuł mistrza świata wagi ciężkiej.
Kariera amatorska.
Jego rodzice byli z pochodzenia Jamajczykami. Gdy miał 12 lat jego rodzina przeniosła się z Wielkiej Brytanii do Kanady. W liceum był wyróżniającym się sportowcem, jednak nie przyjął oferty stypendium uniwersyteckiego połączonego z grą w drużynach koszykówki lub futbolu amerykańskiego. Zamiast tego skoncentrował się na boksie amatorskim. Po dwóch latach od rozpoczęcia treningów, w wieku 17 lat, został mistrzem świata juniorów.
W następnym roku reprezentował Kanadę na Igrzyskach Olimpijskich w Los Angeles, gdzie dotarł do ćwierćfinałów – przegrał z przyszłym zdobywcą złotego medalu, Amerykaninem Tyrellem Biggsem. Lewis został ostatecznie sklasyfikowany na 5. miejscu.
W 1987 otrzymał srebrny medal igrzysk panamerykańskich.
Rok później na igrzyskach w Seulu wywalczył złoty medal – w finałowej walce wygrał przed czasem z Riddickiem Bowe.
Kariera zawodowa.
W 1988 powrócił do Wielkiej Brytanii, przeszedł na zawodowstwo. Zdobył kolejno tytuły zawodowego mistrza Wielkiej Brytanii, Wspólnoty Narodów i Europy w wadze ciężkiej.
W październiku 1992 odniósł zwycięstwo nad Donovanem Ruddockiem w drugiej rundzie przez nokaut. Walka ta wyłoniła pretendenta nr 1 do tytułu mistrza świata wagi ciężkiej WBC, będącego w posiadaniu Riddicka Bowe. Bowe odmówił jednak walki z Lewisem, za co został pozbawiony pasa. WBC przyznała 14 grudnia 1992 tytuł Lewisowi, który został tym samym pierwszym brytyjskim czempionem wagi ciężkiej w dwudziestym wieku.
Lewis obronił tytuł przeciwko Amerykaninowi Tony’emu Tuckerowi i Brytyjczykowi Frankowi Bruno. Następnie pokonał Amerykanina Philipa Jacksona, nokautując go w ósmej rundzie. 24 września 1994 stracił tytuł WBC, gdy przegrał przez techniczny nokaut z Amerykaninem Oliverem McCallem, doznając pierwszej porażki w zawodowej karierze. 7 lutego 1997 Lewis odzyskał mistrzostwo WBC, gdy pokonał McCalla przez TKO w 5. rundzie. Następnie obronił tytuł przeciwko Henry’emu Akinwande (lipiec 1997), Andrzejowi Gołocie (październik 1997), Shannonowi Briggsowi (marzec 1998) oraz mistrzowi Europy EBU, Željko Mavroviciowi (wrzesień 1998).
W 1999 roku stoczył dwie walki z Evanderem Holyfieldem, mistrzem organizacji IBF i WBA. W pierwszej, która odbyła się 13 marca, ogłoszono niejednogłośny remis (113-116, 115-113, 115-115). W drugiej (13 listopada) Lewis pokonał Holyfielda przez jednogłośną decyzję (116-112, 117-111, 115-113). Brytyjczyk zunifikował tym samym mistrzostwo świata w wadze ciężkiej, zdobywając tytuły WBC, WBA, IBF i mniej znaczącej organizacji IBO.
W kwietniu 2000 WBA pozbawiła jednak go tytułu za odmowę walki z Johnem Ruizem. Lewis wolał wybrać pojedynek z ówcześnie wyżej notowanym Michaelem Grantem, którego znokautował w 2. rundzie broniąc 29 kwietnia 2000 tytuły WBC, IBF i IBO. W kolejnych dwóch obronach znokautował Fransa Bothę (lipiec 2000) i pokonał na punkty Davida Tuę (listopad 2000).
Swoją drugą i ostatnią porażkę w zawodowej karierze poniósł niespodziewanie 22 kwietnia 2001 roku w starciu z Hasimem Rahmanem. Został znokautowany prawym sierpowym w piątej rundzie i utracił swoje trzy mistrzowskie pasy. Zaraz po ogłoszeniu wyniku zażądał rewanżu, który był zagwarantowany w kontrakcie. Obaj zawodnicy spotkali się ponownie w ringu siedem miesięcy później w Las Vegas. Tym razem Lewis znokautował Amerykanina w czwartej rundzie, odzyskując tytuły.
8 czerwca 2002 roku w Pyramid Arena w Memphis bronił mistrzostwa przeciwko Mike’owi Tysonowi. Wydarzenie było szeroko komentowane w mediach. Rozgłosu dodała bójka między oboma zawodnikami podczas konferencji prasowej w Hudson Theatre w Nowym Jorku, która odbyła się 22 stycznia 2002 roku. Pojedynek zorganizowała grupa promotorska Main Events, przy współpracy z amerykańskimi stacjami telewizyjnymi HBO i Showtime oraz Sky Box Office z Wielkiej Brytanii.
Tyson od pierwszego gongu atakował rywala, jednak z upływem czasu słabł nie mogąc przebić się przez skuteczną defensywę przeciwnika. Lewis, wykorzystując swoje warunki fizyczne, a w szczególności zasięg ramion, umiejętnie utrzymywał dystans, kontrolując walkę, by w końcowej fazie pojedynku zdominować rywala. Ostatecznie znokautował Amerykanina w 8. rundzie. Walka była dostępna dla telewidzów w systemie pay-per-view i wygenerowała na terenie USA rekordowy dochód 106,9 mln dolarów (rekord pobity dopiero w 2007 przez walkę Mayweather–De La Hoya).
21 czerwca 2003 walczył z Witalijem Kłyczko w obronie pasów WBC i IBO (z tytułu IBF zrezygnował na podstawie ugody z Donem Kingiem, z którym się procesował). Lewis wygrał przez TKO w 6. rundzie z powodu rozcięcia nad okiem Kłyczki. Wynik budził wiele kontrowersji, gdyż według punktacji w momencie przerwania walki Ukrainiec prowadził 58-56. Po tym pojedynku Lewis zakończył bokserską karierę.
W 2009 roku został wprowadzony do Międzynarodowej Galerii Sław Boksu.
Lennox Lewis mierzy 196 cm wzrostu, zasięg ramion 213 cm.
Szachy.
Po zakończeniu zawodowej kariery bokserskiej Lennox Lewis zaczął rozwijać swoje zainteresowania sportowe w kierunku szachów, które dotychczas stanowiły tylko element treningu psychologicznego.
Od roku 2008 w różnych mediach zapowiadany był mecz szachowy Lewisa z Witalijem Kliczko. Ostatecznie mecz miał zostać rozegrany w Kijowie w dniach 30 września - 5 października 2018
W styczniu roku 2021 Lewis opowiedział w wywiadzie, że codziennie gra w szachy. Jego ranking w szachach błyskawicznych to podstawowe 1000, a w szachach szybkich 1132. Ranking w szachach klasycznych nie został podany. W lipcu roku 2021 zadeklarował osiągnięcie poziomu arcymistrzowskiego.
Życie prywatne.
Po zakończeniu kariery przeprowadził się wraz z żoną do Miami Beach. Jest żonaty z Violet Chang – byłą Wicemiss Jamajki, którą poślubił w 2005 roku. Ma z nią dwójkę dzieci: córkę Ling i syna o imieniu Landon.
W 1995 ufundował budowę Lennox Lewis College, znajdującego się w Hackney, w Anglii. Uczelnia rozpoczęła działalność inauguracją trzyletniego, pionierskiego programu, który ma zadanie niesienie pomocy młodym, utalentowanym zawodnikom. Za działalność charytatywną bokser otrzymał w 1999 nagrodę Freedom of The Borough Award. W tym samym roku, w uznaniu nadzwyczajnych osiągnięć na polu edukacji i sportu, Lewis otrzymał doktorat honoris causa University of North London.
Lewis widnieje na serii specjalnych znaczków pocztowych, wydanych przez pocztę Jamajki w 2000.

</doc>
<doc id="284508" url="https://pl.wikipedia.org/wiki?curid=284508" title="Towarzystwo klasyfikacyjne">
Towarzystwo klasyfikacyjne

Towarzystwo klasyfikacyjne – państwowa lub prywatna organizacja rzeczoznawcza zajmująca się głównie klasyfikacją jednostek pływających. Zwykle ma placówki i przedstawicielstwa w najważniejszych portach na całym świecie i zatrudnia inspektorów i rzeczoznawców.
Nadzór nad nowo budowaną jednostką jest sprawowany dwuetapowo poprzez:
Istniejące jednostki pływające są poddawane przeglądom konwencyjnym oraz klasyfikacyjnym poprzez przeglądy:
Do trzech największych towarzystw klasyfikacyjnych pod względem ilości statków należą, LR, DNV oraz ABS. Są to towarzystwa tworzące tak zwaną wielką trójcę. Najbardziej renomowane towarzystwa zrzeszone są w International Association of Classification Societies, IACS, lub zostały uznane przez Europejską Agencję do spraw Bezpieczeństwa na Morzu, EMSA.

</doc>
<doc id="284511" url="https://pl.wikipedia.org/wiki?curid=284511" title="Hanna Schygulla">
Hanna Schygulla

Hanna Schygulla (ur. 25 grudnia 1943 w Chorzowie Starym) – niemiecka aktorka filmowa, teatralna i telewizyjna. W 1983 zdobywczyni Złotej Palmy dla najlepszej aktorki na 36. MFF Cannes.
Życiorys.
Urodziła się w górnośląskiej rodzinie Josefa Franza i Antonie Ursuli Schygulla z domu Mzyk, od wielu lat mieszkającej w Chorzowie Starym. Ojciec zajmował się handlem drewnem. 13 lutego 1944 roku została ochrzczona w starochorzowskim kościele pod wezwaniem Marii Magdaleny. Wkrótce ojciec został powołany do Wehrmachtu i pojechał na front. W 1945 (inne źródła: 1946) wyjechała, bądź też została wysiedlona wraz z matką do Niemiec. Około 1948, po powrocie z amerykańskiej niewoli, dołączył do nich ojciec.
Mieszkała z rodziną w Stockdorf koło Monachium. W monachijskim Luisengymnasium uzyskała maturę, następnie przez kilka lat pracowała jako au pair w Paryżu. W 1964 rozpoczęła studia (germanistyka i romanistyka) w Monachium. Uczyła się również aktorstwa. Na przełomie 1966 i 1967 roku spotkała Rainera Wernera Fassbindera – reżysera, "enfant terrible" kina niemieckiego. Przez wiele lat znajdowała się (obok m.in. Irm Hermann) w ścisłym trzonie jego grupy aktorskiej, brała udział w tworzeniu Antyteatru, wystąpiła w ponad 30 wyreżyserowanych przez niego filmach. Po śmierci Fassbindera grała z powodzeniem w produkcjach włoskich, francuskich i amerykańskich. Od 1981 mieszka w Paryżu.
Jest aktorką śpiewającą – w 1999 roku ukazał się jej album „Hanna Schygulla chante/singt” z piosenkami skomponowanymi przez Jeana-Marie Senia do tekstów m.in. Fassbindera, Kurta Tucholsky’ego i Ericha Mühsama.
Polskę i Chorzów odwiedziła po raz pierwszy, z matką i ciotką, w połowie lat 60. W listopadzie 1998 roku wystąpiła z recitalem w chorzowskim Teatrze Rozrywki oraz odwiedziła dom przy Schlageterstrasse 3b (obecnie ul. Kasprowicza), w którym się urodziła. W połowie października 2014 na zaproszenie władz Chorzowa ponownie gościła w mieście, gdzie z rąk prezydenta odebrała nagrodę specjalną za zasługi w dziedzinie kultury i spotkała się z widzami swoich filmów.
W roku 2013 roku wydała swoją autobiografię pt. "Zbudź się i śnij" (Wach auf und träume).

</doc>
<doc id="284513" url="https://pl.wikipedia.org/wiki?curid=284513" title="Jarosław Sellin">
Jarosław Sellin

Jarosław Daniel Sellin (ur. 1 maja 1963 w Gdyni) – polski polityk i dziennikarz, doktor nauk humanistycznych.
Poseł na Sejm V, VI, VII, VIII i IX kadencji, w latach 1998–1999 rzecznik prasowy rządu Jerzego Buzka, w latach 1999–2005 członek KRRiT, w latach 2005–2007, 2015–2021 i od 2021 sekretarz stanu w Ministerstwie Kultury i Dziedzictwa Narodowego, w 2021 w Ministerstwie Kultury, Dziedzictwa Narodowego i Sportu, od 2022 również generalny konserwator zabytków.
Życiorys.
Syn Henryka i Marii Sellinów. W 1988 ukończył studia na kierunku historia na Wydziale Humanistycznym Uniwersytetu Gdańskiego. Pracował następnie jako nauczyciel historii w V Liceum Ogólnokształcącym w Gdańsku oraz jako nauczyciel akademicki na Uniwersytecie Gdańskim. W 2021 na Wydziale Nauk Historycznych i Społecznych Uniwersytetu Kardynała Stefana Wyszyńskiego uzyskał stopień doktora nauk humanistycznych na podstawie pracy pt. "Żydzi i judaizm w doświadczeniu Karola Wojtyły (1920–1978)".
W latach 1983–1989 działał w opozycyjnym Ruchu Młodej Polski. Jako reprezentant strony solidarnościowo-opozycyjnej uczestniczył w obradach Okrągłego Stołu w podzespole do spraw młodzieży. W 1990 przystąpił do Zjednoczenia Chrześcijańsko-Narodowego. W 1991 przeszedł do Koalicji Republikańskiej (kandydował z jej listy do Sejmu w wyborach w tymże roku), a pod koniec 1992 przystąpił z nią do Partii Konserwatywnej, z której odszedł w 1993.
Od początku lat 90. pracował jako dziennikarz. W latach 1990–1991 był szefem działu politycznego Tygodnika Katolickiego „Młoda Polska”. W 1991 przygotowywał programy dla polskojęzycznej telewizji w Wilnie, zaś od 1992 był zatrudniony w TVP, m.in. w redakcji "Wiadomości" oraz gdańskiej redakcji "Panoramy". W 1993 rozpoczął pracę w Telewizji Polsat, gdzie współpracował z Wiesławem Walendziakiem. Do 1998 kierował programem "Informacje", był szefem działu informacyjnego i publicystyki. Był uważany za jednego z członków środowiska młodych konserwatywnych działaczy i dziennikarzy określanych mianem „pampersów”. Od 1999 należy do Zrzeszenia Kaszubsko-Pomorskiego.
W 1998 objął funkcję rzecznika prasowego rządu Jerzego Buzka, zaś w 1999 został wybrany przez Sejm do Krajowej Rady Radiofonii i Telewizji.
Po wygaśnięciu mandatu członka KRRiT, w 2005 zdecydował się na start w wyborach do Sejmu. Uzyskał mandat poselski z listy Prawa i Sprawiedliwości w okręgu gdyńsko-słupskim. W 2006 został honorowym członkiem stowarzyszenia Młodzi Konserwatyści.
Od 10 listopada 2005 do 26 listopada 2007 był sekretarzem stanu w Ministerstwie Kultury i Dziedzictwa Narodowego. W wyborach parlamentarnych w 2007 po raz drugi został posłem, otrzymując 18 167 głosów.
W grudniu 2007 wystąpił z klubu parlamentarnego Prawa i Sprawiedliwości, stanął następnie na czele stowarzyszenia Pomorze XXI. W październiku 2008 został przewodniczącym koła poselskiego Polska XXI, a w czerwcu 2009 przewodniczącym stowarzyszenia o tej samej nazwie, zastępując Rafała Dutkiewicza. 21 października 2009 został członkiem utworzonego tego dnia koła parlamentarnego Polska Plus, a 9 stycznia 2010 członkiem władz nowo powstałej (z przekształcenia Polski XXI) partii o tej samej nazwie. W 2010 z ramienia PiS i Polski Plus bez powodzenia kandydował do KRRiT.
25 września 2010 wraz z innymi członkami Polski Plus, po samorozwiązaniu tej partii, przystąpił do Prawa i Sprawiedliwości. W wyborach do Sejmu w 2011 z powodzeniem ubiegał się o reelekcję, dostał 9932 głosy. W wyborach do Parlamentu Europejskiego w 2014 startował z listy Prawa i Sprawiedliwości w okręgu pomorskim, nie uzyskał mandatu posła, zdobywając 23 387 głosów.
W 2015 został ponownie wybrany do Sejmu, tym razem kandydując w okręgu gdańskim i otrzymując 34 997 głosów. 20 listopada 2015 ponownie został sekretarzem stanu w MKiDN. W listopadzie 2016 został pełnomocnikiem rządu ds. obchodów Stulecia Odzyskania Niepodległości RP.
W wyborach do Parlamentu Europejskiego w 2019 bezskutecznie ubiegał się o mandat posła do PE w okręgu obejmującym województwo pomorskie, zdobywając 77 374 głosy. W wyborach w tym samym roku uzyskał ponownie mandat posła na Sejm, otrzymując 29 834 głosy. Od marca 2021, po przekształceniach w strukturze rządu, sekretarz stanu w Ministerstwie Kultury, Dziedzictwa Narodowego i Sportu. Po reaktywacji MKiDN w październiku 2021 pozostał na funkcji sekretarza stanu w tym resorcie.
Powołany w skład Rady Muzeum przy Muzeum Historii Żydów Polskich Polin w Warszawie oraz Rady Muzeum przy Muzeum II Wojny Światowej w Gdańsku. W styczniu 2022 w resorcie kultury został dodatkowo generalnym konserwatorem zabytków.
Odznaczenia.
Odznaczony Medalem Stulecia Odzyskanej Niepodległości.
Życie prywatne.
Jest żonaty, ma córkę. Określa się jako Kaszub.

</doc>
<doc id="284516" url="https://pl.wikipedia.org/wiki?curid=284516" title="Loránd Eötvös">
Loránd Eötvös

Loránd Eötvös [ˈlora:nd ˈøtvøʃ] lub, poza Węgrami, Roland Eötvös (ur. 27 lipca 1848 w Budzie, zm. 8 kwietnia 1919 w Budapeszcie) – węgierski naukowiec i polityk; fizyk doświadczalny, minister kultury i oświaty. Jest znany ze swoich badań nad grawitacją.
Życie i twórczość.
Loránd Eötvös zbudował nową wagę skrętną do mierzenia minimalnych zmian siły ciężkości; do lat 80. powszechnie używano tego urządzenia w geofizyce i górnictwie. Za jej pomocą przeprowadził też eksperyment Eötvösa, udowadniając nim równość dwóch rodzajów masy – grawitacyjnej i bezwładnej, niezależnie od struktury i gęstości ciała.
Jako polityk Eötvös zreformował szkołę średnią i podniósł znaczenie matematyki w węgierskich szkołach.
Upamiętnienie.
Nazwiskiem Eötvösa oznaczono nie tylko jego doświadczenie, ale również:

</doc>
<doc id="284517" url="https://pl.wikipedia.org/wiki?curid=284517" title="System mikroprocesorowy">
System mikroprocesorowy

System mikroprocesorowy lub mikrosystem – system do realizacji dowolnego zadania dającego się sprowadzić do przetwarzania wektorów informacji cyfrowej. W skład takiego systemu wchodzi sprzęt elektroniczny i oprogramowanie.
Typowy system mikroprocesorowy składa się z następujących części:

</doc>
<doc id="284518" url="https://pl.wikipedia.org/wiki?curid=284518" title="Eötvös">
Eötvös

Eötvös, etwesz (E) – do 5 czerwca 1970 jednostka zmiany siły ciężkości między różnymi warstwami geologicznymi lub w różnych geograficznych miejscach używana była w geofizyce i pochodzi od nazwiska węgierskiego geofizyka Loránda Eötvösa. 
1 E = 10-9 gal/cm = 10-9 s-2

</doc>
<doc id="284520" url="https://pl.wikipedia.org/wiki?curid=284520" title="Eksperyment Eötvösa">
Eksperyment Eötvösa

Eksperyment Eötvösa – sprawdzian związku między dwoma rodzajami masy: bezwładnej i grawitacyjnej, dowodzący słabej zasady równoważności. Został przeprowadzony przez Loránda Eötvösa w 1909.
Posłużył jako test postulowanej przez Alberta Einsteina równoważności obu mas. Równość pomiędzy masą grawitacyjną i bezwładnościową, niezależnie od struktury i gęstości ciała, stanowi podstawę ogólnej teorii względności Einsteina. Wykonanie doświadczenia zostało nagrodzone w 1909 roku nagrodą Beneckego przez uniwersytet w Getyndze. Praca została opublikowana formalnie w 1922 roku już po śmierci autora. Waga skrętna użyta w eksperymencie miała wykrywać różnice przyspieszeń różnych materiałów: mosiądzu, szkła, korka, drewna wężownika, miedzi, wody i platyny.
Eksperyment Eötvösa został powtórzony przez innych badaczy:

</doc>
<doc id="284521" url="https://pl.wikipedia.org/wiki?curid=284521" title="Eotvos">
Eotvos



</doc>
<doc id="284522" url="https://pl.wikipedia.org/wiki?curid=284522" title="Lorand Eotvos">
Lorand Eotvos



</doc>
<doc id="284523" url="https://pl.wikipedia.org/wiki?curid=284523" title="Eksperyment Eotvosa">
Eksperyment Eotvosa



</doc>
<doc id="284525" url="https://pl.wikipedia.org/wiki?curid=284525" title="Dyptyk">
Dyptyk



</doc>
<doc id="284527" url="https://pl.wikipedia.org/wiki?curid=284527" title="Dyptyk (starożytność)">
Dyptyk (starożytność)

Dyptyk (dyptych, gr. δίπτυχος díptychos – złożony we dwoje) – dwie czworokątne tabliczki połączone zawiasami i zamykane jak książka. W starożytności służyły jako tabliczki do pisania.
Od II w. n.e. zapisywano w nich neofitów, imiona zmarłych, dostojników świeckich i duchownych.
Od IV wieku n.e. jako ozdobny dokument wykonywano z kości słoniowej tzw. dyptyki konsularne, wręczane na początku nowego roku, czyli w dniu obejmowania przez konsula urzędu. Miały one wysokość około 30-40 cm i szerokość jednego skrzydła 14 cm. Dekorowano je reliefami i inskrypcjami (niekiedy portretową podobizną albo monogramem).

</doc>
<doc id="284528" url="https://pl.wikipedia.org/wiki?curid=284528" title="SkyGlobe">
SkyGlobe

SkyGlobe – astronomiczny program komputerowy stworzony przez nieistniejącą już firmę KlassM SoftWare, Inc. Program był na licencji shareware, pracował w DOS-ie (ostatnia wydana wersja na ten system to SkyGlobe 3.6) lub Windows (SkyGlobe 4.0). Wersja 4.0 ukazała się w 1994 roku.
Program ukazuje niebo nad jednym z ponad 230 miast na Ziemi, w tym nad Warszawą. Symuluje upływ czasu i związane z tym zmiany obrazu nieba.

</doc>
<doc id="284531" url="https://pl.wikipedia.org/wiki?curid=284531" title="Ryszard Załuska">
Ryszard Załuska

Ryszard Władysław Załuska (ur. 27 czerwca 1947 w Romanowie) – polski samorządowiec, nauczyciel, w latach 2002–2006 prezydent Ostrołęki.
Życiorys.
Syn Henryka. Ukończył studia w Wyższej Szkole Inżynierskiej w Białymstoku oraz w Wyższej Szkole Pedagogicznej w Opolu. Przez 18 lat pracował w Zespole Szkół Zawodowych nr 1 w Ostrołęce jako nauczyciel, następnie w latach 1985–1988 pełnił funkcję dyrektora tej placówki. Od 1988 do 1998 zajmował stanowisko kuratora oświaty w województwie ostrołęckim, następnie do 2002 pracował w starostwie powiatu ostrołęckiego.
Po pierwszych bezpośrednich wyborach samorządowych w 2002 objął urząd prezydenta Ostrołęki. W 2006 bez powodzenia ubiegał się o reelekcję, przegrywając drugą turę wyborów z Januszem Kotowskim. W 2007 bezskutecznie kandydował do Senatu z ramienia LiD. W wyborach samorządowych w 2010 ponownie bezskutecznie ubiegał się o urząd prezydenta miasta.
W 1997 otrzymał Krzyż Kawalerski Orderu Odrodzenia Polski.

</doc>
<doc id="284538" url="https://pl.wikipedia.org/wiki?curid=284538" title="Trędownikowate">
Trędownikowate

Trędownikowate ("Scrophulariaceae" Juss.) – rodzina roślin należąca do rzędu jasnotowców ("Lamiales"). W dawniejszych systemach klasyfikacyjnych (np. w systemie Cronquista z 1981) do rodziny tej zaliczano 275 rodzajów liczących około 5 tysięcy gatunków roślin. Zastosowanie badań molekularnych w poznaniu filogenezy spowodowało odkrycie polifiletycznego charakteru tak szeroko wydzielanej rodziny. Współcześnie systemy klasyfikacyjne roślin okrytonasiennych kompilowane przez Angiosperm Phylogeny Group (APG) wyróżniają w obrębie tej rodziny już tylko 58 rodzajów z około 1900 gatunkami. Pozostałe rodzaje dawniej tu klasyfikowane zaliczane są do babkowatych ("Plantaginaceae"), zarazowatych ("Orobanchaceae") i kilku mniejszych rodzin. 
Zasięg przedstawicieli trędownikowatych obejmuje niemal cały świat z wyjątkiem okolic biegunów i zachodniej Afryki. We florze Polski znajdują się jedynie trzy rodzaje w aktualnym ujęciu systematycznym trędownikowatych: trędownik ("Scrophularia"), dziewanna ("Verbascum") i namulnik ("Limosella"). Przedstawiciele wielu rodzajów z tej rodziny są uprawiani jako rośliny ozdobne (np. alonzoa "Alonsoa", budleja "Buddleja", diascia "Diascia", "Eremophila", "Freylinia", "Leucophyllum", "Myoporum", jawnostka "Nemesia", fygelius "Phygelius", trędownik "Scrophularia", "Sutera", dziewanna "Verbascum", zaluzian "Zaluzianskya"). Gatunki drzewiaste z rodzajów "Buddleja" i "Myoporum" dostarczają także drewna.
Systematyka.
Trędownikowate należą do rodzin, w których przypadku zastosowanie na wielką skalę badań genetycznych DNA w badaniach powiązań filogenetycznych spowodowało największe zmiany. Dawne systemy łączące w rodziny rośliny głównie na zasadzie podobieństwa morfologicznego okazały się w tym wypadku bardzo nietrafione. We współczesnych systemach do rodziny włączono spokrewnione rodzaje, które wcześniej nierzadko znajdowały się nawet poza rzędem jasnotowców, a klasyfikowane m.in. do rodzin: budlejowatych "Buddlejaceae", "Selaginaceae" i "Myoporaceae". Z kolei zaliczane wcześniej tu liczne rodzaje okazały się przynależeć do rodzin babkowatych "Plantaginaceae", linderniowatych "Linderniaceae", "Calceolariaceae", "Phrymaceae" i "Stilbaceae". Szacuje się, że przodkowie trędownikowatych wyodrębnili się ok. 69 milionów lat temu.
Jedna z rodzin jasnotowców reprezentujących grupę astrowych w obrębie dwuliściennych właściwych: 
Do rodziny zalicza się 58 rodzajów:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takht., rząd jasnotowce ("Lamiales" Bromhead), rodzina trędownikowate ("Scrophulariaceae" Juss.).

</doc>
<doc id="284540" url="https://pl.wikipedia.org/wiki?curid=284540" title="Order Złotego Runa">
Order Złotego Runa

Order Złotego Runa (hiszp. "Orden del Toisón de Oro", łac. "Ordo Velleris Aurei", niem. "Orden vom Goldenen Vlies", fr. "Ordre de la Toison d'Or"), początkowo: Zakon Złotego Runa – najwyższe odznaczenie państwowe Królestwa Hiszpanii oraz rycerski order domowy byłego austriackiego domu panującego Habsburgów.
Historia.
Zakon założony został jako zakon rycerski 10 stycznia 1430 we flamandzkim mieście Brugia przez księcia Burgundii, Filipa Dobrego, jako "Fraternité de chevalerie ou amiable compaignie de la Toison d'Or" „na chwałę domu Burgundii, na cześć Najświętszej Maryi Panny i św. Andrzeja, w celu obrony i rozpowszechniania wiary katolickiej, ku krzewieniu cnót i dobrego wychowania”. Po wygaśnięciu dynastii burgundzkiej godność wielkiego mistrza przeszła na cesarza Maksymiliana I, którego wnuk Karol V przekazał ją przy swej abdykacji w 1555 swemu synowi, królowi Hiszpanii Filipowi II, i hiszpańscy Habsburgowie byli do 1700 dziedzicznymi wielkimi mistrzami. Po wygaśnięciu tej gałęzi rodu godność przeszła na cesarza rzymskiego Karola VI. Następcy jego z domu Habsburg-Lothringen są do dziś jako głowy rodu dziedzicznymi wielkimi mistrzami i suwerenami orderu. W latach 1932–2000 był takim szef rodu Otto von Habsburg, od 2000 funkcję pełni jego najstarszy syn arcyksiążę Karol.
Po upadku Austro-Węgier (1918) roszczenia do godności wielkiego mistrza orderu zgłosił król Belgów Albert I Koburg, który uważał, że Złote Runo powinno powrócić do swej burgundzkiej ojczyzny, czyli Flandrii. Możliwość przekazania skarbca orderu i praw do niego Belgii dyskutowano namiętnie na konferencji wersalskiej, ale protest króla Hiszpanii Alfonsa XIII uratował order dla wygnanych Habsburgów. W roku 1953 Republika Austriacka uznała prawo Habsburgów do nadawanie Złotego Runa jako orderu domowego.
Następca Habsburgów na tronie hiszpańskim Filip V obwołał się w 1713 wbrew ustaleniom sankcji pragmatycznej wielkim mistrzem hiszpańskiego Orderu Złotego Runa, który w 1847 przybrał charakter odznaczenia dynastycznego i nadawany być może osobom pochodzenia nieszlacheckiego i religii niekatolickiej. Nadawany był także w czasie krótkotrwałego panowania Józefa Bonaparte, który go nadał głównie członkom swej rodziny. Po wstąpieniu na tron Ferdynanda VII (1813) wszystkie nadania Józefa Bonapartego zostały anulowane, jedynie Eugeniusz de Beauharnais zachował order. Pierwszym protestantem, który otrzymał order, był książę Wellington. Order nadawał także król Amadeusz I Sabaudzki (9 nadań). Z przerwą w latach 1932–1975 (przy czym paru nadań dokonał w latach 60. XX wieku ojciec obecnego króla, wygnany Don Juan de Borbón) order ("Orden del Toisón de Oro") jest najwyższym odznaczeniem Hiszpanii. Wielkim mistrzem jest król Filip VI. Obecnie order ma 17 kawalerów (głównie głowy koronowane), wśród nich trzech niechrześcijan: cesarza Japonii Akihito, króla Tajlandii Bhumibola i króla Arabii Saudyjskiej Abdullah bin Abdulaziz Al Sauda. Jedyną osobą, która posiada oba ordery, habsburski i hiszpański, jest były król Belgii Albert II.
Nazwa i insygnia orderu symbolizują, nawiązując do wyprawy Jazona do Kolchidy, rycerskie dążenie do osiągnięcia wysokich celów.
Order do dziś dnia posiada oficjałów (urzędników kapituły): Herolda, Króla Herbów ("Roy d'Armes") i Kanclerza. W pierwszych wiekach istnienia Orderu Złotego Runa nowo mianowani kawalerowie musieli w chwili jego otrzymania odesłać wszystkie inne ordery, które posiadali. Nakaz zniesiono dopiero w XIX wieku.
Członkostwo (order habsburski).
Członków mianować może tylko aktualny szef zakonu-orderu. Mogą nimi być tylko mężczyźni, którzy muszą wyznawać religię katolicką, mieć nieskazitelną reputację oraz wykazać się szlacheckim pochodzeniem od ośmiu pokoleń po mieczu i po kądzieli. Następca tronu Austro-Węgier stawał się rycerzem Złotego Runa w chwili narodzin, inni arcyksiążęta otrzymywali insygnia po uzyskaniu pełnoletniości (w wieku lat 18). Od 1421 do chwili obecnej nadano order około 1282 osobom. Spośród królów polskich otrzymał go jako jeden z pierwszych Zygmunt III Waza, stąd widzimy łańcuch Zakonu Złotego Runa okalający herb królewski na wieży Zamku Królewskiego w Warszawie.
Insygnia.
Złote Runo nie dzieli się na klasy. Jako jedyny spośród wysokich odznaczeń europejskich nie ma gwiazdy ani wstęgi orderowej. Insygnium austriackie to zawieszona na złotym pierścieniu podobizna złotej skóry baranka z głową zwróconą na prawo i z widocznymi czterema nogami. Pierścień z kolei wisi na okrągłym czarnym lub niebieskim szlachetnym kamieniu (symbolu krzesiwa, skałki lub krzemienia), z którego z obu stron wychodzą złote, czerwono emaliowane promienie; nad nimi zaś góruje złota agrafa, w dolnej części której przedstawiona jest walka Jazona ze smokiem, zaś w górnej umieszczona jest dewiza dynastii burgundzkiej "PRETIUM LABORUM NON VILE".
Insygnium hiszpańskie nie posiada na agrafie reliefu z walką Jazona ze smokiem ani dewizy burgundzkiej.
Order Złotego Runa noszony jest na szyi na ciemnoczerwonej wstędze lub na łańcuchu orderowym, który składa się z 28 emaliowanych na czarno owalnych „krzesiw”, z których po obu stronach wychodzą stylizowane wiązki płomieni i z 28 złotych pierścieni.
Odznaczeni (lista niepełna).
Polscy kawalerowie Orderu Złotego Runa.
Order habsburski:
Order hiszpański:

</doc>
<doc id="284541" url="https://pl.wikipedia.org/wiki?curid=284541" title="Program Woschod">
Program Woschod



</doc>
<doc id="284544" url="https://pl.wikipedia.org/wiki?curid=284544" title="Ałmaz">
Ałmaz



</doc>
<doc id="284549" url="https://pl.wikipedia.org/wiki?curid=284549" title="Senat Galaktyczny">
Senat Galaktyczny



</doc>
<doc id="284556" url="https://pl.wikipedia.org/wiki?curid=284556" title="Lloyd’s Register of Shipping">
Lloyd’s Register of Shipping

Lloyd’s Register of Shipping (LR) (pol. Rejestr Lloyda) – brytyjskie towarzystwo klasyfikacyjne z siedzibą w Londynie; najstarsze i jedno z trzech największych w świecie.
Początki jego działalności sięgają końca XVII w. i uznaje się za nie publikowanie od 1696 roku przez Edwarda Lloyda biuletynu „Lloyd’s List”. Jednak dopiero od 1760 roku rozpoczęła działalność grupa szesnastu inspektorów, których zadaniem było dokonywanie przeglądów statków, ocena ich stanu technicznego i prowadzenie rejestru jednostek. Ponieważ wśród właścicieli statków w wielu brytyjskich portach działalność londyńskiego biura budziła kontrowersje i podejrzenia o faworyzowanie statków budowanych w stoczniach z okolic Londynu, powoływali oni podobne organizacje w swoich miastach. Z biegiem czasu te małe towarzystwa klasyfikacyjne łączyły się, a w roku 1834 doszło do połączenia dwóch największych towarzystw, co dało początek organizacji w obecnej postaci.
Lloyd’s Register of Shipping jest towarzystwem które wprowadziło znormalizowane pojęcie wolnej burty, a także jako pierwsze w świecie (1885) wydawało księgę zawierającą rejestr wszystkich statków na świecie o pojemności powyżej 100 RT. LR prowadziło także inspekcję samolotów, a ponadto zajmuje się np. nadzorem elektrowni jądrowych, obiektów inżynierii lądowej i morskiej, rurociągów naftowych, itp.
Lloyd’s Register of Shipping jest członkiem IACS.

</doc>
<doc id="284560" url="https://pl.wikipedia.org/wiki?curid=284560" title="Letov Š-328">
Letov Š-328

Letov Š-328 (S-328) – czechosłowacki samolot rozpoznawczy z okresu międzywojennego.
Historia.
W 1932 roku w czechosłowackiej wytwórni Letov w Pradze rozpoczęto produkcję samolotu rozpoznawczego Letov Š-328. Zaprojektowany był przez jej głównego konstruktora inż. Aloisa Šmolika; od jego nazwiska pochodziło oznaczenie Š. Konstrukcję samolotu oparto na produkowanym wcześniej modelu Letov Š-28. Letov Š-328 okazał się samolotem bardzo wszechstronnym i używany był również jako lekki bombowiec, niewielka liczba powstała w wariantach nocnego myśliwca i wodnosamolotu pływakowego. Lotnictwo czechosłowackie zamówiło 455 sztuk tych samolotów, lecz do wybuchu wojny w zakładach Letov zdołano wyprodukować jedynie 412 sztuk. Produkcję przerwano po zajęciu Czechosłowacji przez Niemcy w 1939 roku.
Użycie samolotu.
Samolot Letov Š-328 był najliczniej używanym samolotem w lotnictwie czechosłowackim. Latał na nim między innymi w czechosłowackim 2 pułku lotniczym sierż. Josef František – później jeden z asów polskiego Dywizjonu Myśliwskiego 303. 
Po zajęciu Czechosłowacji przez Niemcy, lotnictwo niemieckie przejęło wszystkie samoloty. 73 samoloty przekazano lotnictwu Słowacji, 62 samoloty lotnictwu Bułgarii. Samoloty słowackie były używane w lotach bojowych na froncie wschodnim w czasie II wojny światowej (na niewielką skalę już podczas wojny z Polską). Kilka samolotów użyto w roku 1944 podczas słowackiego powstania narodowego w walkach przeciw wojskom niemieckim. Bułgarskie Letovy używane były do zadań przeciwpartyzanckich.
W Luftwaffe samoloty Letov Š-328 były używane jedynie jako samoloty treningowe.
Opis konstrukcji.
Samolot Letov Š-328 był dwumiejscowym samolotem rozpoznawczym, dwupłatowcem o konstrukcji mieszanej. Kabina odkryta. Podwozie samolotu stałe, klasyczne, z płozą ogonową (istniała również odmiana z pływakami). Napęd: silnik gwiazdowy Walter Pegas II-M2 o mocy 580 KM (427 kW), śmigło dwułopatowe ciągnące. 

</doc>
<doc id="284562" url="https://pl.wikipedia.org/wiki?curid=284562" title="Jerzy Radziwiłowicz">
Jerzy Radziwiłowicz

Jerzy Stanisław Radziwiłowicz (ur. 8 września 1950 w Warszawie) – polski aktor teatralny i filmowy.
Życiorys.
Absolwent XLVII Liceum Ogólnokształcącego im. Stanisława Wyspiańskiego w Warszawie. W czasie nauki w szkole średniej zainteresował się aktorstwem. Należał do szkolnego kółka dramatycznego. W 1972 ukończył Państwową Wyższą Szkołę Teatralną w Warszawie.
Po studiach wyjechał do Krakowa, gdzie otrzymał angaż w Starym Teatrze. Występy na scenie łączył z pracą akademicką. Był wykładowcą w Państwowej Wyższej Szkole Teatralnej im. Ludwika Solskiego w Krakowie, a w latach 1981–1984 prorektorem tej uczelni.
Od 1998 ponownie związany z Warszawą. Jest aktorem stołecznego Teatru Narodowego.
Często grał bohaterów introwertycznych, zamkniętych w sobie. W pamięci widzów zapisał się głównie z ról Mateusza Birkuta i jego syna Macieja Tomczyka w dwóch filmach fabularnych Andrzeja Wajdy: "Człowiek z marmuru" i "Człowiek z żelaza".
Autor przekładów sztuk Moliera "Don Juan" i "Tartuffe albo szalbierz" oraz sztuki Pierre’a de Marivaux "Umowa, czyli łajdak ukarany".
Życie prywatne.
Dzieciństwo i młodość spędził na warszawskim Grochowie. Mieszka w Kaniach pod Brwinowem.
Żonaty ze scenarzystką i reżyserką dubbingu Ewą Markowską-Radziwiłowicz. Mają córkę i syna.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.
Teatr.
PWST w Warszawie
Stary Teatr im. Heleny Modrzejewskiej w Krakowie
Teatr Narodowy w Warszawie
Teatr Studio im. Stanisława Ignacego Witkiewicza w Warszawie”
Teatr Lalki, Maski i Aktora Groteska w Krakowie
Teatr Polski w Bielsku-Białej Teatr na Woli im. Tadeusza Łomnickiego w Warszawie
Warszawska Opera Kameralna
Teatr Lalek we Wrocławiu
Instytut Teatralny im. Zbigniewa Raszewskiego w Warszawie
Transformtheater w Berlinie
Théâtre du Résidence Palace w Brukseli
Théâtre National Populaire w Lyonie
Comédie de Saint-Étienne
Odéon w Paryżu Le Volcan w Hawrze
Théâtre National de Chaillot w Paryżu

</doc>
<doc id="284563" url="https://pl.wikipedia.org/wiki?curid=284563" title="Sam Colonna">
Sam Colonna

Sam Colonna (ur. 1960) – amerykański amatorski pięściarz i trener bokserski pochodzenia włoskiego.
Urodził się we Włoszech. W dzieciństwie wyemigrował wraz z rodziną do USA. Osiadł w Chicago, gdzie przez 10 lat amatorsko boksował oraz pracował jako trener w Valentines Boys Club. W latach 1990-2006 był właścicielem renomowanego klubu Windy City Gym, w którym szkolił zarówno bokserów amatorskich, jak i zawodowych, a po jego zamknięciu został jednym ze współzałożycieli Chicago Boxing Club. Wśród podopiecznych Colonny byli tacy pięściarze jak: Angel Manfredy, Andrzej Gołota, Tomasz Adamek, Román Martínez czy Andrzej Fonfara.

</doc>
<doc id="284566" url="https://pl.wikipedia.org/wiki?curid=284566" title="Glina">
Glina

Glina – ilasta skała osadowa, powstała najczęściej w okresie czwartorzędu w wyniku nagromadzenia osadów morenowych (skały ilaste starsze niż czwartorzędowe nazywane są najczęściej iłami). Jest to zatem skała złożona z minerałów ilastych, kwarcu, skaleni, substancji koloidalnych, może zawierać okruchy innych skał oraz substancje organiczne (humus, korzenie, bituminy).
Z perspektywy litologicznej (składu frakcyjnego), glina jest skałą o dowolnym wieku (zatem może też być starsza niż czwartorzędowa), zawierającą 10–30% frakcji ilastej i minimum 30% sumy frakcji pylastej i piaszczystej. Gliny dzieli się na pylaste, piaszczyste, zwięzłe, pylaste zwięzłe i piaszczyste zwięzłe.
Barwa glin czwartorzędowych zależy od zawartości i stopnia utlenienia koloidalnych cząsteczek uwodnionych tlenków żelaza i manganu. W warunkach utleniających przeważają barwy od żółtej poprzez czerwoną do brunatnej, w warunkach redukcyjnych glina może być jasnoszara, szara, szarozielona.
Glina od zarania dziejów stanowi podstawowy surowiec do wyrobu ceramiki. Do ręcznego formowania wyrobów ceramicznych używane są wysokoplastyczne i plastyczne gliny biało oraz barwnie wypalające się, znane na świecie pod nazwą "ball clay". Dzisiaj stanowią one cenny surowiec do produkcji ceramiki sanitarnej i płytek ceramicznych.
Glina w Polsce.
W Polsce pokłady tego surowca występują m.in. w Kunicach pod Legnicą.
Polskie rozróżnienie na gliny (osady główne czwartorzędowe, mogące zawierać składniki i domieszki widoczne gołym okiem, a nawet głazy) i iły (czwartorzędowe lub starsze, składające się raczej ze składników nierozróżnialnych gołym okiem), wynikające z bogactwa różnorodności tych osadów na kształtowanej głównie przez zlodowacenia powierzchni tego kraju, nie znajduje swojego odzwierciedlenia w wielu innych językach. Przykładowo w j. angielskim oba te osady wyróżnia się niejednokrotnie jako "clay", dodatkowo w polskiej terminologii gruntoznawczej określenie "glina" również odchodzi do historii za sprawą wprowadzania norm europejskich (poszczególne gliny zastępowane są przez iły, iły piaszczyste, i. pylaste, i. pylasto-piaszczyste, pyły ilaste i in.).

</doc>
<doc id="284567" url="https://pl.wikipedia.org/wiki?curid=284567" title="Shenzhou (pojazd kosmiczny)">
Shenzhou (pojazd kosmiczny)

Shenzhou () – seria chińskich załogowych statków kosmicznych. Stanowiły one podstawę początkowej fazy chińskiego programu załogowego, obecnie pełnią rolę statków transportujących załogi do chińskich stacji orbitalnych Tiangong.
Budowa.
Statek jest pod względem konstrukcyjnym zbliżony do rosyjskich (do 1991 r. radzieckich) statków Sojuz-TM. Składa się z trzech części: kabiny, przedziału silnikowego i przedziału orbitalnego. Może zabrać na pokład 3 członków załogi. Wynoszenie na orbitę odbywa się przy użyciu rakiet Chang Zheng 2F (Długi Marsz 2F).
Moduł dowodzenia (powrotny) znajduje się w centralnej części statku i może pomieścić maksymalnie trzech astronautów. Kapsuła ma wysokość 2,50 m, średnicę u podstawy 2,52 m i masę 3240 kg. Wnętrze o objętości 6 m3 wyposażone jest w rozkładane fotele, pulpity sterownicze, systemy nawigacji i łączności oraz kontroli środowiska. Na szczycie kapsuły znajduje się właz o średnicy 70 cm. Dwa niewielkie iluminatory o średnicy po 30 cm umożliwiają widok na zewnątrz. U podstawy umieszczona jest osłona termiczna o masie 450 kg chroniąca lądownik podczas hamowania w atmosferze. Lądownik zaopatrzony jest w system spadochronów (spadochron główny ma powierzchnię 1200 m2) oraz 4 rakiet hamujących, które łagodzą uderzenie o grunt podczas lądowania.
Moduł orbitalny znajduje się z przodu modułu dowodzenia. Stanowi go cylindryczna kabina ciśnieniowa o długości 2,80 m, średnicy 2,25 m i masie 1500 kg. Wnętrze o objętości 8 m3 służy astronautom jako dodatkowe pomieszczenie robocze. Widok na zewnątrz umożliwia iluminator o średnicy 48 cm. Właz o średnicy 80 cm może służyć astronautom do wyjścia w otwartą przestrzeń kosmiczną. U podstawy 70 cm właz łączy kabinę z modułem dowodzenia. Moduły pojazdów w misjach samodzielnych (do lotu Shenzhou 7) zaopatrzone były w parę paneli ogniw słonecznych o powierzchni 12,2 m2 oraz własne systemy nawigacyjne i napędowe dzięki czemu mogły kontynuować samodzielny lot bezzałogowy trwający ponad 6 miesięcy. Wyposażenie modułu zmienia się w zależności od celów misji. W dotychczasowych lotach składało się między innymi ze sprzętu zwiadu radioelektronicznego i kamer zwiadowczych. Od misji SZ-8 człon orbitalny jest zaopatrzony w węzeł cumowniczy, dzięki któremu Shenzhou może łączyć się z drugim statkiem lub stacją kosmiczną. Sam moduł może służyć jako ministacja orbitalna lub jako dodatkowy element większej stacji.
Moduł napędowy (serwisowy) umieszczony jest z tyłu kabiny lądownika. Jego długość wynosi 2,94 m, średnica 2,50 m w części centralnej i 2,80 m u podstawy, masa 3000 kg. Zespół napędowy składa się z 4 silników głównych o ciągu 2500 N każdy służących m.in. do wykonania manewru zejścia z orbity oraz z mniejszych silników korekcyjnych (8 po 150 N i 16 po 5 N ciągu każdy). Zbiorniki członu zawierają 1000 kg materiałów pędnych. Znajdują się tu też systemy kontroli środowiska i układy zasilania w energię statku. Para paneli ogniw słonecznych o całkowitej rozpiętości 17 m ma powierzchnię 24,5 m2. Moduł napędowy oddziela się od lądownika podczas powrotu na Ziemię i ulega zniszczeniu w atmosferze.
Wykaz misji w ramach programu Shenzhou.
W ramach programu Shenzhou były przeprowadzane misje zarówno bezzałogowe jak i załogowe. Zanim doszło do pierwszego lotu załogowego, przeprowadzono cztery loty testowe w latach 1999-2003 (Shenzhou 1, 2, 3 i 4). W pierwszych trzech lotach załogowych (Shenzhou 5, 6 i 7) brali udział astronauci należący do pierwszej, 14-osobowej grupy chińskich astronautów, sformowanej w 1996 roku. W 2011 roku rozpoczęto realizację programu Tiangong, w ramach którego przeprowadzono w 2011 roku lot bezzałogowy (Shenzhou 8), po którym planowane są regularne, w odstępach około roku, misje załogowe (począwszy od Shenzhou 9).

</doc>
<doc id="284574" url="https://pl.wikipedia.org/wiki?curid=284574" title="Policjant">
Policjant



</doc>
<doc id="284576" url="https://pl.wikipedia.org/wiki?curid=284576" title="Fulop Lenard">
Fulop Lenard



</doc>
<doc id="284577" url="https://pl.wikipedia.org/wiki?curid=284577" title="Światowy Kongres Baptystyczny">
Światowy Kongres Baptystyczny

Światowy Kongres Baptystyczny – cykliczne spotkania baptystów z całego świata organizowane co 5 lat w różnych miejscach. W Kongresie uczestniczą głównie przedstawiciele kościołów i zborów należących do Światowego Związku Baptystycznego oraz zaproszeni goście.
Pierwszy Światowy Kongres Baptystyczny odbył się w 1905 roku w Londynie. W dniach 27 – 31 lipca 2005 roku odbył się w Birmingham (Wielka Brytania) jubileuszowy Kongres pod hasłem "Jezus Chrystus wodą żywą" przygotowany przez Baptystyczną Unię Wielkiej Brytanii.
Program.
Programy Światowych Kongresów Baptystycznych zawierają głównie:

</doc>
<doc id="284579" url="https://pl.wikipedia.org/wiki?curid=284579" title="FC Sochaux-Montbéliard">
FC Sochaux-Montbéliard

Football Club Sochaux-Montbéliard – francuski klub piłkarski, założony w Montbéliard w 1928 roku.
Historia.
Klub FC Sochaux założony został w 1928 roku jako klub zakładowy firmy Peugeot. W 1930 roku doszło do fuzji z założonym w 1910 roku klubem AS Montbéliard, w wyniku której zmieniono nazwę na obecnie stosowaną – Football Club Sochaux-Montbéliard (w skrócie "FCSM"). Największe sukcesy klub osiągnął w latach 30. XX wieku, kiedy to dwukrotne zdobył mistrzostwo Francji i raz wicemistrzostwo. Obecnie FC Sochaux gra w drugiej lidze francuskiej (Ligue 2).

</doc>
<doc id="284583" url="https://pl.wikipedia.org/wiki?curid=284583" title="Droga krajowa nr 45 (Polska)">
Droga krajowa nr 45 (Polska)

Droga krajowa nr 45 (DK45) – droga krajowa klasy GP oraz klasy G o łącznej długości 217 km prowadząca przez województwa: łódzkie, śląskie i opolskie. Posiada wspólny odcinek z drogą nr 42 pomiędzy Praszką a Kluczborkiem o długości ok. 22 km. Jej główną zaletą jest szybkie połączenie z granicą z Czechami w Chałupkach omijające GOP oraz ROW od strony zachodniej, jednak z możliwością bezproblemowego przejazdu do tych dwóch aglomeracji.
Klasa drogi.
Trasa posiada parametry klasy GP na odcinku Kędzierzyn-Koźle – Krapkowice – Opole – Bierdzany – Kluczbork, zaś parametry klasy G na odcinkach:
Historia numeracji.
Na przestrzeni lat arteria posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
W latach 2012 – 2021 droga krajowa nr 45 była objęta ograniczeniami dopuszczalnego nacisku pojedynczej osi:
Szczegóły przebiegu.
Na odcinku Opole – Chałupki droga biegnie niemal równolegle do Odry. Wcześniej przecina m.in. drogę nr 74 i drogę nr 11, co gwarantuje miejscowościom leżącym na trasie drogi 45, połączenie z prawie całą siecią polskich dróg krajowych. Bezkolizyjnie przecina także autostradę A4 w węźle "Dąbrówka" nieopodal miejscowości Dąbrówka Górna. Droga 45 łączy drogę S8 z drogą nr 78. Biegnie przez rolnicze tereny Kotliny Raciborskiej, następnie doliną Odry, za Krapkowicami po zachodniej stronie zostawia Bory Niemodlińskie. Centrum Opola omija po drugiej stronie Odry, krzyżuje się na obwodnicy Opola z drogą nr 46 i 94), skręcając na niej w prawo, w kierunku wschodnim. Po paru kilometrach skręca na północ w kierunku Kluczborka, poprzez tereny Równiny Opolskiej. Po zachodniej stronie omija Bory Stobrawskie. W miejscowości Bierdzany, ponownie skręca na północ i częściowo przez las, północnym skrajem Równiny Opolskiej biegnie do Kluczborka, którego centrum omija biegnąc oddaną do użytku w 2020 roku obwodnicą. Za miastem przecina drogę nr 11, a następnie dociera do Gorzowa Śląskiego i do Praszki. Za Praszką droga przebiega po wschodniej stronie Wyżyny Wieluńskiej. W Wieluniu krzyżuje się z drogą nr 74, a po około 20 km dociera do Złoczewa, gdzie na węźle w ciągu drogi ekspresowej S8 kończy swój bieg.
Kilka kilometrów przed Złoczewem droga przebiega na złożu węgla brunatnego, którego eksploatacja przez KWB Bełchatów jest wstępnie zakładana na lata 2023-2050.

</doc>
<doc id="284585" url="https://pl.wikipedia.org/wiki?curid=284585" title="DK45">
DK45



</doc>
<doc id="284586" url="https://pl.wikipedia.org/wiki?curid=284586" title="Fenestron">
Fenestron

Fenestron (fantail) – typ wirnika ogonowego śmigłowców w postaci wielołopatowego wentylatora zabudowanego w stateczniku pionowym.
"Fenestron" to francuskie określenie okrągłego okna zazwyczaj montowanego na strychach, a także typu wirnika ogonowego o wyglądzie przypominającym takie okienko.
Koncepcja wirnika ogonowego w postaci wentylatora została opracowana przez francuską firmę Sud Aviation (która później weszła w skład Aérospatiale) i pierwszy raz zastosowana w śmigłowcu Gazelle w 1968 roku. Zazwyczaj wirnik składa się z 10 do 15 łopatek osadzonych na wspólnym wieńcu w obudowie tunelowej, ułatwiającej wygenerowanie strumienia powietrza równoważącego reakcję momentu obrotowego wirnika głównego. Wirniki fenestron są około 25% wydajniejsze niż klasyczne wirniki ogonowe o tej samej średnicy. Sterowanie kątem nachylenia łopat wirnika wentylatorowego odbywa się w taki sam sposób jak klasycznego – poprzez orczyk poruszany nogami pilota.
Wady wirnika fenestron.
Obecnie wirniki tego typu są stosowane m.in. w niektórych śmigłowcach produkowanych przez konsorcjum Eurocopter Group (w którego skład wchodzi Aérospatiale) np. Eurocopter EC135, a także jako "Fantail" (ang. "wentylator ogonowy") w zamkniętym amerykańskim projekcie śmigłowca bojowego RAH-66 Comanche.

</doc>
<doc id="284589" url="https://pl.wikipedia.org/wiki?curid=284589" title="Theodore von Kármán">
Theodore von Kármán

Theodore von Kármán (węg. Szőllőskislaki Kármán Tódor) (ur. 11 maja 1881 w Budapeszcie; zm. 6 maja 1963 w Akwizgranie) jest uważany za pioniera nowoczesnej aerodynamiki i naukowego spojrzenia na lotnictwo.
Życiorys.
Pochodził z rodziny żydowskiej; jednym z jego przodków był mistyk Rabbi Jehuda Löw ben Becalel.
Von Kármán studiował inżynierię na Uniwersytecie Technicznym w Budapeszcie, doktoryzował się u Ludwiga Prandtla w Getyndze. 
W latach 1911 i 1912 opublikował swoją najbardziej znaną pracę w temacie aerodynamiki opisującą nazwane następnie jego nazwiskiem zjawisko Ścieżki wirów Kármána (ang. Von Kármán vortex street, niem. Kármánsche Wirbelstraße). Zjawisko to powodowało, przy odpowiedniej prędkości wiatru, poprzeczne wahania cienkich kominów prowadzące nawet do ich złamania. Po habilitacji przeniósł się do Akwizgranu by wykładać na Rheinisch-Westfälische Technische Hochschule Aachen, na którym przejął instytut aerodynamiki.
Z końcem lat dwudziestych XX wieku rozpoczął intensywną współpracę naukową z USA, jednakże dopiero po przejęciu władzy przez nazistów i po wyrzuceniu go z uniwersytetu przeniósł się na stałe do Ameryki. W USA był jednym z pierwszych pracowników naukowych Jet Propulsion Laboratory w Pasadenie, Kalifornia. Von Kármán był m.in. konstruktorem pierwszego na świecie samolotu ponaddźwiękowego Bell X-1.
Zmarł w 1963 w czasie pobytu w sanatorium w Akwizgranie.
Jego nazwiskiem została nazwana umowna granica pomiędzy atmosferą Ziemi i przestrzenią kosmiczną przebiegająca na wysokości 100 km, tzw. Linia Kármána.

</doc>
<doc id="284595" url="https://pl.wikipedia.org/wiki?curid=284595" title="Theodore von Karman">
Theodore von Karman



</doc>
<doc id="284596" url="https://pl.wikipedia.org/wiki?curid=284596" title="Theodore Karman">
Theodore Karman



</doc>
<doc id="284614" url="https://pl.wikipedia.org/wiki?curid=284614" title="Pas biblijny">
Pas biblijny

Pas biblijny () – potoczna nazwa regionów USA, na których dominują konserwatywni protestanci. Określenie wzięło się z silnie akcentowanego przywiązania do dosłownego rozumienia Biblii, sam termin zaś ukuł ok. 1925 r. amerykański dziennikarz Henry Louis Mencken.

</doc>
<doc id="284616" url="https://pl.wikipedia.org/wiki?curid=284616" title="Żurawica (województwo podkarpackie)">
Żurawica (województwo podkarpackie)

Żurawica – wieś w Polsce położona w województwie podkarpackim, w powiecie przemyskim, w gminie Żurawica, od południa granicząca bezpośrednio z Przemyślem.
Miejscowość liczy 4961 mieszkańców, położona jest nad potokiem Żurawianka (lewym dopływem Sanu). Powstała w XIV w. Tutaj według tradycji po bitwie pod Grunwaldem osadzono jeńców krzyżackich.
W latach 1975–1998 miejscowość należała administracyjnie do województwa przemyskiego.
Dane ogólne.
Wieś, położona w powiecie przemyskim, była własnością Stanisława Karola Antoniego Fredry, została spustoszona w czasie najazdu tatarskiego w 1672 roku. 
W miejscowości znajduje się jednostka wojskowa (1 Batalion Czołgów im. płk. Józefa Koczwary) wraz z warsztatami technicznymi i Podkarpacki Wojewódzki Szpital Psychiatryczny. Żurawica położona jest przy międzynarodowej magistrali kolejowej (linia nr 91) prowadzącej z Krakowa do Medyki i dalej na Ukrainę. Posiada stację kolejową Żurawica Rozrządowa, stanowiąca znacznej wielkości punkt przeładunkowy oraz przystanek kolejowy Żurawica. Przy stacji znajduje się lokomotywownia stanowiąca jednostkę Zakładu Taboru w Żurawicy. Stacjonują w niej głównie lokomotywy SM48.
Żurawica jest siedzibą rzymskokatolickiego dekanatu a także dwu parafii. Starsza parafia, erygowana w 1406, jest pod wezwaniem Niepokalanego Poczęcia NMP z zabytkowym kościołem zbudowanym roku 1889. Druga erygowana w 1992 nosi wezwanie św. Andrzeja Boboli. W miejscowości są pozostałości dworku drewnianego wraz z budynkami gospodarczymi oraz zespół pałacowo-dworski: drewniany dwór i resztki parku krajobrazowego (XIX w.), a także ruiny cerkwi unickiej (zachowana tylko dzwonnica i murek z ogrodzenia) z 1877.
W Żurawicy ma siedzibę PKP Cargo Terminale.
Sport.
W Żurawicy działa klub sportowy Żurawianka Żurawica, który obecnie posiada tylko sekcję piłkarską, która w sezonie 2018/2019 gra w przemyskiej klasie A. W swojej historii klub posiadał też sekcje lekkoatletyczną, tenisa stołowego i zapaśniczą, w których odnosił znaczące sukcesy.

</doc>
<doc id="284622" url="https://pl.wikipedia.org/wiki?curid=284622" title="Gabriel I Henckel von Donnersmarck">
Gabriel I Henckel von Donnersmarck

Gabriel I Henckel von Donnersmarck (ur. 1609 w Wiedniu, zm. 14 października 1666) – baron i hrabia cesarstwa, pan Bytomia.
Życiorys.
Urodził się w 1609 r. w Wiedniu. Był drugim synem Łazarza II i jego pierwszej żony Marii Jakuby von Bayr (Payr). Był żonaty z baronówną Sydonia von Sunegh.
Rządy na ziemi bytomskiej sprawował z młodszym bratem Jerzym Fryderykiem jeszcze za życia ojca. 21 lipca 1650 r. wspólnie wydali zalecenie bytomianom, aby uczcili fakt zakończenia wojny trzydziestoletniej biciem w dzwony i uroczystą mszą św. Trzy lata później uznając za zbyt łagodny wyrok ławy bytomskiej wobec kobiety uznanej za czarownice, nakazał ponownie rozpatrzyć sprawę. Oskarżona została skazana na wygnanie z miasta. W 1655 r. był adresatem pisma Urzędu Zwierzchniego w sprawie wprowadzenia rejestru osób pochodzenia żydowskiego. Pomimo wprowadzanych restrykcji antyżydowskich 23 kwietnia 1656 r., polecił bytomskiemu burmistrzowi udzielić pomocy Żydowi Moisesowi. W 1657 r. nakazał aby wydawane rozporządzenia po niemiecku tłumaczono na język polski.
Zmarł 14 października 1666 r. Został pochowany w krypcie kaplicy zamkowej pw. św. Michała Archanioła na Zamku Orawskim.

</doc>
<doc id="284624" url="https://pl.wikipedia.org/wiki?curid=284624" title="Błąd formalny">
Błąd formalny

Błąd formalny (łac. "formalis" - "dotyczący kształtu, formy, przepisu" należy odróżnić od "non sequitur" – "nie wynika") – błąd logiczny we wnioskowaniu, którego charakter miał być dedukcyjny. Polega na tym, że z przesłanek danego wnioskowania nie wynika logicznie jego wniosek. Zazwyczaj popełniany, gdy wnioskujący uznaje swoje wnioskowanie za wnioskowanie oparte na prawie logicznym, a więc wnioskowanie dedukcyjne, a w rzeczywistości tak nie jest. W istocie błąd formalny jest więc błędnym uznaniem za wnioskowanie dedukcyjnie wnioskowania niebędącego takim.
Wnioskowanie, w którym popełniono błąd formalny, może (chociaż nie musi) prowadzić do wniosku fałszywego. Mimo że popełnienie błędu formalnego nie w każdym przypadku przesądza o fałszywości wniosku, wnioskowanie obarczone błędem formalnym nie opiera się na żadnym prawie logicznym, nawet prawdziwy wniosek takiego wnioskowania nie jest więc wnioskiem dedukcyjnym i pewnym. Gdy jednak ktoś zdaje sobie sprawę, że rozumuje według rozumowania uprawdopodobniającego, nie dedukcyjnego, nie popełnia on błędu formalnego.
Przykład.
Przykładem błędu formalnego może być następujące wnioskowanie:

</doc>
<doc id="284637" url="https://pl.wikipedia.org/wiki?curid=284637" title="Żołądź">
Żołądź



</doc>
<doc id="284638" url="https://pl.wikipedia.org/wiki?curid=284638" title="Frytkownica">
Frytkownica

Frytkownica (frytownica) – urządzenie służące do smażenia potraw w gorącym oleju (fryturze), używane przede wszystkim do smażenia frytek. Nazwą tą określa się także urządzenie do cięcia ziemniaków w słupki.
Do frytkownicy wlewa się różnego rodzaju olej, a następnie smaży się frytki, aż do uzyskania odpowiedniego koloru, smaku i miękkości. Frytkownica nierzadko zbudowana jest w formie miski z wnętrzem pokrytym powłoką teflonową, zapobiegającą przywieraniu.

</doc>
<doc id="284639" url="https://pl.wikipedia.org/wiki?curid=284639" title="Miklós Kürti">
Miklós Kürti

Nikolaus Kurti (po węgiersku: Kürti Miklós) (ur. 1908, Budapeszt zm. 24 listopada 1998) – węgierski fizyk.
Życiorys.
Kürti uczęszczał do gimnazjum Minta w Budapeszcie, studiował na Sorbonie w Paryżu, doktoryzował się z dziedzinie fizyki niskich temperatur w Berlinie, u profesora Franza Simona. Po przejęciu władzy przez Hitlera musiał opuścić wraz ze swoim mentorem Niemcy. Obaj udali się do Anglii, gdzie Kürti kontynuował pracę naukową w "Clarendon Laboratorium" na Uniwersytecie Oksfordzkim.
W czasie II wojny światowej pracował wraz z innymi węgierskimi uczonymi w Stany Zjednoczone przy projekcie budowy bomby atomowej. Po zakończeniu wojny w 1945 wrócił do Oksfordu. W 1956 uzyskał laboratoryjnie wraz z prof. Simonem temperaturę bliską zera bezwzględnego (1 mikrokelwin). W latach 1965–1967 był wiceprezydentem The Royal Society.
W 1967 r. został prof. fizyki w Oksfordzie, i pozostał nim do emerytury w 1975. Oprócz tego był profesorem wizytującym na City College w Nowym Jorku, "Berkeley University" w Kalifornii, i "Amherst College" w Massachusetts.

</doc>
<doc id="284640" url="https://pl.wikipedia.org/wiki?curid=284640" title="Rainer Werner Fassbinder">
Rainer Werner Fassbinder

Rainer Werner Fassbinder (ur. 31 maja 1945 w Bad Wörishofen, zm. 10 czerwca 1982 w Monachium) – niemiecki reżyser, scenarzysta, producent, aktor filmowy, teatralny i telewizyjny, pisarz i kierownik literacki.
Głównym tematem Fassbindera była możliwość wykorzystania uczuć. Jego filmy były głęboko zakorzenione w powojennej kulturze niemieckiej: następstwie nazizmu, niemieckiego cudu gospodarczego i terroru Frakcji Czerwonej Armii. Inne ważne tematy w jego filmach to miłość, przyjaźń, tożsamość i, bardziej ogólnie, ferie relacji międzyludzkich.
Życiorys.
Urodził się w Bad Wörishofen w Bawarii. Ojciec był lekarzem, a matka – tłumaczką. W latach 1963–1966 studiował aktorstwo we Fridl Leonhard Studio w Monachium.
Od 21 roku życia, zrealizował 43 filmy (w tym dwa krótkometrażowe), średnio tworzył jeden film na 100 dni przez 15 lat.
Był biseksualistą, co również miało wpływ na jego twórczość. W latach 1970–1972 był mężem Ingrid Caven, ale też utrzymywał kontakty seksualne z aktorami takimi jak El Hedi ben Salem, Armin Meier i Udo Kier. Motywy LGBT pojawiają się w wielu jego filmach. W późnych latach 70. Fassbinder zaangażował Kiera do kilku swoich projektów. To był okres, w którym Kier przyłączył się do komuny teatralnej Fassbindera, prowadził kuchnię w jej monachijskiej siedzibie.
Fassbinder został pochowany na Cmentarzu Bogenhausen w Monachium.

</doc>
<doc id="284643" url="https://pl.wikipedia.org/wiki?curid=284643" title="Seweryn Sterling">
Seweryn Sterling

Seweryn Leopold Sterling (ur. 6 kwietnia 1864 we wsi Gustek, dziś w granicach Tomaszowa Mazowieckiego, zm. 6 sierpnia 1932 w Rabce) – polski lekarz żydowskiego pochodzenia, popularyzator higieny i oświaty sanitarnej, działacz społeczny.
Był twórcą łódzkiej szkoły ftyzjatrycznej, ukierunkowanej na profilaktykę gruźlicy. Opracował powszechnie przyjęty podział kliniczny gruźlicy płuc, uwzględniający zarówno obraz anatomopatologiczny, jak i dynamikę procesu chorobowego (1913–1926).
Życiorys.
Okres tomaszowski i studia.
Urodził się w miejscowości Gustek, obecnie będącej częścią Tomaszowa Mazowieckiego. Pochodził z rodziny żydowskiej; był synem Jakuba i Franciszki z Goldmanów. Jego bratem stryjecznym był neurolog Władysław Sterling (1877–1943).
Studiował medycynę na Cesarskim Uniwersytecie Warszawskim (1883–1889). Uzupełniał wiedzę w klinikach Wiednia, Monachium i Jeny. 
Po studiach powrócił do rodzinnego Tomaszowa, przyjmując stanowisko lekarza przy fabryce Dawida Bornsteina. W 1892 założył pierwszą w Tomaszowie Mazowieckim stację bakteriologiczną. W czasach pracy w dynamicznie rozwijającym się wówczas mieście podjął również pierwsze socjomedyczne badania w środowisku robotniczym, które opublikował w 1894 na łamach "Pamiętnika Towarzystwa Lekarskiego Warszawskiego" i "Zdrowia".
Okres łódzki.
W 1894 zamieszkał w Łodzi na stałe i podjął pracę jako lekarz w fabryce Towarzystwa Akcyjnego Rosenbat i Jarociński. W 1898 powstał z jego inicjatywy pierwszy w Łodzi oddział dla chorych na gruźlicę w szpitalu żydowskim im. małż. Poznańskich przy obecnej ul. S. Sterlinga 1/3.
W czasie rewolucji 1905 roku był działaczem Związku Postępowo-Demokratycznego, sympatyzował z ruchem rewolucyjnym. W trakcie tzw. powstania łódzkiego ukrył w szpitalnej suterenie rannego Franciszka Joachimiaka z Socjaldemokracji Królestwa Polskiego i Litwy. Leczył go przez trzy tygodnie w tajemnicy przed funkcjonariuszami carskimi. W jego mieszkaniu odbywały się zebrania łódzkiej organizacji Polskiej Partii Socjalistycznej, tzw. biura partyjne.
W okresie rewolucyjnym wraz z łódzkimi lekarzami Karolem Jonscherem i Stanisławem Serkowskim zorganizował naradę 70 lekarzy, specjalistów w zakresie leczenia gruźlicy, reprezentujących funkcjonujące w tym czasie ośrodki leczenia gruźlicy na terenie Królestwa Polskiego.
W 1906, wraz z Mieczysławem Kaufmanem, był inicjatorem powstania Towarzystwa Krzewienia Oświaty (początkowo jako Sekcja Nauczania Analfabetów przy Towarzystwie Lekarskim), a w 1907 r. inicjatorem powstania stowarzyszenia społeczno-lekarskiego i jego 1. wiceprezesem Ligi Przeciwgruźliczej w Łodzi (od 1916 – prezes). W 1910 doprowadził do powstania pierwszej w Łodzi przychodni przeciwgruźliczej, do której zadań należało m.in. bezpłatne rozdawnictwo leków i żywności, poradnictwo lekarskie i badania bakteriologiczne. Jego inicjatywą było wybudowanie sanatorium przeciwgruźliczego na Chojnach i w Łagiewnikach.
Po odzyskaniu przez Polskę niepodległości w 1918 r. współtworzył i był jednym z kierowników Wydziału Zdrowotności Publicznej. Przewodził zarządowi łódzkiemu Towarzystwa Lekarskiego i sekcji gruźliczej Międzynarodowego Związku Walki z Alkoholizmem „La Croix Bleue” (Błękitny Krzyż), który miał siedzibę w Genewie.
W latach 1930–1932 był kierownikiem Katedry Higieny Szkolnej Wolnej Wszechnicy Polskiej w Łodzi (1928–1932) i wykładowcą higieny społecznej na tej uczelni oraz dyrektorem Szpitala im. Poznańskich w Łodzi (noszącego jego imię).
Był również publicystą i działaczem społecznym. W latach 1899-1903 redagował organ Towarzystw lekarskich Prowincjonalnych Królestwa Polskiego. W latach 1909-1910 współpracował z miesięcznikiem „Gruźlica”, poświęcony walce z tą chorobą. W 1915 wszedł do zarządu okręgu łódzkiego Ligi Państwowości Polskiej, która czynnie popierała tworzące się w tym czasie legiony J. Piłsudskiego i wydawała pismo „Strażnica”. W serii wydawniczej „Robotnicza Biblioteka Higieniczna” opublikował wiele popularnych broszur z zakresu higieny i medycyny gruźlicy. Uczestniczył w organizacji Biblioteki Publicznej w Łodzi (obecnie (2019) Wojewódzka Biblioteka Publiczna im. Marszałka Józefa Piłsudskiego w Łodzi). Był też członkiem Narodowej Loży Wolnomularzy im. G. Narutowicza, powstałej w 1926 roku. Spoczywa na Nowym Cmentarzu Żydowskim w Łodzi.

</doc>
<doc id="284646" url="https://pl.wikipedia.org/wiki?curid=284646" title="MSK Żilina">
MSK Żilina



</doc>
<doc id="284647" url="https://pl.wikipedia.org/wiki?curid=284647" title="Żołądź (botanika)">
Żołądź (botanika)

Żołądź, żołędź (określenie gwarowe, czasem też obecne w publikacjach specjalistycznych) – nazwa określająca owoc szupinkowy (pozorny) roślin z rodzaju dąb ("Quercus") składający się z orzecha i miseczki owocowej, ewentualnie odnosząca się do samego orzecha, czyli owocu właściwego. 
Budowa.
Owoce dębów rozwijają się w zmięśniałej i drewniejącej miseczce (kupuli, szupince) powstającej z wieńca liści przykwiatowych. Kupula ta ma u różnych gatunków różną wielkość i kształt (od głębokiej czarki po płytką miseczkę) i zwykle obejmuje tylko nasadę orzecha, czasem też obrasta go w znacznej części lub nawet w całości. Od zewnątrz na kupuli znajdują się mniej lub bardziej wydatne łuseczki przylegające (końce liści przykwiatowych), odstające lub odgięte, niekiedy frędzlowate, ale nigdy niezakończone haczykowato. Sam orzech jest kulisty lub owalny, zawsze na przekroju okrągły. Otoczony jest gładką, drewniejącą, twardą i elastyczną owocnią. Wewnątrz owocu znajduje się zwykle jedno nasiono, rzadko dwa. Nasiono otoczone jest cienką i jasnobrązową łupiną nasienną. Niemal całe wnętrze nasienia wypełniają dwa liścienie pełniące funkcję spichrzową. Pozostała część zarodka, tzw. oś zarodkowa, znajduje się od strony zaostrzonej żołędzi i stanowi tylko 1/400 część masy nasiona. Składa się z korzenia zarodkowego i zawiązków epikotylu i hipokotylu. Owoce dojrzewają jesienią pierwszego roku od powstania u gatunków z podrodzaju "Quercus "oraz w drugim roku u podrodzajów "Cerris" i "Erythrobalanus".
Skład.
Nasiona dębów zawierają skrobię i inne węglowodany, których udział określany jest na odpowiednio ok. 37% i 7%, wg innych źródeł ich łączny udział w wysuszonych żołędziach wynosi ok. 54%. Tłuszczy jest 31,4%, białek jest 8,1%. 100 g suszonych żołędzi zawiera ok. 1/3 dziennej dawki witaminy B6 (0,7 mg) i B9 (115 mcg). Mniej znaczące dawki (ok. 10% dawki dziennej) zawiera innych witamin: B1 (0,1 mg), B2 (0,2 mg), B5. Składniki mineralne stanowią 1,8%, przy czym znaczący udział ma mangan (1,4 mg w 100 g), miedź (0,8 mg), magnez (82 mg), potas (709 mg), fosfor (103 mg). Przed ługowaniem żołędzie zawierają ok. 7% garbników, w tym taniny.
Zastosowanie.
Żołędzie wykorzystywane są współcześnie jako materiał siewny, bowiem dęby rozmnażane są z nasion. W przeszłości stanowiły istotne źródło skrobi dla ludzi; wykorzystywane były także jako pasza dla świń. Z nasion sporządzano namiastkę kawy. Stanowią także surowiec wykorzystywany w homeopatii pod nazwą "Semen Quercus".
Owoce dębu ze względu na dużą zawartość skrobi stanowiły istotne jej źródło w prymitywnych kulturach ludzkich, porównywalne ze współczesnym znaczeniem ziemniaka. Udokumentowane szeroko jest znaczenie żołędzi w żywieniu Indian Ameryki Północnej. W czasach historycznych w Europie żołędzie stanowiły zwykle tylko pożywienie głodowe. 
Szczególnie cenione były dęby o nasionach słodkich, pozbawionych taniny powodującej gorzki smak. Z gatunków europejskich goryczy pozbawione są, lub zawierają jej niewiele, dąb omszony i ostrolistny, z amerykańskich – dąb wielkoowocowy. Z nasion zawierających taniny wypłukuje się je poprzez moczenie w ługu otrzymywanym zazwyczaj poprzez dodanie do wody pewnej ilości popiołu drzewnego. Można też oczyszczone liścienie gotować przez 15 do 30 minut, aż woda nabierze koloru brązowego. Wodę taką należy odlać i gotowanie powtarzać aż do uzyskania wywaru bez brązowego zabarwienia. Tak przygotowane żołędzie mogą być dodawane do zup lub smażone w głębokim tłuszczu. Posiekane mogą być dodawane do pieczywa. Pozbawione goryczy żołędzie mają smak mało wyrazisty i dlatego stosowane są jako dodatek lub podstawa potraw. Można też z nich uzyskać mąkę po podgrzaniu i wysuszeniu ich w temperaturze ok. 200 °C, a następnie zmieleniu. W celu uzyskania namiastki kawy oczyszczone żołędzie należy uprażyć aż do kruchości. 

</doc>
<doc id="284650" url="https://pl.wikipedia.org/wiki?curid=284650" title="Jesse">
Jesse

Jesse lub Isaj (hebr. Jiszaj / יֵשַׁי, XI w. p.n.e.) – postać biblijna, syn Obeda i ojciec Dawida, późniejszego króla Izraela.
Jesse pochodził z pokolenia Judy. Po mieczu był wnukiem Booza i Rut. Według 1 Krn 2,13-16 miał siedmiu synów – Eliaba, Abinadaba, Szimeę, Netaneela, Raddaja, Osema i Dawida – a także dwie córki, Seruję i Abigail, natomiast według 1 Sm 16,10n i 1 Sm 17,12 – ośmiu synów.
W proroctwach głoszonych przez Izajasza (Iz 11) "potomek Jessego" to jedno z określeń Mesjasza. Według chrześcijan zapowiadanym "potomkiem Jessego" jest Jezus Chrystus.
W Talmudzie Jesse to jedna z czterech osób (wraz z nim Beniamin, Amram, Chileab), które nie popełniły grzechu.

</doc>
<doc id="284652" url="https://pl.wikipedia.org/wiki?curid=284652" title="Paul Nemenyi">
Paul Nemenyi

Paul Felix Nemenyi (ur. 1895 we Fiume (obecnie Rijeka w Chorwacji), zm. 1952 w Waszyngtonie) – węgierski fizyk i matematyk.
Życiorys.
W latach 1912-1918 studiował na Politechnice w Budapeszcie, w 1922 roku doktoryzował się w Berlinie (na dzisiejszym uniwersytecie technicznym Berlin). W latach 1925-1933 pracował naukowo na tejże uczelni. Po przejęciu władzy przez Adolfa Hitlera, wyemigrował w 1934 roku do Danii, niektóre źródła twierdzą, iż w czasie drugiej II wojny światowej pracował wraz z innymi węgierskimi uczonymi w Stanach Zjednoczonych przy projekcie budowy bomby atomowej (zobacz the Martians). Inne podają, że do Stanów Zjednoczonych dotarł dopiero w roku 1946. Sprawdzalnym faktem jest, iż 9 maja 1945 roku jeden z podpisów pod petycją w sprawie założenia nowej sekcji na State College of Washington brzmiał: "Paul Nemenyi at the State College of Washington".
Niektóre źródła twierdzą, iż był biologicznym ojcem szachowego mistrza świata Bobby Fischera

</doc>
<doc id="284654" url="https://pl.wikipedia.org/wiki?curid=284654" title="Prawo o ruchu drogowym">
Prawo o ruchu drogowym

 Ustawa z dnia 20 czerwca 1997 r. Prawo o ruchu drogowym – przepisy regulujące prawa i obowiązki uczestników ruchu drogowego.
Akta prawne.
W Polsce do aktów prawnych tworzących prawo o ruchu drogowym zalicza się:
Zawartość ustawy Prawo o ruchu drogowym.
Ustawa Prawo o ruchu drogowym składa się z 9 działów:
Działy dzielą się na rozdziały, a niektóre rozdziały dzielą się na oddziały.
Odmienne od europejskich rozwiązania w polskim prawie o ruchu drogowym.
Polskie prawo o ruchu drogowym wypracowało rozwiązania odmienne od stosowanych w niektórych krajach Unii Europejskiej. Część z nich odbiega od rozwiązań zawartych w Konwencji wiedeńskiej o ruchu drogowym. Zalicza się do nich:
Według opinii Biura Analiz Sejmowych w sytuacji kolizji norm ustawy – prawo o ruchu drogowym oraz Konwencji wiedeńskiej o ruchu drogowym z 1968 r. pierwszeństwo stosowania przysługuje przepisom Konwencji.

</doc>
<doc id="284657" url="https://pl.wikipedia.org/wiki?curid=284657" title="Kodeks drogowy">
Kodeks drogowy



</doc>
<doc id="284658" url="https://pl.wikipedia.org/wiki?curid=284658" title="Kodeks Drogowy">
Kodeks Drogowy



</doc>
<doc id="284662" url="https://pl.wikipedia.org/wiki?curid=284662" title="Nysa Szalona">
Nysa Szalona

Nysa Szalona (dawniej "Nissa Szalona" lub "Szalona Nissa"; niem. "Wüthende Neisse" lub "Wütende Neisse") – rzeka, prawy dopływ Kaczawy o długości 53,54 km.
Rzeka płynie w województwie dolnośląskim. Wypływa z pn.-zach. stoku Pustelnika (575 m n.p.m.) w Masywie Krąglaka w Górach Wałbrzyskich w okolicach Domanowa, lecz źródła licznych potoków np. Sadówki, które zasilają jej początkowy bieg są rozsiane na pograniczu Gór Kaczawskich i Pogórza Bolkowskiego. Przepływa przez Bolków i Jawor. W Bolkowie wpada do niej Rochowicka Woda. 
Przy ujściu w okolicach Dunina, płynąc u stóp wysokiej na około 18–23 m ponad lustrem rzeki, stromizny Płaskowyżu Janowickiego, rzeka ma około 10 m szerokości i 0,5 m głębokości. Obfitość wody w rzece jest wynikiem wpadania do niej licznych potoków Sadówki, Nysy Małej, Paszówki, Jawornika, które mają swe źródła w lasach Pogórza Kaczawskiego. W okolicach ujścia występuje jedyne w Polsce eksploatowane złoże haloizytu.
Historia.
Rzeka odegrała dużą rolę w bitwie nad Kaczawą. Wysoki poziom wody utrudniał francuskim wojskom przedostanie się na wschodni brzeg Nysy. Wartki nurt porywał wozy z zaopatrzeniem, żołnierzy, konie a nawet całe armaty. Po bitwie, wycofując się, Francuzi, stłoczeni na jedynym w okolicy moście nad Nysą w Krajowie, zostali zmasakrowani przez śląską konnicę wroga. Żołnierze, którym nie udało się przejść na drugi brzeg, uciekali przed kawalerią do rzeki, próbując ją przepłynąć, Nysa jednak wtedy była bardzo wartka i głęboka, więc większość ludzi utonęła.
W latach 1974–1978 na rzece utworzono zbiornik retencyjny Słup. W 1997 roku Nysa Szalona w czasie "powodzi tysiąclecia" zalała niektóre tereny położone wzdłuż jej biegu.

</doc>
<doc id="284669" url="https://pl.wikipedia.org/wiki?curid=284669" title="Kolej Bajkalsko-Amurska">
Kolej Bajkalsko-Amurska

Kolej Bajkalsko-Amurska (ros.: Байкало-Амурская магистраль – Bajkało-Amurskaja magistral, BAM) – linia kolejowa w Rosji, przechodząca przez wschodnią Syberię i rosyjski Daleki Wschód.
Linia ma długość 4234 km i biegnie około 680–840 km na północ od Kolei Transsyberyjskiej i równolegle do niej. Została wybudowana jako alternatywa dla linii transsyberyjskiej z powodów strategicznych, szczególnie ze względu na bliskość granicy chińskiej.
Przebieg.
BAM rozpoczyna się w mieście Tajszet odchodząc od Kolei Transsyberyjskiej, przekracza Angarę w Bracku, przekracza Lenę w miejscowości Ust´-Kut, mija Bajkał przy jego północnym krańcu, przechodzi przez Tyndę, przekracza Amur w Komsomolsku nad Amurem, a kończy nad brzegiem Oceanu Spokojnego w mieście Sowiecka Gawań.
Historia.
Odcinek z Tajszetu do Bracka został wybudowany w latach 30. XX w. Większość odcinka dalekowschodniego została zbudowana w latach 1944–1946 przez więźniów gułagów, głównie niemieckich i japońskich jeńców wojennych. Uważa się, że w czasie budowy zmarło ich około 150 tysięcy. Po śmierci Józefa Stalina w 1953 roku budowa praktycznie ustała na dwadzieścia lat. W marcu 1974 roku Leonid Breżniew ogłosił, że budowa BAM jest wielkim wyzwaniem dla Komsomołu.
We wrześniu 1984 roku zostały połączone ze sobą części wschodnia i zachodnia. Zachodnie media nie uczestniczyły w tym historycznym wydarzeniu, aby władze radzieckie nie musiały odpowiadać na niewygodne pytania dotyczące funkcjonalności linii i warunków pracy robotników. W rzeczywistości w tym czasie jedynie jedna trzecia linii w pełni funkcjonowała, a praca przymusowa była szeroko stosowana.
Budowa linii została ukończona w 2003 r.

</doc>
<doc id="284670" url="https://pl.wikipedia.org/wiki?curid=284670" title="Syderyt">
Syderyt

Syderyt – minerał z gromady węglanów, pospolity i szeroko rozpowszechniony.
Nazwa tego minerału pochodzi od ‘żelazo’, gdyż głównym jego składnikiem jest ten właśnie pierwiastek. Pierwotna nazwa – "sferosyderyt" (J.F.L. Hausmann, 1813), skrócona została następnie do syderytu.
Właściwości.
Tworzy kryształy o pokroju izometrycznym, tabliczkowym i słupkowym. Zazwyczaj przyjmuje postać romboedrów i skalenoedrów. Niekiedy występują zbliźniaczenia. Występuje też w skupieniach ziemistych, zbitych, ziarnistych, nerkowatych, kulistych. Tworzy naskorupienia i żyły. Jest izostrukturalny z kalcytem, magnezytem i rodochrozytem.
Występowanie.
Jest częstym składnikiem żył kruszcowych. Powszechnie tworzy się w wodnym, beztlenowym środowisku. Krystalizuje w środowiskach redukcyjnych w niskich temperaturach. Osadza się także na szelfach kontynentalnych. Powstaje w jeziorach klimatu umiarkowanego.
Miejsca występowania: Australia – Brooken Hill, Nowa Południowa Walia, Austria – Eisenerz, Erzberg, Karyntia, Niemcy – Nadrenia, Harz, Schwarzwald, Las Turynski, Wielka Brytania – Kornwalia, Hiszpania – Somorrosto, Bilbao, Rosja – Ural, Zabajkale, USA.
W Polsce – w rejonie Łęczycy, Częstochowy, Kłobucka (Częstochowski Obszar Rudonośny), Wielunia, w Górach Świętokrzyskich, na fliszu karpackim.
Zastosowanie.
Wykorzystywany głównie jako ruda żelaza (zawiera 47,98% Fe), czasami jako kamień jubilerski.

</doc>
<doc id="284674" url="https://pl.wikipedia.org/wiki?curid=284674" title="Lacrimosa (zespół muzyczny)">
Lacrimosa (zespół muzyczny)

Lacrimosa – szwajcarska grupa muzyczna powstała w 1990 roku z inicjatywy niemieckiego multiinstrumentalisty i wokalisty Tilo Wolffa. Zespół początkowo w swej twórczości prezentował muzykę z gatunku dark wave, na przestrzeni lat zmieniając styl i nawiązując do takich gatunków jak rock gotycki, gothic metal, metal symfoniczny oraz muzyka poważna. Pierwsze wydawnictwo grupy "Clamor" ukazało się jeszcze w 1990 roku jako solowy album Wolffa.
Nazwa projektu nawiązuje do utworu przedostatniej części sekwencji z Requiem d-moll (KV 626) autorstwa Wolfganga Amadeusa Mozarta, zatytułowanej „Lacrimosa” co oznacza „pełna łez”, „opłakana”, „żałosna”. W 1991 roku Wolff założył własną wytwórnię płytową "Hall of Sermon", która wydaje wszystkie wydawnictwa grupy, a także jego projektu solowego o nazwie Snakeskin. W roku 1994 do zespołu dołączyła fińska wokalistka i instrumentalistka Anne Nurmi, współzałożycielka grupy muzycznej Two Witches towarzyszącej jako support zespołowi Lacrimosa w trasie koncertowej promującej płytę "Satura".
Choć Lacrimosa jest duetem, podczas tras koncertowych oraz nagrań studyjnych towarzyszą mu również muzycy nie związani zeń na stałe. W logo zespołu widnieje arlekin. Wszystkie dotychczasowe okładki albumów stworzone zostały przez Stelio Diamantopoulosa.
Historia.
Lacrimosa powstała w 1990 roku z inicjatwy Tilo Wolffa, który wcześniej publikował wiersze w niemieckich czasopismach muzycznych. Tego samego roku wydał kasetę zatytułowaną "Clamor", na której znalazły się dwa utwory: „Seele in Not” oraz „Requiem”. Choć był to dopiero początek kariery Lacrimosy, debiut uzyskał pozytywne recenzje. Aby zapewnić sobie całkowitą niezależność i twórczą wolność w dalszej pracy, w 1991 roku Wolff założył własną wytwórnię muzyczną Hall of Sermon. Początkowo Lacrimosa była solowym projektem Tilo Wolffa, wspieranego przez muzyków sesyjnych. Również w 1991 roku ukazał się pierwszy album pt. "Angst". W 1992 roku na rynku ukazał się drugi album Lacrimosy: "Einsamkeit", a wraz z nim pierwsza innowacja w brzmieniu – zastosowanie gitary elektrycznej.
W 1993 roku Lacrimosa wydała kolejny album: "Satura". Płyta była promowana podczas koncertów w Niemczech, które wspomagała fińska grupa Two Witches do której należała keyboardzistka Anne Nurmi. Wkrótce potem Wolff zaprosił Nurmi do współpracy. Pierwszy raz Anne zaśpiewała w utworze „Schakal”, zwiastującym następny album Lacrimosy. W 1995 roku ukazał się album "Inferno" zrealizowany z udziałem Barmbek Symphony Orchestra. W 1997 roku zespół wydał piąty w swym dorobku studyjny album "Stille". Po premierze Lacrimosa ruszyła w dużą trasę, odwiedzając m.in. Meksyk oraz Francję. Zapisem tego wydarzenia było wydane w 1998 roku pierwsze wydawnictwo koncertowe "Live".
Do realizacji płyty "Elodia" z 1999 roku Lacrimosa zaprosiła Londyńską Orkiestrę Symfoniczną, a także muzyków z hamburskiej Staatsoper oraz chór The Rosenberg Ensemble. Tę gotycko-metalową operę w 3 aktach stworzyło ponad 180 osób a całość jest konceptem opowiadającym o gasnącej miłości i wierze w jej odrodzenie. W 2000 roku Lacrimosa obchodziła swoje dziesiąte urodziny. Z tej okazji wydano DVD "The Live History", stanowiące pełną historię zespołu w koncertowym skrócie. W roku 2001 zespół zarejestrował nowy materiał zatytułowany "Fassade". Wkrótce po premierze grupa udała się w trasę koncertową, odwiedzając w ramach promocji m.in. Amerykę Południową.
Następny album "Echos" ukazał się dwa lata później. Kolejną płytą w dorobku zespołu była "Lichtgestalt" z roku 2005, której motywem przewodnim była ponownie miłość. Do prac nad "Lichtgestalt" Wolff zaangażował białoruską Victor Smolski Symphonic Orchestra. Efektem współpracy były m.in. takie utwory jak „Hohelied der Liebe” czy „Nachtschatten”. Również w 2005 roku ukazało się DVD "Musikkurzfilme". Była to kompilacja teledysków z całej twórczości Lacrimosy, od "Satury" do "Lichtgestalt". Na płycie – oprócz dodatkowych materiałów filmowych ukazujących powstawanie wybranych teledysków – ukazała się również zapowiedź filmu o pracy zespołu, zatytułowanego "Lichtjahre". Film ten miał swą premierę 29 czerwca 2007 roku. Stanowi filmowy zapis, pokazujący wszystkie najważniejsze wydarzenia ostatnich lat, wywiady z fanami i członkami zespołu. Wraz z nim pojawiły się: wydawnictwo koncertowe Lacrimosy, będące ścieżką dźwiękową do filmu oraz limitowana edycja tejże płyty z dwoma dodatkowymi utworami: „Siehst du mich im Licht?” i „The Last Millennium”.
Na początku 2009 roku, Lacrimosa zapowiedziała powstanie dziesiątego już albumu studyjnego. Płyta, której premiera miała miejsce 8 maja 2009 roku została wydana nakładem Hall of Sermon pt. "Sehnsucht". W jednym z najnowszych wywiadów Tilo zwierzył się dziennikarzom, iż motywacją do skomponowania piosenek z tego krążka były różnego rodzaju emocje, które targały nim przez ostatnie lata. W 2010 roku, z okazji 20-lecia istnienia zespołu, wydana została nowa płyta pt. "Schattenspiel" ("Gra cieni"). Na dwóch płytach znajduje się 18 niepublikowanych wcześniej utworów. W 2012 zespół wydał nowy album, "Revolution", który ukazał się 7 września.

</doc>
<doc id="284683" url="https://pl.wikipedia.org/wiki?curid=284683" title="Jerzy Choroba">
Jerzy Choroba

Jerzy Choroba (ur. 26 listopada 1949 roku w Siemianowicach Śląskich), polski hokeista na trawie, olimpijczyk.
Życiorys.
Syn Wilhelma i Małgorzaty z domu Rollnik, uzyskał zawód ślusarza i pracował w Hucie "Jedność" w Siemianowicach. W latach 1966-1983 uprawiał hokej na trawie jako zawodnik HKS Siemianowiczanki; był obrońcą, grał też na pomocy. W latach 1971-1975 rozegrał 34 mecze w reprezentacji narodowej, m.in. w jednym meczu turnieju olimpijskiego w Monachium (1972); Polska pokonała w tym meczu Meksyk 3:0, a ostatecznie w turnieju zajęła 11. miejsce.
Otrzymał odznakę "Mistrz Sportu". W 1990 roku zamieszkał w RFN.

</doc>
<doc id="284688" url="https://pl.wikipedia.org/wiki?curid=284688" title="Miodowe lata">
Miodowe lata

Miodowe lata (jesienią 2004 jako Całkiem nowe lata miodowe) – polski serial komediowy emitowany na antenie telewizji Polsat od 13 października 1998 roku do 25 grudnia 2004 roku, oparty na amerykańskim oryginale zatytułowanym "The Honeymooners" i "Jackie Gleason Show".
Odcinki serialu nagrywane były w Teatrze Żydowskim w Warszawie, na obrotowej scenie, dzięki której możliwa była szybka zmiana scenografii pomiędzy scenami.
W skład serialu wchodzą zarówno adaptacje oryginalnych, amerykańskich scenariuszy ("The Honeymooners – Classic 39": odcinki 1, 3–32, 34–35, 37–39, 46, 50, "The Honeymooners – The Lost Episodes": 2, 33, 36, 41–42, 44, 47–49, 51–54, 56–57, 59–60, 70–71, 74, 78–80, 83–84, 90), jak i odcinki autorskie (pozostałe).
Serial doczekał się 17–odcinkowej kontynuacji serialu pod tytułem "Całkiem nowe lata miodowe", która została wyemitowana jesienią 2004 roku, w nieco zmienionej konwencji.
Fabuła.
Miodowe lata.
Serial przedstawia perypetie dwóch zaprzyjaźnionych małżeństw, mieszkających w kamienicy mieszczącej się przy ulicy Wolskiej 33 na Woli w Warszawie.
Motorniczy tramwaju nr 18 Karol Krawczyk (Cezary Żak) i pracujący w miejskiej kanalizacji Tadeusz Norek (Artur Barciś) są zaprzyjaźnionymi żonatymi mężczyznami po trzydziestce. Mimo kłopotów są wielkimi optymistami. Nie ustają w poszukiwaniu sposobów na zarobienie fortuny, co prowadzi do różnych perypetii. Obaj są infantylni, lekko nierozgarnięci i niezamożni. Pomimo wielu konfliktów obaj nie mogą bez siebie żyć. Ich żony – Alina Krawczyk (Agnieszka Pilaszewska, Katarzyna Żak) i Danuta Norek (Dorota Chotecka) – wprawdzie twardo stąpają po ziemi, ale nie są w stanie powstrzymać mężów przed kolejnymi szaleństwami. Karol, mimo przeciwności, stara się realizować swoje „genialne pomysły”.
Całkiem nowe lata miodowe.
Krawczykowie i Norkowie sprzedali swoje mieszkania na Woli i przeprowadzili się do domów bliźniaczych w Radości w dzielnicy Wawer. Panowie myślą o zmianie pracy, a panie oczekują potomków. Tak jak w "Miodowych latach", obydwaj mężczyźni mają głowy pełne pomysłów na ulepszenie swego życia, jednak nie zawsze kończy się to pomyślnie. W dodatku muszą troskliwie opiekować się ciężarnymi żonami, które niebawem mają urodzić dzieci. Te właśnie założyły firmę szwacką „Bejbuś”
W ostatnim – siedemnastym – odcinku serialu, Alinie i Karolowi urodziła się córeczka, a Danucie i Tadeuszowi urodził się syn.
Oprawa graficzna i dźwiękowa.
Czołówka serialu przedstawia kierującego tramwajem (13N nr 494+569) linii 18 Karola Krawczyka, który rzuca Tadeuszowi Norkowi kanapkę do otworu kanalizacyjnego. Następne ujęcia pokazują ich żony oraz kabinę motorniczego. Wszyscy główni bohaterowie spotykają się, a następnie wracają do domu. Całości towarzyszy muzyka z katarynki (była charakterystycznym elementem produkcji) – serialowe postacie bardzo często nuciły lub gwizdały melodię z czołówki. W odcinkach nieadaptowanych (polskiego autorstwa) w scenie rozmowy dwóch głównych bohaterów w tramwaju pojawia się plansza z autorami scenariusza. Brakuje jej natomiast w odcinkach adaptowanych, w których odpowiednia informacja znajduje się w napisach końcowych. 
Czołówka zmieniła się trzy razy – w odcinku 41 (do nazwiska Agnieszki Pilaszewskiej dodano drugie, „Maciejewska”), 94 (usunięto „Agnieszka Pilaszewska-Maciejewska”, choć to samo imię i nazwisko powróciło w 95) i 96 (Pilaszewska została zastąpiona na klatkach filmowych przez Katarzynę Żak). Czołówka serialu "Całkiem nowe lata miodowe" była emitowana w odcinkach od 1 do 17, po czym wprowadzono to, co się wydarzyło w poprzednim odcinku.
Każdy odcinek serialu (od odcinka 23 – „Smak wolności”) podzielony był na trzy części. Na początku drugiej i trzeciej pojawiał się specjalny kadr – na nim napis „Miodowe lata”, tytuł odcinka oraz numer danej części. Na końcu części pierwszej i drugiej w prawym dolnym rogu ostatniego kadru znajdował się napis „koniec cz. I” lub „koniec cz. II”, z wyjątkiem odcinków: 24, 25, 29, 30, 34 i 39. Z kolei każdy odcinek serialu "Całkiem nowe lata miodowe" podzielony był na dwa części. Tylko na początku drugiej pojawiał się specjalny kadr – na nim napis „Całkiem nowe lata miodowe”, tytuł odcinka oraz numer danej części. Tylko na końcu części pierwszej w prawym dolnym rogu ostatniego kadru znajdował się napis „koniec cz. I”.
Ostatnia scena czołówki (w której główni bohaterowie wchodzą do klatki) była kręcona w kamienicy pod adresem Aleje Jerozolimskie 99.
Oglądalność.
Początkowe odcinki serialu oglądało 7 mln widzów. Ostatni odcinek obejrzało ponad 5,7 miliona osób.

</doc>
<doc id="284693" url="https://pl.wikipedia.org/wiki?curid=284693" title="Aeba">
Aeba

Aeba – niemiecki zespół grający black metal. Grupa została założona 1995 roku w okolicach Kilonii.

</doc>
<doc id="284698" url="https://pl.wikipedia.org/wiki?curid=284698" title="Drużynowy">
Drużynowy

Drużynowy - harcerz (najlepiej instruktor), stojący na czele drużyny harcerskiej lub gromady zuchowej. Kieruje on działalnością swojej jednostki. Jest odpowiedzialny za wychowywanie jej członków w duchu harcerskich ideałów, zgodnie z kanonami metody harcerskiej.
Harcerstwo.
Drużynowy - instruktor harcerski lub wędrownik kierujący podstawową jednostką organizacyjną w harcerstwie, taką jak gromada i drużyna. Powinien być przeszkolony do pełnienia tej funkcji czyli ukończyć kurs drużynowych. Nie może mieć też mniej niż 16 lat. 
Oznaczeniem funkcji jest sznur funkcyjny koloru granatowego noszony spod ramienia.
Związek Strzelecki.
Drużynowy - stopień młodszego podoficera w Związku Strzeleckim.
Inne jednostki.
Istnieją również drużyny, w których kierujący nosi inną nazwę niż drużynowy. Są to np.:

</doc>
<doc id="284703" url="https://pl.wikipedia.org/wiki?curid=284703" title="Białczańska Przełęcz">
Białczańska Przełęcz

Białczańska Przełęcz (, , , 2024 m) – przełęcz w Tatrach Wysokich znajdująca się w Żabiej Grani na granicy polsko-słowackiej. Znajduje się mniej więcej w połowie odległości pomiędzy Żabim Szczytem Niżnim a Żabim Mnichem i jest najniższym punktem tego odcinka grani. Na północ od Białczańskiej Przełęczy w kierunku Żabiego Szczytu Niżniego znajdują się Owcze Turniczki (ok. 2040 m), na południe Białczańska Kopka (ok. 2045 m).
Dawniej podawano, że Białczańska Przełęcz ma dwa siodła rozdzielone Białczańską Kopką. Maciej Pawlikowski w pracy „Żabi Mnich od wschodu” dla siodła południowego zaproponował nazwę Pośrednia Białczańska Przełęcz i nazwę tę podtrzymuje Władysław Cywiński w 7 tomie przewodnika "Tatry. Grań Żabiego". Tak więc obecnie przełęcz ta ma tylko jedno siodło między Owczymi Turniczkami i Białczańską Kopką. Pedantyczni zwolennicy dokładności uważają, że skoro jest Wyżnia i Pośrednia Białczańska Przełęcz, to logicznie ta trzecia i najniższa z "białczańskich" przełęczy powinna się nazywać Niżnią Białczańską Przełęczą, W. Cywiński preferuje jednak nazwę tradycyjną – Białczańska Przełęcz.
Białczańska Przełęcz to szerokie i trawiaste siodło. Na wschód, do słowackiej Doliny Żabiej Białczańskiej opada z niej łagodny stok o jednolitym nachyleniu. Porastają go płaty kosodrzewiny, trawki, a gdzieniegdzie są skaliste ścianki i płytkie żlebki. Najwybitniejszą skalną formacją jest Żabia Kazalnica. Na zachód (na polską stronę) do Czarnostawiańskiego Kotła opada z Białczańskiej Przełęczy Białczański Żleb.
Taternictwo.
Przejście przez przełęcz należało do łatwych połączeń Doliny Rybiego Potoku z Doliną Żabich Stawów Białczańskich. Przełęcz była znana od dawna juhasom i koźlarzom, a później turystom. Pierwsze odnotowane przejścia turystyczne: Edward Walery Janczewski, 25 lipca 1909 r. Pierwsze przejście zimowe: Jan Alfred Szczepański, 28 stycznia 1925 r.
Przez przełęcz nie prowadzi żaden szlak turystyczny. Wejście na przełęcz z dna Doliny Żabiej Białczańskiej jest łatwe dowolną drogą (trudność 0 w skali tatrzańskiej). Słowackie stoki jednak to zamknięty obszar ochrony ścisłej Tatrzańskiego Parku Narodowego. Dla taterników dozwolone jest wejście na przełęcz tylko od strony polskiej.

</doc>
<doc id="284704" url="https://pl.wikipedia.org/wiki?curid=284704" title="Aleksander Ciążyński">
Aleksander Ciążyński

Aleksander Ciążyński (ur. 30 kwietnia 1945 w Gnieźnie, zm. 11 listopada 2021) – polski hokeista na trawie, olimpijczyk.
Życiorys.
Syn Henryka i Emilii Wójcik, ukończył szkołę zawodową w Gnieźnie, uzyskując zawód ślusarza-tokarza. Hokej na trawie uprawiał w klubach z Gniezna – Sparcie i Stelli (1974 mistrz Polski ze Stellą), przez pewien czas – w czasie służby wojskowej – bronił barw WKS Grunwald Poznań (mistrz Polski 1966). W latach 1962–1972 wystąpił w 30 meczach reprezentacji narodowej. Brał udział m.in. w mistrzostwach Europy w 1970 oraz w igrzyskach olimpijskich w Monachium (1972). W turnieju olimpijskim reprezentacja Polski zajęła 11. miejsce.
Na boisku występował na pozycji napastnika, wyróżniał się dobrą techniką. Żonaty (żona Ewa Wysocka), ma czworo dzieci (córki Katarzynę, ur. 1973 i Magdalenę, ur. 1978; synów Michała, ur. 1982 i Karola, ur. 1985). Hokej uprawiał również jego brat Jerzy.

</doc>
<doc id="284706" url="https://pl.wikipedia.org/wiki?curid=284706" title="Żabie Wrótka">
Żabie Wrótka

Żabie Wrótka, dawniej Przełączka pod Żabim Mnichem (, , , ok. 2085 m) – głęboko wcięta przełęcz w Żabiej Grani w Tatrach Wysokich. Znajduje się na granicy polsko-słowackiej, pomiędzy Zadnią Białczańską Basztą (ok. 2105 m) na północy, a Skrajnym Żabim Zębem na południu. Na zachodnią (polską) stronę opada z przełęczy głęboko wcięty żleb przecinający Białczański Upłaz, przez taterników nazywany Żlebem Żabich Wrótek. Żlebem tym prowadzi jedna z najłatwiejszych dróg wejściowych na Żabiego Mnicha. Na wschodnią (słowacką) stronę, do Doliny Żabich Stawów Białczańskich opada z przełęczy 30-metrowej wysokości kominek. Poniżej niego znajduje się Białczańska Ławka.
Jest ogromna dysproporcja w popularności taternickiej na wschodnich i zachodnich ścianach Żabiej Grani. Ściany zachodnie to popularny rejon wspinaczkowy, pokryty gęstą siecią dróg wspinaczkowych. Ściany wschodnie są praktycznie nieznane. Władysław Cywiński w 7 tomie przewodnika "Grań Żabiego" pisze: "nie spotkałem nikogo, kto wiedziałby czy z Żabich Wrótek da się zejść na tamtą stronę". Obecnie cała Dolina Żabich Stawów Białczańskich to dla taterników i turystów zamknięty obszar ochrony ścisłej.

</doc>
<doc id="284708" url="https://pl.wikipedia.org/wiki?curid=284708" title="Białczańska Przełęcz Wyżnia">
Białczańska Przełęcz Wyżnia

Białczańska Przełęcz Wyżnia (, , , 2085 m) – dwusiodłowa przełęcz w Żabiej Grani ("Žabí hrebeň") w Tatrach Wysokich. Rozdzielona jest przez dziesięciometrowej wysokości Białowodzką Turniczkę ("Bielovodská vežička", 2095 m n.p.m.). Siodła leżą nieomal na tej samej wysokości (północne, główne siodło jest nieco niższe). Pomiędzy siodłami można łatwo przemieścić się po wschodniej stronie turniczki.
Białczańska Przełęcz Wyżnia znajduje się pomiędzy wierzchołkami Żabiego Szczytu Wyżniego ("Veľký Žabí štít", 2259 m) a Żabim Mnichem ("Žabí Mních", 2146 m). Bardzo rzadko jest dla taterników celem samym w sobie. Jest używana głównie jako najłatwiejsza droga zejściowa z tych szczytów. Prowadzi przez nią także najkrótsza droga z Morskiego Oka pod Galerię Gankową i inne cele wspinaczkowe w Dolinie Ciężkiej, jednakże po słowackiej stronie jest to zamknięty dla turystów i taterników obszar ochrony ścisłej Bielovodská dolina (zakaz przejścia).
Przez Białczańską Przełęcz Wyżnią przebiega granica polsko-słowacka. Na polską stronę (na południowy zachód) opada z przełęczy Wyżni Białczański Żleb. Prowadzi nim znad Czarnego Stawu pod Rysami popularna taternicka ścieżka. Jest tak często używana, że występuje na niej zjawisko zwane "erozją taternicką". Na słowacką stronę, do Doliny Żabiej Białczańskiej opada z przełęczy głęboko wcięty i wąski Białczański Kanion.
Drogi wspinaczkowe.
Najłatwiejsze wejście na Wyżnią Białczańską Przełęcz prowadzi znad Czarnego Stawu poprzez Owczy Uplaz, Białczański Upłaz i górną częścią Wyżniego Białczańskiego Żlebu. Jest jednak tak okrężne, że praktycznie nigdy nie używane. Standardowo taternicy wychodzą znad Czarnego Stawu na przełęcz Wyżnim Białczańskim Żlebem (droga nr 3).
Historia zdobycia.
Wejście na przełęcz znane było od dawna juhasom i koźlarzom. Jej nazwa pochodzi zapewne od położonej na północny wschód od niej Doliny Żabich Stawów Białczańskich.
Pierwsze odnotowane wejścia turystyczne:

</doc>
<doc id="284712" url="https://pl.wikipedia.org/wiki?curid=284712" title="Śródmieście (Rzeszów)">
Śródmieście (Rzeszów)

Śródmieście – część Rzeszowa, dzielnica niestanowiąca jednostki pomocniczej gminy, w której znajduje się większość najważniejszych instytucji. Swym zasięgiem obejmuje część miasta ograniczoną:
W Śródmieściu zachowała się średniowieczna architektura. Najstarszym budynkiem jest murowany kościół parafialny pod wezwaniem św. Wojciecha i Stanisława (XV wiek), potocznie zwany Farą oraz podziemia miejskie, które powstały w XVI wieku jakie składy kupieckie (w późniejszym czasie znacznie rozbudowane).

</doc>
<doc id="284713" url="https://pl.wikipedia.org/wiki?curid=284713" title="Fei Junlong">
Fei Junlong

Fei Junlong (chin. upr. 费俊龙; trad. chin. 費俊龍, ur. 5 maja 1965 w Suzhou w prowincji Jiangsu) – pułkownik lotnictwa, chiński astronauta.
Wykształcenie i służba wojskowa.
Później został absolwentem Wyższej Szkoły Lotniczej nr 1 w Changchun oraz Wyższej Szkoły Instruktorów Lotnictwa. Wszystkie uczelnie ukończył z bardzo dobrymi wynikami. Został jednym z najlepszych chińskich pilotów. W armii pilotował myśliwce, był instruktorem lotnictwa i inspektorem lotniczym. Jako inspektor uczestniczył w wyjaśnianiu przyczyn wielu wypadków lotniczych.
Loty kosmiczne.
Start do misji Shenzhou 6 nastąpił 12 października 2005 z kosmodromu Jiuquan. Fei był dowódcą załogi. Funkcję pilota pełnił natomiast Nie Haisheng. Po blisko 10 minutach pojazd kosmiczny wszedł na orbitę wokółziemską. Po wykonaniu manewru podniesienia orbity kosmonauci otworzyli właz przejściowy do modułu orbitalnego i dokonali jego inspekcji. Dopiero później obaj zdjęli skafandry. Podczas lotu obaj kosmonauci testowali wyposażenie swojego statku, prowadzili badania medyczne oraz szereg bliżej nieokreślonych eksperymentów. 16 października 2005 statek kosmiczny Shenzhou 6 pomyślnie wylądował w Chinach na terenie Mongolii Wewnętrznej.

</doc>
<doc id="284714" url="https://pl.wikipedia.org/wiki?curid=284714" title="Tomasz Cichy">
Tomasz Cichy

Tomasz Cichy (ur. 30 lipca 1976 w Poznaniu), polski hokeista na trawie, olimpijczyk.
Pochodzi ze sportowej rodziny - jego ojciec Marek przez kilkanaście lat prowadził męską reprezentację w hokeju na trawie i działa w Polskim Związku Hokeja na Trawie, matka Renata z domu Rennert ukończyła poznańską Akademię Wychowania Fizycznego i po studiach prowadziła na tej uczelni zajęcia z wychowania fizycznego. Tomasz Cichy ukończył Zespół Szkół Handlowych w Poznaniu (1995), później podjął studia w Wyższej Szkole Komunikacji i Zarządzania.
W latach 1995-2000 wystąpił w 69 meczach reprezentacji narodowej, m.in. w mistrzostwach Europy (1999) i igrzyskach olimpijskich w Sydney (2000); strzelił w spotkaniach kadry 3 bramki. Gra na pozycji obrońcy. Reprezentuje barwy KS Pocztowiec Poznań, był mistrzem Polski na otwartym sezonie (1995, 1998) i w hali (2002).
Obecnie pełni funkcję kierownika reprezentacji Polski do lat 21. W styczniu wraz z kadrą wywalczył w Wiedniu Halowe Mistrzostwo Europy do lat 21.

</doc>
<doc id="284715" url="https://pl.wikipedia.org/wiki?curid=284715" title="Zapalenie przyzębia">
Zapalenie przyzębia

Zapalenie przyzębia (łac. "periodontitis"), potocznie nazywane paradontozą, paradentozą oraz (niepoprawnie) parodontozą – choroba infekcyjna tkanek przyzębia (→ "parodont"), prowadząca w skrajnych przypadkach do rozchwiania i utraty zębów. W polskiej systematyce jedna z chorób przyzębia (periodontopatii).
Etiologia.
Przyczyną większości przypadków zapalenia przyzębia są bakterie płytki nazębnej i kamienia nazębnego, gromadzące się na powierzchni zębów jako rezultat niedostatecznej higieny przyzębia. Mogą one penetrować w głąb szczelin dziąsłowych (obszar między brzegiem dziąsła a szkliwem zęba) i tworzyć kieszenie patologiczne, a w efekcie – powodować zanik kości i rozchwianie zębów. Pewną rolę odgrywają również mechanizmy immunologiczne gospodarza, a w związku z tym czynniki genetyczne. W przypadku wydolnego systemu immunologicznego danego organizmu ryzyko zapalenia przyzębia jest mniejsze, nawet pomimo ewentualnego przewlekłego zapalenia dziąseł.
Patogeny przyzębne.
Decydującym o wystąpieniu oraz niekiedy determinującym postać zapalenia przyzębia czynnikiem etiologicznym jest obecność i patogenność płytki bakteryjnej. Z kieszonek przyzębnych wyizolowano około 500 szczepów bakterii, z których zaledwie kilka gatunków zostało jednoznacznie powiązanych z występowaniem i progresją zapaleń przyzębia. Większość zidentyfikowanych szczepów są to saprofity jamy ustnej, które w sprzyjających dla siebie warunkach mogą wykazywać patogenność dla tkanek przyzębia. Wśród bakterii związanych z zapaleniem przyzębia dominują Gram-ujemne beztlenowe pałeczki, którym w skolonizowanej przez nie kieszonce przyzębnej towarzyszą również Gram-dodatnie fakultatywne i beztlenowe ziarniaki i pałeczki oraz Gram-ujemne fakultatywne pałeczki. Oprócz wyżej wymienionych, w kieszonce występować mogą mikroorganizmy potencjalnie ją nadkażające (m.in. Gram-ujemne pałeczki jelitowe, Pseudomonas, gronkowce, drożdżaki).
Związek pomiędzy patogenami przyzębnymi i zapaleniem przyzębia:
Objawy.
Pierwsze objawy zapalenia przyzębia to obnażanie szyjek zębów przy jednoczesnym zapaleniu dziąseł. Przebieg choroby charakteryzuje się sukcesywną utratą kości wyrostka zębodołowego, a przez to utratą aparatu wieszadłowego zęba. W ostrych stanach zapalnych pojawia się ból i krwawienie dziąseł. Zapalenia przyzębia występują częściej u osób powyżej 35. roku życia oraz u palaczy papierosów.
Najczęstsze objawy paradontozy to:
Leczenie.
W łagodnej postaci paradontozy, by zahamować postępowanie choroby, wystarczy systematyczne usuwanie kamienia nazębnego, przestrzeganie higieny jamy ustnej, korekta nieprawidłowo wykonanych wypełnień bądź wykonanie uzupełnień protetycznych jak protezy, mosty, korony w przypadku braków zębowych. 
Postać umiarkowana i ciężka oprócz wyżej wymienionych punktów leczenia często wymaga przeprowadzania dodatkowo kiretażu (zabiegu oczyszczania powierzchni korzenia) wraz z uzupełnieniem ubytków kostnych preparatami kościozastępczymi.
Antybiotyki w leczeniu zapalenia przyzębia.
Nie zaleca się rutynowego stosowania antybiotykoterapii w leczeniu zapalenia przyzębia i tkanek okołowszczepowych u pacjentów immunokompetentnych (bez deficytu immunologicznego); podstawowe znaczenie w leczeniu periodontologicznym ma terapia mechaniczna, która polega na usunięciu złogów nad- i poddziąsłowych oraz wygładzeniu powierzchni korzeni (ang. "scaling and root planing", SRP).
Zaleca się ogólne podanie antybiotyku u pacjentów z ostrymi objawami choroby, takimi jak mnogie ropnie przyzębne oraz martwicze choroby przyzębia przebiegające z objawami ogólnymi (wysoka gorączka, złe samopoczucie, zawroty głowy, odwodnienie lub tachykardia).
Zastosowanie systemowej antybiotykoterapii należy rozważyć także w przypadku braku odpowiedzi na terapię mechaniczną u pacjentów z potwierdzoną infekcją "A. actinomycetemcomitans" i/lub "P. gingivalis" w stadium IV zapalenia przyzębia (wg klasyfikacji chorób przyzębia i tkanek okołowszczepowych z 2017 roku).
Podanie antybiotyku powinno być, jeśli to tylko możliwe, poprzedzone wykonaniem badania mikrobiologicznego z oceną lekowrażliwości periopatogenów.
W przypadku terapii empirycznej w mnogich ropniach przyzębnych zaleca się terapię amoksycyliną z kwasem klawulanowym, w przypadku uczulenia na antybiotyki penicylinowe zaleca się podanie azytromycyny, w tym wskazaniu zaleca się podanie antybiotyku równocześnie z terapią mechaniczną.
W przypadku terapii empirycznej w martwiczych chorobach przyzębia zaleca się stosowanie metronidazolu, w tym wskazaniu zaleca się podanie antybiotyku równocześnie z terapią mechaniczną.
W przypadku terapii empirycznej w IV stadium zapalenia przyzębia zaleca się terapię skojarzoną amoksycyliną (bez kwasu klawulanowego) z metronidazolem. W przypadku uczulenia na antybiotyki penicylinowe zaleca się stosowanie wyłącznie metronidazolu. Pierwsza dawka antybiotyku powinna być przyjęta w dniu zakończenia terapii mechanicznej.

</doc>
<doc id="284716" url="https://pl.wikipedia.org/wiki?curid=284716" title="Parodontoza">
Parodontoza



</doc>
<doc id="284720" url="https://pl.wikipedia.org/wiki?curid=284720" title="Antonio Tarver">
Antonio Tarver

Antonio Deon Tarver (ur. 21 listopada 1968 w Orlando) – amerykański bokser, były zawodowy mistrz świata organizacji WBC, IBF i WBA w kategorii półciężkiej (do 175 funtów), brązowy medalista Igrzysk Olimpijskich w Atlancie w 1996.
Kariera amatorska.
Jest dwukrotnym amatorskim mistrzem Stanów Zjednoczonych w kategorii półciężkiej (1993 i 1995). Zdobył złoty medal na Mistrzostwach Świata w 1995 w Berlinie. Rok później, na igrzyskach olimpijskich w Atlancie, zdobył brązowy medal. W półfinale przegrał z późniejszym złotym medalistą, Wasilijem Żyrowem.
Kariera zawodowa.
Na zawodowstwo przeszedł w lutym 1997. Pierwszej porażki doznał w swojej 17 walce, 23 czerwca 2000 z Erikiem Hardingiem, w pojedynku eliminacyjnym IBF.
25 stycznia 2002 pokonał byłego mistrza świata WBA w kategorii średniej i IBF w kategorii półciężkiej, Reggiego Johnsona. Sześć miesięcy później wygrał przez techniczny nokaut w piątej rundzie w rewanżu z Erikiem Hardingiem.
26 kwietnia 2003 stoczył walkę o wakujące tytuły mistrza świata IBF i WBC. Jego rywalem był Montell Griffin, który już raz (w 1997) był mistrzem świata WBC. Tarver wygrał ten pojedynek jednogłośnie na punkty.
Tarver stracił swój mistrzowski pas już w następnej walce, 8 listopada 2003, przegrywając na punkty decyzją większości z Royem Jonesem Jr.
15 maja 2004 doszło do walki rewanżowej obu pięściarzy. Tym razem lepszy okazał się Tarver, pokonując Jonesa Jr. przez techniczny nokaut już w drugiej rundzie. Tym zwycięstwem Tarver zdobył pasy mistrzowskie WBC i WBA.
Pod koniec 2004 Tarver zrezygnował z pojedynku z oficjalnym pretendentem do tytułu i zdecydował się na walkę z Glenem Johnsonem, mistrzem IBF. W konsekwencji WBA i WBC odebrały mu tytuł mistrza świata. Tak samo w stosunku do Johnsona postąpiła IBF. Do pojedynku doszło 18 grudnia. Zwyciężył Johnson niejednogłośną decyzją na punkty. Tarver zrewanżował się Jamajczykowi w czerwcu następnego roku, wygrywając w powtórzonej walce, także na punkty.
1 października 2005 doszło do trzeciej walki z Jonesem Jr. Po raz drugi lepszy okazał się Tarver (wygrał zdecydowanie na punkty). W 2006 stoczył tylko jeden pojedynek – przegrał na punkty z Bernardem Hopkinsem, byłym mistrzem świata wszystkich czterech największych organizacji bokserskich w kategorii średniej.
9 czerwca 2007 pokonał decyzją większości na punkty boksera z Kosowa, Elvira Muriqi. W drugiej walce w 2007 pokonał przez techniczny nokaut w czwartej rundzie Amerykanina Danny’ego Santiago. 12 kwietnia 2008 pokonał Clintona Woodsa i ponownie zdobył tytuł mistrza świata organizacji IBF. Tytuł stracił 11 października, przegrywając zdecydowanie na punkty pojedynek z Chadem Dawsonem, dodatkowo Tarver w ostatniej, dwunastej rundzie był liczony. 9 maja 2009 stoczył rewanżową walkę z Dawsonem, lecz ponownie przegrał jednogłośnie na punkty.
Po blisko półtora roku powrócił na ring. 15 października 2010 zmierzył się w swoim debiucie w wadze ciężkiej z Nagy Aguilera, Tarver wygrał jednogłośnie na punkty. 20 lipca 2011 przeszedł do wagi junior ciężkiej oraz zmierzył się z Dannym Greenem pokonując go przez poddanie w dziewiątej rundzie zdobywając pas IBO.
2 czerwca 2012 roku Tarver w swojej pierwszej obronie tytułu federacji IBO, zremisował z Lateefem Kayode po dwunastu rundach pojedynku.
14 sierpnia 2015 na gali w Newark w pojedynku w wadze ciężkiej zremisowali 115:113, 113:115 i 114:114 z rodakiem Steve’em Cunninghamem (28-7-1, 13 KO).
Rocky Balboa.
Wystąpił w filmie "Rocky Balboa", gdzie zagrał Masona Dixona, przeciwnika Rocky’ego Balboa.

</doc>
<doc id="284729" url="https://pl.wikipedia.org/wiki?curid=284729" title="Grzegorz Szymański (siatkarz)">
Grzegorz Szymański (siatkarz)

Grzegorz Krzysztof Szymański (ur. 12 lipca 1978 w Ostrowcu Świętokrzyskim) – polski siatkarz, reprezentant kraju.
Obecnie jest komisarzem meczów siatkówki Plusligi.
Mąż Magdaleny oraz ojciec Oliwii i Arkadiusza.
Grzegorz Szymański swoją karierę rozpoczynał w Ostrovii Ostrowiec Świętokrzyski, potem trafił do Szkoły Mistrzostwa Sportowego w Rzeszowie, później grał przez trzy lata w Sosnowcu. Od 2000 roku grał w zespole z Częstochowy (z półrocznym wypożyczeniem do EKS Skry Bełchatów), następnie zaś dla Jastrzębskiego Węgla. Kolejne dwa sezony grał dla AZS-u Olsztyn, następne dwa zaś dla Delecty Bydgoszcz. 27 czerwca 2011 roku podpisał dwuletni kontrakt z AZS-em Politechniką Warszawską.
17 lipca 2013 roku wrócił po 4 latach przerwy do AZS-u Olsztyn.
Pierwszy raz zagrał w seniorskiej reprezentacji pod kierunkiem trenera Ireneusza Mazura w 1998 roku w debiucie Polski w Lidze Światowej, miał wtedy 19 lat. Polska grała w tamtym turnieju z Rosją, Brazylią oraz z Jugosławią. Szymański był zmiennikiem Pawła Papke.
Grzegorz Szymański był jednym ze "Złotych Chłopców Mazura", którzy w 1995 roku zdobyli brązowy medal w mistrzostwach Europy kadetów w Barcelonie, rok później złoty na mistrzostwach Europy juniorów w Izraelu, a w 1997 roku złoty medal na mistrzostwach Świata w Bahrajnie.
Sukcesy klubowe.
Liga polska:
Puchar Challenge:
Sukcesy reprezentacyjne.
Mistrzostwa Europy Kadetów:
Mistrzostwa Europy Juniorów:
Mistrzostwa Świata Juniorów:
Mistrzostwa Świata:

</doc>
<doc id="284741" url="https://pl.wikipedia.org/wiki?curid=284741" title="Angina brzuszna">
Angina brzuszna

Angina brzuszna (łac. "angina abdominalis") – zespół objawów chorobowych, charakteryzujący się silnymi bólami brzusznymi, mającymi charakter nawracający. Należy do chorób niedokrwiennych jelit.
W przypadku występowania zaawansowanej miażdżycy tętnicy krezkowej górnej lub pnia trzewnego dochodzi do przewlekłego niedokrwienia jelit. Objawia się ono silnymi bólami, często występującymi po posiłku. 
Występuje charakterystyczna triada objawów:
Inne dolegliwości to: uczucie szybkiej sytości, szmer naczyniowy słyszalny w nadbrzuszu, nudności, wymioty.
Często te bóle trudne do odróżnienia od bólów występujących w chorobie wieńcowej, jeśli mają charakter nawracający nazywa się "anginą brzuszną". Zwykle niedokrwienie jest przejściowe, martwica występuje u 15% chorych.
Rozpoznanie stawia się na podstawie USG doplerowskiego. W przypadku niejednoznacznego wyniku stosuje się angiografię klasyczną, angio-TK, angio-MR.
Leczenie polega na wykonaniu zabiegów mających przywrócić prawidłowy przepływ przez zmienione naczynia (np. stentowanie, zespolenia omijające naczyń). W pierwszej kolejności stosuje się przezskórne leczenie wewnątrznaczyniowe, dopiero w razie niepowodzenia leczenie operacyjne. Leczenie przezskórne charakteryzuje duża skuteczność i mała ilość powikłań, choć liczba nawrotów jest większa niż po leczeniu operacyjnym.
Leczenie zachowawcze polega na stosowaniu:

</doc>
<doc id="284747" url="https://pl.wikipedia.org/wiki?curid=284747" title="Obed">
Obed

Osoby.
W Biblii występuje kilka osób noszących to imię (z hebrajskiego znaczy 'sługa, usługujący'):

</doc>
<doc id="284751" url="https://pl.wikipedia.org/wiki?curid=284751" title="Zoltán Lajos Bay">
Zoltán Lajos Bay

Zoltán Bay (ur. 24 lipca 1900 w Gyulavári, zm. 4 października 1992 w Waszyngtonie) – węgierski fizyk.
Życiorys.
Jego ojciec zmarł wcześnie (1910), więc Zoltána i jego rodzeństwo musiała wychowywać matka samotnie, żyjąc ze skromnej renty i czynszu za wynajem pokoi studentom. Zoltán uczęszczał do ewangelickiego gimnazjum w Debreczynie, a następnie studiował do 1923 fizykę w Budapeszcie. Po ukończeniu studiów w 1923 rozpoczął pracę naukową jako asystent Isidora Fröhlicha na dziedzinie fizyki teoretycznej i w 1926 obronił doktorat. W tym też roku przeniósł się do Berlina, gdzie początkowo pracował w Instytucie Fizyczno-Technicznym Rzeszy (Physikalisch-Technische Reichsanstalt), a następnie na Uniwersytecie Berlińskim w Instytucie Fizyczno-Chemicznym (Physikalisch-Chemisches Institut).
W 1930 wrócił na Węgry i objął jako profesor katedrę fizyki teoretycznej na Uniwersytecie "Franza Josepha" w Szegedzie. W tym czasie pracował tam również przyszły noblista Albert Szent-Györgyi. Obaj uczeni zapałali do siebie sympatią, która przerodziła się w następnie w długoletnią przyjaźń.
Poprzez kontakt z Lipótem Aschnerem został dyrektorem nowo założonego działu badawczego firmy Tungsram-Werke, gdzie zetknął się z przemysłowo stosowanymi badaniami naukowymi, nie porzucając jednakże pracy na uniwersytecie. W 1944 z dyrektora działu badawczego awansował na dyrektora całej firmy.
W 1942 rozpoczął pracę nad rozwojem techniki radarowej, ta dziedzina przyniosła też największy, naukowy sukces jego życia: 6 lutego 1946 udało mu się odebrać echo radarowe księżyca, był to początek nowej metody badania kosmosu zwanej radarową astronomią.
W 1947 odwiedził USA, gdzie bezowocnie próbowano go przekonać do pozostania na stałe, wrócił na Węgry i w tym samym roku ożenił się z Júlią Herczegh.
W 1948 zdecydował się na opuszczenie Węgier, jego rodzina podążyła i osiadł wraz z rodziną w Ameryce, gdzie objął profesurę na George Washington University (Waszyngton) (6 lat), potem przeniósł się do działu radiofizyki na National Bureau of Standards. Tam zajmował się teorią względności i teorią grawitacji. Wynikiem jego pracy tam była np. nowa definicja metra – wyrażona przy pomocy prędkości światła w próżni, która została przejęta przez międzynarodową komisję miar i wag.
Od 1973 odwiedzał kilkakrotnie Węgry. Po śmierci w 1992 w Waszyngtonie, został zgodnie z jego wolą pochowany w swej rodzinnej wiosce Gyulavári.

</doc>
<doc id="284753" url="https://pl.wikipedia.org/wiki?curid=284753" title="Toczek (biologia)">
Toczek (biologia)

Toczek ("Volvox") – rodzaj zielenicy z rodziny toczkowatych ("Volvocaceae"). Występuje w wodach słodkich. Pojedyncza komórka toczka ma dwie wici i jeden chloroplast (jest podobna do jednokomórkowego "Chlamydomonas").
Organizmy zaliczane do tego rodzaju tworzą cenobia – kuliste kolonie o wielkości 2–3 mm, otoczone galaretowatą glikoproteiną, zbudowane (w zależności od gatunku) z 500 do 50 000 lub nawet 60 000 pojedynczych, ułożonych jednowarstwowo, komórek połączonych ze sobą plazmodesmami. Poszczególne jednokomórkowe osobniki mają jednak ograniczoną autonomię wewnątrz cenobium i wykazują pewną specjalizację (dzielą się na komórki somatyczne oraz gonidia).
W cenobiach rozmnażających się bezpłciowo gonidia tworzą małe „kule potomne” wewnątrz kolonii macierzystych. Cenobia te mogą jednak rozmnażać się także płciowo. Wówczas, zamiast gonidiów, rozwijają one komórki jajowe oraz ruchliwe plemniki. W wyniku zapłodnienia powstaje otorbiona zygota, która opuszcza kolonię macierzystą po jej obumarciu. Takie zygoty rozwijają się zwykle późnym latem i stanowią zimowe przetrwalniki.

</doc>
<doc id="284755" url="https://pl.wikipedia.org/wiki?curid=284755" title="Libertarian Party">
Libertarian Party



</doc>
<doc id="284758" url="https://pl.wikipedia.org/wiki?curid=284758" title="Partia Libertariańska">
Partia Libertariańska



</doc>
<doc id="284761" url="https://pl.wikipedia.org/wiki?curid=284761" title="Bitwa pod Cambrai (1917)">
Bitwa pod Cambrai (1917)

Bitwa pod Cambrai – bitwa stoczona w okolicy Cambrai, miasta we wschodniej Francji, w dniach 20 listopada – 6 grudnia 1917 roku. Okolice tego miasta były w trakcie I wojny światowej miejscem licznych walk. Bitwa przeszła do historii za sprawą użycia po raz pierwszy na dużą skalę broni pancernej ("patrz: Czołgi I wojny światowej").
Kontekst.
Brytyjskie dowództwo wobec niepowodzenia ofensywy we Flandrii zdecydowało się przeprowadzić jeszcze przed końcem roku skuteczny atak w innym miejscu. Wybrano odcinek zajmowany przez 3 Armię brytyjską generała Juliana Bynga. Do przerwania niemieckich pozycji w okolicach Cambrai (zajmowanych przez 2 Armię gen. Georga von der Marwitza) zamierzano użyć 476 czołgów wspieranych przez dwa korpusy piechoty, artylerię i lotnictwo. W wybitą w niemieckiej linii Hindenburga lukę miały wejść dywizje kawalerii i rozwinąć ofensywę na Cambrai i Valenciennes.
Przebieg bitwy.
Natarcie brytyjskie rozpoczęło się rano 20 listopada 1917, krótkim przygotowaniem artyleryjskim. Niemcy zostali zaskoczeni. Pierwszego dnia Brytyjczycy i Kanadyjczycy przełamali obronę niemiecką na całej głębokości i wzięli kilka tysięcy jeńców. Sukces uczczono w Wielkiej Brytanii 23 listopada biciem w dzwony (po raz pierwszy od początku wojny). Tymczasem jednak siła natarcia osłabła, na co się złożyły: ostrożność brytyjskiego dowództwa, uszkodzenia czołgów, zmęczenie piechoty. Wzrastał też opór Niemców, który ostatecznie uniemożliwił Brytyjczykom uzyskanie zamierzonych celów.
Niemcy w tym czasie ściągnęli posiłki i 30 listopada podjęli kontrofensywę, której celem było okrążenie oddziałów brytyjskich walczących pod Cambrai. Skuteczne zastosowanie taktyki infiltracji (oddziały szturmowe) pozwoliło Niemcom wyprzeć przeciwnika ze zdobytych przez niego terenów, ale alianci (wcześniej do walki włączyły się również dywizje francuskie) zdołali się wycofać (od 4 grudnia).
Straty obu stron były wyrównane: Ententa straciła ogółem 44 207 ludzi, Niemcy 36 839. Bitwa nie przyniosła przełomu w wojnie, dowiodła jednak skuteczności broni pancernej użytej masowo, w sprzyjających warunkach terenowych.

</doc>
<doc id="284763" url="https://pl.wikipedia.org/wiki?curid=284763" title="Booz">
Booz

Booz lub Boaz (hebr. בועז) – syn Szalmona i Rachab, mąż Rut.
Jest on jedną z głównych postaci Księgi Rut. Booz był bogatym rolnikiem, kuzynem Noemi, która po stracie męża i obu synów postanowiła powrócić z Moabu do ojczyzny. Towarzyszką Noemi w drodze powrotnej była jedna z synowych, Moabitka Rut. Widząc poświęcenie i pracowitość Rut, Booz najpierw nakazał ludziom pracującym na jego polu zostawiać snopki, które ona mogłaby zbierać, a potem bezpośrednio wręczył jej zboże.
Zgodnie z prawem lewiratu Booz poślubił Rut, nabywając jednocześnie prawo do spadku po Elimelku, mężu Noemi.
Synem Booza i Rut był Obed - ojciec Jessego i zarazem dziadek Dawida, króla Izraela.

</doc>
<doc id="284767" url="https://pl.wikipedia.org/wiki?curid=284767" title="Horyń">
Horyń

Horyń ( "Horyń", "Haryń", "Goryń") – rzeka na Ukrainie i Białorusi, prawy dopływ Prypeci o długości 659 km i powierzchni dorzecza 27 700 km².
Rzeka wypływa ze źródeł położonych pomiędzy Wzgórzami Krzemienieckimi a Woroniakami, płynie przez Wyżynę Wołyńską i Polesie, a do Prypeci uchodzi na północ od miasta Dawidgródek.
Horyń jest żeglowny na odcinku 291 km od ujścia
Główne dopływy:
Ważniejsze miejscowości nad Horyniem: Zasław, Sławuta, Ostróg, Janowa Dolina, Stepań, Dąbrowica, Kołki, Udryck, Rzeczyca, Stolin, Białousza, Dawidgródek.

</doc>
<doc id="284774" url="https://pl.wikipedia.org/wiki?curid=284774" title="Karim">
Karim

Karim (كريم) – imię pochodzenia arabskiego, jest czterdziestym trzecim z „Najpiękniejszych imion Allaha”. Oznacza dosłownie „hojny”.
Znane osoby noszące to imię:

</doc>
<doc id="284775" url="https://pl.wikipedia.org/wiki?curid=284775" title="Barwnik Manevala">
Barwnik Manevala

Barwnik Manevala – roztwór wodny zawierający 5% fenolu, 20% kwasu octowego, 30% chlorku żelaza(II) i 1% fuksyny. Roztwór ten, razem z czerwienią Kongo służy do wykrywania otoczek bakteryjnych metodą pozytywno-negatywną.
Sposób przeprowadzenia testu:
Po przeprowadzeniu tego testu bakterie zabarwiają się na czerwono na skutek wchłonięcia do swojego wnętrza fuksyny, natomiast tło ulega zabarwieniu niebieskiemu na skutek reakcji wolnej czerwieni Kongo z barwnikiem Manevala. Otoczki bakteryjne pozostają niezabarwione.

</doc>
<doc id="284782" url="https://pl.wikipedia.org/wiki?curid=284782" title="Ryszard Szulich">
Ryszard Szulich

Ryszard Szulich (ur. 28 czerwca 1955) – generał brygady Wojska Polskiego.
Jest absolwentem Wyższej Szkoły Oficerskiej Wojsk Obrony Przeciwlotniczej w Koszalinie (1978), Akademii Sztabu Generalnego WP (1990) oraz Studium Podyplomowego na Politechnice Białostockiej (1994).
Jego żołnierski los nierozerwalnie związany jest z 3 Warszawską Brygadą Rakietową Obrony Powietrznej, w której pełnił służbę na kolejnych stanowiskach – od dowódcy plutonu do dowódcy brygady (od 1 lipca 2004). Przed objęciem obowiązków dowódcy brygady był zastępcą szefa Wojsk Obrony Przeciwlotniczej Wojsk Lotniczych i Obrony Powietrznej. 
Odznaczony Krzyżem Kawalerskim Orderu Odrodzenia Polski (2004) i Lotniczym Krzyżem Zasługi (2009).
15 sierpnia 2005 roku Prezydent RP awansował go na generała brygady.

</doc>
<doc id="284783" url="https://pl.wikipedia.org/wiki?curid=284783" title="AEG G.IV">
AEG G.IV

AEG G.IV – niemiecki średni bombowiec okresu I wojny światowej, skonstruowany w wytwórni AEG (Allgemeine Elektrizitäts-Gesellschaft) w 1916.
Historia.
Samolot AEG G.IV był ostatnią seryjną i najliczniejszą odmianą średnich bombowców AEG serii G, której oznaczenie pochodziło od skrótu "GrossKampfflugzeug" („wielki samolot bojowy”). Stanowił on rozwinięcie wcześniejszych modeli AEG G.II i AEG G.III. Główną zmianą w stosunku do G.III było zastosowanie nowych mocniejszych silników 260 KM Mercedes D.IVa zamiast D.IV o mocy 220 KM. Wizualnie samolot wyróżniał się dwułopatowymi śmigłami zamiast czterołopatowych oraz łukowatymi krawędziami spływu lotek. Z 542 bombowców AEG serii G, ponad 400 zbudowano w wersji G.IV.
Oprócz wersji podstawowej G.IV zbudowano także kilka wersji modyfikowanych. W wersji G.IVb rozpiętość płata zwiększono do 24 m. Wersja G.IVk posiadała zamontowane w wysuniętym do przodu i opancerzonym nosie kadłuba 22 mm działko Becker, zaś silniki osłonięto pancernymi płytami. Obydwie wersja posiadały także odmiany z dwupłatowym usterzeniem.
Jedyny zachowany egzemplarz samolotu znajduje się w Kanadyjskim Muzeum Lotnictwa (Canada Aviation Museum). Jest to równocześnie jedyny zachowany do dzisiaj niemiecki dwusilnikowy samolot z okresu I wojny światowej.
Użycie.
Samoloty AEG G.IV weszły na uzbrojenie niemieckiego lotnictwa pod koniec 1916 roku, a pod koniec wojny stanowiły podstawę niemieckiego średniego lotnictwa bombowego bliskiego zasięgu. Określany był jako bombowiec frontowy lub taktyczny. Samoloty te używane były szeroko na froncie zachodnim, zwłaszcza do wsparcia ostatnich niemieckich ofensyw w Pikardii i Flandrii w 1918. Używane były też na innych frontach, m.in. na froncie włoskim, gdzie bombardowały Wenecję i Padwę oraz na froncie rumuńskim. Początkowo samolot wykorzystywano jako bombowiec dzienny i nocny, lecz na skutek rosnącej skuteczności myśliwców, przeniesiono je głównie do operacji nocnych (nosiły wówczas charakterystyczny kamuflaż w sześciokąty w ciemnych kolorach).
Opis techniczny.
Dwusilnikowy dwupłatowiec o konstrukcji drewnianej. Kadłub prostokątny w przekroju, umieszczony na dolnym płacie, górny płat mocowany nad nim za pomocą rozpórek i zastrzałów. Usterzenie klasyczne, pojedyncze. Załoga: 3 ludzi w otwartej kabinie pilotów i otwartych stanowiskach strzeleckich w nosie i na grzbiecie samolotu (w wersjach z podwójnymi sterownicami, 4 ludzi). Bomby podwieszane pod płatem.
Napęd: 2 silniki rzędowe Daimler Mercedes D.IVa o mocy 260 KM zamontowane w gondolach zawieszonych na zastrzałach w komorze płatów, dwułopatowe śmigła ciągnące.

</doc>
<doc id="284785" url="https://pl.wikipedia.org/wiki?curid=284785" title="Desmostyle">
Desmostyle

Desmostyle (†Desmostylia) – rząd wymarłych ssaków spokrewnionych blisko z trąbowcami (Proboscidae) i brzegowcami (Sirenia). Były to ssaki ziemnowodne, o czteropalczastych kończynach z palcami najprawdopodobniej spiętymi błoną pławną i zakończonymi kopytkami.
Żyły w oligocenie i miocenie, niepewne skamieniałości datowane są również na pliocen. Zamieszkiwały wybrzeża Oceanu Spokojnego, chociaż wywodzą się z basenu Morza Tetydy. Najwięcej szczątków przedstawicieli tego rzędu znaleziono na wyspach Japonii, na Kamczatce i w Kalifornii.
Niewyjaśniona została dotychczas mechanika ich poruszania. Charakterystyczna dla tej grupy jest budowa zębów, wskazująca na odżywianie się wodną roślinnością przybrzeżną. Najlepiej poznanymi rodzajami są:

</doc>
<doc id="284790" url="https://pl.wikipedia.org/wiki?curid=284790" title="Embritopody">
Embritopody

Embritopody, embrytopody (Embrithopoda) – rząd wymarłych ssaków kopytnych spokrewnionych z trąbowcami (Proboscidea), brzegowcami (Sirenia) i góralkowcami (Hyracoidea).
Charakteryzowały się pełnym uzębieniem, którego budowa wskazuje na dietę złożoną głównie z miękkich części roślin, takich jak liście i owoce. Najbardziej charakterystyczną cechą embritopodów były dwa duże wyrostki na czaszce, za życia pokryte zapewne także rogową pochwą.
Najliczniejsze szczątki należą do przedstawicieli rodzaju "Arsinoitherium", opisanego na podstawie skamieniałości z osadów późnoeoceńskich i wczesnooligoceńskich z niecki Fayoum w Egipcie. Gatunek "Arsinoitherium zitelli" osiągał rozmiary zbliżone do dzisiejszego nosorożca czarnego. Późniejszy "Arsinoitherium giganteus" z osadów oligoceńskich Etiopii był wielkości niewielkiego słonia. Nieliczne szczątki ssaków zaliczanych do Embrithopoda zostały znalezione w południowej Europie ("Cravadiatherium" ).
Systematyka.
Podział systematyczny wg. fossilworks :
Rodzina: Arsinoitheriidae

</doc>
<doc id="284794" url="https://pl.wikipedia.org/wiki?curid=284794" title="Józef Raczyński">
Józef Raczyński

Józef Raczyński (ur. 19 marca 1874 w Baranowie, zm. 19 kwietnia 1931 w Warszawie) – polski działacz państwowy, minister rolnictwa i kierownik ministerstwa w kilku rządach II Rzeczypospolitej.
Życiorys.
Urodził się w rodzinie rzemieślniczej. W latach 1896–1901 studiował na Wydziale Prawa Uniwersytetu Jagiellońskiego, gdzie się doktoryzował. W latach 1901–1904 pracował w Dyrekcji Skarbowej w Krakowie. Od 1915 był sekretarzem i dyrektorem biura Towarzystw Rolniczych w Krakowie. Od 17 lutego 1921 do 26 maja 1923 był ministrem lub kierownikiem ministerstwa rolnictwa i dóbr państwowych w rządach: Witosa, Ponikowskiego (pierwszym i drugim), Śliwińskiego, Nowaka, Sikorskiego. Po przewrocie majowym, od 15 maja do 21 czerwca 1926 (w dwóch rządach K. Bartla) sprawował kierownictwo dwóch resortów: Ministerstwa Rolnictwa i Dóbr Państwowych oraz Ministerstwa Reform Rolnych. W 1928 przeszedł na emeryturę. Do śmierci pełnił funkcję naczelnego dyrektora Centralnej Kasy Spółek Rolniczych im. Franciszka Stefczyka.
Zmarł 19 kwietnia 1931, był żonaty, miał dzieci. Został pochowany na cmentarzu Powązkowskim w Warszawie (kwatera 243 przed-1-9).

</doc>
<doc id="284796" url="https://pl.wikipedia.org/wiki?curid=284796" title="Protram">
Protram

Remonty i Modernizacja Tramwajów Protram Wrocław Sp. z o.o. – istniejąca w latach 1999–2016 we Wrocławiu firma zajmująca się naprawą, modernizacją oraz budową taboru tramwajowego.
Historia.
Historia Protramu sięga 1925 roku, kiedy miejska spółka tramwajowa SSB (Städtische Straßenbahn Breslau) wykupiła dwie prywatne spółki tramwajowe i uruchomiła główne warsztaty w zajezdni na ul. Legnickiej, gdzie następnie działał Protram. Po II wojnie światowej warsztaty główne uruchomione były w tym samym miejscu. W latach 1990. warsztat zaczął wykonywać naprawy główne tramwajów Konstal 105Na, a w 1996 r. wspólnie z Adtranz stworzył dwa tramwaje 105Ng.
W 1999 roku przeprowadzono restrukturyzację MPK Wrocław i Zakłady Napraw Tramwajów wydzielono do spółki pracowniczej RMT Protram. Największym zleceniem była modernizacja wrocławskich tramwajów 105Na do standardu 105NWr. W 2007 r. Protram wyprodukował sześć doczep do 105Na dla Szczecina. Później dla Krakowa zbudowano pojedynczy pięcioczłonowy tramwaj 405N. Zakład prowadził także modernizacje taboru 105Na dla sieci w Poznaniu, Gdańsku, Katowicach i Łodzi − ponad 300 wagonów, większość dla Wrocławia.
W 2004 r. powstał pierwszy nowy produkt: Protram 204WrAs, a w 2006 r. opracowano trzyczłonowy częściowo niskopodłogowy tramwaj Protram 205WrAs. W 2009 r. zaprojektowano model Protram 206 z 70% niskiej podłogi, jednak z braku środków nigdy nie zbudowano prototypu.
Zakład zatrudniał 58 pracowników, w tym 15 w pionie technicznym i administracyjnym - pozostali to wykwalifikowani pracownicy, w większości przejęci z byłego Zakładu Napraw Tramwajów.
Od 2013 przedsiębiorstwo było zagrożone upadkiem z powodu braku zamówień. Na początku lutego 2016 Protram rozpoczął przygotowywanie wniosku upadłościowego, jednocześnie kierując prośbę do MPK Wrocław o wstrzymanie ściągania długów. Spółka poinformowała również o nawiązaniu kontaktu z inwestorem strategicznym. Ostatecznie sąd zdecydował o postawieniu spółki w stan upadłości, a 9 listopada 2016 r. zatwierdził zgodę na odstąpienie od sprzedaży przedsiębiorstwa w całości i sprzedaż majątku w częściach.
Produkcja.
Zakłady prócz kompleksowych napraw i modernizacji wagonów typu 105N i 105Na produkowały nowe tramwaje 204 WrAs (od 2004 r.) i 205 WrAs (od 2006 r.), a także remontowały wagony typu N. Dostarczyły 12 wagonów typu 204 WrAs i 26 składów typu 205 WrAs dla Wrocławia, 6 wagonów doczep czynnych Alstom Konstal 105N2k/2000 dla Szczecina oraz zmodernizowały ponad 200 wagonów typu 105N dla przedsiębiorstw komunikacyjnych z Gdańska i Wrocławia. W latach 2011-2012 w zakładach powstał prototypowy wagon 405N dla Krakowa stanowiący modernizację trzech wagonów typu 105Na połączonych dwoma członami niskopodłogowymi opartymi na przegubach.
Produkty.
Protram wyprodukował cztery modele tramwajów - 204 WrAs (wagony jednoczłonowe wysokopodłogowe), 205 WrAs (trójczłonowe, w 20% niskopodłogowe), 405N (pięcioczłonowy prototyp, w 25% niskopodłogowy) oraz doczepy czynne do tramwajów Alstom Konstal 105N2k/2000 dla Szczecina.
W fazie projektu pozostał trójczłonowy, czterowózkowy tramwaj z 70% udziałem niskiej podłogi - Protram 206 WrAs. Cechowały go niskie wejścia, brak stopni wewnątrz wagonów, modułowa konstrukcja oraz zastosowanie nowoczesnych materiałów, wśród których są m.in. kompozyty węglowe zastosowane w strefach odpowiedzialnych za bezpieczeństwo i pochłanianie energii.

</doc>
<doc id="284807" url="https://pl.wikipedia.org/wiki?curid=284807" title="Most Świętokrzyski">
Most Świętokrzyski

Most Świętokrzyski – pierwszy most wantowy w Warszawie na Wiśle. Łączy dzielnicę Śródmieście z Pragą-Północ.
Konstrukcja.
Most razem z wiaduktem ma długość 479 metrów, po dwa pasy ruchu w każdą stronę i dwa pasy dla pieszych i rowerzystów. Konstrukcja wantowa wsparta jest na 90-metrowym pylonie, na którym zaczepiono 48 lin podtrzymujących jego płytę. Pylon stoi na prawym brzegu Wisły, zaś po lewej stronie most wsparty jest na dwóch podporach osadzonych w dnie. Wewnątrz północnej „nogi” pylonu znajduje się winda konserwacyjna. Optycznie most wydaje się lekki (brak klasycznych filarów), aczkolwiek składa się – wraz z wiaduktami dojazdowymi – z siedmiu przęseł.
Most jest nocą podświetlany.
Historia.
Budowa mostu wiązała się z zamierzeniami intensywnej zabudowy okolic Portu Praskiego przez współfinansującą inwestycję firmę Elektrim, a także miasteczka uniwersyteckiego na Powiślu.
Kamień węgielny wmurowano 28 września 1998. Wybudowany przez Mostostal Warszawa SA według projektu Andrzeja Czapskiego i Pekki Pulkkinena, z oprawą architektoniczną Tadeusza Korszyńskiego.
Budowa mostu trwała 2 lata, a całkowity koszt zamknął się w kwocie ok. 160 mln zł.
Most przejął ruch z rozebranego mostu Syreny. Po wyłączeniu dwóch pasów ruchu kołowego na moście Śląsko-Dąbrowskim w 2007 roku jego znaczenie wzrosło. Łączy ścisłe centrum miasta z Pragą. Jest to najlepiej przystosowany do potrzeb rowerzystów most w Warszawie.
W 2005 pojawiły się plany poprowadzenia przez most linii tramwajowej, łączącej skrzyżowanie ul. Targowej i Kijowskiej na Pradze z rondem ONZ w centrum. Wiązałoby to się ze zlikwidowaniem niektórych pasów drogowych, np. z likwidacją dwóch pasów jezdni i pozostawieniem tylko po jednym w każdą stronę (nie naruszając ani ścieżek rowerowych, ani chodników). Jednak ze względu na podjęcie budowy II linii metra w obecnym jej przebiegu plany te zarzucono.

</doc>
<doc id="284808" url="https://pl.wikipedia.org/wiki?curid=284808" title="Ogórek melon">
Ogórek melon

Ogórek melon, melon ("Cucumis melo" L., z gr. "melopepon" = „miękkie jabłko”) – gatunek ogórka z jadalnym owocem należący do rodziny jednorocznych roślin dyniowatych. Rośnie dziko w Afryce, na dużych obszarach Azji o klimacie tropikalnym i umiarkowanym, w Australii i na niektórych wyspach Pacyfiku. Jest uprawiany w wielu krajach na całym świecie.
Zastosowanie.
Roślina uprawna. Pochodzenie melona nie jest do dziś wyjaśnione, hipotezy wskazują na Azję lub Afrykę. Uprawiany jest od bardzo dawna: znajdowany jest w licznych wykopaliskach z okresu Średniego Państwa w Egipcie (ok. 2133 p.n.e. – ok. 1786 p.n.e.). Wymieniony jest w "Biblii": Lb 11,5; Iz 1,8 i Jer 10,5. Owoc był znany już starożytnym Grekom i Rzymianom, z czasem dotarł również do Europy Środkowej. W Polsce uprawiano go od XVII wieku. Melony w 89,7% składają się z wody. Mają mało kalorii, za to zawierają znaczne ilości β-karotenu (1,1 mg na 100 g) oraz kwasu asparaginowego (127 mg na 100 g). Stosowany jest w celach leczniczych, ale przede wszystkim do konsumpcji. Jadany jest zazwyczaj na surowo.
Istnieje wiele odmian uprawnych melona, różniących się wyglądem, wielkością i smakiem. Cztery najważniejsze grupy odmian to:

</doc>
<doc id="284813" url="https://pl.wikipedia.org/wiki?curid=284813" title="Mycobacterium tuberculosis">
Mycobacterium tuberculosis



</doc>
<doc id="284817" url="https://pl.wikipedia.org/wiki?curid=284817" title="Augustynizm">
Augustynizm



</doc>
<doc id="284823" url="https://pl.wikipedia.org/wiki?curid=284823" title="Tkanka mięśniowa poprzecznie prążkowana">
Tkanka mięśniowa poprzecznie prążkowana



</doc>
<doc id="284825" url="https://pl.wikipedia.org/wiki?curid=284825" title="Nothofagus">
Nothofagus



</doc>
<doc id="284832" url="https://pl.wikipedia.org/wiki?curid=284832" title="Mięsień poprzecznie prążkowany serca">
Mięsień poprzecznie prążkowany serca



</doc>
<doc id="284833" url="https://pl.wikipedia.org/wiki?curid=284833" title="Fagaceae">
Fagaceae



</doc>
<doc id="284842" url="https://pl.wikipedia.org/wiki?curid=284842" title="Eiður Guðjohnsen">
Eiður Guðjohnsen

Eiður Smári Guðjohnsen (wym. ; ur. 15 września 1978 w Reykjavíku) – islandzki piłkarz, napastnik.
Kariera.
Guðjohnsen piłkarską karierę rozpoczął w 1993 roku w klubie Valur Reykjavík. Mając szesnaście lat, trafił do holenderskiej drużyny PSV Eindhoven, gdzie zadebiutował w 1995 roku.
24 kwietnia 1996 roku doszło do niecodziennej sytuacji. Podczas towarzyskiego meczu Islandii z Estonią, w drugiej połowie Eidur Guðjohnsen zmienił swojego ojca Arnóra, niegdyś zawodnika RSC Anderlecht. Od 1998 do 2000 roku Guðjohnsen grał w barwach angielskiego klubu Bolton Wanderers. W maju 2000 roku został sprzedany innemu klubowi z Wysp, Chelsea F.C., za 4,5 miliona funtów. Guðjohnsen wielokrotnie zwyciężał w plebiscycie na najlepszego sportowca Islandii.
W 2006 roku przeszedł do Barcelony. Jest on pierwszym Islandczykiem w zespole z Katalonii. Barcelona zapłaciła za niego Chelsea osiem milionów funtów.
31 sierpnia 2009 roku w ostatnim dniu okna transferowego podpisał dwuletni kontrakt z drużyną występującą we francuskiej Ligue 1, AS Monaco.
Po niezbyt udanej rundzie we Francji, 28 stycznia 2010 roku, na zasadzie wypożyczenia przeszedł do klubu występującego w angielskiej Barclays Premier League – Tottenham Hotspur
17 lipca 2011 roku Eidur podpisał 2-letni kontrakt z greckim klubem AEK Ateny.
1 października 2012 roku podpisał kontrakt do końca sezonu z Cercle Brugge. W swoim debiucie 6 października 2012 zawodnik strzelił gola, jednak jego klub przegrał 1:3 z SV Zulte Waregem.
15 stycznia 2013 roku podpisał półtoraroczny kontrakt z lokalnym rywalem swojego byłego klubu – Club Brugge.
W listopadzie 2013 roku, po porażce z Chorwacją w meczu barażowym w ramach kwalifikacji do Mistrzostw Świata w Brazylii Guðjohnsen ogłosił zakończenie reprezentacyjnej kariery. Z 24 trafieniami był wówczas najlepszym strzelcem w historii islandzkiej drużyny narodowej, zaś 78 występów klasyfikowało go na czwartym miejscu pod względem liczby meczów rozegranych w kadrze. W marcu 2015 wrócił do kadry na wygrany 3:0 mecz z Kazachstanem w eliminacjach do Euro 2016, w którym strzelił gola. Grał w reprezentacji narodowej podczas bardzo udanych dla Islandczyków Mistrzostw Europy we Francji w 2016 roku.
Po bardzo udanych dla reprezentacji Islandii ME 2016 zakończył piłkarską karierę.

</doc>
<doc id="284844" url="https://pl.wikipedia.org/wiki?curid=284844" title="Bolesław Czaiński">
Bolesław Czaiński

Bolesław Czaiński (ur. 23 czerwca 1949 w Gnieźnie), polski hokeista na trawie, olimpijczyk.
Syn Franciszka i Stanisławy z domu Hyży, ukończył szkołę zawodową w Gnieźnie (1966), uzyskując przygotowanie do zawodu elektromontera. Pracował także jako maszynista elektrowozu PKP. Od 1961 trenował hokej na trawie w Stelli Gniezno; z tym klubem związana jest większość jego kariery, w czasie służby wojskowej grał ponadto w Grunwaldzie Poznań. Był mistrzem Polski w 1974. W latach 1969-1973 występował w reprezentacji narodowej, w 14 spotkaniach strzelił jedną bramkę. Brał udział w igrzyskach olimpijskich w Monachium w 1972, na których polski zespół zajął 11. miejsce. Grał na pozycji napastnika.
W 1972 otrzymał odznakę "Mistrz Sportu". Po zakończeniu kariery był m.in. sędzią hokeja. Żonaty (żona Wanda Dymek), ma troje dzieci (córki Monikę, ur. 1972 i Izabelę, ur. 1974 oraz syna Michała, ur. 1982).

</doc>
<doc id="284845" url="https://pl.wikipedia.org/wiki?curid=284845" title="Buk południowy">
Buk południowy



</doc>
<doc id="284848" url="https://pl.wikipedia.org/wiki?curid=284848" title="Jurowce (wieś w województwie podlaskim)">
Jurowce (wieś w województwie podlaskim)

Jurowce – wieś w Polsce, położona w województwie podlaskim, w powiecie białostockim, w gminie Wasilków. Leży nad rzeką Supraślą, 6 km od Białegostoku.
Historia.
W Jurowcach w 1841 urodził się Józef Szaybo – rotmistrz kawalerii w czasie powstania styczniowego. Walczył w augustowskim, łomżyńskim i płockim. Po powstaniu osiedlił się w Wierzbniku (dzisiaj jest to dzielnica Starachowic), tu założył rodzinę, pracował i zmarł w 1911. Pochowany na wierzbnickim cmentarzu przy ul. Iłżeckiej.
We wsi w 1917 urodził się Jan Rogowski – chorąży Wojska Polskiego, pilot Polskich Sił Powietrznych na obczyźnie, chorąży (ang. "Warrant Officer") Królewskich Sił Powietrznych.
W latach 1954–1961 wieś należała i była siedzibą władz gromady Jurowce, po jej zniesieniu w gromadzie Wasilków. W latach 1975–1998 miejscowość należała administracyjnie do województwa białostockiego.
W miejscowości znajdują się m.in. założona w 2004 wioska indiańska, a od 2008 Jurajski Park Dinozaurów. Znajduje się tu skansen Białostockiego Muzeum Wsi.
Transport i komunikacja.
Przez miejscowość przechodzą m.in. drogi:
Około 1,5 km od Jurowiec przebiega międzynarodowa linia kolejowa Warszawa – Białystok – Petersburg. Dojazd do Białegostoku jest możliwy m.in. autobusową komunikacją miejską (linia nr 102).

</doc>
<doc id="284850" url="https://pl.wikipedia.org/wiki?curid=284850" title="Marzena Skotnicówna">
Marzena Skotnicówna

Marzena Skotnicówna (ur. 13 października 1911 albo 11 października 1911 w Zakopanem, zm. 6 października 1929 w Tatrach) – polska taterniczka.
Życiorys.
Była córką Marii Skotnicowej, czeskiej pisarki z Zaolzia i rzeźbiarza wykładającego w Zakopiańskiej Szkole Przemysłu Drzewnego.
Należała do czołowych taterniczek swego okresu, była członkinią Sekcji Taternickiej AZS w Krakowie. Najważniejsze pierwsze przejścia w jej karierze to:
Często wspinała się ze swoją młodszą siostrą Lidą. Pokonały razem między innymi północno-zachodnią ścianę Mnicha. Wraz z nią zginęła w górach, próbując pokonać południową ścianę Zamarłej Turni.
Julian Przyboś poświęcił jej wiersz "Z Tatr. Pamięci taterniczki, która zginęła na Zamarłej Turni". Poeta zakochał się w taterniczce, jednak nieprawdziwa jest informacja o tym, jakoby byli ze sobą zaręczeni. Skotnicówna poznała Przybosia w gimnazjum w Cieszynie – uczyła się tam w latach 1927–1929, kiedy on pracował w szkole jako nauczyciel. Postać tragicznie zmarłej taterniczki pojawiała się także w innych wierszach Przybosia.
Jest pochowana wraz z siostrą Lidą w Zakopanem na nowym cmentarzu przy ulicy Nowotarskiej (kwatera M4-1-1).

</doc>
<doc id="284851" url="https://pl.wikipedia.org/wiki?curid=284851" title="Hermann Hreiðarsson">
Hermann Hreiðarsson

Hermann Hreiðarsson (ur. 11 lipca 1974 w Reykjavíku) – islandzki piłkarz, obrońca, występujący na co dzień w klubie Vestmannaeyja. Wcześniej grał w takich klubach jak: Crystal Palace, Brentford, Wimbledon, Ipswich Town, Charlton Athletic, Portsmouth i Coventry City.
W reprezentacji Islandii rozegrał 89 meczów i strzelił 5 bramek.
Karierę reprezentacyjną zakończył w 2011 roku.

</doc>
<doc id="284857" url="https://pl.wikipedia.org/wiki?curid=284857" title="Eugeniusz Czajka">
Eugeniusz Czajka

Eugeniusz Czajka (ur. 25 marca 1927 w Goślinowie, zm. 5 lutego 2011) – polski hokeista na trawie, olimpijczyk.
Życiorys.
Syn Stefana i Teodozji Stołowskiej, ukończył Gimnazjum i Liceum im. Bolesława Chrobrego w Gnieźnie (1948), a następnie Wydział Chemii Uniwersytetu im. Adama Mickiewicza w Poznaniu (1952). Gry w hokeja nauczył się w czasach licealnych. Od 1948 był zawodnikiem Spójni Gniezno (zdobył pięć tytułów mistrza Polski w latach 1948–1953), grał także – w czasie służby wojskowej – w OWKS Wrocław (mistrz Polski 1954) i OWKS Poznań (mistrz Polski 1955). Grał na pozycji rozgrywającego napastnika.
W latach 1949–1957 wystąpił w 25 meczach reprezentacji narodowej (strzelił jedną bramkę). Uczestniczył we wszystkich meczach Polski w turnieju olimpijskim w Helsinkach (1952), na którym reprezentacja narodowa zajęła 6. miejsce (na 12 startujących). Otrzymał tytuł "Mistrza Sportu". Po zakończeniu kariery zawodniczej był trenerem w Grunwaldzie Poznań, działał w klubie oraz Polskim Związku Hokeja na Trawie. Ponadto pracował zawodowo jako główny inżynier w zakładach "Centra" w Poznaniu.
Żonaty (z Janiną z Zalewskich, nauczycielką), syn Robert (technik weterynarii).

</doc>
<doc id="284858" url="https://pl.wikipedia.org/wiki?curid=284858" title="Lustro prądowe">
Lustro prądowe

Lustro prądowe (układ powielania prądu) to układ elektroniczny, którego zadaniem jest wymuszanie w gałęzi obwodu elektrycznego prądu o natężeniu takim samym jak "prąd odniesienia".
W praktycznych realizacjach natężenie powielanego prądu nie jest dokładnie równe prądowi odniesienia, stąd też lustro prądowe charakteryzuje bezwymiarowy "współczynnik powielania", którego wartość jest bardzo bliska jedności.
Lustra prądowe wykonywane są zazwyczaj w formie układów scalonych. Układy te znajdują zastosowanie m.in. jako obciążenie aktywne w stopniach wejściowych (różnicowych) wzmacniaczy operacyjnych.

</doc>
<doc id="284863" url="https://pl.wikipedia.org/wiki?curid=284863" title="Ryszard Zając">
Ryszard Zając

Ryszard Marek Zając (ur. 15 marca 1959 w Czeladzi) – polski polityk, dziennikarz, poseł na Sejm RP II kadencji.
Życiorys.
Jest wnukiem cichociemnego Józefa Zająca. Absolwent Liceum Handlowego w Tarnowskich Górach. W latach 1985–1987 był zakonnikiem w Zakonie Braci Mniejszych franciszkanów-reformatów ("Ordo Fratrum Minorum Strictioris Observantiae"). W latach 1987–1989 był działaczem opozycji demokratycznej, redaktorem i wydawcą nielegalnego pisma „Bajtel”, pracownikiem podziemnego Wydawnictwa Prasowego „Myśl”.
Za 1987 rok w kategorii „gazet – wolnych ptaków” wydawane przez niego pismo bezdebitowe otrzymało Nagrodę im. „Po Prostu”, nielegalnego wówczas Stowarzyszenia Dziennikarzy Polskich.
W 1989, podczas wyborów parlamentarnych, był kierownikiem Biura Wyborczego Warszawskiego Komitetu Obywatelskiego „Solidarność”.
We wrześniu 1989 odbył staż dziennikarski w Fundacji „Science Com” w Nantes oraz w sekcji polskiej Radia France Internationale w Paryżu. W 1990 był współredaktorem „Bez Cenzury”, kolumny opozycyjnej w „Trybunie Śląskiej” oraz audycji w katowickiej TVP.
W latach 90. zaangażował się po stronie Sojuszu Lewicy Demokratycznej i środowisk antyklerykalnych, udzielał się m.in. na łamach tygodnika „Nie”. Był posłem SLD na Sejm RP II kadencji w latach 1993–1997. W 2001 był zastępcą redaktora naczelnego tygodnika „Fakty i Mity”.
Obecnie prezes Fundacji dla Demokracji, m.in. zaangażowany w propagowanie wiedzy o Cichociemnych.

</doc>
<doc id="284866" url="https://pl.wikipedia.org/wiki?curid=284866" title="Promenada (żegluga)">
Promenada (żegluga)

Promenada - na statku, półpokład przeznaczony do spacerów.

</doc>
<doc id="284870" url="https://pl.wikipedia.org/wiki?curid=284870" title="COCOMO">
COCOMO

COCOMO () – model szacowania liczby osobogodzin w procesie tworzenia oprogramowania.
Opracował go Barry Boehm w 1981 roku podczas pracy w Boeing Company na podstawie około 60 projektów informatycznych o różnej złożoności (od 2 KDSI do 100 KDSI) i napisanych w różnych językach programowania.
Postępowanie.
Ustalenie metryki.
Aby oszacować liczbę osobogodzin, należy najpierw oszacować, z ilu linii kodu lub punktów funkcyjnych będzie się składać gotowy projekt. Liczba linii kodu jest przedstawiana w KDSI (1000 (K) delivered source instructions [1 KDSI = 1000 linii].
Ustalenie złożoności.
Następnie należy wybrać, do której z trzech poniższych grup pasuje analizowany projekt.
W „Intermediate COCOMO” dodatkowo analizowane są dodatkowe cztery atrybuty:
Wzory.
gdzie E jest nakładem pracy w osobomiesiącach, D jest czasem, jaki jest potrzebny do rozwoju projektu (time to develop), a P oznacza liczbę osób, przy której projekt będzie najefektywniej zrealizowany.
Stałe "ab", "bb", "cb" i "db" są podane poniżej:

</doc>
<doc id="284871" url="https://pl.wikipedia.org/wiki?curid=284871" title="Indukcja elektryczna">
Indukcja elektryczna

Indukcja elektryczna – w fizyce wielkość używana do opisu pola elektrycznego.
Definicja.
Indukcja elektryczna (znana również jako przesunięcie elektryczne) jest to wielkość wektorowa opisująca pole elektryczne wewnątrz ciała nieprzewodzącego (dielektryka), znajdującego się w zewnętrznym polu elektrycznym. Wtedy pod wpływem pola zewnętrznego, dochodzi w dielektryku do rozsunięcia ładunków dodatnich i ujemnych na powierzchni ciała (ładunek indukowany). Wartość indukcji elektrycznej wtedy jest równa stosunkowi ładunku indukowanego przez pole elektryczne na powierzchni ciała, do pola przekroju tej powierzchni, umieszczonej prostopadle do linii pola elektrycznego
Indukcja elektryczna, w przeciwieństwie do relacji między indukcją magnetyczną a natężeniem pola magnetycznego, nie zależy od środowiska, w którym istnieje pole.
Można tę wielkość obliczyć również jako iloczyn natężenia pola elektrycznego poza ciałem przez współczynnik przenikalności elektrycznej materiału:
Prawo Gaussa można wtedy zapisać jako:
co w wersji różniczkowej odpowiada:
gdzie:
Ładunek całkowity są to wszystkie ładunki występujące w układzie zarówno te wprowadzone do układu zwane "ładunkami swobodnymi", jak i te, zwane "ładunkami związanymi", wytworzone w układzie przez pole elektryczne.
Indukcję elektryczną formula_8 definiuje się tak, by prawo Gaussa dla dielektryków przyjęło postać:
Porównując obie postaci równania, przyjmuje się:
gdzie:
Jeśli polaryzacja jest liniową funkcją natężenia, co zachodzi dla większości materiałów, przy niezbyt dużych natężeniach pola elektrycznego, to zachodzi:
gdzie:
Wówczas:
Dla liniowych i izotropowych substancji przenikalność elektryczna jest stałą.
W ośrodkach nieliniowych przenikalność elektryczna zależy od natężenia pola elektrycznego, może także zależeć od wcześniejszych wartości natężenia pola elektrycznego (histereza), takie własności wykazują ferroelektryki.
W ośrodkach anizotropowych wektory natężenia i indukcji pola elektrycznego mogą nie być równoległe, przenikalność elektryczna nie jest wówczas stałą, lecz tensorem. Oznacza to, że w ośrodku takim przenikalność ma różne wartości w różnych kierunkach. To pociąga za sobą różnicę w prędkości rozchodzenia się światła (patrz związek powyżej) – a zatem i współczynnika załamania – zależnie od kierunku polaryzacji światła. Zjawisko to nazywa się podwójnym załamaniem albo dwójłomnością. Spośród substancji naturalnych zjawisko dwójłomności wykazuje między innymi kalcyt.
Jednostka.
Jednostką indukcji elektrycznej w układzie SI jest kulomb na metr kwadrat (C/m²). Z tego wynika, że miarą indukcji elektrycznej jest gęstość powierzchniowa ładunku na powierzchni ciała prostopadłej do linii zewnętrznego pola elektrycznego.

</doc>
<doc id="284874" url="https://pl.wikipedia.org/wiki?curid=284874" title="Stabilizator (elektronika)">
Stabilizator (elektronika)

Stabilizator – układ elektroniczny, którego zadaniem jest utrzymywanie na wyjściu stałego napięcia (stabilizator napięcia) lub prądu (stabilizator prądu) niezależnie od wahań napięcia zasilającego i od zmian obciążenia układu. Istnieją stabilizatory napięcia (prądu) stałego oraz stabilizatory napięcia (prądu) przemiennego. W praktyce stabilizatory prądu buduje się w oparciu o stabilizatory napięcia.
W stabilizatorach stosowane są zwykle obwody ujemnego sprzężenia zwrotnego, w których następuje porównanie napięcia wyjściowego z wzorcowym źródłem napięcia o dużej stałości. W wyniku porównania powstaje sygnał sterujący, który wpływa na element regulacyjny tak, aby przeciwdziałać niepożądanym zmianom napięcia na wyjściu.
Stabilizatory dzielą się na dwie grupy: stabilizatory liniowe (o regulacji ciągłej) i stabilizatory impulsowe.
Stabilizatory liniowe napięcia (prądu) stałego.
Początkowo stosowane były stabilizatory liniowe oparte na elementach dyskretnych (lampy, diody Zenera, tranzystory). Z czasem wyparły je stabilizatory w postaci układów scalonych, charakteryzujące się lepszymi parametrami. Praktycznie wszystkie produkowane stabilizatory liniowe mają wbudowane obwody ograniczające prąd wyjściowy podczas przeciążenia, a także przy nadmiernym wzroście temperatury struktury krzemowej.
Stabilizatory liniowe można podzielić na cztery grupy:
Większość stabilizatorów liniowych jest budowana w formie układów trzykońcówkowych. Nie używa się już w popularnym sprzęcie stabilizatorów w drogich, metalowych obudowach TO-3, a tylko w plastikowych TO-220 i TO-92. Na schematach elektronicznych wejście stabilizatora jest oznaczane INPUT, IN lub I, wyjście – OUTPUT, OUT lub O, a masa – GROUND lub GND. W przypadku stabilizatorów o napięciu ustalanym przez użytkownika zamiast masy występuje wejście sterujące – ADJUST lub ADJ.
Najpopularniejsze stabilizatory napięć dodatnich pochodzą z serii 78XX, a napięć ujemnych – 79XX, gdzie dwie ostatnie cyfry określają napięcie wyjściowe. W środku oznaczenia może pojawić się dodatkowa litera informująca o maksymalnym prądzie pracy: L – 0,1 A, M – 0,5 A, bez litery – 1 A lub 1,5 A, S – 2 A, T – 3 A. Przykładowo LM78L05 ma napięcie wyjściowe 5 V i prąd do 0,1 A, a LM79M15 – napięcie −15 V i prąd 0,5 A. Stabilizatory serii 78XX są produkowane na maksymalnie 24 V, i analogicznie seria 79XX na maksymalnie −24 V, więc większe liczby są wykorzystywane do oznaczania napięcia wyjściowego, z częścią dziesiętną np. stabilizator 7852 ma napięcie 5,2 V, a 7885 – 8,5 V.
Wśród stabilizatorów o napięciu dobieranym przez użytkownika używane są układy LM317 (napięcia dodatnie) i LM337 (napięcia ujemne).
Parametry.
Najważniejsze parametry stabilizatorów liniowych to:
Stabilizatory impulsowe napięcia (prądu) stałego.
Stabilizator impulsowy składa się z impulsowego układu przekazywania energii (stopnia mocy) oraz układu regulacyjnego (sterującego). Stabilizatory impulsowe utrzymują na wyjściu średnią wartość napięcia na zadanym poziomie poprzez okresowe włączanie i wyłączanie elementu przełączającego (kluczującego). Napięcie z elementu kluczującego jest filtrowane, w wyniku czego uzyskuje się napięcie o wymaganych parametrach. Stabilizatory tego typu charakteryzują się dużą sprawnością energetyczną (70–90%), niemal niezależną od różnicy napięcia wejściowego i wyjściowego. Ich konstrukcja wymaga zazwyczaj stosowania elementów dyskretnych w postaci indukcyjności oraz kondensatorów. Ponadto ze względu na sposób działania, mogą wprowadzać zakłócenia. Stabilizatory impulsowe są stosowane w układach o większej mocy (od kilku watów wzwyż) oraz w układach, w których występuje duża różnica między napięciem wejściowym a wyjściowym.
W roli stopni mocy stabilizatorów impulsowych napięcia stałego bez izolacji galwanicznej wykorzystywane są głównie następujące topologie nieizolowanych przekształtników DC/DC:
Izolowane galwanicznie stabilizatory impulsowe zawierające transformator zasilany napięciem kluczowanym, są nazywane przetwornicami napięcia i są stosowane w układach zasilania sprzętu elektronicznego, w tym w zasilaczach komputerów.

</doc>
<doc id="284876" url="https://pl.wikipedia.org/wiki?curid=284876" title="Stabilizator">
Stabilizator



</doc>
<doc id="284877" url="https://pl.wikipedia.org/wiki?curid=284877" title="Przeciągnięcie">
Przeciągnięcie

Przeciągnięcie – w aerodynamice lotniczej – zjawisko znacznego, gwałtownego spadku siły nośnej i gwałtownego przyrostu oporu aerodynamicznego, na skutek zbyt dużego kąta natarcia skrzydła – ściślej przekroczenia krytycznego kąta natarcia skrzydła. Towarzyszy temu na ogół wystąpienie chwilowej, częściowej lub całkowitej utraty sterowności.
Przyczyny przeciągnięcia.
Skrzydła wytwarzają siłę nośną, która utrzymuje w powietrzu samolot (lub inny statek powietrzny) i której wartość (przy ustalonej prędkości) zmienia się zależnie od kąta natarcia zgodnie z zależnością ukazaną na wykresie po prawej. Poniżej krytycznego kąta natarcia wzrost kąta natarcia powoduje wzrost siły nośnej, a więc ruch samolotu do góry (pojawia się składowa napływu powietrza od góry), co skutkuje zmniejszeniem kąta natarcia. Kąt natarcia jest zatem w tym obszarze stabilny.
Po osiągnięciu kąta krytycznego, dalszy wzrost kąta natarcia skutkuje spadkiem siły nośnej. Samolot opada. Opadanie to powoduje dalszy wzrost kąta natarcia (pojawia się dodatkowa składowa napływu powietrza od dołu), co z kolei dalej zmniejsza siłę nośną itd. – jest to samowzmacniający się efekt. Kąt natarcia staje się niestabilny – gwałtownie rośnie. W konsekwencji samolot przepada – gwałtownie traci wysokość.
Używany w języku polskim termin „przeciągnięcie” pochodzi prawdopodobnie stąd, że doprowadzenie do przeciągnięcia następuje najczęściej z powodu zbyt mocnego ściągania drążka sterowego na siebie.
Przebieg przeciągnięcia.
Efekt przeciągnięcia zależy tylko od kąta natarcia. Ponieważ jednak w locie ustalonym (np. z przeciążeniem 1g, tzn. locie po prostej) kąt natarcia rośnie z malejąca prędkością, a pilot ma do dyspozycji prędkościomierz, a z reguły nie ma wskaźnika kąta natarcia, w dyskusjach o przeciągnięciu mówi się w terminach prędkości. W tych dyskusjach „prędkość przeciągnięcia” to prędkość osiągana w locie na krytycznym kącie natarcia, przy przeciążeniu 1g. Należy pamiętać, że w locie przy wyższym przeciążeniu (np. w zakręcie), krytyczny kąt natarcia osiągany jest przy wyższej szybkości, co skutkuje przepadnięciem powyżej zaznaczonej na prędkościomierzu prędkości przeciągnięcia (grafika z prawej).
W miarę zbliżania się do prędkości przeciągnięcia stery tracą swą efektywność, w wyniku czego może wystąpić – w zależności od przebiegu przeciągnięcia – częściowa lub całkowita utrata sterowności statku powietrznego. Ponieważ przy dużych kątach natarcia następuje przesuwanie się (z rosnącym kątem) punktu oderwania strug opływu górnej powierzchni skrzydła do przodu, symptomem zbliżania się do prędkości przeciągnięcia może być również tzw. trzepotanie skrzydeł – odczuwalne drgania, oznaczające, że na części powierzchni skrzydeł już nastąpiło oderwanie strug. Całkowite oderwanie strug powoduje praktycznie utratę siły nośnej przez skrzydło. Dla części statków powietrznych wynikiem przeciągnięcia jest całkowite oderwanie strug, ale nie jest to bezwzględną regułą.
Przebieg przeciągnięcia zależy w dużej mierze od typu statku powietrznego, w tym od kształtu jego krzywej biegunowej prędkości. Duże zakrzywienie biegunowej w zakresie małych prędkości (duża różnica między minimalną prędkością opadania własnego, a prędkością opadania własnego przy minimalnej prędkości lotu) zwiastuje przebieg łagodny, a małe zakrzywienie (mała różnica w prędkościach opadania) – gwałtowny przebieg przeciągnięcia.
W przypadku przebiegu gwałtownego może wystąpić trudna do skompensowania sterami tendencja do przechylania się samolotu na skrzydło. Ponieważ zwykle oderwanie strug następuje niesymetrycznie (na jednym skrzydle nieco wcześniej, niż na drugim), płatowiec wali się na skrzydło (utrata stateczności poprzecznej), co przy braku właściwej reakcji pilota inicjuje zjawisko autorotacji (w tym przypadku wejście w korkociąg).
Wpadnięcie w korkociąg może również nastąpić, jeśli przeciągnięcie nastąpi w przechyleniu (np. w momencie wykonywania zakrętu). Dlatego istotne jest zachowanie stosownego nadmiaru prędkości w zakręcie, co jest szczególnie ważne w warunkach turbulencji, kiedy to, przy niezachowaniu zapasu prędkości, nagły powiew wiatru może spowodować utratę siły nośnej na wewnętrznym skrzydle, czego wynikiem będzie niezamierzony korkociąg.
Współczesne samoloty i szybowce są tak konstruowane, aby ostrzegały pilota przed zbliżającym się przeciągnięciem (np. poprzez trzepotanie czy też sygnały akustyczne), aby sygnalizacja przeciągnięcia trwała do momentu jego ustąpienia, a wyprowadzenie z przeciągnięcia było możliwie jak najprostsze.
Rodzaje przeciągnięcia.
Przeciągnięcie statyczne – przeciągnięcie w wyniku stopniowego zmniejszania prędkości lotu statku powietrznego, aż do osiągnięcia i przekroczenia jego prędkości minimalnej. Przy tym rodzaju przeciągnięcia wyprowadzenie powinno być łatwe poprzez oddanie drążka sterowego do przodu.
Przeciągnięcie dynamiczne – przeciągnięcie w wyniku przekroczenia krytycznego kąta natarcia przy prędkości większej niż minimalna. Wprowadzenie w stan przeciągnięcia dynamicznego następuje w wyniku gwałtownej zmiany kąta natarcia (gwałtownego ściągnięcia drążka sterowego). Tendencja do przeciągnięcia dynamicznego zwiększa się w miarę wzrostu obciążenia powierzchni nośnej płatowca (stosunek masy płatowca do jego powierzchni nośnej).
Oba wspomniane przeciągnięcia mogą mieć miejsce zarówno w locie normalnym, jak i w locie odwróconym (na plecach) – jeśli tylko dany płatowiec jest dopuszczony do lotów odwróconych. W tym drugim przypadku do przeciągnięcia dochodzi poprzez odpychanie drążka od siebie.
Wyprowadzenie z przeciągnięcia.
W chwili zaistnienia przeciągnięcia (początkowy moment tracenia sterowności podłużnej) wystarczy oddanie drążka sterowego od siebie celem nabrania utraconej prędkości. Gdy płatowiec wejdzie w korkociąg, pierwszą akcją pilota jest zahamowanie autorotacji poprzez wdepnięcie steru kierunku odwrotnie do kierunku obrotu („przeciwna noga”). Gdy obrót ustanie drugą akcją pilota jest wyrównanie steru kierunku z jednoczesnym oddaniem drążka sterowego od siebie. W korkociągu plecowym akcja sterem kierunku jest identyczna, zaś drążkiem – odwrotna (ściągnięcie drążka na siebie).
Wyprowadzenie z przeciągnięcia, a zwłaszcza z korkociągu, związane jest zawsze z utratą wysokości (niekiedy dużą) i w razie jej braku (przeciągnięcie nisko nad ziemią, przy podejściu do lądowania) może być przyczyną bądź przesłanką wypadku lotniczego.

</doc>
<doc id="284879" url="https://pl.wikipedia.org/wiki?curid=284879" title="EXistenZ">
EXistenZ

eXistenZ – kanadyjsko-brytyjski film fantastyczny z roku 1999, wyreżyserowany przez Davida Cronenberga.
Opis fabuły.
Głównym wątkiem filmu jest gra komputerowa o nazwie eXistenZ, podłączana poprzez bioporty do układu nerwowego człowieka. Bohaterowie testujący grę znajdują się w odczuwanych realnie, lecz fikcyjnych sytuacjach i scenariuszach, a zrozumienie, o co w tym wszystkim chodzi, jest tym bardziej utrudnione, że również wewnątrz gry podłączają się do następnych (żeby zrozumieć, po co się gra, trzeba zagrać). Im bardziej wciąga ich gra, tym większe mają kłopoty z odróżnieniem fikcji od rzeczywistości, a własnych motywów od odgrywanych ról. Dodatkowo dochodzi do konfliktu pomiędzy wytwórcami gier a przeciwnymi im "realistami", pod koniec filmu przeradzającego się w otwartą wojnę.

</doc>
<doc id="284882" url="https://pl.wikipedia.org/wiki?curid=284882" title="Zebrahead">
Zebrahead

Zebrahead – zespół grający punk rock z domieszką rapcore'u i funku pochodzący z Orange County w Kalifornii, założony w 1995 roku.
Zespół zagrał wraz z "Simple Plan" 10 listopada 2008 roku w warszawskiej Stodole, następnie w 2011 roku na Woodstocku. W 2012 roku panowie wrócili do Polski na kolejne dwa koncerty: 23 maja w warszawskiej Proximie i dzień później, 24 maja, w klubie Estrada w Bydgoszczy. 13 czerwca 2016 roku zespół zagrał w klubie Hydrozagadka w Warszawie, a 23 sierpnia 2017 roku na Czad Festiwal w Straszęcinie.

</doc>
<doc id="284885" url="https://pl.wikipedia.org/wiki?curid=284885" title="ITP (samolot)">
ITP (samolot)

ITP – radziecki samolot myśliwski skonstruowany w 1941 w biurze Polikarpowa, nie wyszedł poza stadium prototypu.
Powstanie i rozwój.
W listopadzie 1940 jeden z najbardziej utalentowanych radzieckich konstruktorów myśliwców, Nikołaj Polikarpow, wyszedł z projektem zbudowania myśliwca o wysokich osiągach, uzbrojonego w działko o dużym kalibrze, przeznaczonego przede wszystkim do zwalczania bombowców i opancerzonych celów naziemnych. Projekt otrzymał oznaczenie ITP (ros. ИТП, skrót od: истребитель тяжёлый пушечный – "istriebitiel tiażołyj puszecznyj" – "ciężki myśliwiec uzbrojony w działko").
Jego główne uzbrojenie stanowiło działko automatyczne kalibru 37 mm Sz-37 strzelające przez piastę śmigła, z zapasem 50 nabojów oraz dwa działka 20 mm SzWAK. W odróżnieniu od proponowanego w tym czasie przez Polikarpowa uniwersalnego myśliwca frontowego I-185 z silnikiem gwiazdowym, ITP miał mieć nowy silnik rzędowy Klimowa o dużej mocy, M-107P (1650 KM), który jednak wciąż znajdował się na etapie rozwoju. Polikarpow zrezygnował z użycia standardowego radzieckiego silnika rzędowego M-105, uważając go za zbyt słaby. Nowy samolot był podobny do wcześniejszego projektu Polikarpowa, I-200 (ukończonego przez zespół Mikojana i Gurewicza jako MiG-1, następnie MiG-3), miał też sporo cech przejętych od I-185.
Pierwszy prototyp ITP (M-1) został ukończony w październiku 1941. Z powodu ataku Niemiec na ZSRR, prototyp ewakuowano wraz z zakładem nr 51 na wschód, do Nowosybirska w październiku 1941, gdzie zakład rozmieszczono w dawnym pomieszczeniu cyrku. Został on ukończony i oblatany 23 lutego 1942. Podczas prób, liczne problemy jednak sprawiał niedopracowany silnik M-107. Pod koniec 1942 zamieniono go na M-107PA, uzbrojenie przy tym zredukowano do trzech działek 20 mm. Testów w locie jednak nie zakończono, gdyż zdecydowano użyć płatowca M-1 do naziemnych prób statycznych, w związku z przebudową drugiego prototypu, który miał początkowo służyć do tego celu.
Drugi prototyp ITP (M-2) został zbudowany w 1942 i wyposażony w nowy silnik Mikulina, AM-37, w grudniu 1942 zamieniony na mocniejszy AM-39 (1800 KM). Został on oblatany 23 listopada 1943. Prototyp ten uzyskał maksymalną prędkość ponad 600 km/h nad ziemią i 650 km/h na wysokości 2500 m. Ponieważ silnik nie był jednak do końca dopracowany, osiągi były niższe od oczekiwanych i nie prowadzono testów na dużej wysokości.
ITP był ciekawą konstrukcją, mającą spore możliwości, lecz jego rozwój był spowolniony przez długie dopracowywanie odpowiednich silników o dużej mocy. Dalsze prace i rozwój ITP zostały przerwane po śmierci Polikarpowa (lipiec 1944), który od pewnego czasu znajdował się w niełasce władz radzieckich i jego projekty nie zyskiwały uznania. Jak wykazała przyszłość, myśliwce o cięższym uzbrojeniu okazały się przydatne do zwalczania coraz odporniejszych bombowców. Początkowy wariant ITP miał cięższe uzbrojenie, niż produkowany seryjnie pod koniec wojny Jak-9T (z jednym działkiem 37 mm i wkm). Planowano także uzbroić samolot w bomby o masie 400 kg lub 8 niekierowanych pocisków rakietowych powietrze-ziemia RS-82.
Opis techniczny.
Jednosilnikowy jednomiejscowy dolnopłat konstrukcji mieszanej (kadłub półskorupowy drewniany, skrzydła metalowe), pokryty sklejką (kadłub) i duraluminium (skrzydła). Kabina pilota zamknięta. Chłodnice cieczy umieszczone były w centropłacie, z wlotami powietrza w krawędzi natarcia. Podwozie samolotu klasyczne, chowane, z chowanym kółkiem ogonowym. Śmigło trzyłopatowe o średnicy 3,2 m.
Uzbrojenie: trzy działka 20 mm SzWAK w kadłubie.

</doc>
<doc id="284887" url="https://pl.wikipedia.org/wiki?curid=284887" title="Adiunkt">
Adiunkt

Adiunkt (z niem. od „przyprzężony” od + „przyprzęgam, przyłączam”) – stanowisko w polskich szkołach wyższych i placówkach naukowo-badawczych dla pracowników naukowych lub naukowo-dydaktycznych posiadających stopień naukowy doktora lub doktora habilitowanego. W odróżnieniu od samodzielnych pracowników nauki określani są czasem mianem pomocniczych pracowników nauki, ponieważ ustawa z dnia 5 listopada 1958 r. o szkołach wyższych (, akt został uchylony 1 września 1982 r.) w art. 88 pkt. 3 mówiła, że ..."Pomocniczym pracownikiem nauki jest osoba powołana na stanowisko asystenta, starszego asystenta lub adiunkta".
Zatrudnienie.
Kandydat na stanowisko adiunkta musi posiadać stopień naukowy doktora, wykazywać się aktywnością naukową udokumentowaną publikacjami w recenzowanych wydawnictwach o zasięgu krajowym bądź międzynarodowym i musi złożyć plany dalszej działalności naukowej. Ocenie podlega również działalność dydaktyczna kandydata. Zgodnie z nieobowiązującym już Prawem o szkolnictwie wyższym zatrudnienie na tym stanowisku osoby ze stopniem doktora następowało na okres do 8 lat. W związku z zaawansowaniem rozprawy habilitacyjnej, po uzyskaniu pozytywnej opinii Komisji, możliwe było przedłużenie zatrudnienia o dalsze 2 lata. Adiunkci bez stopnia doktora habilitowanego podlegali ocenie w czwartym i ósmym roku zatrudnienia na tym stanowisku. Adiunkci ze stopniem doktora habilitowanego byli oceniani co 4 lata.
Wynagrodzenie.
Wysokość minimalnej stawki wynagrodzenia zasadniczego, premii i dodatków pracowników zatrudnionych w uczelni publicznej reguluje poprzez rozporządzenie Minister Edukacji i Nauki.
W innych krajach.
W USA i wielu krajach anglosaskich nie istnieje odpowiednik pozycji adiunkta. Często porównywana do pozycji adiunkta jest pozycja "assistant professor", która zakresem zadań nie różni się od niej. W Niemczech adiunktowi odpowiada . Częstą pomyłką jest tłumaczenie stanowiska "adiunkta" jako "adjunct professor", która to rola jest jednak zarezerwowana dla wykładowców, którzy w wymiarze nieprzekraczającym połowy etatu prowadzą zajęcia lub badania naukowe.
Adiunkt – oznacza również stopień w niektórych zawodach np. w służbie bibliotecznej (adiunkt biblioteczny, adiunkt dokumentacji i informacji naukowej), muzealnictwie lub leśnictwie.

</doc>
<doc id="284890" url="https://pl.wikipedia.org/wiki?curid=284890" title="Wzmacniacz elektroakustyczny">
Wzmacniacz elektroakustyczny

Wzmacniacz elektroakustyczny, wzmacniacz audio – wzmacniacz pracujący w zakresie częstotliwości akustycznych (16 Hz – 20 kHz), który służy do wzmacniania sygnałów analogowych pochodzących ze źródeł sygnału elektroakustycznego jak np. gramofon, magnetofon, mikrofon, radioodbiornik, elektrofony, odtwarzacz CD, odtwarzacz MP3. Budowa tego typu wzmacniacza może być oparta na tranzystorach, lampach elektronowych lub też obu tych rodzajach elementów elektronicznych czynnych jednocześnie. Wyjście wzmacniacza elektroakustycznego obciążone jest zestawem głośnikowym, co ma na celu przetworzenie energii wzmocnionego sygnału elektroakustycznego w fale akustyczne. Zazwyczaj wzmacniacz elektroakustyczny posiada również wyjście słuchawkowe.
Główne parametry wzmacniacza elektroakustycznego to:
Parametry te mogą służyć do ogólnej oceny jakości wzmacniacza, jednakże nie wyznaczają poziomu wierności sygnału wyjściowego w stosunku do wejściowego pod względem odbioru psychoakustycznego.
W konstrukcjach wzmacniaczy elektroakustycznych hi-fi (od ang. "high fidelity", wysoka wierność) dąży się do uzyskania szerokiego i równomiernego pasma przenoszenia, małych zniekształceniach i niskich szumów własnych.

</doc>
<doc id="284891" url="https://pl.wikipedia.org/wiki?curid=284891" title="Finanse behawioralne">
Finanse behawioralne

Finanse behawioralne – dziedzina nauki o finansach. Są połączeniem psychologii i finansów. Koncentrują się na analizie indywidualnych zachowań inwestorów w kontekście podejmowania decyzji inwestycyjnych.
Istotą behawioralnego podejścia do finansów jest poszukiwanie psychologicznych mechanizmów zachowania uczestników rynków finansowych.

</doc>
<doc id="284895" url="https://pl.wikipedia.org/wiki?curid=284895" title="Bukanowate">
Bukanowate



</doc>
<doc id="284896" url="https://pl.wikipedia.org/wiki?curid=284896" title="Najświętsza Maria Panna">
Najświętsza Maria Panna



</doc>
<doc id="284898" url="https://pl.wikipedia.org/wiki?curid=284898" title="Wystawa psów rasowych">
Wystawa psów rasowych

Wystawa psów rasowych – impreza organizowana przez organizacje kynologiczne, której celem jest zgromadzenie psów rasowych w określonym miejscu i czasie, oraz dokonanie ich prezentacji i oceny.
Przebieg wystaw psów.
Wystawy psów przebiegają zgodnie z regulaminem danej organizacji. Podczas pokazów pies musi zostać zaprezentowany w określony sposób i jest porównywany z innymi psami. Oceną psów podczas wystawy zajmują się sędziowie kynologiczni. Pod uwagę brany jest zarówno wygląd zewnętrzny psa (eksterier), jak i jego cechy psychiczne oraz ułożenie i posłuszeństwo wobec właściciela. Efektem oceny jest przyznanie psu określonej noty, a dodatkowo możliwe jest przyznanie tytułu, który otrzymuje najlepszy z porównywanych psów w danej grupie.
Zazwyczaj na każdej wystawie odbywają się zawody lub konkursy lub tzw. field – traitls (konkursy w polu). Oceniane są próby pracy podejmowane przez psy myśliwskie czy też próby posłuszeństwa psów pasterskich 
Wystawy psów pełnią ważną rolę w selekcji najbardziej wartościowych osobników. Przyznane oceny decydują o tym, czy pies lub suka będą mogły być w przyszłości wykorzystane do reprodukcji. Inną rolą wystaw jest wymiana doświadczeń pomiędzy hodowcami, poznawanie ras, a także spotkanie towarzyskie osób o podobnych zainteresowaniach.
Przebieg wystawy organizowanej przez ZKwP.
Przed wystawą psa należy zgłosić w wyznaczonym terminie. Aby wejść na teren wystawy, pies musi posiadać aktualne szczepienie na wściekliznę, sprawdzane przez wpuszczenie zwierzęcia na teren przez lekarza weterynarii.
Każda z ras ma przydzielony ring (zwykle kilka-kilkanaście ras na jednym, chyba że duża grupa zgłoszonych psów na to nie pozwala). Psy podzielone są według ras, płci, a w końcu – klas. Zwykle pierwsze oceniane są samce, dopiero później samice. Początkowo psy oceniane są w swoich klasach. Następnie wybiera się najlepszego psa i sukę, a te rywalizują między sobą o tytuł najlepszego psa w rasie. Osobno porównywane są także pies i suka weteranów oraz młodzieży.
Po zakończeniu sędziowana w ringu danej rasy zwycięzcy przenoszą się na tzw. ring główny, gdzie wybierane są najlepsze psy w danej grupie FCI, a następnie spośród dziesiątki najlepszych sędzia wyłania najlepszego psa wystawy. Psy z klas młodszych szczeniąt, szczeniąt, młodzieży oraz weteranów oceniane są osobno, ale pies z klasy młodzieży i weteranów może jednocześnie startować w wyborze najlepszego psa ze swojej kategorii wiekowej, jak i najlepszego psa całej wystawy.
W trakcie całego procesu wystawiania oceniana jest budowa psa, zachowanie zwierzęcia oraz sposób jego przygotowania (grooming oraz pokazanie psa przez handlera).
Historia wystaw psów rasowych.
Początkowo wystawy psów pełniły funkcję sprawdzania ich użytkowości. Ocena psiego wyglądu była dodatkiem do wydarzenia. Dopiero z czasem pokazy psiej piękności zyskały autonomiczność. Pierwsza niezależna wystawa psów odbyła się w Newcastle w 1859 roku (czyli w roku, w którym opublikowano O powstawaniu gatunków). Zaprezentowano na niej dobrze znane psie rasy, takie jak pointery, setery i spaniele. 
W Polsce.
Prawdopodobnie pierwsza polska wystawa psów odbyła się w 1862 w Gostyniu. Kolejne odbyły się w 1877 i 1881, a potem miały miejsce co roku. W 1925 odbyła się pierwsza ogólnopolska wystawa psów rasowych.
Rangi wystaw psów.
Organizacje zrzeszone w FCI organizują wystawy w jednolitym systemie rang. Możemy wśród nich wyróżnić:
Klasy wystawowe.
Psy na wystawach podzielone są według ras, a w nich według klas. Samce i samice oceniane są osobno. Klasy funkcjonujące w ZKwP pokrywają się z podziałem FCI. W razie szczególnej potrzeby (np. w przypadku wystaw klubowych, na których pojawia się wiele psów) w wyszczególnionych przypadkach istnieje możliwość dodania kolejnych podziałów (np. podział na barwy). Powszechnie funkcjonujące w Polsce klasy to:
Tytuły wystawowe.
Tytuły zdobywane na poziomie rasy.
Na wystawach FCI psy mogą zdobyć wiele tytułów. Między innymi:
Tytuły zdobywane na finałach.
W trakcie tak zwanych konkurencji finałowych psy mogą zdobyć kolejne tytuły, takie jak między innymi:
Wystawy psów w Polsce.
W 2000 roku europejska wystawa psów rasowych (ang. "European Dog Show", w skrócie "EDS") miała miejsce w Poznaniu. Zgłosiło się na nią około dziewięć tysięcy psów. W związku z tym sześć lat później (w 2006) ponownie w tym samym mieście odbyła się Światowa Wystawa Psów Rasowych. Na wystawę zgłoszonych zostało 20 889 psów.
Europejska wystawa psów rasowych w 2018.
W dniach 11-14 października 2018 w Ptak Warsaw Expo odbyła się europejska wystawa psów rasowych zorganizowana przez Związek Kynologiczny w Polsce. Rok wydarzenia był dość istotny dla organizacji w związku z jej osiemdziesięcioleciem istnienia. Na wystawę zgłoszono około dwudziestu tysięcy psów, będących przedstawicielami 340 ras. Psy pokazywane były na osiemdziesięciu ringach. Z opinii uczestników wynika, że jej organizacja wydarzenia była na wysokim poziomie. Równolegle z EDS odbyła się jubileuszowa wystawa psów rasowych, świętująca osiemdziesięciolecie organizacji.
Zwycięzcy.
Najlepszym psem na wystawie, czyli zdobywcą tytułu Best in Show okazał się pochodzący z Chorwacji dalmatyńczyk Dalmino Voodoo Vision. Drugie miejsce zajął american staffordshire terrier Karballido Staffs Undisputed Line. Na trzecim miejscu stanął pekińczyk, suka o imieniu Livanda Kashmir, a czwarte miejsce przypadło wyżłowi węgierskiemu krótkowłosemu Ambravittoriya Amadeus.
Organizacje w Polsce.
Wystawy Psów Rasowych w Polsce organizowane są przez stowarzyszenia takie jak:
Kontrowersje.
Wyprodukowany w 2008 roku film dokumentalny pt. był głośną krytyką wpływu oceny psów na wystawach na praktyki hodowców, doprowadzające do pogarszającego się stanu zdrowia psów rasowych. W filmie pokazano m.in. psa rasy Cavalier King Charles Spaniel w agonii z powodu choroby, której przyczyną jest czaszka zbyt mała by pomieścić mózg. Historyk David Hancock wskazał, że "sposób w jaki hodowcy usprawiedliwiają zbyt krótką kufę, nadmierne pofałdowanie skóry i budowę ciała jako tradycyjne jest zwyczajną nieprawdą". W programie wykazano, że głowy buldogów stały się tak duże, że większość tych psów nie jest w stanie urodzić siłami natury, a jedynie przez cesarskie cięcie. Udokumentowano też przypadki, gdy osobniki z poważnymi wadami dziedzicznymi otrzymywały tytuł czempiona. Zwycięzca wystawy Crufts (jednej z najbardziej prestiżowych na świecie) z 2003 roku, pies rasy pekińczyk, musiał mieć podłożony woreczek z lodem by można było zrobić mu pamiątkowe zdjęcia. Niektóre wzorce ras, tak jak buldoga, pod wpływem reakcji wywołanych przez film zostały zmienione. Program, którego produkcja trwała dwa lata, obejrzało 3.9 miliona widzów. W 2012 roku powstał program , gdzie padło stwierdzenie, że pozytywne zmiany następują zbyt wolno; jako fundamentalny problem powstrzymujący postęp przedstawiono sposób, w jaki świat psów rasowych jest regulowany przez największe organizacje kynologiczne. Bez niezależnej kontroli z zewnątrz, pod kątem dobrostanu zwierząt, zmiany były bardzo powolne i w przypadku wielu ras nadchodzące za późno (krytyka w filmie dotyczy głównie angielskiego Kennel Clubu, odpowiednika polskiego Związku Kynologicznego). 

</doc>
<doc id="284899" url="https://pl.wikipedia.org/wiki?curid=284899" title="Braty z Rakemna">
Braty z Rakemna

Braty z Rakemna – polski zespół muzyczny z Gryfina. Gra muzykę w stylu rock and roll, łączy również elementy punk rocka, avant popu i psychodelii z lat sześćdziesiątych i siedemdziesiątych. Teksty piosenek są komentarzem do rzeczywistości.
Historia zespołu.
Zespół pochodzi z Gryfina nad Odrą. Rozpoczął swoją działalność na przełomie 2002 i 2003 roku. W 2003 roku zrealizował z Maciejem Cieślakiem demo. Został laureatem konkursu "Programu 3 Polskiego Radia", a utwór "Falbanki" znalazł się na "Trójkowym Ekspressie vol. 5 – Nowe Twarze" przygotowanym przez Pawła Kostrzewę. Następnie zespół Braty z Rakemna podpisał kontrakt z Sony BMG Polska.
9 września 2004 roku został wydany debiutancki album "Fusy precz !!!". W ramach promocji zespół grał w klubach w Polsce, brał udział w festiwalu w Węgorzewie, miał koncert na żywo w Studiu Polskiego Radia im. Agnieszki Osieckiej, uczestniczył w programach radiowych i telewizyjnych (np. "Kuba Wojewódzki Show"). Został także nominowany do Superjedynki w kategorii debiut roku.
Wydanie przez Wytwórnię Krajową drugiego albumu grupy pt. "Krew, sex, popyt, podaż" zaplanowane było na listopad 2012 roku. Materiał na płytę został doceniony przez jury Festiwalu Młodych Talentów Gramy 2011. Piotr Stelmach umieścił piosenkę "Z Twoich tłustych oczu" na Trójkowej składance "Offensywa 4". Singiel "Amigo!" rekomendowali Lech Janerka, Jacek „Budyń” Szymkiewicz, Katarzyna Nosowska oraz Czesław Mozil.

</doc>
<doc id="284902" url="https://pl.wikipedia.org/wiki?curid=284902" title="NMP">
NMP



</doc>
<doc id="284904" url="https://pl.wikipedia.org/wiki?curid=284904" title="Paul Briggs">
Paul Briggs

Paul Briggs (ur. 13 sierpnia 1975 w Christchurch) – australijski bokser. 
Po krótkiej karierze w kick-boxingu, mając niespełna dziewiętnaście lat stoczył pierwszy zawodowy pojedynek - 19 czerwca 1994 roku z Ronaldem Doo, wygrywając po dziesięciu rundach na punkty. 
Po trwającej prawie 3 lata przerwie w boksowaniu, został znokautowany 4 stycznia 1997 roku w trzeciej rundzie pojedynku z Larlem Zadą. Następna niemal 3-letnia przerwa w startach przerwana została 29 listopada 1999 roku zwycięstwem przez techniczny nokaut w czwartej rundzie z Kenem Suavine. Od tego czasu Australijczyk staczał regularnie kilka pojedynków rocznie.
21 maja 2005 roku w walce o pas mistrza świata WBC w kategorii półciężkiej przegrał na punkty z Tomaszem Adamkiem.
15 października 2005 pokonał przez TKO w piątej rundzie Etienne'a Whitakera, a 16 czerwca 2006 roku również w piątej rundzie Jose Alberto Clavero.
7 października 2006 roku podczas gali w "Allstate Arena" w Chicago ponownie przegrał na punkty z Tomaszem Adamkiem w walce o pas mistrza świata WBC w kategorii półciężkiej.
21 lipca 2010 roku został w 29 sekund znokautowany przez Danny'ego Greena.

</doc>
<doc id="284909" url="https://pl.wikipedia.org/wiki?curid=284909" title="Thomas Ulrich">
Thomas Ulrich

Thomas Ulrich (ur. 11 lipca 1975 w Berlinie) – niemiecki bokser.
Walczy w kategorii półciężkiej. Jako amator był brązowym medalistą Mistrzostw Świata w 1995 oraz olimpiady w Atlancie 1996.
Kariera zawodowa.
Zawodowo boksuje od 1997. W 1998 zdobył tytuł zawodowego mistrza Niemiec, a w 2000 mistrza interkontynentalnego organizacji WBO. Stracił ten tytuł, przegrywając w 2001 z Glenem Johnsonem przez nokaut w 6. rundzie. W lutym 2004 został mistrzem interkontynentalnym WBC. Nie bronił tego tytułu.
Był dwukrotnie mistrzem Europy EBU: w 2002 i 2004, za każdym razem rezygnując z tytułu.
16 października 2005 przegrał walkę o tytuł mistrza świata organizacji WBC z Tomaszem Adamkiem przez nokaut w 6. rundzie.
Ulrich stoczył dotychczas 38 walk zawodowych, z których wygrał 32.

</doc>
<doc id="284910" url="https://pl.wikipedia.org/wiki?curid=284910" title="Fabrice Tiozzo">
Fabrice Tiozzo

Fabrice Tiozzo (ur. 8 maja 1969 w Saint-Denis) – francuski bokser.
W lutym 2005 pokonał Dariusza Michalczewskiego w walce o mistrzostwo świata federacji WBA w wadze półciężkiej.

</doc>
<doc id="284912" url="https://pl.wikipedia.org/wiki?curid=284912" title="Roy Jones Jr.">
Roy Jones Jr.

Roy Jones Jr. (ur. 16 stycznia 1969 w Pensacoli) – amerykański (posiada także obywatelstwo rosyjskie) bokser, były mistrz świata w kategorii średniej (IBF), super średniej (IBF), półciężkiej (WBC – trzykrotnie, WBA – dwukrotnie i IBF) i ciężkiej (WBA); srebrny medalista olimpijski z Seulu. Pokonał 22 zawodników o tytuł mistrza świata w czterech kategoriach wagowych.
Kariera amatorska.
Największe sukcesy w amatorskiej karierze Roya to złoto w wadze do 54 kg (119 lb) w 1984 roku na United States National Junior Olympics, a także dwa tytuły bardzo popularnego i prestiżowego amerykańskiego turnieju o "złote rękawice" w 1986 roku w wadze do 63 kg (139 lb) oraz w 1987 roku w wadze do 71 kg (156 lb). Jego bilans walk amatorskich to 121 zwycięstw i 13 porażek.
Jones Jr. reprezentował Stany Zjednoczone na igrzyskach olimpijskich w Seulu, gdzie zdobył srebrny medal. W finale przegrał niezasłużenie 3-2 z reprezentantem gospodarzy, Parkiem Si-hunem. W drodze do finału Jones Jr nie przegrał nawet pojedynczej rundy. Wynik pojedynku finałowego jest powszechnie krytykowany jako niesprawiedliwy. Późniejsze analizy pojedynku wykazały, że Amerykanin zadał 86 ciosów, a jego rywal tylko 32. Incydent ten był pretekstem dla organizatorów do zmiany systemu punktowania olimpijskiego boksu.
Kariera zawodowa.
Kategoria średnia.
Na zawodowstwo przeszedł w maju 1989. Do końca 1991 stoczył 15 zwycięskich pojedynków. W styczniu 1992 pokonał przez techniczny nokaut już w pierwszej rundzie byłego mistrza WBC, Jorge Vaca. Do końca roku stoczył jeszcze cztery zwycięskie pojedynki (m.in. z przyszłym mistrzem świata WBA, Jorge Fernando Castro). W lutym 1993 już w pierwszej rundzie, po ciosie na korpus, pokonał Glenna Wolfe, a 3 miesiące później, 22 maja 1993, pokonał na punkty Bernarda Hopkinsa i zdobył brakujący tytuł mistrza świata IBF w kategorii średniej. Był to pierwszy pojedynek mistrzowski dla obu pięściarzy.
Jones Jr. stoczył następnie trzy zwycięskie nietytułowe walki (m.in. z przyszłym mistrzem świata WBC w kategorii super średniej, Thulani Malingą). Pierwszy i jedyny raz swój tytuł obronił 27 maja 1994, pokonując przez techniczny nokaut już w drugiej rundzie Thomasa Tate.
Kategoria super średnia.
Po tej walce Jones Jr. postanowił zmienić kategorię na wyższą i zmierzyć się z mistrzem świata IBF Jamesem Toneyem. Do walki doszło 18 listopada 1994. Jones Jr. wygrał zdecydowanie na punkty, dodatkowo w trzeciej rundzie kładąc przeciwnika na deski.
W 1995 trzykrotnie obronił swój nowy pas mistrzowski, pokonując wszystkich swoich przeciwników przez techniczny nokaut: Antoine Byrda już w pierwszej rundzie, byłego mistrza świata w kategoriach lekkiej (IBF) i junior połśredniej (WBA) Vinny Pazienzę w szóstej i Tony Thorntona w trzeciej. W styczniu następnego roku pokonał już w drugiej rundzie Merqui Sosę (walka nietytułowa), a następnie jeszcze dwukrotnie obronił swój tytuł – wygrał z przyszłym mistrzem świata WBC Erikiem Lucasem (TKO w ostatniej, dwunastej rundzie) i Bryantem Brannonem (TKO w drugiej rundzie).
Kategoria półciężka.
22 listopada 1996 zmierzył się z Mike McCallumem w walce o tytuł tymczasowego mistrza świata WBC w kategorii półciężkiej. Jones Jr. wygrał pojedynek na punkty. Wkrótce został pełnoprawnym mistrzem świata WBC po tym, jak dotychczasowy mistrz, Fabrice Tiozzo, zmienił kategorię wagową na wyższą.
21 marca 1997 doznał swojej pierwszej porażki – w pojedynku z Montellem Griffinem został zdyskwalifikowany w dziewiątej rundzie za uderzenie leżącego rywala. Zrewanżował się Griffinowi już w następnej walce, 7 sierpnia 1997, nokautując go już w pierwszej rundzie i odzyskując pas mistrzowski.
25 kwietnia 1998 znokautował w czwartej rundzie Virgila Hilla. W lipcu tego samego roku spotkał się w walce unifikacyjnej z ówczesnym mistrzem WBA, Lou Del Valle. Jones Jr. wygrał pojedynek na punkty, ale w ósmej rundzie po raz pierwszy w karierze leżał na deskach. W ostatnim pojedynku w 1998 pokonał przez techniczny nokaut w dziesiątej rundzie byłego mistrza WBO w kategorii średniej, Otisa Granta.
W 1999 stoczył tylko dwie walki. W styczniu wygrał już w drugiej rundzie z blisko czterdziestoletnim Richardem Frazierem. W czerwcu wygrał na punkty z mistrzem świata IBF, Reggie Johnsonem i stał się posiadaczem trzech pasów mistrzowskich: WBC, WBA i IBF.
W następnym roku trzykrotnie obronił swoje tytuły – w walkach z Davidem Telesco, Richardem Hallem i Erikiem Hardingiem. W lutym 2001 pokonał przez techniczny nokaut swojego rodaka Derricka Harmona. Pięć miesięcy później pokonał na punkty przyszłego mistrza świata WBO, Julio Cesara Gonzaleza. W 2002 jeszcze dwukrotnie bronił swoich mistrzowskich pasów, nokautując w lutym Glena Kelly, a siedem miesięcy później Clintona Woodsa. W listopadzie 2008 Roy stoczył pojedynek z mistrzem świata Joe Calzaghe, pojedynek trwał 12 rund, po których Roy musiał uznać wyższość rywala.
Kategoria ciężka.
1 marca 2003 zmierzył się z mistrzem świata WBA w kategorii ciężkiej, Johnem Ruizem. Jones Jr. pokonał Ruiza i został drugim bokserem w historii (pierwszym był Bob Fitzsimmons 106 lat wcześniej), który zdobył tytuły mistrza świata w kategorii średniej i ciężkiej. Jones Jr. nigdy nie bronił swojego nowego pasa mistrzowskiego.
Powrót do kategorii półciężkiej.
8 listopada 2003 zmierzył się z Antonio Tarverem, który przejął po Jonesie Jr. pas mistrzowski WBC. Walka zakończyła się zwycięstwem Jonesa jr. decyzją większości na punkty. 15 maja 2004 doszło do pojedynku rewanżowego obu pięściarzy. Tym razem lepszy okazał się Tarver, który już w drugiej rundzie pojedynczym ciosem lewą ręką znokautował rywala. Jones Jr. zdołał wstać, jednak był zbyt oszołomiony i sędzia był zmuszony przerwać pojedynek.
25 września 2004 doznał kolejnej porażki – w pojedynku o pas mistrzowski IBF został ciężko znokautowany w dziewiątej rundzie przez Glena Johnsona. Po tej porażce Jones Jr. miał roczną przerwę w boksowaniu. Powrócił 1 października 2005 w trzecim pojedynku z Tarverem, przegrał jednak na punkty jednogłośną decyzją sędziów.
Komentator w HBO.
Po porażce z Tarverem Jones Jr. zaczął pracować jako komentator bokserski w HBO. Jego kariera na tym stanowisku nie trwała jednak długo – w styczniu 2006 został zwolniony z powodu braku zaangażowania.
Powrót na ring.
29 lipca 2006 w Qwest Arena w Idaho udanie powrócił na ring, pokonując na punkty Prince'a Badi Ajamu i tym samym zdobył pas WBO NABO w kategorii półciężkiej.
Niemal rok później 14 lipca 2007 r. w Missisipi przez jednogłośną decyzję sędziów na punkty pokonał Anthony'ego Hanshawa w walce, w której stawką był pas mistrzowski IBC w wadze półciężkiej.
19 stycznia 2008 pokonał zdecydowanie na punkty powracającego do boksowania po trzech latach przerwy Féliksa Trinidada. Trinidad był dwukrotnie liczony – w siódmej i dziesiątej rundzie.
11 sierpnia 2008 roku w Madison Square Garden po dwunastorundowym pojedynku przegrał na punkty przez jednogłośną decyzję sędziów z Joem Calzaghe.
28 marca 2009 r. zmierzył się z Omarem Sheika w swojej rodzinnej Pensacoli na Florydzie. Jones przeważał przez cały czas trwania pojedynku i wygrał go w piątej rundzie przez decyzje sędziego.
15 sierpnia 2009 r. w walce z Jeffem Lacym zdominował swojego rywala, który przegrał przez poddanie pomiędzy dziesiątą a jedenastą rundą.
2 grudnia 2009 r. w Sydney w walce wieczoru o pas IBO w kategorii junior ciężkiej z broniącym tytułu Dannym Greenem, Roy Jones Jr. przegrał przez techniczny nokaut w pierwszej rundzie.
3 kwietnia 2010 r. przegrał jednogłośnie na punkty, po dwunastorundowej walce z Bernardem Hopkinsem. Była to druga walka pomiędzy tymi bokserami. Pierwszy pojedynek zakończył się zwycięstwem Roya Jonesa Jr.
21 maja 2011 r., po ponad rocznej przerwie przegrał przez ciężki nokaut w ostatniej, dziesiątej rundzie walki z Dienisem Lebiediewem
10 grudnia 2011 roku pokonał na przestrzeni dziesięciu rund Maxa Alexandra tym samym zdobył pas UBO w kategorii junior ciężkiej.
30 czerwca 2012 roku po kontrowersyjnej decyzji sędziów wygrał niejednogłośnie na punkty z Polakiem Pawłem Głażewskim na gali "Starcie Tytanów" w łódzkiej Atlas Arenie. Warto wspomnieć, że początkowo walka planowana była pomiędzy Royem Jonesem Jr. a Dawidem Kosteckim. Niestety, w wyniku działalności przestępczej Kosteckiego, trafił on do więzienia, a pojedynek przypadł w udziale rezerwowemu Pawłowi Głażewskiemu.
23 grudnia 2013 w walce wieczoru na gali w Moskwie Jones pokonał wyraźnie na punkty 120:108, 119:109 i 118:111 Francuza Zine Eddine Benmakhloufa i zdobył mało znaczący wakujący pas WBU w wadze junior ciężkiej.
28 lipca 2014 w Rydze wygrał przez poddanie w piątej rundzie z Brytyjczykiem Courtneyem Fry, a 26 września 2014 w rosyjskim Krasnodarze znokautował w pierwszej rundzie Egipcjanina Hany'ego Atiyo, broniąc po raz drugi pasa WBU kategorii junior ciężkiej.
6 marca 2015 w Concord w Karolinie Północnej pokonuje przez techniczny nokaut w drugiej rundzie Amerykanina Williego Williamsa (14-8-2, 4 KO), a 28 marca 2015 w Pensacoli na Florydzie w pierwszej rundzie innego rodaka Paula Vasqueza (10-6-1, 3 KO).
16 sierpnia 2015 w Mashantucket znokautował w szóstej rundzie Amerykanina Erica Watkinsa (12-10-2, 5 KO).
Kariera muzyczna.
Jones Jr. zaczął karierę rapera w 2001 wydając album "Round One:The Album". W 2004 założył zespół – Body Head Bangerz, z którym następnie nagrał płytę "Body Head Bangerz: Volume One".
Rosyjskie obywatelstwo.
19 sierpnia 2015 Jones spotkał się z prezydentem Rosji Władimirem Putinem. W trakcie rozmowy zabiegał o uzyskanie rosyjskiego obywatelstwa, które otrzymał 12 września tego samego roku.

</doc>
<doc id="284913" url="https://pl.wikipedia.org/wiki?curid=284913" title="Glen Johnson (bokser)">
Glen Johnson (bokser)

Glengoffe Donovan Johnson (ur. 2 stycznia 1969 w Clarendon) – jamajski bokser.
Życiorys.
Startował w wagach średniej i super średniej, ale największe sukcesy odniósł w kategorii półciężkiej. Wygrał pierwsze 32 walki zawodowe, zanim został pokonany w 1997 przez Bernarda Hopkinsa w pojedynku o pas IBF w wadze średniej. Następny okres kariery miał mniej udany, 27 listopada 1999 uległ Svenowi Ottke w pojedynku o pas IBF w wadze super średniej. ale w 2003 zremisował, a w 2004 wygrał z Clintonem Woodsem zdobywając wakujący pas IBF, a w pierwszej obronie 25 września 2004 ciężko znokautował w dziewiątej rundzie Roya Jonesa Juniora. Walka ta została uznana przez amerykański "Ring Magazine" za sensację roku.
W tym samym roku pokonał w obronie tytułu Antonio Tarvera. Został uznany przez "Ring Magazine" najlepszym zawodnikiem roku 2004. W następnym roku stracił tytuł w rewanżowej walce z Tarverem. W 2006 zdobył tytuł mistrza świata mniej znaczącej organizacji IBA w wadze półciężkiej po wygranej walce z Jamajczykiem Richardem Hillem, a później przegrał po wyrównanej walce walkę o mistrzostwo IBF w tej samej kategorii z Clintonem Woodsem.
16 maja 2007 pokonał Montella Griffina w walce, która była eliminacją do walki o tytuł mistrza świata IBF. Po dwóch kolejnych zwycięskich pojedynkach 12 kwietnia 2008 zmierzył się z Chadem Dawsonem ulegając jednogłośną decyzją sędziów. Po dwóch kolejnych zwycięskich pojedynkach 7 listopada 2009 doszło do rewanżu z Chadem Dawsonem, w którym Johnson ponownie uległ jednogłośnie na punkty. 5 lutego 2010 pokonał przez techniczny nokaut w szóstej rundzie Yusafa Macka zyskując status oficjalnego pretendenta do pasa IBF w wadze półciężkiej który był w posiadaniu Tavorisa Clouda. Do mistrzowskiego pojedynku doszło 7 sierpnia 2010, w którym Johnson uległ jednogłośną decyzją.
Uczestnik turnieju Super Six, dla którego powrócił do wagi super średniej i zastąpił Mikkela Kesslera w fazie grupowej, w którym znokautował w ósmej rundzie Allana Greena, co wystarczyło, by awansował do półfinału, w którym odpadł po porażce z Carlem Frochem, gdzie stawką pojedynku był również należący do Brytyjczyka pas WBC. W następnej walce Johnson przegrał w pojedynku o pas IBF wagi super średniej z Lucianem Bute.
13 lipca 2012 przegrał jednogłośnie na punkty z Andrzejem Fonfarą i ogłosił zakończenie kariery. Zmierzył się jednak 15 grudnia tego roku z George'em Grovesem o tytuł mistrza Wspólnoty Narodów w wadze super średniej, przegrywając jednogłośnie na punkty.
28 czerwca 2014 w Kinszasie w stolicy Demokratycznej Republice Konga przegrał przez techniczny nokaut w dziewiątej rundzie z reprezentującym Demokratyczną Republikę Konga Ilungą Makabu. Stawką pojedynku był pas WBC International wagi junior ciężkiej.

</doc>
<doc id="284914" url="https://pl.wikipedia.org/wiki?curid=284914" title="Herman Hreidarsson">
Herman Hreidarsson



</doc>
<doc id="284915" url="https://pl.wikipedia.org/wiki?curid=284915" title="Jurowce">
Jurowce



</doc>
<doc id="284917" url="https://pl.wikipedia.org/wiki?curid=284917" title="Kard.">
Kard.



</doc>
<doc id="284920" url="https://pl.wikipedia.org/wiki?curid=284920" title="Agregat">
Agregat

Agregat – całość powstała przez połączenie niejednorodnych części (przez agregację).

</doc>
<doc id="284922" url="https://pl.wikipedia.org/wiki?curid=284922" title="Eidur Gudjohnsen">
Eidur Gudjohnsen



</doc>
<doc id="284923" url="https://pl.wikipedia.org/wiki?curid=284923" title="Benidorm">
Benidorm

Benidorm – miasto i gmina we wschodniej Hiszpanii, we wspólnocie autonomicznej Walencja, prowincji Alicante i comarce Marina Baixa.
Zlokalizowane między południowymi zboczami "Sierra Cortina" i "Puig Campana", a wybrzeżem Morza Śródziemnego, w środkowej części Costa Blanca, 44 km na północny wschód od centrum Alicante (stolicy prowincji) i 57 km od portu lotniczego Alicante-Elche. Granice miasta wzdłuż wybrzeża wyznaczają: obszar chronionego krajobrazu "Sierra Helada" na północnym wschodzie oraz wzgórze "Tossal de la Cala" na południowym zachodzie. Występuje tu typowy klimat śródziemnomorski.
Jeden z największych i najpopularniejszych kurortów turystycznych w Hiszpanii, znany dzięki plażom oraz klubom nocnym. W latach 1963–2021 w mieście wybudowano 64 wieżowce. Najwyższym z nich jest - ukończony w 2021 r. - apartamentowiec "Intempo", liczący 49 pięter i 202,5 metra wysokości.
Zamieszkiwana przez 69 118 osób (2021 r.), jednak z uwagi na duży ruch turystyczny rzeczywistą liczbę mieszkańców szacuje się na ponad 100 tys. ludzi.
Historia.
Jeszcze w 1960 r. Benidorm był małą wsią rybacką. Dzisiaj to miejscowość turystyczna z wieloma wieżowcami i hotelami, popularne miejsce spędzenia wakacji. Z ponad 345 wysokościowcami liczącymi ponad 12 pięter, należy do najgęściej zabudowanych miast świata. Od kiedy Francisco Ronda w 1893 r. otworzył pierwsze kąpielisko "Casa de baños" na plaży Levante, Benidorm odwiedziło już ponad 85 milionów turystów.
Turystyka.
W mieście znajdują się trzy piaszczyste i liczące łącznie 5 km długości plaże: "Playa de Poniente", "Playa de Levante" i "Playa de Mal Pas". Za sporą atrakcję uważa się również trzy parki rozrywki: Terra Mítica, "Aqualandia" i "Mundomar".
W lipcu i sierpniu do Benidormu można się dostać nocnym tramwajem z i do Alicante. Kursuje o godzinie 01:00 i 03:00 w nocy. Stacja kolejowa otwierana jest w nocy tylko w czasie przyjazdu tramwajów. Dojazd z centrum miasta do dworca zapewnia miejska linia autobusowa 01.
2 mile morskie od portu znajduje się wyspa Benidorm, która z uwagi na zróżnicowane dno przy brzegach i interesujące gatunki ryb, uczęszczana jest przez płetwonurków.

</doc>
<doc id="284929" url="https://pl.wikipedia.org/wiki?curid=284929" title="Kantalupy">
Kantalupy



</doc>
<doc id="284936" url="https://pl.wikipedia.org/wiki?curid=284936" title="Mustair">
Mustair



</doc>
<doc id="284938" url="https://pl.wikipedia.org/wiki?curid=284938" title="Pokeball">
Pokeball



</doc>
<doc id="284939" url="https://pl.wikipedia.org/wiki?curid=284939" title="Anke Kuhn">
Anke Kuhn



</doc>
<doc id="284940" url="https://pl.wikipedia.org/wiki?curid=284940" title="Stefan Blocher">
Stefan Blocher



</doc>
<doc id="284941" url="https://pl.wikipedia.org/wiki?curid=284941" title="Martin Mesik">
Martin Mesik



</doc>
<doc id="284949" url="https://pl.wikipedia.org/wiki?curid=284949" title="Syrenka">
Syrenka



</doc>
<doc id="284952" url="https://pl.wikipedia.org/wiki?curid=284952" title="Grand Rapids">
Grand Rapids

Grand Rapids – miasto w Stanach Zjednoczonych, w stanie Michigan, nad rzeką Grand (uchodzącą do jeziora Michigan).
Miasto liczy 197,8 tys. mieszkańców, a jego obszar metropolitalny 740,5 tys. (dane na 2000).
Prawa miejskie od 1850. W mieście rozwija się przemysł samochodowy, fabryki General Motors Corporation.
Znaczna część populacji to imigranci z Polski, spośród których wywodził się mistrz świata w boksie Stanley Ketchel. Inną znaczącą grupą ludnościową są imigranci z Holandii.
W tym mieście znajduje się międzynarodowy port lotniczy im. Geralda Forda.
W mieście rozwinął się przemysł meblarski, samochodowy oraz spożywczy.

</doc>
<doc id="284955" url="https://pl.wikipedia.org/wiki?curid=284955" title="Troy van Leeuwen">
Troy van Leeuwen

Troy van Leeuwen (ur. 5 stycznia 1970 w Los Angeles) – amerykański gitarzysta i kompozytor rockowy.
W 1996 dołączył jako gitarzysta koncertowy (nie brał udziału w nagraniu żadnego z albumów grupy) do grupy Failure.
Po rozpadzie tego zespołu w 1997, stworzył własny projekt ENEMY, w którym pełni funkcję gitarzysty i wokalisty, jest też autorem tekstów i muzyki. Pozostali członkowie to nowojorczycy: perkusista Alan Cage (ex-Quicksand) i basista Eddie Nappi (ex-Handsome). W 2005 ukazał się długo oczekiwany debiutancki album grupy zatytułowany "Hooray For Dark Matter".
Był w pierwszym składzie grupy A Perfect Circle, z którą w 2000 nagrał pierwszy album ("Mer de Noms"), jednakże w 2002 odszedł do Queens of the Stone Age, w którym to zespole gra obecnie.

</doc>
<doc id="284956" url="https://pl.wikipedia.org/wiki?curid=284956" title="Troy Van Leeuwen">
Troy Van Leeuwen



</doc>
<doc id="284957" url="https://pl.wikipedia.org/wiki?curid=284957" title="PR">
PR

PR:
Pr lub pr:

</doc>
<doc id="284959" url="https://pl.wikipedia.org/wiki?curid=284959" title="Pratt &amp; Whitney R-2800">
Pratt &amp; Whitney R-2800

Pratt &amp; Whitney R-2800 Double Wasp – silnik lotniczy o układzie gwiazdowym. Miał 18 cylindrów w układzie podwójnej gwiazdy z łączną pojemnością skokową 46 litrów.
Powszechnie uważany za jeden z najlepszych silników gwiazdowych. Jednostka napędowa samolotów F4U Corsair, F6F Hellcat, F7F Tigercat, F8F Bearcat, P-47 Thunderbolt, P-61 Black Widow, B-26 Marauder, C-46, XB-28 Dragon, Lockheed Ventura (w wersji PV), Curtiss XF15C i Curtiss XP-60 (wersja A-1).
W Muzeum Lotnictwa Polskiego w Krakowie znajduje się egzemplarz silnika Pratt &amp; Whitney Twin Wasp.

</doc>
<doc id="284961" url="https://pl.wikipedia.org/wiki?curid=284961" title="Pratt &amp; Whitney Double Wasp">
Pratt &amp; Whitney Double Wasp



</doc>
<doc id="284965" url="https://pl.wikipedia.org/wiki?curid=284965" title="Dzik europejski">
Dzik europejski



</doc>
<doc id="284967" url="https://pl.wikipedia.org/wiki?curid=284967" title="P-51">
P-51



</doc>
<doc id="284977" url="https://pl.wikipedia.org/wiki?curid=284977" title="Det Norske Veritas">
Det Norske Veritas

Det Norske Veritas (DNV) – norweskie towarzystwo klasyfikacyjne z siedzibą centrali w Oslo, powstałe w 1864 roku.
Od 1865 roku DNV corocznie wydaje księgę rejestru statków obejmującą wszystkie statki państw skandynawskich, Finlandii i Islandii. W 1867 roku DNV wydało własne, choć wzorowane na LR i BV, przepisy dot. szkutnictwa norweskiego, a w 1871 roku przepisy dot. statków żelaznych.
Det Norske Veritas jako pierwsze towarzystwo w świecie wydało regulacje dla dużych tankowców, zastąpiło stosowanie tabelarycznych przepisów klasyfikacyjnych obliczaniem wytrzymałości oraz wprowadziło komputery do obliczania wytrzymałości.
DNV prowadzi także certyfikację jakościową, np. ISO 9001, oraz jest członkiem IACS.
Główny norweski podmiot DNV jest fundacją prowadzącą działalność gospodarczą, zaś cały wypracowany zysk przeznacza na cele statutowe, m.in. badania i rozwój. W Polsce działalność DNV jest prowadzona w formie spółki z ograniczoną odpowiedzialnością.
Od roku stycznia 2017 Det Norske Veritas Poland Sp. z o.o. zmieniła nazwę na DNV GL Poland Sp. z o.o. w wyniku połączenia z Germanischer Lloyd.

</doc>
<doc id="284978" url="https://pl.wikipedia.org/wiki?curid=284978" title="DNV">
DNV



</doc>
<doc id="284979" url="https://pl.wikipedia.org/wiki?curid=284979" title="LR">
LR



</doc>
<doc id="284980" url="https://pl.wikipedia.org/wiki?curid=284980" title="PRS">
PRS



</doc>
<doc id="284981" url="https://pl.wikipedia.org/wiki?curid=284981" title="Sekretarze generalni SED">
Sekretarze generalni SED



</doc>
<doc id="284983" url="https://pl.wikipedia.org/wiki?curid=284983" title="Luton">
Luton

Luton – miasto i dystrykt ("unitary authority") w Anglii (Wielka Brytania), w hrabstwie ceremonialnym Bedfordshire, położone 50 km na północ od centrum Londynu. W 2011 roku dystrykt liczył 203 201 mieszkańców.
Dystrykt ("unitary authority") Luton utworzony został w 1997 roku. Pierwsze osiedla ludzkie istniały tam już w okresie paleolitu. Początki Luton datowane są na VI wiek. Nad rzeką Lea powstała wówczas saksońska osada o nazwie Leatun.
We wschodniej części miasta znajduje się port lotniczy London Luton obsługujący m.in. tanie linie lotnicze.
W centrum znajduje się kampus University of Bedfordshire. W Luton znajduje się fabryka samochodów (GM Manufacturing Luton) zatrudniająca 1300 osób, w której produkowany jest model Vauxhall Vivaro. W mieście rozwinął się przemysł samochodowy, lotniczy, maszynowy, elektrotechnicznego, precyzyjny oraz odzieżowy.
W mieście znajduje się zabytkowy kościół Świętej Marii, którego budowę rozpoczęto w 1121. Na przedmieściach zwiedzić można arystokratyczną posiadłość Luton Hoo a także minirezerwat przyrody. Luton jest siedzibą zespołu piłkarskiego Luton Town F.C. Klub ten zdobył Puchar Ligi Angielskiej w 1988, pokonując na Wembley Arsenal 3-2. Luton jest miastem ze stosunkowo dużą populacją ludności azjatyckiej. Każdego roku późną wiosną w Luton odbywa się karnawał. Jest to największa, jednodniowa impreza tego typu na świecie. Udział w niej biorą głównie przedstawiciele kolorowych mniejszości narodowych.
Luton zostało wspomniane w Domesday Book (1086) pod nazwą "Lintone"/"Loitone".
Demografia.
W 2011 miasto liczyło 203 201 mieszkańców.
Poniżej przedstawiona jest struktura etniczna, wyznaniowa i językowa miasta (dane ze spisu powszechnego w 2011).

</doc>
<doc id="284984" url="https://pl.wikipedia.org/wiki?curid=284984" title="Rolls-Royce Merlin">
Rolls-Royce Merlin

Rolls-Royce Merlin – 12-cylindrowy widlasty silnik tłokowy o układzie V12 60° zaprojektowany przez firmę Rolls-Royce i budowany w okresie II wojny światowej. Był to jeden z najlepszych ówczesnych widlastych silników lotniczych. Został wykorzystany do napędu wielu modeli samolotów.
Silnik powstał jako prywatny projekt firmy Rolls-Royce, pod oznaczeniem PV-12. Jako pierwszy został wybrany jako napęd bombowca Fairey Battle, oblatanego w 1936 roku, co spowodowało skierowanie silnika do produkcji. Kiedy w 1936 brytyjskie Ministerstwo Lotnicze ogłosiło konkurs na nowy myśliwiec, który rozwijałby prędkość 300 mil na godzinę (480 km/h), okazało się, że PV-12 był jedynym silnikiem mogącym zapewnić takie osiągi konstruowanym wtedy samolotom Hawker Hurricane i Supermarine Spitfire.
Seryjna produkcja silników, które otrzymały oficjalne oznaczenie "Merlin", rozpoczęła się w 1938 roku. Pierwsza partia cieszyła się raczej kiepską reputacją związaną z wysoką zawodnością, ale RR szybko poradził sobie z tym problemem, wprowadzając bardzo oryginalny program kontroli jakości. Losowo wybrane silniki były testowane do momentu aż się zepsuły, po czym poddawano analizie część, która zawiodła i spowodowała awarię, a następnie wzmacniano ją.
Nazwa nie pochodzi od postaci czarnoksiężnika Merlina, ale od drzemlika (ptaka drapieżnego z rodziny sokołowatych).
W czasie wojny powstawały kolejne modele silnika, o coraz większej mocy. Większość modyfikacji Merlina związana była z wykorzystaniem wyżej oktanowego paliwa lotniczego i bardziej wydajnych sprężarek (wprowadzono sprężarki dwubiegowe, których bieg pracy był zależny od aktualnego pułapu lotu). Na początku wojny silnik używał standardowego wtedy paliwa 87-oktanowego przy pojemności silnika 27 l, co dawało 1000 KM (750 kW) mocy. Następna wersja, XX, używała już paliwa 100-oktanowego co w połączeniu z wydajniejszą sprężarką dawało moc 1300 KM (970 kW) przy praktycznie niezmienionych wymiarach i masie silnika. Pod koniec wojny, ostatni model Merlina - 130/131, przy niewiele zmienionej konstrukcji, miał moc 2070 KM (1544 kW).
Od 1943 silniki Merlin były także produkowane na licencji w Stanach Zjednoczonych przez zakłady Packarda jako V-1650 do użycia w budowanych w Ameryce Spitfire'ach. Silniki te okazały się lepsze od ich amerykańskiego odpowiednika Allison V-1710 i ostatecznie użyto ich także w myśliwcach P-51 Mustang.
Gdy pierwsze zbudowane w Ameryce silniki dotarły do Anglii, zostały poddane dokładnej analizie przez inżynierów Rolls-Royce'a. Ku ich zaskoczeniu, licencyjne silniki okazały się lepsze od oryginału. W zakładach RR Merliny były budowane i składane ręcznie przez wysoko wykwalifikowaną załogę. Wszystkie części były ręcznie toczone i szlifowane, co wiązało się ze stosunkowo niską wydajnością produkcji. W pełni zmechanizowany proces produkcyjny w Ameryce okazał się nie tylko bardziej wydajny, ale zapewniał też większą precyzję wykonania.
Rozwinięciem konstrukcji Rolls-Royce Merlin był Rolls-Royce Griffon.
Wersja bez sprężarki, Rolls-Royce Meteor była używana w brytyjskich czołgach.
Samoloty, w których zastosowano silnik Rolls Royce Merlin.
Pierwszymi samolotami z silnikiem Merlin, które weszły do służby, były: Fairey Battle, Hawker Hurricane i Supermarine Spitfire. Silnik Rolls Royce Merlin jest najczęściej kojarzony ze Spitfirem, jednakże największą liczbę Merlinów zainstalowano w czterosilnikowych bombowcach Avro Lancaster, następnym zaś w kolejności jest dwusilnikowy samolot wielozadaniowy de Havilland Mosquito

</doc>
<doc id="284985" url="https://pl.wikipedia.org/wiki?curid=284985" title="IACS">
IACS



</doc>
<doc id="284986" url="https://pl.wikipedia.org/wiki?curid=284986" title="Stansted (Kent)">
Stansted (Kent)

Stansted – wieś w dystrykcie Tonbridge and Malling w hrabstwie Kent w Anglii (Wielka Brytania), położona przy autostradzie M20.

</doc>
<doc id="284992" url="https://pl.wikipedia.org/wiki?curid=284992" title="International Association of Classification Societies">
International Association of Classification Societies

International Association of Classification Societies (IACS) (pol.: "Międzynarodowe Stowarzyszenie Towarzystw Klasyfikacyjnych") – organizacja skupiająca znane towarzystwa klasyfikacyjne, którego celem działalności jest współpraca, konsultacja i koordynacja podejmowanych działań w branży okrętowej.
IACS powstało 1968 roku, a jego pierwszymi członkami było siedem najbardziej renomowanych towarzystw: American Bureau of Shipping, Bureau Veritas, Det Norske Veritas, Germanischer Lloyd, Lloyd’s Register of Shipping, Nippon Kaiji Kyokai, Registro Italiano Navale. Skład IACS jest zmienny; członkiem może być towarzystwo o światowej reputacji, działające nie krócej niż 20 lat, wydające własne przepisy klasyfikacji jednostek pływających oraz własną księgę rejestru, nadzorujące co najmniej 1000 statków o pojemności ponad 1 000 000 RT.
Struktura.
Rada jest najważniejszym organem IACS, składa się ona z przedstawicieli wszystkich członkowskich instytucji. Zbiera się przynajmniej raz do roku na sesjach, którymi kieruje przewodniczący, który jest jednocześnie organem wykonawczym Międzynarodowego Stowarzyszenia Instytucji Klasyfikacyjnych. Przewodniczący i inne funkcje w Radzie zmieniają się rotacyjnie, tak aby były sprawowane przez wszystkich członków. Organ najwyższy IACS może powoływać do zadań szczegółowych różne komitety. Rada uchwala również zalecenia, ale niestety nie są one prawnie wiążące dla członków. 
Ponadto w strukturze obok Rady znajdują się: stały sekretariat, Komitet Jakości, Komitet Doradczy, Grupa Polityki Ogólnej oraz grupy robocze (powoływane gdy jest taka potrzeba).
Współpraca z IMO.
Stowarzyszenie jest finansowane przez członków. Współpracuje z innymi organizacjami takimi jak IMO, przy której ma status konsultacyjny. Ta współpraca ma bardzo ważne znaczenie dla IACS, ponieważ korzystając ze swego statusu reprezentuje stanowisko towarzystw w głównych komitetach i podkomitetach, przedstawia opinie i propozycje na ich forach. O znaczeniu tej współpracy dla IACS świadczy utrzymywanie jednego stałego przedstawiciela przy IMO. Język roboczy to angielski.
Podsumowanie
IACS produkuje szereg dokumentacji, aby pomóc promować spójność we wszystkich państw członkowskich. Obszar ten zapewnia dostęp do technicznych uchwał przedstawionych przez IACS. Każde towarzystwo klasyfikacyjne, które nie jest członkiem Międzynarodowego Stowarzyszenia Instytucji Klasyfikacyjnych, może zarejestrować się na stronie internetowej do bezpłatnych kanałów informacyjnych, które zawierają nowe publikacje wszystkich państw członkowskich. Działalność tej organizacji moim zdaniem jest czysto formalna, ale ma swój wkład w ujednolicanie niektórych zasad w państwach członkowskich oraz przy współpracy z IMO.
Tylko dzięki temu stowarzyszeniu organizacje uznają się nawzajem, to znaczy ich inspektorzy akceptują certyfikaty wydane przez innych członków IACS lecz uznają za nieważne jeżeli towarzystwo nie jest członkiem IACS.

</doc>
<doc id="284999" url="https://pl.wikipedia.org/wiki?curid=284999" title="Zakon marianów">
Zakon marianów



</doc>
<doc id="285001" url="https://pl.wikipedia.org/wiki?curid=285001" title="Brunon Zwarra">
Brunon Zwarra

Brunon Albrecht Zwarra (ur. 18 października 1919 w Gdańsku, zm. 14 sierpnia 2018 w Gdańsku) – polski publicysta, autor książek o historii Gdańska, więzień niemieckich obozów koncentracyjnych.
Życiorys.
W latach 1929–1935 uczęszczał do Gimnazjum Polskiego. Wzorem ojca, Wojciecha, wstąpił do polskich organizacji na terenie Wolnego Miasta Gdańska – należał m.in. do Katolickiego Stowarzyszenia Młodzieży Męskiej, Zjednoczenia Zawodowego Polskiego i KS Gedania. Od 1935 pracował w Emalierni Johannesa Segora we Wrzeszczu.
Po wybuchu II wojny światowej aresztowany 14 września 1939 w Gdyni. Był więziony w obozach w Nowym Porcie, Stutthofie i Sachsenhausen. Zwolniony w 1942 roku, wrócił do pracy w Emalierni Segora. Po przejściu frontu i powrocie Gdańska do Polski zajął się odbudową zniszczonego zakładu, pod nową nazwą Zakład Lakierniczo-Emalierski „Gedania” (do 1948).
13 czerwca 1945 poślubił Kunegundę z domu Kolenda (1925-2008). Małżeństwo doczekało się sześciorga dzieci: Krystyny (ur. 1946), Jadwigi (ur. 1947), Ryszarda (ur. 1949), Marii (ur. 1950), Barbary (ur. 1953) i Janiny (ur. 1957).
W latach siedemdziesiątych, dzięki namowom i pomocy prof. Mariana Pelczara, zajął się pracą pisarską. Najważniejszym osiągnięciem Zwarry na tym polu jest opracowanie publikacji "Gdańsk 1939. Wspomnienia Polaków gdańszczan" (1984), zawierającej 73 dokumentalne relacje o początku II wojny światowej w Gdańsku. Ponadto jest autorem autobiograficznej pięciotomowej książki "Wspomnienia gdańskiego bówki" i powieści "W gdańskiej twierdzy" i "Gdańszczanie".
W swoich książkach prowadził ostrą polemikę z Günterem Grassem. Według opinii Zwarry w książce "Blaszany bębenek" Grass przekazał wypaczony i szkalujący dobre imię Polaków obraz obrony Poczty Polskiej 1. września 1939. W 1993 oficjalnie zaprotestował przeciwko przyznaniu Grassowi honorowego obywatelstwa miasta Gdańska.
Przed wojną mieszkał na Biskupiej Górce, a w ostatnich latach życia w Oliwie.
Zmarł 14 sierpnia 2018. Został pochowany 21 sierpnia 2018 na Cmentarzu Oliwskim (kwatera 15-10-19). Podczas mowy pogrzebowej nad grobem Brunona Zwarry prezydent Gdańska Paweł Adamowicz zapowiedział zbiorową edycję wszystkich jego gdańskich wspomnień.
Latem 2020 na filarach wiaduktu kolejowego przy ul. Polanki w Gdańsku powstał mural z wizerunkiem Brunona Zwarry.

</doc>
<doc id="285003" url="https://pl.wikipedia.org/wiki?curid=285003" title="Hispania Baetica">
Hispania Baetica

Hispania Baetica - jedna z trzech prowincji starożytnego Rzymu na Półwyspie Iberyjskim, najbardziej zromanizowana, utworzona w latach 7-2 p.n.e. przez cesarza Augusta. Od zachodu i północy graniczyła z Luzytanią, od wschodu z prowincją Hispania Tarraconensis. Była prowincją senatorską, zarządzaną przez pretora. Stolicą prowincji była Kordoba.

</doc>
<doc id="285005" url="https://pl.wikipedia.org/wiki?curid=285005" title="Hispania Lusitania">
Hispania Lusitania



</doc>
<doc id="285007" url="https://pl.wikipedia.org/wiki?curid=285007" title="Droga ekspresowa S2 (Polska)">
Droga ekspresowa S2 (Polska)

Droga ekspresowa S2 – droga ekspresowa w Polsce łącząca węzły autostrady A2: "Konotopa" w Konotopie (na zachód od Warszawy) i "Lubelska" w Majdanie (na wschód od Warszawy); znana również pod nazwą Południowa Obwodnica Warszawy (POW).
Droga planowana od lat 70. XX wieku, początkowo jako część autostrady A2, po protestach mieszkańców Ursynowa plany zostały zmienione (zmiana klasy drogi, ale nie jej przebiegu). Oficjalnie arterię włączono do planowanej sieci autostrad i dróg ekspresowych jako drogę S2 na mocy rozporządzenia Rady Ministrów z dnia 13 lutego 2007 roku.
Historia.
Odcinek "Konotopa" – "Warszawa Lotnisko".
28 marca 2009 Generalna Dyrekcja Dróg Krajowych i Autostrad ogłosiła przetarg na budowę drogi ekspresowej S2 na odcinku "Konotopa"–"Warszawa Lotnisko", bez węzła. Planowana długość odcinka wyniosła 10,4 km. Na zrealizowanie inwestycji zaplanowano 32 miesiące od dnia podpisania umowy. Przetarg ten został unieważniony.
9 lutego 2010 ogłoszono wyniki ponownego przetargu na odcinek łączący węzeł "Konotopa" (końcowy fragment zachodniej części autostrady A2) z węzłem "Warszawa Lotnisko". Zwycięzcą przetargu zostało konsorcjum firm Bilfinger Berger, Mosty Łódź i Intercor z ofertą o wartości 908.050.715,86 zł. Rozpoczęcie budowy zaplanowano na czerwiec 2010 roku. Prace miały skończyć się trzy miesiące po Euro 2012, jednakże w warunkach przetargu zapisano wymóg przejezdności drogi już w trakcie imprezy.
31 lipca 2013 otwarte zostały jezdnie główne odcinka pomiędzy węzłem "Konotopa" a węzłem "Al. Krakowska", jeszcze bez możliwości wjazdu i zjazdu w węzłach "Al. Jerozolimskie" (DW719) i "Opacz" (S8). Otwarcie tego odcinka drogi pozwoliło na znaczne odciążenie Obwodnicy Etapowej Warszawy, a w szczególności zatłoczonych odcinków Al. Prymasa Tysiąclecia – Al. Jerozolimskie – ul. Łopuszańska – Al. Krakowska, pomimo wydłużenia trasy nr 8 Wrocław – Białystok o ok. 4 km.
6 września 2013 otwarty został odcinek od węzła "al. Krakowska" do węzła "Warszawa Lotnisko". Otwarto także fragment drogi S79 łączący węzeł "Warszawa Lotnisko" z Lotniskiem Chopina i z ul. Marynarską.
9 września 2013 r. w węźle "Al. Jerozolimskie" otwarto łącznicę umożliwiającą wjazd z DW719 od strony Pruszkowa w kierunku węzła "Warszawa Al. Krakowska". 24 grudnia tego roku otwarto zjazd w kierunku przeciwnym. Równocześnie otwarto węzeł "Opacz" (S8) oraz węzeł "Salomea" w ciągu drogi ekspresowej S8 i drogi wojewódzkiej 719, co umożliwiło pełne skomunikowanie Alej Jerozolimskich (S8 i DW719) z Południową Obwodnicą Warszawy. Chociaż budowa węzła "Opacz" została skończona, do czasu otwarcia odcinka Trasy Salomea-Wolica łączącego węzły "Opacz" i "Warszawa Janki" w dniu 17 lipca 2015 roku czynne były jedynie wjazdy i zjazdy od/do węzłów "Salomea" i "Łopuszańska".
Odcinek "Warszawa Lotnisko" – "Puławska".
10 sierpnia 2009 r. GDDKiA podpisała z konsorcjum Teerag-Asdag Polska Sp. z o.o./Intop Tarnobrzeg Sp. z o.o. umowę na budowę drogi ekspresowej S2 na odcinku od węzła "Warszawa Lotnisko" do węzła "Puławska" (3,9 km liczone z drogami węzła "Warszawa Lotnisko") oraz łącznika do węzła "Marynarska", czyli drogi ekspresowej S79 (4,3 km). Prace budowlane rozpoczęto 16 września 2009. Odcinek ten został otwarty dla ruchu 18 września 2013 roku. Koszt budowy tego fragmentu trasy S2 wraz z trasą S79 został zaplanowany na 1,123 mld zł.
Odcinek "Warszawa Wilanów" – "Lubelska".
15 kilometrów drogi ekspresowej S2 pomiędzy węzłami "Warszawa Wilanów" a "Lubelska", z nowym mostem na Wiśle – Most Anny Jagiellonki, węzeł "Lubelska" stanowiący połączenie autostrady A2 oraz dróg ekspresowych S2 i S17. Oddane odcinki ułatwią przemieszczanie się pomiędzy Wilanowem i Wawrem, a także połączenie stolicy z Siedlcami i Lublinem. Odcinek ten został otwarty dla ruchu 22 grudnia 2020 roku. Obowiązuje na nim ograniczenie prędkości do 100 km/h.
Odcinek "Puławska" – "Warszawa Wilanów".
Ostatni odcinek obwodnicy przebiega tunelem pod Ursynowem, a następnie przez Wilanów, gdzie łączy się z istniejącym fragmentem trasy S2 do węzła "Lubelska" z drogą ekspresową S17.
29 kwietnia 2011 roku została wydana decyzja środowiskowa dla tego odcinka. W lipcu 2013 roku rozpoczęto odwierty, będące częścią prac geologicznych przed rozpoczęciem budowy. We wrześniu zapowiedziano ogłoszenie przetargu na budowę trasy na grudzień 2013, a rozpoczęcie budowy w połowie 2015. W styczniu 2015 roku GDDKiA podała informację o złożonych ofertach kolejno na budowę odcinków B (6,45 km od w. Przyczółkowa do w. Wał Miedzeszyński wraz z mostem przez Wisłę), C (7,45 km od w. Wał Miedzeszyński do w. Lubelska z budową estakad nad Mazowieckim Parkiem Krajobrazowym) i A (ok. 4,6 km z tunelem pod Ursynowem).
11 grudnia 2015 roku podpisano umowy na projekt i budowę oraz na nadzór nad inwestycją, polegającą na budowie ostatniego odcinka Południowej Obwodnicy Warszawy pomiędzy węzłami Puławska i Lubelska. Na czas realizacji zadania wykonawcy mieli 41 miesięcy (bez okresów zimowych), co oznaczało, że umowny termin zakończenia inwestycji przypadał na sierpień 2020 roku. Termin ten został przesunięty na czerwiec 2021, a następnie na wrzesień 2021. Ostatecznie tunel został oddany do użytku 20 grudnia 2021.
Zezwolenia na realizację inwestycji drogowej dla odcinka wydano w 2017 roku. Zezwolenie dla odcinka od w. Puławska (bez węzła) do w. Przyczółkowa (bez węzła) wydano 28 grudnia, od w. Przyczółkowa (z węzłem) do mostu Południowego – 3 października, most Południowy – 25 maja, od mostu Południowego do w. Wał Miedzeszyński (z węzłem) – 17 lipca, zaś od w. Wał Miedzeszyński (bez węzła) do w. Lubelska (bez węzła) – 26 września.
Wzdłuż całej inwestycji według GDDKiA (zdanie wyrażone w 2016) miała powstać również droga dla rowerów.
Ograniczenia dla ruchu ciężkiego.
Obwodnica objęta jest ograniczeniami dla ruchu ciężkiego:
W dniu 1 sierpnia 2022 roku Generalna Dyrekcja Dróg Krajowych i Autostrad tymczasowo zniosła godzinowe ograniczenie tonażowe między węzłami "Opacz" i "Lubelska", początkowo w okresie do 30 września 2022 r. Został on wydłużony do końca 2022 roku. Wciąż jednak obowiązuje zakaz wjazdu do tunelu pod Ursynowem dla pojazdów przewożących materiały niebezpieczne.
Inwestycje w latach 2007–2013.
"Źródła: Indykatywny wykaz kluczowych i dużych projektów dla Programu Operacyjnego Infrastruktura i Środowisko"
"Program budowy dróg krajowych na lata 2008–2012"

</doc>
<doc id="285008" url="https://pl.wikipedia.org/wiki?curid=285008" title="Ahab">
Ahab



</doc>
<doc id="285014" url="https://pl.wikipedia.org/wiki?curid=285014" title="Stefan Batory (statek)">
Stefan Batory (statek)



</doc>
<doc id="285015" url="https://pl.wikipedia.org/wiki?curid=285015" title="Stefan Batory (1905)">
Stefan Batory (1905)

Statek uzbrojony Stefan Batory – statek towarowo-pasażerski zarekwirowany w 1920 w czasie wojny polsko-bolszewickiej i wcielony do Flotylli Wiślanej. Uzbrojony w dwie armaty polowe kalibru 76,5 mm. W czasie wojny działał między Modlinem a Nieszawą.
Statek w 1926 zwrócony właścicielom.

</doc>
<doc id="285019" url="https://pl.wikipedia.org/wiki?curid=285019" title="Alphaville (zespół muzyczny)">
Alphaville (zespół muzyczny)

Alphaville – niemiecki zespół muzyczny powstały w 1982 w Münsterze, grający muzykę opartą na syntezatorach, z pogranicza rocka i synth popu, nawiązującą do stylów new romantic i rocka elektronicznego. Nazwę grupy zaczerpnięto z filmu Jean-Luc Godarda "Alphaville" (1965).
Najważniejszymi przebojami zespołu są: „Forever Young”, „Big in Japan”, „Sounds Like a Melody”, „A Victory of Love”, „Dance with Me” oraz „Jerusalem”.
Historia.
Przed powstaniem Alphaville Marian Gold należał do siedmioosobowej grupy artystycznej Melody Nelson (nazwa pochodziła od imienia głównej bohaterki albumu Serge'a Gainsbourga "Histoire de Melody Nelson"). W 1981 do Melody Nelson trafił Berhard Lloyd, a po przeprowadzce do Münsteru muzycy grupy zmienił jej nazwę na Chinchilla Green. Pierwszy koncert Chinchilla Green odbył się 24 grudnia 1981 w klubie Forum, gdzie na zakończenie koncertu zespół zagrał utwór „Big in Japan".
Chinchilla Green rozpadł się wiosną 1982, po czym Lloyd i Gold zdecydowali się na dalszą współpracę. Wkrótce dołączył do nich Frank Mertens i jako trio przyjęli nazwę Forever Young. 31 grudnia 1982 zaprezentował utwór, również zatytułowany „Forever Young". W maju 1983 powstał materiał na płytę demo, który trafił do największych wytwórni muzycznych w Berlinie. Zespół podpisał umowę z Warner Music Group i pod jej skrzydłami rozpoczął pracę nad debiutanckim albumem. Podczas prac nad albumem doszło do zmiany nazwy zespołu na Alphaville. 27 września 1984 ukazał się album "Forever Young". Pierwszym przebojem, który promował longplay, był utwór „Big in Japan”, który szybko doszedł na szczyt list przebojów w Niemczech, Szwecji i Szwajcarii. Sukces „Big in Japan” pozwolił Alphaville zaistnieć na liście amerykańskiego magazynu „Billboard”. W tym samym roku powstał cover utworu „Big in Japan” nagrany przez Sandrę. Drugim utworem promującym album był przebój „Sounds Like a Melody”, który dotarł na pierwsze miejsce list przebojów w Szwecji. Trzecim singlem był „Forever Young”, który odniósł największy sukces spośród trzech singli promujących debiutancki album. Teledysk do utworu „Forever Young” nagrano w miejscu, w którym wcześniej działał szpital psychiatryczny.
W 1984 Frank Mertens opuścił zespół, a nowym gitarzystą i klawiszowcem Alphaville zajął Ricky Echolette. W czerwcu 1986 formacja wydała album pt. "Afternoons in Utopia", który przyniósł przebój „Dance with Me”. Utwór zdobył umiarkowaną popularność w kilku państwach Europy Zachodniej. Rok później zespół rozpoczął pracę nad kolejnym albumem pt. "The Breathtaking Blue", który ukazał się w 1989. Piosenki z płyty posłużyły jako kanwa do filmu "Songlines" (1990). Po wydaniu trzeciego albumu zespół zawiesił działalność.
W 1994 doszło do reaktywacji zespołu, a niedługo później ukazał się singiel „Fools” będący zapowiedzią kolejnego albumu Alphaville. W 1994 grupa wydała płytę pt. "Prostitute". W 1997 ukazał się longplay "Salvation", który zawierał single: „Wishful Thinking”, „Flame”, „Soul Messiah". Single odniosły umiarkowany sukces komercyjny. 
W styczniu 2002 Alphaville wydał album pt. "Forever Pop" zawierający największe przeboje grupy w nowych aranżacjach. W lutym 2003 na rynku ukazał się album "CrazyShow". W tym samym czasie Berhard Lloyd odszedł z zespołu.

</doc>
<doc id="285021" url="https://pl.wikipedia.org/wiki?curid=285021" title="Karabin maszynowy MG 13">
Karabin maszynowy MG 13

Maschinengewehr 13 (MG 13) – niemiecki lekki karabin maszynowy z okresu przed II wojną światową.
Historia konstrukcji.
Na podstawie doświadczeń zdobytych podczas I wojny światowej i porównania siły ognia lekkich karabinów z ciężkim karabinem maszynowym typu "Maxim" (MG 08), sztab niemiecki zdecydował o włączeniu do uzbrojenia piechoty lekkich karabinów maszynowych. Zamówienie na karabin tego typu obsługiwany przez jednego żołnierza złożono w 1926 roku. Louis Stange, starszy inżynier w fabryce "Rheinmetall" opracował projekt karabinu opierając się na rozwiązaniach ciężkiego karabinu maszynowego Dreyse MG 1912. Modyfikacje w porównaniu do pierwowzoru obejmowały zmianę lufy z chłodzonej wodą na chłodzoną powietrzem (w ażurowej osłonie metalowej), wymianę podstawy trójnożnej na dwunożną mocowaną do wylotu lufy i dodanie prostej metalowej kolby, składanej w prawą stronę wzdłuż karabinu.
W wyniku testów nowego karabinu uznano, że spełnia on stawiane wymagania i nadano mu oznaczenie "Gerät 13a" (niem. "urządzenie 13a"). Oznaczenia tego typu były nadawane eksperymentalnej broni strzeleckiej w celu ukrycia jej przeznaczenia. Liczba 13 była numerem pod którym zarejestrowano karabin w biurze technicznym uzbrojenia armii "Heereswaffenamt". W tym samym czasie prowadzono także badania nad ciężkim karabinem maszynowym również opartym o rozwiązania karabinu Dreysego, oznaczonym jako "Gerät 14". Był on zasilany z taśmy i posiadał podstawę trójnożną umożliwiającą ostrzał pod kątem 360 stopni, ale ze względu na brak istotnych zalet w porównaniu z ówcześnie używanym karabinem MG 08 projekt zarzucono.
W roku 1930 wprowadzono karabin "Gerät 13a" na uzbrojenie armii niemieckiej pod oznaczeniem MG 13 i produkowano do roku 1934 kiedy to wszedł do produkcji znacznie lepszy, uniwersalny karabin maszynowy MG 34. Karabin MG 13 występował także w wersji skróconej MG 13k ("k" od niem. "kurz" – krótki) przeznaczonej dla uzbrojenia załóg czołgów, wozów pancernych i częściowo także jako lotniczy karabin maszynowy. MG13k był używany m.in. w Panzerkampfwagenie I Ausf.A i Ausf.B.
Na bazie MG 13 opracowano lotniczy karabin maszynowy MG 15. Po wycofaniu MG 13 z uzbrojenia samolotów i zastąpieniu ich nowszymi MG 15, karabiny te weszły na uzbrojenia personelu naziemnego Luftwaffe.
Karabiny MG 13 sprzedawano do Portugalii i używano pod oznaczeniem M-38 do lat 50. XX wieku. Duża liczba trafiła także do Angoli, gdzie jako uzbrojenie partyzantów przetrwała do późnych lat 80. XX wieku.
Opis konstrukcji.
Lekki karabin maszynowy MG 13 był indywidualną bronią samoczynną. Zasada działania oparta o krótki odrzut lufy. Ryglowanie ryglem wachliwym w płaszczyźnie pionowej. Mechanizm spustowy umożliwiał prowadzenie ognia ciągłego i pojedynczego. Wybór rodzaju ognia realizowany językiem spustowym poprzez naciśnięcie górnej lub dolnej jego części(jak w późniejszym MG34). Zasilanie z magazynka pudełkowego na 25 nabojów dołączanego z lewej strony karabinu lub specjalnego magazynka siodłowego (dwubębnowego), różniącego się od stosowanego w MG15, o pojemności 75 nabojów. Przeładowanie rączką zamkową po prawej stronie komory zamkowej. MG 13 posiadał lufę wymienną, chłodzoną powietrzem w ażurowej osłonie blaszanej. Przyrządy celownicze mechaniczne. Muszka stała umocowana na obudowie lufy i nastawny celownik ramkowy. Możliwy był także montaż celownika do strzelań przeciwlotniczych.

</doc>
<doc id="285022" url="https://pl.wikipedia.org/wiki?curid=285022" title="Kurnik.pl">
Kurnik.pl

Kurnik.pl (stylizowany na kurnik.pl) – darmowy polski serwis gier online uruchomiony 15 czerwca 2001 przez Marka Futregę. Pod adresem www.playok.com dostępna jest wersja międzynarodowa.
Opis serwisu.
Serwis oferuje tradycyjne gry planszowe i karciane typu szachy, warcaby, brydż, tysiąc, makao, chińczyk, kości, domino, kalambury, kierki, tryktrak, pan, itp.
Oferowane gry działają w technologii HTML5.
Do 1 maja 2002 na Kurniku można było grać w scrabble, dostępne pod nazwą "Szkrable". Na skutek listu od firmy Cronix (właściciel praw do rozpowszechniania tej gry przez internet), w którym zapowiadano wkroczenie na drogę prawną, Kurnik zaoferował grę "Literaki" (stylizowaną na "literaki ;-)", gdzie emotikon „;-)” jest częścią nazwy), która różniła się od "Scrabble" wyglądem planszy przy zachowaniu jej zasad. Firma Cronix uznała te zmiany za niewystarczające. Marek Futrega oświadczył wtedy, że „bez sensu jest oferować grę, która różni się od oryginału tylko wyglądem planszy i nazwą – znacznie lepiej zaoferować inną grę, która może być do niej konkurencyjna” i wkrótce zmienił zasady gry, a grę Literaki uczynił własnością publiczną. Nazwa ta została przetłumaczona na inne języki jako Literaxx. 
O dopuszczalności słów w "Literakach" decyduje słownik SJP.pl (daw. Słownik alternatywny).
Historia serwisu.
W 2003 i 2005 były przeprowadzone kwesty na zakup serwerów.
W sierpniu 2009 roku serwis kurnik.pl wystawiono na aukcji na allegro.pl, jednak do sprzedaży nie doszło.

</doc>
<doc id="285023" url="https://pl.wikipedia.org/wiki?curid=285023" title="Germanischer Lloyd">
Germanischer Lloyd

Germanischer Lloyd (GL) – niemieckie towarzystwo klasyfikacyjne powstałe w 1867 roku, z siedzibą centrali w Hamburgu. Powstało w okresie dynamicznego rozwoju cesarskiej floty, jako wyraz chęci uniezależnienia się od istniejących towarzystw klasyfikacyjnych. 
GL wydaje własną księgę rejestrową zawierającą wszystkie nadzorowane statki oraz wszystkie statki niemieckie. 
Germanischer Lloyd jest członkiem IACS.
Linki zewnętrzne.
Przepisy anglojęzyczne GL on-line

</doc>
<doc id="285024" url="https://pl.wikipedia.org/wiki?curid=285024" title="Zsolt Bor">
Zsolt Bor

Zsolt Bor (ur. w 1949), węgierski fizyk. Pracuje obecnie na uniwersytecie w Segedynie, jest członkiem Węgierskiej Akademii Nauk. Zajmuje się badaniami w dziedzinie optyki i elektroniki kwantowej. Jest wynalazcą "Rhinolight phototherapeutical apparatus" – aparatu do optycznej terapii kataru siennego.

</doc>
<doc id="285025" url="https://pl.wikipedia.org/wiki?curid=285025" title="Odznaczenia, odznaki i oznaki harcerskie">
Odznaczenia, odznaki i oznaki harcerskie

Odznaki harcerskie - odznaki organizacyjne, pełniące funkcję odznak członkowskich lub odznaczeń honorowych w organizacjach harcerskich.
Oznaki harcerskie - elementy umundurowania prezentujące pozycję w organizacji np. pełnioną funkcję, stopień harcerski, instuktorski, numer, barwy i specjalność drużyny, grupę członkowską. Niektóre z nich prezentują zdobyte sprawności, znaki służb itp.
Rodzaje odznak i oznak.
Odznaki dzielimy na główne, umowne grupy takie jak:
Do oznak zaliczamy:
Niektóre odznaki i oznaki (np. sprawności) stopniują się, tj. występują w kilku odmianach o zróżnicowanym poziomie trudności wymagań.
Wykaz oznak.
Jako oznaki klasyfikuje się również:

</doc>
<doc id="285026" url="https://pl.wikipedia.org/wiki?curid=285026" title="American Bureau of Shipping">
American Bureau of Shipping

American Bureau of Shipping (ABS) – amerykańskie towarzystwo klasyfikacyjne powstałe w 1867 roku, z siedzibą centrali w Houston. Pod obecną nazwą działa od roku 1898. ABS ma uprawnienia do wystawiania dokumentów i świadectw międzynarodowych. Wydaje własną księgę rejestrową zawierającą spis jednostek morskich, śródlądowych i pływających po Wielkich Jeziorach. Ponadto prowadzi systematyczną statystykę stanu floty handlowej świata (dot. statków morskich pow. 1000 RT).
American Bureau of Shipping jest członkiem IACS.

</doc>
<doc id="285029" url="https://pl.wikipedia.org/wiki?curid=285029" title="Order Krzyża Gwiaździstego">
Order Krzyża Gwiaździstego

Wysoce Szlachetny Order Krzyża Gwiaździstego (niem. "Hochadeliger Sternkreuzorden", węg. "Hölgyi Csillagkereszt-rend") – do roku 1918 najwyższy order kobiecy Austrii i Austro-Węgier. Obecnie, obok Orderu Złotego Runa jest jednym z orderów domowych byłej cesarskiej dynastii Habsburgów Lotaryńskich.
Historia.
Order ustanowiony został 18 września 1668 przez cesarzową Eleonorę, trzecią małżonkę Ferdynanda III na pamiątkę odnalezienia cennego zagubionego relikwiarza i w celu adoracji Krzyża Świętego i prowadzenia cnotliwego i pełnego dobrych uczynków życia.
Liczba dam orderu jest nieograniczona, ale przyjęcie do grona odznaczonych wymaga przeprowadzenia surowego wywodu szlachectwa (niem. "Adelsprobe"), przy którym trzeba się wykazać ośmioma szlacheckimi generacjami po stronie ojca i matki oraz szesnastoma szlacheckimi przodkami małżonka.
Obecnie suwerenem orderu jest arcyksiążę Karol II Habsburg, a żeńskim protektorem jest jego siostra arcyksiężna Gabriela Habsburg.
Insygnia.
Insygnium jednoklasowego orderu to medalion, na którym dwugłowy czarny orzeł monarchii habsburskiej nosi nałożony czerwony krzyż grecki, uwieńczony białą emaliowaną wstęgą z dewizą orderu: SALUS ET GLORIA (Zbawienie i Chwała). Order noszony jest na czarnej wstążce w formie kokardy nad lewą piersią.

</doc>
<doc id="285030" url="https://pl.wikipedia.org/wiki?curid=285030" title="Edward Schillebeeckx">
Edward Schillebeeckx

Edward Schillebeeckx OP (ur. 14 listopada 1914 w Antwerpii, zm. 23 grudnia 2009 w Nijmegen) – flamandzki teolog, dominikanin, jedna z postaci II soboru watykańskiego. W okresie posoborowym w konflikcie z Kongregacją Nauki Wiary, jego poglądy na zmartwychwstanie i posługę duchownych w Kościele, zostały ocenione jako niezgodne z doktryną katolicką.
Życie.
Wstąpił do zakonu dominikanów w 1934, święcenia kapłańskie przyjął w 1941. Studiował w Paryżu w Le Saulchoir, na Sorbonie i w Collège de France. Doktoryzował się w 1939, od 1943 docent, a od 1956 profesor dogmatyki w Religionswissenschaftliches Institut Katolickiego Uniwersytetu w Louvain. Od 1957 wykładowca teologii systematycznej na uniwersytecie w Nijmegen. W latach 1962-1965 na zaproszenie kardynała Alfrinka był doradcą (tzw. "peritus") biskupów obecnych na II Soborze Watykańskim.
Poglądy teologiczne.
Książki Schillebeeckxa na temat dogmatów o Jezusie Chrystusie i Kościele z okresu przed Soborem były pisane z pozycji tomistycznej. Są one uznawane za klasykę teologiczną. Jego teologia sakramentalna znalazła wyraz w dokumentach Soboru. Zwłaszcza pojęcie Kościoła jako sakramentu zbawienia:
Ojciec Schillebeeckx OP pisał o tym w książce wydanej w 1959 r.: "Chrystus, Sakrament spotkania z Bogiem".
Jednak późniejsze nauczanie, zwłaszcza od czasu wydania jego kolejnej książki "Jezus: eksperyment chrystologiczny" (wyd. holenderskie 1974), spotkało się ze sprzeciwami ze strony Kongregacji Nauki Wiary. Kongregacja zakwestionowała ortodoksyjność jego interpretacji zmartwychwstania Chrystusa. Schillebeeckx został w tej sprawie wezwany przez Stolicę Apostolską, by wyjaśnić swoje stanowisko.
Wydana w 1980 r. kolejna jego książka, tym razem o posłudze duchownych w Kościele, "The Ministry in the Church," spotkała się z zastrzeżeniami Kongregacji jako zawierająca poglądy protestanckie. Również jego poglądy zawarte w książce "The Church with a Human Face" ("Kościół z ludzką twarzą"), wydanej w 1985 r., stały się obiektem krytyki Kongregacji. Schillebeeckx argumentował bowiem, że przesłanki biblijno-historyczne wskazują, że katolickie święcenia kapłańskie niekoniecznie czerpią swą ważność z sukcesji apostolskiej i mogą być udzielane w oderwaniu od niej. Według autora, wybór kapłana oraz, w konsekwencji, sprawowanie Eucharystii jest zależne od lokalnej wspólnoty kościelnej.

</doc>
<doc id="285034" url="https://pl.wikipedia.org/wiki?curid=285034" title="Opinogóra Górna">
Opinogóra Górna

Opinogóra Górna – wieś w Polsce położona w województwie mazowieckim, w powiecie ciechanowskim, w gminie Opinogóra Górna.
W latach 1975–1998 miejscowość administracyjnie należała do województwa ciechanowskiego.
Miejscowość jest siedzibą gminy Opinogóra Górna.
We wsi znajduje się:
Historia.
Najstarsza, odnotowana pisemna wzmianka o Opinogórze pochodzi z 1185 r. Wówczas to wojewoda mazowiecki komes Żyro zwrócił Opinogórę klasztorowi Panien Norbertanek z Płocka. W zapisie występuje ona pod nazwą "Opinogote". Natomiast w dokumentach z XV w. nazywana jest już Opinogórą i dzieli się na Opinogórę Górną i Dolną. Górna należała do szlachcica Borzyma, a Dolna, najpierw do Boleściców z Chamska, następnie do Prawdziców z Gołymina. W 1421r. książę mazowiecki Janusz I Starszy pozyskał Opinogórę od Borzyma, zamieniając na wsie Szymaki, Sarbiewo i Dziegietnię (wioski w pow. sochocińskim, stracone przez Borzyma na rzecz dziedziców z Trąbek), które książę Janusz w 1421 r. wykupił od tychże dziedziców i następnie „darował" Borzymowi w zamian za Opinogórę i Kąty. Wtedy to, stała się ona częścią domeny książęcej. Książę mazowiecki Bolesław IV zbudował tutaj zameczek myśliwski i w tym zamku zmarł 10 września 1454 r. Dobra opinogórskie zostały nadane przez króla Jana Kazimierza podskarbiemu wielkiemu koronnemu Janowi Kazimierzowi Krasińskiemu w 1659 jako starostwo niegrodowe. W grudniu 1806 r. na tereny Mazowsza wkroczyły wojska napoleońskie i po udanej kampanii cesarz Napoleon I obdarował Opinogórą swojego marszałka księcia Ponte-Corvo Jana Bernadotte (1763-1844). Wówczas nazwę miejscowości zmieniono na Opinogórę Francuską. W 1810 r. marszałek Bernadotte zrezygnował z Opinogóry, gdyż został desygnowany do objęcia tronu szwedzkiego, a następnie koronowano go jako Karola XIV Jana. Po koronacji ponownie wróciła do Krasińskich i w ich rękach pozostała do 1945. W pierwszej połowie XIX wieku gen. Wincenty Krasiński utworzył w Opinogórze ordynację, która przetrwała do 1945 r.. Ostatnim ordynatem był Edward Krasiński. W czasie I wojny światowej przez Opinogórę przebiegała linia frontu podczas bitwy przasnyskiej, tutaj został rozbity niemiecki Korpus Zastrowa. Zniszczeniu wówczas uległo 50% zabudowań w Opinogórze.
Zabytki.
W miejscowości znajduje się niewielki neogotycki pałac Krasińskich, wybudowany w 1844 przez gen. Wincentego Krasińskiego, ojca poety Zygmunta, który był siedzibą ordynacji opinogórskiej. Kolejnym zabytkiem jest neogotycka oficyna dworska wzniesiona w tym samym czasie co pałac. Zabytkowy neoklasycystyczny kościół z drugiej połowy XIX w. fundacji Róży Krasińskiej, który projektował Wincenty Rakiewicz. W podziemiach tego kościoła znajdują się groby członków rodziny Krasińskich, w tym również poety. Jest także cmentarz założony w 1824 r., powiększony w 1859 r. z zabytkowymi grobami.

</doc>
<doc id="285036" url="https://pl.wikipedia.org/wiki?curid=285036" title="Złota gałąź">
Złota gałąź

"Złota gałąź: studia z magii i religii" – monografia, w której zawarte jest szerokie studium nad mitologią i religią, stworzona przez szkockiego antropologa Jamesa George'a Frazera.
"Złota gałąź" stara się wyjaśnić i zdefiniować, co łączy prawie wszystkie prymitywne religie ze sobą, a także ze współczesnymi religiami o globalnym zasięgu, takimi jak m.in. chrześcijaństwo.
Odniesienia w kulturze.
Książkę czyta Walter E. Kurtz, bohater filmu "Czas apokalipsy", reż. Francis Ford Coppola.
Książka ta przewija się bardzo często w anime "Eureka Seven" i ma głębsze znaczenie dla całej fabuły.
Tytuł jednego z albumów grupy Atlantean Kodex - "The Golden Bough" - pochodzi od tytułu książki.
Tytuł oraz pierwsze dwa wersy piosenki "Not to Touch the Earth" zespołu "The Doors" bezpośrednio pochodzą od nazw pierwszych dwóch podrozdziałów sześćdziesiątego rozdziału Złotej gałęzi (Między niebem a ziemią).
Linki zewnętrzne.
Kopie edycji z roku 1922:

</doc>
<doc id="285037" url="https://pl.wikipedia.org/wiki?curid=285037" title="The Golden Bough">
The Golden Bough



</doc>
<doc id="285038" url="https://pl.wikipedia.org/wiki?curid=285038" title="Golden Bough">
Golden Bough



</doc>
<doc id="285041" url="https://pl.wikipedia.org/wiki?curid=285041" title="Albert-László Barabási">
Albert-László Barabási

Albert-Laszlo Barabasi ("węg. Barabási Albert-László ", ur. 30 marca 1967) – fizyk związany z Uniwersytetem Notre Dame (Indiana, USA). Pracuje naukowo w dziedzinie "scale-free networks" (sieci bezskalowych). Urodził się w Rumunii w Siedmiogrodzie. Wywodzi się z mniejszości Seklerów, żyjącej w Rumunii. Studiował nauki inżynieryjne w Rumunii, następnie na Węgrzech, obecnie przebywa na stałe w USA.
Nazwisko Barabasiego wiązane jest dziś przede wszystkim z teorią „sieci small-world”.

</doc>
<doc id="285043" url="https://pl.wikipedia.org/wiki?curid=285043" title="Opinogóra">
Opinogóra



</doc>
<doc id="285049" url="https://pl.wikipedia.org/wiki?curid=285049" title="Głuchy (województwo mazowieckie)">
Głuchy (województwo mazowieckie)

Głuchy – wieś w Polsce położona w województwie mazowieckim, w powiecie wyszkowskim, w gminie Zabrodzie.
Prywatna wieś szlachecka "Laskowo-Głuche" położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego.
Wieś Głuchy (dawna nazwa Lasków Głuchy, była połączeniem dwóch wsi: Lasków i Głuchy) to miejsce narodzin 24 września 1821 roku Cypriana Kamila Norwida. Norwid spędził tu swoje wczesne dzieciństwo. Został ochrzczony w kościele parafialnym w pobliskiej Dąbrówce, gdzie na cmentarzu 11 kwietnia 1825 roku pochowano jego matkę. Po jej śmierci 4 letni Cyprian i jego rodzeństwo wyjechali z rodzinnych Głuch do odległej o 20 km Strachówki, do swojej prababki, miecznikowej Hilarii Sobieskiej. Gdy ona zmarła, zamieszkał z ojcem i braćmi w Warszawie.
Po śmierci ojca w 1835 roku poeta często wracał w rodzinne strony, spędzając wakacje w Głuchach oraz w Dębinkach, w pałacu swego dziadka Ksawerego Dybowskiego, odbywał też wycieczki krajoznawcze z przyjaciółmi z kręgu „Cyganerii Warszawskiej”. Do ziemi rodzinnej wspomnieniami wracał też w swoich utworach.
Wierni kościoła rzymskokatolickiego należą do parafii Podwyższenia Krzyża Świętego w Dąbrówce.
Zabytki.
Dworek modrzewiowy, piętrowy z gankiem wspartym na czterech słupach, nakryty czterospadowym dachem krytym gontem.
W parku przydworskim z połowy XIX wieku rośnie wiele cennych drzew, zachowała się również aleja wysadzana starymi lipami oraz aleja dojazdowa wysadzana klonami i grabami, a także pomnik przyrody – klon srebrzysty.
Dwór wzniesiony przez rodzinę Zdzieborskich (z której pochodziła matka Norwida) w końcu XVIII wieku, następnie należał do Jana Norwida (ojca Cypriana Kamila). W latach 1824–1911 znajdował się w posiadaniu rodziny Suskich, następnie w posiadaniu krewnych Norwidów – Jeziorańskich.
W latach 1903–1920 mieszkał tu rzeźbiarz Bolesław Jeziorański, który jest autorem pomnika Tadeusza Kościuszki i rzeźb w gminie Dąbrówka. Po jego śmierci właścicielami dworu były dzieci rzeźbiarza.
W latach 1964–1996 dwór należał do reżysera Andrzeja Wajdy i jego żony Beaty Tyszkiewicz.

</doc>
<doc id="285050" url="https://pl.wikipedia.org/wiki?curid=285050" title="Olimpijka">
Olimpijka



</doc>
<doc id="285051" url="https://pl.wikipedia.org/wiki?curid=285051" title="Lasków (województwo mazowieckie)">
Lasków (województwo mazowieckie)

Lasków – wieś w Polsce położona w województwie mazowieckim, w powiecie wołomińskim, w gminie Dąbrówka.
W latach 1975–1998 miejscowość administracyjnie należała do województwa ostrołęckiego.
Miejsce urodzin Cypriana Kamila Norwida (ówczesna wieś Laskowo-Głuchy to dzisiejszy Lasków i Głuchy).
Wierni kościoła rzymskokatolickiego należą do parafii Podwyższenia Krzyża Świętego w Dąbrówce.

</doc>
<doc id="285053" url="https://pl.wikipedia.org/wiki?curid=285053" title="Lasków">
Lasków

2 miejscowości w Polsce: 
Zobacz też: Laskowo

</doc>
<doc id="285054" url="https://pl.wikipedia.org/wiki?curid=285054" title="Lignoston">
Lignoston



</doc>
<doc id="285055" url="https://pl.wikipedia.org/wiki?curid=285055" title="Andżelina">
Andżelina



</doc>
<doc id="285057" url="https://pl.wikipedia.org/wiki?curid=285057" title="Lignofol">
Lignofol

Lignofol – materiał kompozytowy, drewnopochodny, uzyskany przez sklejenie cienkich warstw drewna (forniru), syntetycznym klejem pod wysokim (ok. 300 bar) ciśnieniem. 
Materiał ten występuje w postaci płyt o różnych grubościach. Lignofol posiada właściwości (twardość i wytrzymałość) wielokrotnie przewyższające właściwości drewna. W zależności od układu włókien (słojów) drewna w płycie, otrzymuje się produkty o różnych właściwościach. Stosuje się układ włókien równoległy, krzyżowy i gwiaździsty. 
Stosowany głównie w przemyśle maszyn włókienniczych, do produkcji czółenek i elementów mechanizmów przerzutowych.
Zobacz też: lignoston

</doc>
<doc id="285058" url="https://pl.wikipedia.org/wiki?curid=285058" title="Andżelika">
Andżelika



</doc>
<doc id="285060" url="https://pl.wikipedia.org/wiki?curid=285060" title="Paweł Śpiewak">
Paweł Śpiewak

Paweł Śpiewak (ur. 17 kwietnia 1951 w Warszawie, zm. 30 marca 2023 tamże) – polski socjolog i historyk idei, doktor habilitowany nauk humanistycznych, profesor nadzwyczajny Uniwersytetu Warszawskiego, publicysta, poseł na Sejm V kadencji, w latach 2011–2020 dyrektor Żydowskiego Instytutu Historycznego.
Życiorys.
Urodził się w rodzinie polsko-żydowskiej; był synem pisarki i tłumaczki Anny Kamieńskiej oraz poety i tłumacza Jana Śpiewaka. W 1973 ukończył studia w Instytucie Socjologii Uniwersytetu Warszawskiego. Związany ze środowiskiem „Więzi”. Od 1978 należał do Towarzystwa Kursów Naukowych. W 1979 był współzałożycielem podziemnego kwartalnika „Res Publica”. W 1980 wstąpił do NSZZ „Solidarność”. Wcześniej w tym samym roku (w okresie wydarzeń sierpniowych) był sygnatariuszem skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami.
W 1984 uzyskał stopień doktora (na podstawie pracy zatytułowanej "Style liberalnego myślenia: anglo-amerykańska myśl polityczna lat czterdziestych i pięćdziesiątych XX wieku", jego promotorem był Jerzy Szacki). W 2000 został doktorem habilitowanym nauk humanistycznych w dyscyplinie socjologia, przedstawiwszy rozprawę pt. "W stronę wspólnego dobra". Został nauczycielem akademickim w Instytucie Socjologii Uniwersytetu Warszawskiego (pełnił w nim funkcję kierownika Zakładu Historii Myśli Społecznej) oraz na Uniwersytecie Warmińsko-Mazurskim w Olsztynie. Zajmował stanowiska profesorskie na UW i UWM. Wykładał również w Wyższej Szkole Komunikowania i Mediów Społecznych im. Jerzego Giedroycia i Szkole Wyższej im. Bogdana Jańskiego. Członek Collegium Invisibile. W latach 1992–1993 pracował w Ośrodku Studiów Wschodnich. Wśród wypromowanych przez niego doktorów znaleźli się Marta Bucholc (2006) i Karolina Wigura (2009).
W wyborach w 2005 uzyskał mandat posła na Sejm V kadencji w okręgu warszawskim (kandydował jako bezpartyjny z listy Platformy Obywatelskiej). W 2007 nie ubiegał się o reelekcję.
3 października 2011 otrzymał nominację na stanowisko dyrektora Żydowskiego Instytutu Historycznego. 31 grudnia 2020 zakończył pełnienie tej funkcji; zastąpiła go Monika Krawczyk. Wszedł w skład Kolegium Społecznego w Muzeum Historii Żydów Polskich Polin w Warszawie.
W 2013 otrzymał Nagrodę im. księdza Józefa Tischnera w kategorii „pisarstwo religijne lub filozoficzne” za całokształt twórczości.
Był mężem Heleny Datner oraz ojcem Jana Śpiewaka i Ruty Śpiewak.
Twórczość naukowa i publicystyczna.
Zajmował się socjologią ogólną, socjologią polityki, historią myśli i filozofii społecznej oraz politycznej. Badał i popularyzował zachodnią filozofię i teorię polityki, zwłaszcza myśl liberalną i konserwatywną (m.in. Johna Stuarta Milla, Johna Actona, Ervinga Goffmana, Michaela Oakeshotta, Leo Straussa czy Erica Voegelina). Zajmował się także problematyką przemian politycznych i społecznych w Polsce i Europie Środkowej. Był autorem prac naukowych z tych dziedzin.
Do sierpnia 2020 był członkiem Stowarzyszenia Pisarzy Polskich. Był w kolegiach redakcyjnych „Res Publiki Nowej” i „Przeglądu Politycznego”. Był też stałym współpracownikiem „Wprost” i „Życia Warszawy”. Publikował także w wielu gazetach codziennych: „Dzienniku”, „Fakcie”, „Gazecie Wyborczej” i „Rzeczpospolitej”. Podjął również współpracę z tygodnikiem internetowym „Kultura Liberalna”. Był też stałym współpracownikiem „Tygodnika Powszechnego”, w którym współtworzył cotygodniową sekcję "Czytania", w której pojawiły się komentarze teologiczne z perspektywy chrześcijańskiej (autorstwa Grzegorza Rysia i Wacława Oszajcy) oraz judaistycznej (autorstwa Pawła Śpiewaka). Ponadto efektem jego zainteresowania Biblią stała się publikacja książkowa "Midrasze. Księga nad Księgami", za którą w 2005 został nominowany do Nagrody Literackiej „Nike”. Działał na rzecz pojednania między Polakami a Żydami.

</doc>
<doc id="285062" url="https://pl.wikipedia.org/wiki?curid=285062" title="File binder">
File binder

File binder (od „łączyć”) – rodzaj programu komputerowego, służący do łączenia dwóch różnych plików. Najczęściej jest wykorzystywany do maskowania trojanów, poprzez łączenie ich z innymi dowolnie wybranymi plikami. 
Ofiara uruchamiając plik, uruchamia trojana i program maskujący, którym może być dowolny plik wykonywalny.

</doc>
<doc id="285066" url="https://pl.wikipedia.org/wiki?curid=285066" title="Zawisak">
Zawisak



</doc>
<doc id="285072" url="https://pl.wikipedia.org/wiki?curid=285072" title="Krzysztof Tchórzewski (polityk)">
Krzysztof Tchórzewski (polityk)

 (ur. 19 maja 1950 w Rzążewie) – polski polityk i inżynier.
Poseł na Sejm I, III, V, VI, VII, VIII i IX kadencji (1991–1993, 1997–2001, od 2005), w latach 1997–2001 sekretarz stanu w Ministerstwie Transportu i Gospodarki Morskiej, w 2007 sekretarz stanu w Ministerstwie Gospodarki, w 2015 minister-członek Rady Ministrów, a następnie do 2019 minister energii w rządach Beaty Szydło oraz Mateusza Morawieckiego.
Życiorys.
Syn Mieczysława i Teresy. W 1974 ukończył studia na Wydziale Elektrycznym Politechniki Warszawskiej. W latach 1974–1990 pracował w Oddziale Zasilania Elektroenergetycznego PKP-Siedlce (na stanowiskach elektromontera, kontrolera i naczelnika oddziału).
W latach 80. działał w opozycji demokratycznej, pełnił funkcję przewodniczącego siedleckiego oddziału Regionu Mazowsze NSZZ „Solidarność” (od 1981). Należy do Stowarzyszenia Elektryków Polskich (był prezesem oddziału siedleckiego w latach 1989–1990). W latach 1990–1992 pełnił funkcję wojewody siedleckiego. Od 1993 był prezesem zarządu spółki akcyjnej Inter-Poligrafia.
W latach 1994–1997 był dyrektorem spółki "Srebrna". W rządzie Jerzego Buzka (1997–2001) pełnił funkcję sekretarza stanu w Ministerstwie Transportu i Gospodarki Morskiej. Następnie pracował w przedsiębiorstwie PKP Energetyka jako członek zarządu i dyrektor ds. ekonomiczno-finansowych.
Od 1990 do 1999 należał do Porozumienia Centrum (był wiceprezesem tej partii od 1993 do 1997 i jej prezesem od 1997 do 1999, kierował również oddziałem siedleckim PC). Następnie działał w PPChD (był jego sekretarzem generalnym). Później do 2003 pełnił funkcję sekretarza generalnego SKL-RNP. W 2004 wstąpił do Prawa i Sprawiedliwości, zasiadł w komitecie politycznym tej partii.
Sprawował mandat posła I kadencji z ramienia PC i III kadencji z ramienia Akcji Wyborczej Solidarność. W 1993 i 2001 bez powodzenia ubiegał się o reelekcję. Od 2002 do 2005 zasiadał w sejmiku mazowieckim. W 2005 z listy Prawa i Sprawiedliwości został wybrany na posła V kadencji w okręgu siedleckim. 2 marca 2007 został powołany na stanowisko sekretarza stanu w Ministerstwie Gospodarki w rządzie Jarosława Kaczyńskiego. Funkcję tę pełnił do 23 listopada 2007. W wyborach parlamentarnych w 2007 po raz czwarty uzyskał mandat poselski, otrzymując 22 413 głosów. W wyborach w 2011 z powodzeniem ubiegał się o reelekcję, dostał 22 787 głosów. W 2015 został ponownie wybrany do Sejmu, otrzymując 26 372 głosy.
16 listopada 2015 powołany na ministra bez teki w rządzie Beaty Szydło; powierzono mu prowadzenie prac w zakresie zorganizowania ministerstwa energii. 1 grudnia 2015 został odwołany z tego stanowiska i jednocześnie powołany na urząd ministra energii. 11 grudnia 2017 objął dotychczasowe stanowisko ministerialne w nowo utworzonym rządzie Mateusza Morawieckiego.
W wyborach w 2019 uzyskał mandat posła na Sejm IX kadencji, otrzymując 62 891 głosów. Objął funkcję przewodniczącego Komisji Gospodarki i Rozwoju. 15 listopada 2019 zakończył pełnienie funkcji ministra. W marcu 2021 został przez premiera Mateusza Morawieckiego powołany na przewodniczącego Rady Doradców Politycznych.
Życie prywatne.
Żonaty z Teresą, ma czterech synów, w tym Karola (ur. 1975), radnego sejmiku mazowieckiego i w 2018 kandydata PiS na prezydenta Siedlec.
Odznaczenia.
Otrzymał Srebrny Krzyż Zasługi (1987). W 2001, "za wybitne zasługi dla rozwoju transportu, za osiągnięcia w działalności publicznej", został odznaczony przez prezydenta Aleksandra Kwaśniewskiego Krzyżem Kawalerskim Orderu Odrodzenia Polski, a w 2005 Krzyżem Oficerskim tego orderu.

</doc>
<doc id="285073" url="https://pl.wikipedia.org/wiki?curid=285073" title="FC Southampton">
FC Southampton



</doc>
<doc id="285076" url="https://pl.wikipedia.org/wiki?curid=285076" title="Palinologia">
Palinologia

Palinologia ( "palýnein" ‘przyprószyć’, ‘sypać’, λόγος "logos" ‘nauka’) – nauka o pyłku roślin i zarodnikach grzybów. Jej głównym celem jest rozróżnienie i systematyzowanie ziaren pyłku w badaniach taksonomicznych oraz odtwarzanie historii szaty roślinnej w minionych tysiącleciach.
Podstawy.
Ziarna pyłku są bardzo odporne na zniszczenie – posiadają niezmiernie twardą ścianę komórkową, której część zewnętrzna, zwana egzyną, zbudowana jest z bardzo odpornych substancji – sporopolenin, dzięki czemu mogą przetrwać w osadzie dziesiątki tysięcy lat. Laboratoryjne próby dowiodły, że nie ulegają one zniszczeniu nawet przy ogrzaniu do 300 °C oraz przy traktowaniu stężonymi kwasami. W skałach osadowych ziarna pyłku świetnie zachowują się jako mikroskamieniałości, w różny sposób sfosylizowane. Ich wiek liczony jest w milionach lat. Dla kryminalistyki największe znaczenie ma zaś fakt, iż ziarna lub zarodniki danej rośliny mają swój specyficzny wygląd, pozwalający na ich identyfikację.
Szczególny nacisk kładziony jest na dokładne poznanie struktury i rzeźby (skulptury) ściany ziaren. Badania dowiodły, że próbki pochodzące z terenu o określonej roślinności różnią się od próbek z terenu o podobnej roślinności. Możliwe jest np. określenie przybliżonej pory roku pochówku ciała, jeśli znamy terminy pylenia poszczególnych gatunków.
Dziedziny palinologii.
Aeropalinologia.
Nauka zajmująca się badaniem pyłku zawartego w powietrzu.
Jatropalinologia (palinologia medyczna).
Zajmuje się badaniem chorób wywoływanych przez pyłek roślin.
Kopropalinologia.
Zajmuje się rekonstrukcją składu pożywienia na podstawie śladów pyłku pozostałego w kale.
Melissopalinologia.
Zajmuje się badaniem pyłku zawartego w miodzie.
Paleopalinologia.
Zajmuje się badaniem pyłku kopalnego. Opiera się ona na analizie jakościowej i ilościowej pyłku i zarodników zachowanych w osadach kopalnych. Określa się gatunek (rodzaj lub rodzinę) ziaren pyłku, występujących w osadzie oraz ich liczebność. Metoda ta umożliwia ustalenie pewnych grup pyłku przewodniego (diagramy pyłkowe), co pozwala na datowanie osadów. Jednocześnie, po ustaleniu składu gatunkowego zbiorowisk roślinnych, można rozpoznać warunki klimatyczne i hydrologiczne, jakie panowały w środowisku tworzenia się osadu zawierającego pyłek.
Palinologia kryminalistyczna.
W badaniach palinologii kryminalistycznej wykonuje się przede wszystkim analizę pyłku osadzonego na odzieży w celu określenia miejsca lub czasu zetknięcia osoby z roślinnością.
Historia.
Termin ten pojawił się po raz pierwszy w roku 1944 na łamach czasopisma poświęconego analizie pyłkowej "Pollen Analysis Circular". Hyde i Williams wybrali to określenie na podstawie greckiego słowa "paluno" i łacińskiego "pollen".

</doc>
<doc id="285077" url="https://pl.wikipedia.org/wiki?curid=285077" title="Julius Döpfner">
Julius Döpfner

Julius August Döpfner (ur. 26 sierpnia 1913 w Hausen k. Bad Kissingen, zm. 24 lipca 1976 w Monachium) – niemiecki duchowny katolicki, biskup Würzburga i Berlina, arcybiskup Monachium i Fryzyngi, kardynał.
Życiorys.
Od 1925 uczęszczał do niższego seminarium chłopięcego w Würzburgu, gdzie jako prymus zdał maturę w 1933. Uzyskał stypendium zagraniczne i kontynuował naukę w Collegium Germanicum Papieskiego Uniwersytetu Gregoriańskiego w Rzymie. Tam odebrał 29 października 1939 święcenia kapłańskie. W 1941 obronił doktorat teologii.
W latach 1941-1944 pracował jako duszpasterz w Grosswallstadt, Schweinfurcie i Gochsheim, następnie był prefektem niższego seminarium chłopięcego w Würzburgu, a w 1945 przeszedł do pracy w tamtejszym wyższym seminarium. 11 sierpnia 1948 został wybrany na biskupa Würzburga. 14 października tego samego roku odbierał sakrę z rąk arcybiskupa Bambergu Matthiasa Ehrenfrieda, stając się w wieku 35 lat jednym z najmłodszych biskupów na świecie (najmłodszym w Europie). W styczniu 1957 papież Pius XII przeniósł go na stolicę biskupią w Berlinie. Kolejny papież Jan XXIII powołał go w skład kolegium kardynalskiego na swoim pierwszym konsystorzu w grudniu 1958, nadając tytuł prezbitera Santa Maria della Scala. Także w gronie kardynałów Döpfner był najmłodszy.
3 lipca 1961 został promowany na arcybiskupa Monachium i Fryzyngi, ingres odbył 30 września tegoż roku. W latach 1962-1965 uczestniczył w Soborze Watykańskim II jako jeden z czterech moderatorów. W 1963 brał udział w konklawe po śmierci Jana XXIII. Od 1965 (do końca życia) kierował Konferencją Biskupów Niemieckich, od 1967 był regularnym uczestnikiem kolejnych sesji Światowego Synodu Biskupów w Watykanie.
Zmarł w lipcu 1976 w Monachium i został pochowany w miejscowej katedrze. Jego następcą na stolicy arcybiskupiej został Joseph Ratzinger, przyszły papież Benedykt XVI.

</doc>
<doc id="285081" url="https://pl.wikipedia.org/wiki?curid=285081" title="KL Warschau">
KL Warschau



</doc>
<doc id="285082" url="https://pl.wikipedia.org/wiki?curid=285082" title="Mall Tycoon">
Mall Tycoon

Mall Tycoon – symulacyjno-strategiczna gra komputerowa, wyprodukowana przez Holistic Design i wydana przez Take-Two Interactive, w której musimy wybudować i utrzymać centrum handlowe. Wydawcą w Polsce jest firma City Interactive.
Po sukcesie gry zostały wydane kontynuacje o nazwie "Mall Tycoon 2" (2003) i "Mall Tycoon 3" (2005).

</doc>
<doc id="285087" url="https://pl.wikipedia.org/wiki?curid=285087" title="Aleksander Szczygło">
Aleksander Szczygło

Aleksander Marek Szczygło (ur. 27 października 1963 w Jezioranach, zm. 10 kwietnia 2010 w Smoleńsku) – polski polityk i urzędnik.
W latach 2001–2006 i 2007–2009 poseł na Sejm IV, V i VI kadencji, poseł do Parlamentu Europejskiego V kadencji, w latach 2005–2006 sekretarz stanu w Ministerstwie Obrony Narodowej, w latach 2006–2007 szef Kancelarii Prezydenta RP Lecha Kaczyńskiego, w 2007 minister obrony narodowej w rządzie Jarosława Kaczyńskiego, w latach 2009–2010 szef Biura Bezpieczeństwa Narodowego.
Życiorys.
Rodzina i wykształcenie.
Syn Stanisława i Stefanii Szczygłów. Miał pięcioro rodzeństwa. Wraz z rodziną mieszkał w Czerwonce w gminie Biskupiec. W latach 1978–1983 uczęszczał do Technikum Kolejowego w Olsztynie. W 1990 ukończył studia na Wydziale Prawa i Administracji Uniwersytetu Gdańskiego. W 1996 ukończył roczny kurs dla pracowników administracji publicznej z Europy Środkowej i Wschodniej organizowany przez Georgetown University (zajęcia odbywały się na University of Wisconsin) oraz odbył praktykę w Kongresie Stanów Zjednoczonych.
Działalność zawodowa i polityczna.
W latach 1990–1991 pracował jako asystent senatora Lecha Kaczyńskiego w Biurze Obywatelskiego Klubu Parlamentarnego w Gdańsku. Jednocześnie pracował jako specjalista w biurze prawnym Komisji Krajowej Niezależnego Samorządnego Związku Zawodowego „Solidarność”. W latach 1991–1992 pracował jako specjalista ds. legislacyjnych w kierowanym przez Lecha Kaczyńskiego Biurze Bezpieczeństwa Narodowego, a po powołaniu Lecha Kaczyńskiego na stanowisko prezesa Najwyższej Izby Kontroli w 1992 został dyrektorem gabinetu prezesa NIK, w urzędzie tym był zatrudniony do 1995.
W 1997 był doradcą głównego inspektora w Głównym Inspektoracie Pracy. W latach 1997–2000 pracował jako dyrektor Departamentu Informacji i Kształcenia Europejskiego w Urzędzie Komitetu Integracji Europejskiej. W 2001 był doradcą prezesa zarządu Powszechnej Kasy Oszczędności Banku Polskiego.
W 2001 został wybrany do Sejmu z listy Prawa i Sprawiedliwości. Od maja do lipca 2004 był eurodeputowanym V kadencji w ramach delegacji krajowej. W wyborach w tymże roku bez powodzenia kandydował do Parlamentu Europejskiego. W wyborach w 2005 ponownie uzyskał mandat poselski.
23 grudnia 2005 został powołany na stanowisko sekretarza stanu w Ministerstwie Obrony Narodowej. Przestał pełnić tę funkcję 2 sierpnia 2006. Tego samego dnia objął urząd szefa Kancelarii Prezydenta RP, rezygnując z zasiadania w parlamencie.
7 lutego 2007 został powołany na stanowisko ministra obrony narodowej w miejsce Radosława Sikorskiego, który podał się do dymisji. 14 marca tego samego roku otrzymał nominację w skład Rady Bezpieczeństwa Narodowego. 7 września został odwołany z Rady Ministrów i jednocześnie powołany na sekretarza stanu i kierownika w Ministerstwie Obrony Narodowej, 10 września prezydent RP Lech Kaczyński ponownie wręczył mu nominację na ministra obrony narodowej.
W wyborach parlamentarnych w 2007 po raz trzeci uzyskał mandat poselski, otrzymując w okręgu olsztyńskim 29 592 głosy. 15 stycznia 2009 został mianowany szefem Biura Bezpieczeństwa Narodowego, tracąc z upływem tego dnia mandat poselski.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. 21 kwietnia został pochowany w Kwaterze Smoleńskiej na Cmentarzu Wojskowym na Powązkach w Warszawie.
Odznaczenia i upamiętnienie.
Tablice poświęcone Aleksandrowi Szczygle odsłonięto w 2010 na cmentarzu w Węgoju koło Jezioran na grobie jego rodziców, w 2012 w kościele Najświętszego Serca Pana Jezusa w Olsztynie, a w 2013 na budynku Zespołu Szkół Samochodowych im. por. Adolfa Marii Bocheńskiego w Olsztynie (w przeszłości działającego jako Technikum Kolejowe, które ukończył Aleksander Szczygło) oraz w Ełku (na budynku, gdzie w przeszłości Aleksander Szczygło otworzył swoje pierwsze biuro poselskie).
W 2012 imię Aleksandra Szczygły otrzymała Sala Kominkowa w Ministerstwie Obrony Narodowej.

</doc>
<doc id="285098" url="https://pl.wikipedia.org/wiki?curid=285098" title="Oka (dopływ Wołgi)">
Oka (dopływ Wołgi)

Oka (ros. "Ока") – rzeka w Rosji, prawy (najdłuższy) dopływ Wołgi, o długości 1500 km i powierzchni dorzecza wynoszącej 245 tysięcy km².
Rzeka wypływa ze źródeł na Wyżynie Środkoworosyjskiej, na północ od Kurska, a do Wołgi uchodzi w Niżnym Nowogrodzie.
Oka jest żeglowna na odcinku 1200 km (od miasta Czekalin), a na długości 100 km (tuż poniżej ujścia Moskwy) jest skanalizowana.
Główne dopływy:
Ważniejsze miejscowości nad Oką: Orzeł, Kaługa, Aleksin, Sierpuchow, Stupino, Kołomna, Riazań, Kasimow, Murom, Pawłowo, Dzierżyńsk, Niżny Nowogród.

</doc>
<doc id="285099" url="https://pl.wikipedia.org/wiki?curid=285099" title="Joseph Wendel">
Joseph Wendel

Joseph Wendel (ur. 27 maja 1901 w Blieskastel, zm. 31 grudnia 1960 w Monachium), niemiecki duchowny katolicki, arcybiskup Monachium i Fryzyngi, kardynał.
Życiorys.
Studiował w seminarium w Spirze i na Papieskim Uniwersytecie Gregoriańskim w Rzymie. Przyjął święcenia kapłańskie 30 października 1927 w Rzymie, studia uwieńczył doktoratami z filozofii i teologii. Pracował jako duszpasterz w diecezji Spiry, kierował również miejscowym Caritasem. W kwietniu 1941 został mianowany biskupem tytularnym Lebesso i koadiutorem (z prawem następstwa) biskupa Spiry; sakrę odebrał 29 czerwca 1941 z rąk Ludwiga Sebastiana (biskupa Spiry). Po śmierci biskupa Sebastiana (w maju 1943) objął zwierzchnictwo nad diecezją Spiry.
W sierpniu 1952 został promowany na stolicę arcybiskupią Monachium i Freising, a w styczniu 1953 mianowany kardynałem prezbiterem S. Maria Nuova. Papież Pius XII powołał go również na katolickiego biskupa polowego Niemiec (w lutym 1956). W 1960 Wendel przygotowywał Światowy Kongres Eucharystyczny w Monachium. W tym samym roku zmarł, został pochowany w katedrze monachijskiej.

</doc>
<doc id="285102" url="https://pl.wikipedia.org/wiki?curid=285102" title="Wojciech Pomajda">
Wojciech Pomajda

Wojciech Tadeusz Pomajda (ur. 18 sierpnia 1968 w Przemyślu) – polski polityk, urzędnik państwowy, poseł na Sejm V i VI kadencji.
Życiorys.
W 1992 ukończył studia na Wydziale Obrotu Surowcami i Produktami Rolniczymi Akademii Rolniczej w Krakowie, w 1995 studia podyplomowe w zakresie wspólnotowego prawa agrarnego oraz wspólnotowej polityki rolnej w Polskiej Akademii Nauk.
W latach 1992–1997 był specjalistą ds. projektów w Fundacji Programów Pomocy dla Rolnictwa. Pracował w Urzędzie Komitetu Integracji Europejskiej jako koordynator programu Fiesta II. W Ośrodku Fundacji Programów Pomocy dla Rolnictwa w Rzeszowie pełnił funkcję starszego specjalisty ds. projektów. W 1999 był doradcą wojewody podkarpackiego. Od 1999 do 2001 zajmował stanowisko dyrektora regionalnego Ośrodka Fundacji Programów Pomocy dla Rolnictwa w Rzeszowie. W latach 2001–2003 był przewodniczącym Rady Programowej Krajowego Centrum Doradztwa Rozwoju Rolnictwa i Obszarów Wiejskich. Od 2001 do 2003 był dyrektorem Fundacji Programów Pomocy dla Rolnictwa. Od lipca 2003 do października 2005 pełnił funkcję prezesa Agencji Restrukturyzacji i Modernizacji Rolnictwa.
25 września 2005 został wybrany do Sejmu z listy Sojuszu Lewicy Demokratycznej w okręgu krośnieńskim. W wyborach parlamentarnych w 2007 po raz drugi uzyskał mandat poselski, kandydując z listy koalicji Lewica i Demokraci i otrzymując 11 015 głosów. W kwietniu 2008 zasiadł w klubie Lewica, który we wrześniu 2010 przemianowany został na klub SLD. W 2011 nie ubiegał się o reelekcję.

</doc>
<doc id="285104" url="https://pl.wikipedia.org/wiki?curid=285104" title="Andżela">
Andżela



</doc>
<doc id="285105" url="https://pl.wikipedia.org/wiki?curid=285105" title="Velay">
Velay

Velay (czytaj: "welé") - kraina historyczna w środkowej Francji, do rewolucji francuskiej wchodząca w skład prowincji Langwedocji. Po reformie administracyjnej z okresu rewolucyjnego weszła w większej części w skład departamentu Haute-Loire (obecnie region Owernia). Historyczną stolicą tej krainy jest miasto Le Puy-en-Velay. Velay jest regionem, gdzie język i kultura oksytańska są nadal silnie zakorzenione i stanowią fundament lokalnej tożsamości. 
Geografia.
Velay położone jest w południowo-zachodniej części Masywu Centralnego, pomiędzy dolinami Allier na zachodzie i Rodanu na wschodzie. Jest to górzysty region, obejmujący cztery płaskowyże zbudowane z bazaltów i granitów: Tence, Mezenc, Velay i Craponne. Najwyższy szczyt regionu, Mont Mézenc, osiąga wysokość 1754 m n.p.m. Rzeźbę płaskowyży urozmaicają głębokie doliny rzeczne, m.in. Loary.
Historia.
Za czasów podboju Galii przez Rzymian obszar ten zamieszkiwało plemię galijskie znane pod łacińską nazwą "Vellavi". To od nich pochodzi nazwa krainy. Ich głównym ośrodkiem administracyjnym była osada "Ro-ession" (łac. "Ruessium"), dzisiejsze Saint-Paulien. 
Po włączeniu Velay do Korony francuskiej, Velay zostaje przyłączone do Langwedocji. Velay posiada swoich przedstawicieli w zgromadzeniu Langwedocji, ale część spraw wewnętrznych regionu pozostaje w gestii dorocznego zgromadzenia, zwanego "stanami Velay" ("Etats du Velay"). Życie polityczne Velay charakteryzuje się regularnymi sporami o władzę między biskupem z Le Puy a miejscową szlachtą. 
Okres wojen religijnych jest szczególnie trudny dla Velay. Miasto Le Puy, siedziba biskupstwa, pozostaje wierna obozowi katolickiemu, podczas gdy otaczające je ziemie stają po stronie reformacji. W okresie rewolucji francuskiej ludność regionu, przywiązana do swoich wartości i religii, źle przyjmuje te wydarzenia i przez dłuższy okres buntuje się wobec rządów republikańskim.

</doc>
<doc id="285106" url="https://pl.wikipedia.org/wiki?curid=285106" title="Andrzela">
Andrzela



</doc>
<doc id="285107" url="https://pl.wikipedia.org/wiki?curid=285107" title="Miguel Servet">
Miguel Servet

Miguel Servet (także: Michał Serwet; ur. 29 września 1511 w Villanueva de Sigena, zm. 27 października 1553 w Genewie) – hiszpański teolog unitariański, astronom, prawnik, lekarz i humanista. Uważany za prekursora unitarianizmu. Jako pierwszy w Europie odkrył płucne krążenie krwi, pionier farmakologii i stosowania odkrytych później witamin a także ojciec współczesnej etnografii. Znawca greki, łaciny i hebrajskiego.
Dzieciństwo.
Jako dziecko wykazywał wybitne uzdolnienia – w wieku 14 lat znał grekę, łacinę i hebrajski, w dodatku posiadał szeroką wiedzę z takich nauk jak filozofia, matematyka czy teologia.
Na jego kształtujący się światopogląd wpłynęła służba, którą jako nastolatek odbył u Juana de Quintany – spowiednika króla Hiszpanii, Karola V. Jako towarzysz Quintany w oficjalnych podróżach mógł na własne oczy ujrzeć, jak głębokie podziały religijne istniały w Hiszpanii, gdzie w tym czasie żydów i muzułmanów albo siłą nawracano na katolicyzm, albo ich wypędzano (Edykt z Alhambry).
Studia.
W wieku 16 lat zaczął studiować prawo na Uniwersytecie w Tuluzie we Francji. Właśnie na tej uczelni pierwszy raz zobaczył Biblię i chociaż jej czytanie było zabronione, udało mu się ją potajemnie przeczytać. Możliwe, że przekładem, który czytał, była Poliglota kompluteńska, dzięki czemu mógł ją czytać w znanych mu językach oryginalnych – w grece i hebrajskim, razem z tłumaczeniem na język łaciński.
Poglądy teologiczne.
W wyniku analizy Pisma Świętego i – uważanego przez niego za powszechny – upadku moralnego hiszpańskiego duchowieństwa, zaczął tracić zaufanie do wiary katolickiej. Rozczarował się Kościołem łacińskim jeszcze bardziej, gdy, jako jeden z obecnych na uroczystości koronacji na cesarza Świętego Cesarstwa Rzymskiego Karola V, ujrzał jak nowy cesarz całuje stopy papieża Klemensa VII siedzącego na przenośnym tronie. W późniejszym czasie tak opisał to wydarzenie: „Na własne oczy widziałem, jak papież był niesiony na ramionach książąt, z wielkim przepychem, a tłumy na ulicach składały mu hołdy”. Servet uważał to za objaw pychy stojącej w sprzeczności z pokorą i prostotą o której mowa w Ewangeliach.
Po tym wydarzeniu postanowił zrezygnować ze służby u Quintany i zaczął samodzielnie poszukiwać prawdy. Uważał, że nauki Chrystusa nie były kierowane do teologów czy filozofów, lecz do ludzi prostych, niewykształconych, którzy mieli je rozumieć i wprowadzać w czyn. Postanowił więc badając Biblię w językach oryginalnych odrzucić wszelkie doktryny, które uzna za niezgodne z tą Księgą.
W wyniku swoich studiów doszedł do przekonania, że w ciągu trzech pierwszych stuleci naszej ery religia chrześcijańska została skażona. Za błędną uważał m.in. naukę o Trójcy, przyjętą, jak uważał, w wyniku wpływu cesarza Konstantyna i jego następców na chrześcijaństwo. Mając 20 lat, opublikował książkę "De Trinitatis erroribus libri septem" ("O błędach Trójcy ksiąg siedmioro" – w tym oraz innych dziełach konsekwentnie używał imienia Bożego w formie JHWH). Ściągnęła ona na niego uwagę inkwizycji. W swoim dziele Servet stwierdzał m.in.: „W Biblii nie ma żadnej wzmianki o Trójcy (...). Boga poznajemy przez Chrystusa, a nie przez nasze zarozumiałe koncepcje filozoficzne.” Uznawał dogmat o Trójcy za zagmatwany, którego Biblia nie popiera „nawet jedną sylabą”. Chrystusa uważał za drogę, pośrednika umożliwiającego poznanie Boga. Servet postanowił także odrzucić kult obrazów jako niebiblijny. Przewidywał, że paruzja nastąpi jeszcze za jego życia.
W roku 1542 w Lyonie wydał łaciński przekład Pisma Świętego opracowany przez Santesa Pagnino ("Biblia sacra ex Santes Pagnini tralatione, hebraist"). Został on zredagowany przez Delaporte a wydrukowany przez Gaspara Trechsela. Servet przedmowę do swojego wydania podpisał jako Michel de Villeneuve.
Choć poglądy Serveta znalazły zwolenników, jak na przykład protestancki reformator Sebastian Franck czy Szymon Budny, to jednak zostały odrzucone przez większość teologów, zarówno ze strony protestantów, jak i katolików. Sam Servet, mówiąc o katolikach i protestantach, stwierdził: „Ani się nie zgadzam we wszystkim, ani się nie sprzeciwiam jednej czy drugiej stronie. Wydaje mi się bowiem, że wszyscy mają trochę racji, i trochę się mylą, ale każda ze stron zauważa błędy u drugiej, nie widzi ich natomiast u siebie”. Jednak jako reformator religijny i twórca doktryny odrzucającej trynitaryzm ściągnął na siebie nienawiść ortodoksji kalwińskiej i katolickiej.
Osiągnięcia medyczne.
Wkrótce aby skryć się przed prześladowcami musiał przenieść się do Paryża. Uzyskał tam tytuł magistra sztuk i stopień doktora medycyny. Jego zainteresowanie nauką i chęć dokładniejszego poznania działania organizmu ludzkiego skłoniła go do przeprowadzania sekcji zwłok. Dzięki zdobytej w ten sposób wiedzy, jako pierwszy Europejczyk opisał krążenie płucne krwi.
Kolejnym osiągnięciem Serveta w dziedzinie medycyny był jego traktat o syropach ("Syruporum universa ratio ad Galeni censuram diligenter expolita"), w którym zaprezentował on, jak na ówczesne czasy, nowatorskie i rozsądne podejście do medycyny. Zawarta w tym dziele rozległa wiedza uczyniła go prekursorem farmakologii i stosowania, odkrytych później, witamin.
Prace geograficzne i etnograficzne.
Servet zajął się też opracowaniem na nowo "Geografii" Ptolemeusza. Sukces tego nowego wydania był tak wielki, że Servet bywa nazywany ojcem etnografii i porównawczych badań geograficznych. Podczas późniejszego procesu w Genewie, zarzucono mu opisanie Palestyny jako ziemi słabo uprawianej i jałowej. Servet odpierał te zarzuty, stwierdzając że opisywał Palestynę dzisiejszą, a nie z czasów Mojżesza, gdy była krainą niezwykle urodzajną.
Dzięki swoim rozległym zainteresowaniom i wiedzy, Servet został nazwany przez pewnego historyka „jednym z najtęższych umysłów w dziejach, człowiekiem, który przyczynił się do rozwoju wiedzy".
Spotkania z Kalwinem.
Mieszkając w Paryżu, Servet prawdopodobnie po raz pierwszy spotkał Jana Kalwina. Obaj byli wtedy jeszcze dość młodymi ludźmi. Wkrótce stali się swoimi największymi adwersarzami. Gdy w Vienne zajmował się drukiem swoich dzieł na temat Trójcy Kalwin postanowił poprzez kardynała de Tournona wydać Serveta w ręce katolickich inkwizytorów. 
Udało mu się jednak zbiec z więzienia (katoliccy inkwizytorzy ostatecznie spalili na stosie symbolicznie jego kukłę), lecz gdy przybył do Genewy, gdzie Kalwin i jego zwolennicy sprawowali autorytarne rządy, został rozpoznany i ponownie wtrącony do więzienia pod zarzutem bluźnierstwa. Wytoczono mu proces, podczas którego prowadził z Kalwinem dysputy na temat wiary. Ostatecznie Servet został skazany na śmierć. Pokornie prosił o wykonanie wyroku przez ścięcie mieczem uważając, że męczarnie mogłyby doprowadzić go do zwątpienia, i tym samym zgubić jego duszę. Został jednak skazany na spalenie na stosie. Na głowę nałożono mu wieniec nasączony siarką. Do słupa został przywiązany żelaznym łańcuchem, a szyję przewiązano grubym sznurem. Na stos wykorzystano drwa świeżego drzewa dębowego jeszcze z liśćmi, które ułożono w pewnej odległości od słupa co spowodowało wydłużenie jego cierpień. 
Według niektórych historyków był on jedynym dysydentem spalonym dwukrotnie: symbolicznie przez katolików i dosłownie przez protestantów.
Reakcje na śmierć Serveta.
Śmierć Serveta wywołała wiele protestów w Europie, stała się koronnym argumentem dla zwolenników wolności religijnej, którzy poczęli się domagać, aby nikogo więcej nie zabito z powodu innych przekonań religijnych. Na przykład włoski poeta Camilo Renato, pisząc o postępowaniu Kalwina, stwierdził: „Ani Bóg, ani Jego duch nie wskazał takiego postępowania. Chrystus nie traktował w ten sposób ludzi, którzy się z nim nie zgadzali”. Natomiast francuski humanista Sebastien Castellion pisał: „Zabicie człowieka nie jest obroną doktryny, tylko zabiciem człowieka”. Także sam Servet powiedział: „Skazywanie ludzi na śmierć tylko dlatego, iż błędnie tłumaczą jakąś naukę biblijną, to moim zdaniem poważna sprawa; przecież wiadomo, że nawet wybrani mogą zostać wprowadzeni w błąd”. 
 Książka „Michael Servetus – Intellectual Giant, Humanist, and Martyr” ("Michał Servet – wielki umysł, humanista i męczennik") podaje: „Śmierć Serveta była punktem zwrotnym w ideologii i mentalności dominującej od IV wieku. (...) Z historycznego punktu widzenia Servet zginął po to, by każdy obywatel współczesnego społeczeństwa zyskał prawo do wolności sumienia”.
We francuskiej miejscowości Annemasse, 5 kilometrów od miejsca stracenia Serveta, stoi od 1908 roku pomnik ku jego czci. Widnieje na nim napis o treści: „Michael Servet, (...) geograf, lekarz, fizjolog, przyczynił się do pomyślności ludzi przez swe odkrycia naukowe, poświęcenie dla chorych i ubogich oraz przez bezkompromisowość w myśleniu i w kwestiach sumienia. (...) Niewzruszenie trwał przy swoich przekonaniach. W obronie prawdy złożył w ofierze życie”.

</doc>
<doc id="285109" url="https://pl.wikipedia.org/wiki?curid=285109" title="Pentoksyfilina">
Pentoksyfilina

Pentoksyfilina – organiczny związek chemiczny, lek z grupy metyloksantyn.
Działanie.
Zwiększa przepływ krwi przez naczynia kończyn oraz naczynia mózgowe. Zmniejsza lepkość krwi i zmienia metabolizm krwinek czerwonych, zwiększając w nich stężenie ATP i cyklicznych nukleotydów, co powoduje zmianę ich kształtu. Hamuje agregację płytek krwi, poprzez zwiększenie w nich biosyntezy cyklicznego adenozynomonofosforanu i prostacykliny, a zahamowanie biosyntezy tromboksanu. Dzięki temu zapobiega tworzeniu się zakrzepów. Zwiększa także aktywność plazminogenu i hamuje antyplazminę, a przez nasilenie syntezy i uwalniania prostacykliny wzmaga działanie antyagregacyjne.
Zastosowanie.
Lek stosuje się w chorobach przebiegających ze zwężeniem naczyń kończyn dolnych. Zmniejsza on objawy chromania przestankowego i przyśpiesza gojenie się owrzodzeń niedokrwiennych kończyn dolnych.
Może być zastosowany również w zespołach przebiegających z zaburzeniami krążenia mózgowego.
Lek podawany doustnie, przeciętnie 3 razy dziennie po 100 mg. Maksymalnie można podać 1200 mg/24 godz. Może być podawany domięśniowo we wstrzyknięciach po 200–400 mg/24 godz. w dwóch wstrzyknięciach. U osób w podeszłym wieku nie należy przekraczać 100 mg na dawkę. Może być też podawany dożylnie w dawce 100–200 mg w powolnych wstrzyknięciach lub we wlewie 200–600 mg/24 godz.
Działania niepożądane.
Lek jest dobrze tolerowany. Rzadko pojawiają się zaburzenia ze strony przewodu pokarmowego: nudności, wymioty i biegunka. Zwiększa siłę działania doustnych leków przeciwcukrzycowych. Powoduje bardzo niewielkie zjawisko podkradania. Przedawkowanie może wywołać wymioty, zaczerwienienie twarzy i obniżenie ciśnienia tętniczego.

</doc>
<doc id="285110" url="https://pl.wikipedia.org/wiki?curid=285110" title="Shenzhou 1">
Shenzhou 1

Shenzhou 1 – pierwszy lot kosmiczny statku typu Shenzhou.
Pierwszy start Shenzhou odbył się 19 listopada 1999 i trwał 21 godzin i 11 min. Był to przede wszystkim test nie dla samego statku, ale dla rakiety nośnej. Spośród 13 podsystemów Shenzhou w czasie lotu pięć było nieaktywnych, w tym kluczowy system podtrzymywania życia. Pomyślne lądowanie kapsuły nastąpiło po 14 okrążeniach Ziemi.

</doc>
<doc id="285113" url="https://pl.wikipedia.org/wiki?curid=285113" title="Pistolet maszynowy MP 34">
Pistolet maszynowy MP 34

Maschinenpistole 34(ö). (MP 34(ö), Solothurn S1-100) – niemiecki pistolet maszynowy skonstruowany przez wytwórnię "Rheinmetall", produkowany przez szwajcarską firmę "Solothurn AG" i austriacką "Steyr".
UWAGA:
Nie jest to ta sama konstrukcja co MP 34 konstrukcji Hugo Schmeissera z zakładów Bergmanna w Suhl, znana także pod oznaczeniami MP 34 Bgm ("Bgm" – skrót od "Bergmann") lub Bgm 34. Broń ta była produkowana w Danii pod nazwą BMK 32 (przyjęta na uzbrojenie armii duńskiej), a po wybuchu wojny przyjęta na wyposażenie Waffen-SS również pod oznaczeniem MP 34. Na pierwszy rzut oka pistolety obu typów wyglądają bardzo podobnie.
Historia.
Pistolet maszynowy zaprojektowany w 1924 roku w biurze konstrukcyjnym firmy "Rheinmetall" z Düsseldorfu przez Louisa Stange.
Ze względu na zakaz produkowania broni automatycznej przez Niemcy zawarty w traktacie wersalskim produkcję pistoletu uruchomiono w należącej do "Rheinmetall" szwajcarskiej firmie "Solothurn".
Konstrukcja broni była nieco podobna do pistoletu MP 28 konstrukcji Hugo Schmeissera, z magazynkiem z lewej strony, perforowaną osłoną lufy i drewnianą kolbą (kolba MP 28 była odrobinę smuklejsza). Od wersji "Steyr 30" z lewej strony znajdował się także przełącznik rodzaju ognia na ciągły lub pojedynczy. Z prawej strony lufy można było zamocować bagnet.
Produkowany w Szwajcarii pistolet nosił oznaczenie "Solothurn S1-100". Od 1930 do 1940 roku produkowano go także w austriackiej fabryce "Steyr". Sprzedażą pistoletu zajęła się spółka SWS ("Solothurn Waffen – Steyr") z siedzibą w Zurychu w Szwajcarii. Nabywcami broni były głównie kraje Ameryki Południowej takie jak Chile, Salwador, Boliwia, Urugwaj. Chrzest bojowy pistoletu (na amunicję .45 ACP) miał miejsca na początku lat 30. XX wieku podczas wojny o Gran Chaco. Broń w wersji strzelającej amunicją Mausera kalibru 7,63 x 25 mm Mauser sprzedawano do Chin i Japonii. W 1930 roku w wersji "Steyr 30" strzelającej nabojem "9 x 23 Steyr" został przyjęty na uzbrojenie policji austriackiej. W roku 1934 także armia austriacka wprowadziła go na uzbrojenie, ale w jeszcze innej wersji "Steyr 34" na nabój "9 mm Mauser".
W 1935 roku uzbrojono w pistolet "Steyr-Solothurn" na amunicję 7,65 mm Parabellum policję portugalską. Broń tę oznaczono jako "Steyr m/935".
Po aneksji Austrii przez hitlerowców w 1938 roku produkowane przez "Steyra" pistolety (tylko kalibru 9 × 19 Para) zostały przyjęte na uzbrojenie niemieckich jednostek policyjnych, oddziałów SS i jednostek drugiej linii. W nomenklaturze niemieckiej nazywano tę broń "Steyr-Solothurn" lub "MP 34(ö)" od niemieckiego "Österreich" – Austria. Broń produkowana od 1939 do 1940 nie posiadała uchwytu bagnetu i wykonywana była tylko w jednej wersji na amunicję 9 x 19 mm Parabellum.
Opis konstrukcji.
Pistolet maszynowy MP 34 był indywidualną bronią automatyczną działającą na zasadzie odrzutu swobodnego zamka. Strzelanie z zamka otwartego, ogniem pojedynczym lub ciągłym. Przełącznik rodzaju ognia po lewej stronie komory zamkowej. Zasilanie z magazynka o pojemności 32 nabojów dołączanego z lewej strony broni. Lufa w ażurowej osłonie metalowej z uchwytem na bagnet z prawej strony (do 1939 roku). Przyrządy celownicze mechaniczne, muszka na osłonie lufy i nastawny celownik krzywkowy.

</doc>
<doc id="285115" url="https://pl.wikipedia.org/wiki?curid=285115" title="Shenzhou 2">
Shenzhou 2

Shenzhou 2 (chiń. 神舟二号) – drugi z serii lot kosmiczny statku typu Shenzhou.
9 stycznia 2001 roku o godzinie 1:00 (UTC +8), chiński bezzałogowy statek kosmiczny wystartował z Jiuquan Satellite Launch Center (酒泉卫星发射中心) w prowincji Gansu na rakiecie nośnej Długi Marsz (長征二号) i 10 minut później wszedł na orbitę. Wydarzeniem tym chiński przemysł astronautyczny wykonał duży krok w kierunku lotów załogowych. Statek spędził w przestrzeni osiem dni i okrążył Ziemię 108 razy. Shenzhou 2 choć bez astronautów zaadaptował technologię i wyposażenie statków załogowych. Na pokładzie umieszczono kilka zwierząt: małpę, psa, królika oraz mikrobowe komórki, umieszczone tam przez Chińską Akademię Nauk. Podczas lotu zostało przeprowadzonych mnóstwo eksperymentów naukowych dotyczących życia w kosmosie, astronomii, fizyki i mikrograwitacji. 17 stycznia 2001 roku o godz. 19:22 (UTC +8) Shenzhou 2 wylądował w Mongolii Wewnętrznej. Przedział orbitalny funkcjonował do 24 sierpnia 2001, kilkakrotnie podwyższając swoją orbitę.
Jeśli wierzyć chińskim władzom wszystko poszło zgodnie z planem, choć brak zdjęć z miejsca lądowania wzbudził obawę, że samo lądowanie mogło być „nieco” bardziej twarde, niż oczekiwano.

</doc>
<doc id="285116" url="https://pl.wikipedia.org/wiki?curid=285116" title="Janusz Kotliński (lekkoatleta)">
Janusz Kotliński (lekkoatleta)

Janusz Kotliński (ur. 8 stycznia 1932 w Dobrzelinie, zm. 19 października 2005 w Lublinie) – polski lekkoatleta, płotkarz, członek słynnego Wunderteamu, później trener.
Zarys biografii sportowej.
Uczestniczył w Mistrzostwach Europy w Lekkoatletyce w Budapeszcie w 1958. Startował w biegu na 400 metrów przez płotki, odpadł w półfinale. W 1957 był sklasyfikowany na 9. miejscu w biegu na 400 m ppł. w rankingu amerykańskiego magazynu "Track and Field News". Sześciokrotnie ustanawiał rekordy Polski.
Trener.
Po zakończeniu kariery zawodniczej w 1960 został trenerem. Przez czterdzieści lat (do 2001) był szkoleniowcem w sekcji lekkoatletycznej klubu Start Lublin.

</doc>
<doc id="285117" url="https://pl.wikipedia.org/wiki?curid=285117" title="Minister Infrastruktury">
Minister Infrastruktury



</doc>
<doc id="285119" url="https://pl.wikipedia.org/wiki?curid=285119" title="Order Orła Czarnego">
Order Orła Czarnego

Order Orła Czarnego (niem. "Schwarzer Adlerorden") – do 1918 najwyższe odznaczenie Królestwa Prus, obecnie – order domowy b. panującej pruskiej i cesarsko-niemieckiej dynastii Hohenzollernów.
Historia.
Po uzyskaniu przez elektora saskiego Augusta Mocnego polskiej korony królewskiej elektor Brandenburgii Fryderyk III zapragnął także zostać królem i po długim oporze cesarza dostał zezwolenie na przyjęcie tytułu: „Króla w Prusach” (niem. "König in Preussen"), tj. w dawnych Prusach Książęcych, które leżały poza terenem Świętego Cesarstwa Rzymskiego. Koronował się w Królewcu 18 stycznia 1701 jako Fryderyk I.
Za godło nowego królestwa wybrano zrywającego się do lotu czarnego orła pochodzącego z herbu książąt pruskich, który został nadany podczas hołdu pruskiego w 1525 przez polskiego króla Zygmunta I Starego. Król Fryderyk I ustanowił w dniu ogłoszenia królestwa także jednoklasowy Order Orła Czarnego, najwyższe i wówczas jedyne odznaczenie nowego państwa.
Order był początkowo zakonem rycerskim i mógł liczyć tylko 30 członków (oprócz pruskich królewiczów, którzy otrzymywali go w 10 roku życia). Do 1848 wszyscy kandydaci nienależący do rodów panujących Rzeszy musieli wykazać się ośmioma szlacheckimi generacjami, a order dostać mogli dopiero po 30. roku życia. Od tego roku order mogli także otrzymywać nie-szlachcice, którzy przy nadaniu Orderu Orła Czarnego uzyskiwali dziedziczne szlachectwo.
Nie nadawany od 1918 jako odznaczenie państwowe, przetrwał jako order domowy cesarskiego rodu Hohenzollernów, którego wielkim mistrzem jest obecny pretendent do niemieckiego tronu Jerzy Fryderyk.
Insygnia.
Insygniami orderu są emaliowany na niebiesko krzyż maltański z czarnymi orłami między ramionami, w medalionie awersu, którego znajduje się na złotym tle spleciony monogram założyciela: „FR”, oraz ośmiopromienna srebrna gwiazda z pruskim orłem na czerwonym tle, otoczonym dewizą orderu: "SUUM CUIQUE" (łac. "Każdemu to co się należy") oraz wieńcem laurowym. Order noszony jest na pomarańczowej Wielkiej Wstędze z lewego ramienia na prawy bok. Kawalerowie Orderu Orła Czarnego nosili zawsze krzyż Orderu Orła Czerwonego jako dekorację na szyi tzw. komandorię ("Czarnego Orła" nadawano tylko odznaczonym uprzednio Krzyżem Wielkim Orderu Orła Czerwonego).
W bardzo rzadkich przypadkach order był nadawany z brylantami na krzyżu i gwieździe – takie odznaczenie otrzymał jako jeden z niewielu Otto von Bismarck. Od 1701 do 1918 order otrzymało 407 osób (nie licząc pruskich książąt krwi).
Jako wyższy stopień nadawano order z łańcuchem, który składał się na przemian z emaliowanych na czarno orłów pruskich z wiązką błyskawic w szponach i z inicjałów założyciela „FR” otoczonych czterema koronami królewskimi.

</doc>
<doc id="285123" url="https://pl.wikipedia.org/wiki?curid=285123" title="Pippin">
Pippin



</doc>
<doc id="285133" url="https://pl.wikipedia.org/wiki?curid=285133" title="Leonard Krasulski">
Leonard Krasulski

Leonard Seweryn Krasulski (ur. 8 listopada 1950 w Sopocie) – polski polityk, poseł na Sejm V, VI, VII, VIII i IX kadencji.
Życiorys.
Ukończył szkołę podstawową w Sopocie, a następnie rozpoczął naukę w szkole zawodowej w Zespole Szkół Budowy Okrętów w Gdańsku-Wrzeszczu. Szkołę porzucił w 1964 r. i przeniósł się do Zasadniczej Szkoły Zawodowej Morskiej Obsługi Radiowej Statków. Jednocześnie od 1966 r. uczył się w Korespondencyjnym Liceum Ogólnokształcącym w Gdańsku, gdzie również przerwał naukę.
23 października 1969 został powołany przez WKR Gdynia do odbycia zasadniczej służby wojskowej w 1 Warszawskim Pułku Czołgów (JW 3749) w Elblągu przy ul. Łęczyckiej, gdzie jako szeregowy odbył okres unitarny zakończony złożeniem przysięgi wojskowej. Szkolenie podstawowe w Elblągu trwało do 4 stycznia 1970. 5 stycznia został skierowany na podoficerski kurs sanitarny w 57 batalionie medycznym (JW 2880), gdzie jako elew szkolił się w jednostce w Braniewie przy ul. Sikorskiego, będącej w składzie 16 Kaszubskiej Dywizji Pancernej (JW 2234). Kurs ukończył 3 czerwca 1970 i na podstawie rozkazu dowódcy 57 bmed został awansowany do stopnia kaprala. 4 czerwca 1970 został wyznaczony na stanowisko dowódcy drużyny ewakuacyjnej w składzie kompanii medycznej 1 Warszawskiego Pułku Czołgów w Elblągu. Źródło wskazuje na rozpoczęcie zawodowej służby wojskowej 4 czerwca 1970. Natomiast według źródła rozpoczął zawodową służbę wojskową 8 października 1971. 7 kwietnia 1971 był awansowany do stopnia starszego kaprala. Od 2 czerwca 1972 do 31 lipca 1972 odbył i ukończył kurs podoficerów zawodowych medycznych. 12 października 1972 był awansowany do stopnia plutonowego, następnie od 25 października 1972 został szefem kompanii medycznej w 1 Pułku Czołgów. 15 czerwca 1975 starszy lekarz pułku kpt. Zenon Jeznach, jako drugi opiniujący, wystawił mu negatywną ocenę w formie opisowej. Żołnierzem zawodowym ludowego Wojska Polskiego był do 14 lutego 1976, służył na stanowiskach: dowódcy drużyny ewakuacyjnej kompanii medycznej do 24 października 1972, a następnie szefa kompanii medycznej (25 października 1972–14 lutego 1976) w 1 Warszawskim Pułku Czołgów. 14 lutego 1976 jako plutonowy został zdegradowany do stopnia szeregowca i przeniesiony do rezerwy. Jak podaje źródło w 1976 dokonał defraudacji mienia, po wyroku honorowego sądu wojskowego dla podoficerów został zdegradowany przez dowódcę jednostki i wyrzucony z wojska.
Po odbyciu zasadniczej służby zawodowej, jako zawodowy podoficer służył w 1. Warszawskim Pułku Czołgów z Elbląga w okresie, gdy ta jednostka uczestniczyła w wydarzeniach grudniowych. Utrzymuje, że pomimo iż był dowódcą pododdziału, odmówił wykonania rozkazu wzięcia udziału w akcji pacyfikacyjnej przeciw strajkom gdańskich stoczniowców i pozostał w koszarach.
Po odejściu z wojska do 2005 z przerwami był pracownikiem administracyjnym w Elbląskich Zakładach Piwowarskich (od 1999 wchodzących w skład Grupy Żywiec).
W latach 80. wstąpił do „Solidarności”. Po wprowadzeniu stanu wojennego był współorganizatorem strajku w swoim zakładzie pracy, po jego pacyfikacji tymczasowo aresztowany, a w 1982 skazany za na karę 5 lat pozbawienia wolności. Zwolnienie warunkowe na mocy ułaskawienia uzyskał wiosną 1983. Przez kilka lat pozostawał bez zatrudnienia. W 1989 organizował kampanię wyborczą do Senatu Jarosława Kaczyńskiego w województwie elbląskim. Był wśród założycieli Porozumienia Centrum i PiS, obejmował kierownicze funkcje w organach tych partii na szczeblu regionalnym i krajowym. W wyborach parlamentarnych w 2001 bez powodzenia kandydował do Sejmu.
W 2005 został skazany za przestępstwo prowadzenia pojazdu mechanicznego w stanie nietrzeźwości (miał we krwi 0,58 mg alkoholu). Orzeczono wobec niego grzywnę i zakaz prowadzenia pojazdów (skazanie uległo zatarciu). W tym samym roku z listy Prawa i Sprawiedliwości został wybrany na posła V kadencji w okręgu elbląskim. W wyborach parlamentarnych w 2007 po raz drugi uzyskał mandat poselski, otrzymując 17 184 głosów. W wyborach do Sejmu w 2011 z powodzeniem ubiegał się o reelekcję, dostał 12 790 głosów. W 2015 został ponownie wybrany do Sejmu na kolejną kadencję. 
W wyborach w 2019 po raz kolejny z powodzeniem ubiegał się o reelekcję otrzymując 19 747 głosów. W 2021 powołany w skład Rady Doradców Politycznych Prezesa Rady Ministrów Mateusza Morawieckiego.

</doc>
<doc id="285134" url="https://pl.wikipedia.org/wiki?curid=285134" title="Merry">
Merry



</doc>
<doc id="285136" url="https://pl.wikipedia.org/wiki?curid=285136" title="Elena Lichowczewa">
Elena Lichowczewa



</doc>
<doc id="285141" url="https://pl.wikipedia.org/wiki?curid=285141" title="Tranzystor polowy złączowy">
Tranzystor polowy złączowy

Tranzystor polowy złączowy, JFET () – jeden z rodzajów tranzystorów polowych.
Tranzystor taki składa się z warstwy półprzewodnika typu "n" (tranzystor z kanałem typu "n") lub typu "p" (tranzystor z kanałem typu "p") oraz wbudowanej w nią, silnie domieszkowanej warstwy półprzewodnika przeciwnego typu (odpowiednio "p+" i "n+"). W rezultacie w tranzystorze jest złącze "p-n". Na zewnątrz obudowy wyprowadzone są trzy końcówki: dren (D, "drain"); źródło (S, "source") oraz bramka (G, "gate")
Tranzystor polaryzuje się tak, ażeby nośniki większościowe (dziury w tranzystorach typu "p", elektrony w tranzystorach typu "n") przepływały od źródła do drenu. Natomiast złącze bramka – źródło polaryzuje się zaporowo.
Gdy napięcie bramka – źródło ("U"GS) jest równe zero, wówczas nośniki większościowe płyną bez przeszkód – prąd dla danego napięcia dren – źródło ("U"DS) osiąga wartość maksymalną oznaczaną symbolem "I"DSS. Gdy natomiast napięcie bramka – źródło zacznie rosnąć (a dokładniej jego wartość bezwzględna), wówczas w złączu "p-n", które jest spolaryzowane zaporowo pojawi się obszar ładunku przestrzennego (obszar zubożony). Obszar ten wnika w kanał, a że praktycznie nie ma w nim swobodnych nośników (charakteryzuje się bardzo dużą rezystancją), czynny przekrój kanału maleje. Efektem jest zwiększenie rezystancji kanału, a więc ograniczenie prądu dren – źródło.
Gdy napięcie bramka – źródło osiągnie charakterystyczną dla danego tranzystora maksymalną wartość "U"GSOFF, kanał praktycznie zatyka się – prąd dren – źródło jest bardzo mały, rzędu 1–10 mikroamperów, tranzystor nie przewodzi.
Prąd drenu jest funkcją napięcia bramka – źródło i jego zmiana następuje na skutek zmian pola elektrycznego, co nazywane jest efektem polowym; zależność tę przedstawia rysunek.
Przebieg charakterystyki zależy od temperatury – wraz z jej wzrostem prąd "I"DSS rośnie, natomiast napięcie "U"GSOFF maleje. Istnieje jednak jeden punkt na charakterystyce (wyznaczany przez konkretne wartości prądu i napięcia), który nie ulega zmianom pod wpływem temperatury. Można zatem ustalić taki punkt pracy tranzystora, aby układ był niewrażliwy na zmiany temperatury, co jest ważną zaletą.
Tranzystor polowy może działać w trzech zakresach pracy:
Podstawowe parametry tranzystora JFET:

</doc>
<doc id="285145" url="https://pl.wikipedia.org/wiki?curid=285145" title="Myrosław Onyszkewycz">
Myrosław Onyszkewycz

Myrosław Onyszkewycz, ukr. Мирослав Онишкевич, ps. "Orest", "Biłyj", "Bohdan", "Ołeh" (ur. 26 stycznia 1911 w Uhnowie koło Sokala, zm. 6 lipca 1950 w Warszawie) – pułkownik UPA, dowódca VI Okręgu "Sian", działacz Organizacji Ukraińskich Nacjonalistów, członek Krajowego Prowydu i referent do spraw wojskowych.
Życiorys.
Ukończył 4 klasy gimnazjum i 2 lata szkoły mierniczej. Pracował jako księgowy, był oficerem rezerwy. Członek Organizacji Ukraińskich Nacjonalistów od jej powstania w 1929. W 1932 skazany na karę 3 lat więzienia za przynależność do OUN. Był kolejno: referentem personalnym I sztabu wojskowego OUN, referentem organizacyjno-mobilizacyjnym na województwo lwowskie, od kwietnia 1943 szefem sztabu II Okręgu UPA "Buh". Później dowodził kureniem UNS "Hałajda".
W połowie marca 1945 mianowany został dowódcą VI Okręgu UPA Sian. Jako dowódca UPA na terenie Polski jest odpowiedzialny za rozkazy napadów na oddziały LWP, grupy UB i MO, polskie wsie, które palono i mordowano polskich mieszkańców. UPA w myśl jego rozkazów dokonywały również akcji sabotażowo-dywersyjnych w terenie przez podpalanie lasów, niszczenie mostów, dróg kolejowych i szos, palenie zbóż znajdujących się w stodołach bądź w stogach.
Funkcję pełnił do jesieni 1947. 2 marca 1948 został aresztowany we Wrocławiu. Wojskowy Sąd Rejonowy w Warszawie skazał go 2 czerwca 1950 na karę śmierci. Wyrok wykonano w więzieniu mokotowskim w Warszawie 6 lipca.
Brat Tarasa Onyszkewycza.

</doc>
<doc id="285152" url="https://pl.wikipedia.org/wiki?curid=285152" title="Ślepota zmierzchowa">
Ślepota zmierzchowa

Ślepota zmierzchowa (nyktalopia, łac". nyctalopia", ze stgr. νύξ "nyks", dop. νυκτóς "nyktos" 'noc'; ἀλαός, "alaos" 'niewidomy', pot. kurza ślepota) – wada wzroku, polegająca na zaburzeniu widzenia w warunkach słabego oświetlenia. Jest jednym z początkowych objawów retinopatii barwnikowej. Powstaje ona wskutek upośledzenia czynności pręcików w siatkówce oka. Osoby dotknięte ślepotą zmierzchową nie widzą przy słabym oświetleniu. Większość ptaków (w tym kury) ma upośledzenie widzenia w warunkach słabego oświetlenia i stąd potoczna nazwa wady.
Ślepota zmierzchowa może być spowodowana niedoborem witaminy A oraz cynku, który wpływa na jej metabolizm, w tym wchłanianie, transport oraz utylizację.

</doc>
<doc id="285158" url="https://pl.wikipedia.org/wiki?curid=285158" title="Ariel (anioł)">
Ariel (anioł)

Ariel, Arael, Ariael, Uriel, Aruel, Hadriel (hebr. אֲרִיאֵל – "lew boży") – anioł, duch. Jest opisany w Starym Testamencie w Księdze Izajasza (29,1), oznacza Jerozolimę, miasto wzmocnione pomocą Boga.
"Ach, Arielu, Arielu, miasto, gdzie obozował Dawid! Dodajcie rok do roku, święta niech biegną swym cyklem! Wówczas ucisnę Ariela, nastanie żałość i wzdychanie. Ty będziesz dla mnie jakby Arielem." (Iz 29,1)
W Starym Testamencie i innych pismach żydowskich nazwy Ariel używa się na określenie miasta Jerozolimy. Jest więc w Biblii Ariel symboliczną nazwą Jerozolimy.
Ariel występuje także jako imię anioła w apokryficznej Czwartej Księdze Ezdrasza. W "Testamencie Salomona" zwierzchnik demonów. Jest władcą wiatru oraz piorunów.
Ariel i Arelim vel Erelim.
Gustav Davidson twierdzi, że profesor "„[Archibald Sayce] („Athenaeum”, październik 1886) widzi związek między Arielem a arelim (erelim)”", podobieństwo słów widoczne, ale powiązania Ariela z chórem arelim w tekście prof. Sayce'a nie znajdujemy we wskazanym miejscu.
Związki Ariela z żywiołami.
Wedle gnostyków Ariel jest "„trzecim archontem wiatrów”" lub "„trzecim władcą wiatrów, na wzór którego przedstawienia Eola i Briaresa.”" A wedle Tomasa Heywooda "„Seraf jest Związany z ogniem, Cherub z powietrzem, Tarszisz z wodą, a Ariel panuje nad ziemią.”" 
Ariel w wierzeniach gnostyckich.
Hipolit Rzymski podaje, że w wierzeniach Peratai, jednej z gałęzi gnostycyzmu, Ariel jest "„trzecim władcą wiatrów, na wzór którego przedstawienia Eola i Briaresa.”" , zaś w koptyjskim gnostyckim „Pistis Sophia” imię Ariel nadano demonowi kary w Amente, egipskim Hadesie. W „Pistis Sofia” wymieniane są poszczególne kary zwłaszcza za litościwość, pychę i wyniosłość, oraz niegodziwość. Wedle „Pistis Sophia” dusza po śmierci jeśli ma być karana przez Ariela jest często odbierana przez „odbiorców” Ariela, wymienione są dwa imiona Abiout i Charmon, którzy z duszą zmarłego "„spędzają trzy dni chodząc z nią i pouczając ją o stworzeniach świata”", co do kar stosowanych przez Ariela wedle „Pistis Sophia”, są raczej krótkie sięgające wielu miesięcy, ale nie wieczności, po czym dusza bywa posyłana na dalsze kary.
Ariel w księgach magicznych.
W „Greater Key of Solomon” znaleźć można fragment zaklęcia: "„i przez Imię ARIEL, przez które Bóg zniszczy w jednym dniu wszystkie budynki, tak że nie zostanie ani jeden kamień na drugim;”" 

</doc>
<doc id="285159" url="https://pl.wikipedia.org/wiki?curid=285159" title="Nie Haisheng">
Nie Haisheng

Nie Haisheng (ur. 8 września 1964 w miejscowości Yangdang wchodzącej w skład Zaoyang, miasta powiatowego w prowincji Hubei) – chiński generał brygady lotnictwa, tajkonauta.
Wykształcenie i służba wojskowa.
W czasie służby wojskowej był m.in. dowódcą eskadry i zastępcą dowódcy zgrupowania.
Kariera tajkonauty.
Jest rekordzistą Chin w łącznym czasie pobytu w kosmosie.
Na jego cześć została nazwana planetoida (9517) Niehaisheng.
Loty kosmiczne.
Shenzhou 6.
Start do misji Shenzhou 6 nastąpił 12 października 2005 z kosmodromu Jiuquan. Nie podczas misji był pilotem. Funkcję dowódcy pełnił natomiast Fei Junlong. Po blisko 10 minutach od startu pojazd kosmiczny wszedł na orbitę wokółziemską. Po wykonaniu manewru podniesienia orbity astronauci otworzyli właz przejściowy do modułu orbitalnego i dokonali jego inspekcji. Dopiero później obaj zdjęli skafandry. Podczas lotu obaj astronauci testowali wyposażenie swojego statku, prowadzili badania medyczne oraz szereg bliżej nieokreślonych eksperymentów.
Nie Haisheng obchodził na orbicie swoje urodziny, które według kalendarza księżycowego wypadały w tym roku w dniu 13 października.
16 października 2005 statek kosmiczny Shenzhou 6 pomyślnie wylądował w Chinach na terenie Mongolii Wewnętrznej.

</doc>
<doc id="285160" url="https://pl.wikipedia.org/wiki?curid=285160" title="Yone Kamio">
Yone Kamio

 – tenisistka japońska.
Jej zawodowa kariera przypadła na lata 1989–1996. Nie udało się jej odnieść zwycięstwa turniejowego w cyklu "WTA Tour", ale seria udanych występów w 1995 – m.in. trzykrotne dotarcie do III rundy (1/16 finału) w Wielkim Szlemie (Australian Open, Wimbledon, US Open) oraz półfinały turniejowe w Hobart, Strasburgu i Nagoi – dały jej w październiku t.r. awans na pozycję nr 24 na świecie. Wśród zawodniczek, które wówczas pokonała, były m.in. Lori McNeil, Sabine Appelmans, Helena Suková, Marianne Werdel. Ponadto była w ćwierćfinale "Pan Pacific" w Tokio w 1993 (pokonała m.in. Gigi Fernández, przegrała ze Steffi Graf) oraz w półfinale turnieju na Tajwanie w 1994. Sezony 1994 i 1995 kończyła w czołowej setce na świecie (1995 jako nr 28), 1992, 1993 i 1996 tuż poza pierwszą setką rankingu.
W grze podwójnej najwyżej klasyfikowana była w sierpniu 1994, na pozycji nr 65. Była m.in. finalistką turnieju deblowego w Sapporo w 1993 (w parze z rodaczką Naoko Kijimutą).

</doc>
<doc id="285161" url="https://pl.wikipedia.org/wiki?curid=285161" title="Tranquillo Barnetta">
Tranquillo Barnetta

Tranquillo Barnetta (ur. 22 maja 1985 w St. Gallen) – szwajcarski piłkarz grający na pozycji pomocnika.
Kariera klubowa.
Barnetta jako junior grał w klubach FC Rotmonten Sankt Gallen oraz FC Sankt Gallen, do którego trafił w 1996 roku. Do pierwszej drużyny tego zespołu został przesunięty przed rozpoczęciem sezonu 2002/2003. W pierwszym sezonie zagrał tam 30 razy i zdobył 7 bramek. Natomiast w lidze zajął z klubem dziesiąte miejsce. W następnym sezonie w barwach klubu wystąpił w 30 meczach i strzelił 5 goli, a jego zespół uplasował się na piątej pozycji w szwajcarskiej ekstraklasie. Łącznie w pierwszej drużynie Sankt Gallen Barnetta spędził dwa sezony, a w tym czasie rozegrał tam 60 spotkań i zdobył 12 bramek.
W lipcu 2004 przeniósł się do niemieckiego pierwszoligowca – Bayeru 04 Leverkusen. Jednak jeszcze przed debiutem w jego barwach został wypożyczony do Hannoveru 96. Będąc zawodnikiem tego klubu zanotował pierwszy występ w lidze niemieckiej. Było to 18 września 2004 w przegranym przez jego zespół 0:3 pojedynku z Werderem Brema. Natomiast pierwszego gola w Bundeslidze strzelił 2 października 2004 w wygranym przez Hannover 3:1 ligowym meczu z Hansą Rostock. Przez cały sezon 2004/2005 w hanowerskiej drużynie zagrał siedem razy i strzelił dwa gole, a po zakończeniu rozgrywek ligowych powrócił do Bayeru. Pierwszy mecz w jego barwach rozegrał 23 lipca 2005 w przegranym przez Bayer 0:1 meczu Pucharu Niemiec z Werderem Brema. W lidze zadebiutował 7 sierpnia 2005 w spotkaniu z Eintrachtem Franfkurt (4:1 dla Bayeru). W sezonie 2010/2011 wywalczył z Bayerem wicemistrzostwo Niemiec.
Latem 2012 Barnetta odszedł z Bayeru do FC Schalke 04. W 2013 roku został z niego wypożyczony na jeden sezon do Eintrachtu Frankfurt. W 2015 roku wyjechał do Stanów Zjednoczonych i przez dwa lata grał w zespole Major League Soccer, Philadelphia Union. W 2017 roku wrócił do FC Sankt Gallen.
Kariera reprezentacyjna.
Barnetta jest reprezentantem Szwajcarii. W drużynie narodowej zadebiutował 9 września 2004 roku w meczu eliminacji do MŚ 2006 przeciwko Irlandii (1:1). Był uczestnikiem Euro 2004, z którego odpadł z drużyną po fazie grupowej. W 2006 roku pojechał Mistrzostwa Świata. Z reprezentacją dotarł tam do 1/8 finału, jednak Helweci ulegli tam po rzutach karnych Ukrainie. Na tym mundialu Barnetta zdobył gola w meczu grupowym przeciwko Togo (2:0). W 2008 roku został powołany do kadry na Mistrzostwa Europy, które zakończył jednak z drużyną na fazie grupowej. Grał również na Mistrzostwach Świata 2010 i 2014. W kadrze narodowej od 2004 do 2014 roku zagrał 75 razy i strzelił 10 goli.

</doc>
<doc id="285162" url="https://pl.wikipedia.org/wiki?curid=285162" title="Autostart">
Autostart



</doc>
<doc id="285169" url="https://pl.wikipedia.org/wiki?curid=285169" title="Crust punk">
Crust punk

Crust punk – odmiana muzyki punk, charakteryzująca się agresywną stylistyką, wzorowaną na twórczości angielskich zespołów grających w pierwszej połowie lat 80. XX wieku, głównie Discharge – pioniera tzw. D-beat. Crust punk funkcjonuje na pograniczu muzyki punkowej i metalowej.
Powstała jako fuzja odmian punka takich, jak anarcho-punk, D-beat z hardcore punk. Prekursorem crust punka był zespół Amebix, który jednak zbliżony był do heavy metalu. Termin crust pojawił się na przełomie lat osiemdziesiątych i dziewięćdziesiątych XX w.
Zespoły związane z tą odmianą muzyki grają bardzo szybko, używając blast beats. Gitary są nisko strojone, bas przeważnie przesterowany. W technice nagrywanie dominuje lo fi.
Muzycy i fani crust punk ubierają się podobnie jak ludzie ze sceny anarcho-punk. Dominuje kolor czarny, liczne naszywki, pas nabijany ćwiekami lub imitacją naboi. Noszone są wojskowe spodnie i kurtki oraz jeansy i jeansowe kurtki, bluzy z kapturem, glany, buty motocyklowe, sportowe buty. Popularne były dready, pas włosów na potylicy, tzw. „kraścioch”, czyli dready zostawione na potylicy, noszone są też długie włosy. Ze względu na postawę „pro-animal” niekiedy unikane jest noszenie odzieży i butów ze skóry naturalnej.
Teksty utworów mają radykalny i zaangażowany przekaz. Atakują ujemne skutki globalizacji, wojny, kapitalizm oraz religijne schematy. Często występują też teksty anarchistyczne i nihilistyczne, a czasami nawet o satanizmie.
Nurty podobne do crust punk to: power violence, grindcore, anarcho-punk.
Crust punk był bardzo popularny w latach 1990. Pod koniec dekady zaczął być wypierany przez hardcore. Po roku 2000 styl ten w nieco innej formie zaczął odzyskiwać popularność, lecz nie na taką skalę, jak w latach 90.

</doc>
<doc id="285172" url="https://pl.wikipedia.org/wiki?curid=285172" title="Albatros B.II">
Albatros B.II

Albatros B.II – niemiecki dwupłatowy samolot wielozadaniowy – szkolny, łącznikowy i rozpoznawczy, skonstruowany w 1914 roku w niemieckiej wytwórni lotniczej Albatros Werke AG w Berlinie.
Historia.
Samolot Albatros B.II został skonstruowany w połowie 1914 roku jako rozwinięcie konstrukcji samolotu Albatros B.I, skonstruowanego przez inż. Ernsta Heinkla na początku 1914 roku. Albatros B.II był udaną konstrukcją i stał się pierwszym dużym sukcesem firmy Albatros.
Samoloty te produkowane były w dwóch odmianach: podstawowej wielozadaniowej B.II (oznaczenie fabryczne L2) oraz szkolnej, wyposażonej w podwójne sterownice B.IIa (oznaczenie fabryczne L30). Odmiana B.IIa miała silnik Mercedes D.II lub Argus AsII o nieco większej mocy – 120 KM (88 kW). Używano też innych silników, jak Mercedes D.III i Benz Bz.III (150 KM). Samolot nie posiadał stałego uzbrojenia, jedynie samoloty B.II produkowane dla lotnictwa Austro-Węgier miały zamontowany w przedniej kabinie 1 karabin maszynowy kal. 7,92 mm. Do celów bombardowania zabierano lekkie bomby do kabiny.
Produkcję seryjną samolotu Albatros B.II uruchomiono w zakładach macierzystych i filii Ostdeutsche Albatros Werke (OAW) w Pile oraz w związku z dużym zapotrzebowaniem lotnictwa niemieckiego i Austro-Węgier, również na licencji w zakładach lotniczych Aviatik, BFW, Luft-Fahrzeug-Gesellschaft, Mercur, Linke-Hoffman i Refla (zakłady Refla mieściły się w Warszawie i w latach 1916–1918 jako filia zakładów Albatros wyprodukowały 200 samolotów tego typu).
Ogółem we wszystkich zakładach w latach 1914–1918 wyprodukowano ponad 3000 samolotów Albatros B.II i B.IIa.
Użycie.
Samoloty Albatros B.II były używane w latach I wojny światowej od 1915 przez wojskowe lotnictwo niemieckie i austro-węgierskie, jako samoloty łącznikowe i szkolne. W początkowym okresie wojny używane były także jako rozpoznawcze i sporadycznie bombowe, zastąpione później w tych rolach przez uzbrojone samoloty klasy C, w tym wywodzące się z B.II samoloty Albatros C.I. W późniejszym okresie głównie używano ich do szkolenia, w tej roli przetrwały do lat 20., także w lotnictwie cywilnym.
W latach 1918–1919 znajdowały się między innymi również na wyposażeniu lotnictwa szwedzkiego.
Użycie w lotnictwie polskim.
W lotnictwie polskim samoloty Albatros B.II znalazły się w 1918 roku zaraz po odzyskaniu niepodległości, kiedy zdobyto w Małopolsce 14 samolotów szkolnych tego typu. W 1920 roku dodatkowo w warsztatach na lotnisku Ławica w Poznaniu zmontowano ze zdobytych części jeszcze 15 samolotów tego typu (inne dane: 10). Łącznie z późniejszymi zakupami, liczba Albatrosów B.II używanych w Polsce mogła sięgnąć 64 sztuk lub więcej.
Samoloty Albatros B.II używano w Polsce głównie do szkolenia, lecz część użyto także do celów rozpoznawczych i bombowych m.in. w 1. i 15. eskadrach wywiadowczych podczas wojny polsko-radzieckiej. W lotnictwie wojskowym były używane do połowy lat dwudziestych. Nieliczne samoloty były używane w polskim lotnictwie cywilnym do początku lat 30.
Opis konstrukcji.
Dwumiejscowy dwupłat o konstrukcji mieszanej, przeważnie drewnianej. Kadłub o konstrukcji kratownicowej drewnianej, krytej blachą aluminiową w przedniej części przy silniku i sklejką w pozostałej. Skrzydła dwudźwigarowe drewniane o kształcie prostokątnym, kryte płótnem, górny płat oparty na zastrzałach, dolny mocowany do kadłuba. Płaty usztywnione czterema parami rozpórek stalowych oraz cięgnami stalowymi. Lotki tylko na górnym płacie. Przód kadłuba mieścił silnik rzędowy chłodzony cieczą, częściowo wystający poza obrys górnej części kadłuba, z kolektorem wydechowym z rurą odprowadzającą spaliny nad górny płat. W środkowej części kadłuba znajdowały się dwie odkryte kabiny załogi w układzie tandem – pierwsza obserwatora osłonięta małym wiatrochronem, druga pilota wyposażona w urządzenia sterownicze oraz przyrządy pokładowe. Usterzenie klasyczne, skośne, o dużej powierzchni, zbudowane z rur stalowych, kryte płótnem. Podwozie samolotu klasyczne stałe, z płozą ogonową. Chłodnica cieczy zamontowana pośrodku przed górnym płatem. Śmigło drewniane, dwułopatowe.

</doc>
<doc id="285177" url="https://pl.wikipedia.org/wiki?curid=285177" title="Stanisław Grędziński">
Stanisław Grędziński

Stanisław Grędziński (ur. 19 października 1945 w Ostrzycy, gmina Izbica, zm. 19 stycznia 2022) – polski lekkoatleta, mistrz Europy, olimpijczyk. Absolwent Politechniki Wrocławskiej (mgr inż. budownictwa). 
Osiągnięcia.
Był specjalistą biegu na 400 metrów. Startował także w biegu na 400 metrów przez płotki.
Największy sukces odniósł podczas mistrzostw Europy w Budapeszcie w 1966, gdzie zdobył dwa złote medale: w biegu na 400 metrów oraz w sztafecie 4 × 400 metrów (wraz z Janem Wernerem, Edmundem Borowskim i Andrzejem Badeńskim).
Podczas igrzysk olimpijskich w Meksyku w 1968 występował w sztafecie 4 × 400 m, gdzie wraz z kolegami (Janem Balachowskim, Janem Wernerem i Andrzejem Badeńskim) zajął 4. miejsce za sztafetą RFN, choć zdaniem wielu obserwatorów sędziowie popełnili błąd, bo Polacy, bijąc rekord kraju (3:00,5) wyprzedzili Niemców.
Na mistrzostwach Europy w Atenach w 1969 Stanisław Grędziński zdobył brązowy medal na 400 m (zwyciężył Jan Werner). Sztafeta 4 × 400 m była czwarta. Był też srebrnym medalistą halowych mistrzostw Europy w Wiedniu 1970 w sztafecie 4 × 2 okrążenia (także z Janem Balachowskim, Janem Wernerem i Andrzejem Badeńskim).
Dwukrotnie zdobywał mistrzostwo Polski na 400 m: w 1966 i 1969. Jego rekord życiowy na 400 m to 45,83 s. uzyskany w Atenach 18 września 1969. Był też rekordzistą Polski na nietypowym dystansie 200 m przez płotki (23,6 s., 24 lipca 1965 w Spale).
Był zawodnikiem Górnika Wałbrzych i Śląska Wrocław. Po zakończeniu kariery został działaczem sportowym. Był prezesem LKS Górnik Wałbrzych. 
Postanowieniem prezydenta RP Aleksandra Kwaśniewskiego z 14 grudnia 1999 został odznaczony Złotym Krzyżem Zasługi "za zasługi dla rozwoju sportu, za osiągnięcia w działalności na rzecz Polskiego Związku Lekkiej Atletyki".
W 2018 z listy Bezpartyjnych Samorządowców kandydował bezskutecznie do sejmiku województwa dolnośląskiego.

</doc>
<doc id="285179" url="https://pl.wikipedia.org/wiki?curid=285179" title="Mamut stepowy">
Mamut stepowy

Mamut stepowy (†"Mammuthus trogontherii") jest jednym z kilku gatunków wymarłych trąbowców zaliczanych do rodzaju mamut ("Mammuthus"). Wywodzi się od wcześniejszego mamuta południowego (†"Mammuthus meridionalis") i dał początek późnoplejstoceńskiemu mamutowi włochatemu (†"Mammuthus primigenius"). Trąbowiec ten zasiedlał rozległe przestrzenie kontynentalnych stepów w okresie plejstocenu. Najliczniejsze szczątki tego gatunku pochodzą z regionu Morza Czarnego, ale znajdowane są również w wielu innych rejonach Europy i Azji. Fragmentaryczne szczątki znajdowano w Polsce centralnej i południowej 
Mamut stepowy jest jednym z największych poznanych trąbowców. Szacuje się, że osiągał wysokość w kłębie ok. 4,5 metra, a u starych samców prawdopodobnie nawet do 5 metrów, oraz wagę około 10 ton. Charakteryzował się stosunkowo bardziej smukłą sylwetką ciała w porównaniu z zimnolubnym mamutem włochatym. Prawdopodobnie także miał okrywę włosową, ale zapewne nie tak gęstą jak jego krewniak. Zęby trzonowe były doskonale przystosowane do rozcierania twardych stepowych traw, stanowiących podstawę jego pożywienia. Gatunek ten wymarł prawdopodobnie ok. 200 tysięcy lat temu.

</doc>
<doc id="285182" url="https://pl.wikipedia.org/wiki?curid=285182" title="Crust Punk">
Crust Punk



</doc>
<doc id="285192" url="https://pl.wikipedia.org/wiki?curid=285192" title="Mamut cesarski">
Mamut cesarski

Mamut cesarski (†"Mammuthus columbi imperator") − wymarły ssak z rodziny słoniowatych, należący do przedstawicieli plejstoceńskiej megafauny. Opisywany był w dawniejszej literaturze, a także w niektórych współczesnych źródłach jako oddzielny gatunek. Obecnie przeważa jednak pogląd, że był to podgatunek mamuta kolumbijskiego ("Mammuthus columbi"). Według paleontologów pojawił się w Ameryce Północnej około 1,2 mln lat temu.

</doc>
<doc id="285193" url="https://pl.wikipedia.org/wiki?curid=285193" title="Litwos">
Litwos



</doc>
<doc id="285195" url="https://pl.wikipedia.org/wiki?curid=285195" title="Mamut Jeffersona">
Mamut Jeffersona

Mamut Jeffersona (†"Mammuthus columbi jeffersoni") − wymarły ssak z rodziny słoniowatych.
Opis.
Stanowił on prawdopodobnie ostatnie ogniwo ewolucji północnoamerykańskiej gałęzi słoniowatych. Odróżniał się nieco mniejszymi rozmiarami oraz innym kształtem ciosów od typowej formy mamuta kolumbijskiego ("M. columbi columbi"). Był jednak wyraźnie większy od zasiedlającego te same obszary mamuta włochatego ("M. primigenius"). Forma ta zasiedlała tereny o bardziej surowych warunkach, północne rejony dzisiejszych Stanów Zjednoczonych, zachodniej Kanady oraz wyspowo niektóre rejony położone bardziej na południe. Istnieją dowody na współistnienie tego mamuta z Paleoindianami. Wśród szczątków zaliczanych do mamuta Jeffersona znaleziono artefakty należące do ludzi kultury Clovis. Najmłodsze szczątki datowane są na ok. 12 tysięcy lat.
Systematyka.
Mamut Jeffersona zaliczany jest przez niektórych badaczy do odrębnego gatunku "Mammuthus jeffersoni", jednak prawdopodobnie był to podgatunek mamuta kolumbijskiego ("Mammuthus columbi jeffersoni").

</doc>
<doc id="285196" url="https://pl.wikipedia.org/wiki?curid=285196" title="Reprezentacja Polski w koszykówce mężczyzn">
Reprezentacja Polski w koszykówce mężczyzn

Reprezentacja Polski w koszykówce mężczyzn (zwyczajowo zwana również: "reprezentacją narodową", "kadrą narodową", "drużyną narodową" – zespół koszykarski, reprezentujący Polskę w meczach i sportowych imprezach międzynarodowych, powoływany przez selekcjonera, w którym występować mogą wszyscy zawodnicy posiadający obywatelstwo polskie, niezależnie od wieku, czy narodowości. Za jej funkcjonowanie odpowiedzialny jest Polski Związek Koszykówki ("PZKosz.").
Seniorska kadra koszykarzy zdobyła dotychczas cztery medale mistrzostw Europy – jeden raz srebro (1963) i trzy razy brąz (1939, 1965, 1967).
Historia.
Pierwsze oficjalne spotkanie międzypaństwowe seniorska reprezentacja Polski rozegrała 16 lutego 1935, podczas towarzyskiego turnieju w Tallinnie, ulegając 47:19 Estonii, zaś jej kolejnym rywalem – na tej samej imprezie – była Łotwa, która niespełna trzy miesiące później w szwajcarskiej Genewie wygrała premierową edycję mistrzostw Europy. "Biało-czerwoni" w pierwszym kontynentalnym czempionacie nie wzięli co prawda udziału, lecz w maju 1937 r. przystąpili do jego drugiej edycji, zajmując w Rydze 4. miejsce z bilansem dwóch zwycięstw i trzech porażek. Rok wcześniej zadebiutowali na igrzyskach, biorąc udział w eksperymentalnym turnieju olimpijskim w Berlinie. Mimo nie najlepszego początku zmagań, Polacy dotarli do strefy medalowej, ulegając w półfinale 15:42 Kanadzie, a w meczu o brąz przegrywając 26:12 z Meksykiem. Czwarte miejsce w gronie 23 uczestniczących zespołów przyjęto z entuzjazmem. W obydwu tych imprezach obowiązki selekcjonera drużyny narodowej pełnił Walenty Kłyszejko.
Największe sukcesy reprezentacja zanotowała w latach 60., kiedy jej trenerem był Witold Zagórski (1961–1975). Polska drużyna narodowa zdobywała wtedy medale na trzech kolejnych mistrzostwach Europy: Wrocław 1963 – srebrny, Moskwa 1965 i Helsinki 1967 – brązowe, zaś na dwóch kolejnych – Neapol 1969 i Essen 1971 – grała w półfinale, zajmując 4. miejsca. Również trzy razy z rzędu uczestniczyła w igrzyskach olimpijskich: Tokio 1964 i Meksyk 1968 - 6. miejsca, Monachium 1972 - 10. miejsce. W 1967 pierwszy raz w historii polskiej koszykówki reprezentacja zakwalifikowała się do mistrzostw świata rozgrywanych w Montevideo, zajmując tam 5. lokatę, a tytuły króla i wicekróla strzelców zdobyli Mieczysław Łopatka i Bohdan Likszo. 
W 2019 r., po 52 latach przerwy, Polacy ponownie zagrali w mistrzostwach świata w Chinach. W fazie grupowej kolejno pokonali Wenezuelę, Chiny i Wybrzeży Kości Słoniowej, zajmując 1. miejsce. W drugiej fazie grupowej polska kadra wygrała z Rosją i przegrała z Argentyną, zajmując 2. miejsce. W fazie pucharowej Polska przegrała kolejno z: Hiszpanią, Czechami i USA, zajmując ostatecznie 8. miejsce. Postawa polskiej reprezentacji była jedną z największych pozytywnych niespodzianek turnieju. W mistrzostwach w jednej ze statystyk – skuteczność rzutów wolnych – wygrał Adam Waczyński, trafiając ze skutecznością 93,3%.
Zawodnicy.
Składy w turniejach międzynarodowych.
Składy na Igrzyska Olimpijskie
Składy na Mistrzostwa Świata
Składy na Mistrzostwa Europy
Rekordziści.
Zestawienia obejmują dane uzyskane wyłącznie w oficjalnych spotkaniach międzypaństwowych seniorskiej reprezentacji Polski. Wszystkie nieoficjalne mecze kadry narodowej, bądź spotkania w kadrze innej niż seniorska (pierwsza reprezentacja) - rozegrane przez danego zawodnika - nie zostały ujęte w poniższych wykazach.

</doc>
<doc id="285197" url="https://pl.wikipedia.org/wiki?curid=285197" title="Mistrzostwa Europy w koszykówce mężczyzn">
Mistrzostwa Europy w koszykówce mężczyzn

Mistrzostwa Europy w koszykówce mężczyzn (FIBA European Championship, Eurobasket) – międzynarodowe rozgrywki koszykarskie odbywające się pod patronatem FIBA Europe. Mistrzostwa Europy odbywają się co dwa lata, na przemian z igrzyskami olimpijskimi i mistrzostwami świata.
Najwięcej razy (14) mistrzem Europy była reprezentacja ZSRR, 8 tytułów posiada Jugosławia. Reprezentacja Polski w Mistrzostwach Europy zdobyła 4 medale (1 srebrny i 3 brązowe).
W latach od 1937 do 1953 w Mistrzostwach Europy brała udział reprezentacja Egiptu. Została ona dopuszczona przez FIBA Europe, gdyż nie miała ani jednego przeciwnika na swoim kontynencie.
W 1941 roku Mistrzostwa Europy zostały odwołane z powodu trwającej II wojny światowej.

</doc>
<doc id="285199" url="https://pl.wikipedia.org/wiki?curid=285199" title="Ideatum">
Ideatum



</doc>
<doc id="285200" url="https://pl.wikipedia.org/wiki?curid=285200" title="Jerzy Czajka">
Jerzy Czajka

Jerzy Czajka (ur. 11 października 1942 w Poznaniu) – polski hokeista na trawie, olimpijczyk, trener.
Życiorys.
Syn Franciszka i Marii z Gołąbków, ukończył Technikum Mechaniczno-Elektryczne w Poznaniu (1971), uzyskując zawód technika energetyka. Od 1950 trenował hokej w Warcie Poznań, w 1958 zadebiutował w ekstraklasie. W latach 1963–1975 zdobył w barwach Warty 10 tytułów mistrza Polski. Od 1962 grał w reprezentacji narodowej, w 36 meczach strzelił 3 bramki. Brał udział w mistrzostwach Europy (1970) i igrzyskach olimpijskich w Monachium (1972), na których Polska zajęła 11. miejsce. Grał na pozycji pomocnika.
Po zakończeniu kariery sportowej zajął się pracą trenerską. Ukończył Studium Trenerskie w Akademii Wychowania Fizycznego w Poznaniu (1981). Prowadził m.in. zespół Pocztowca Poznań (1979, 1981, 1982, 1983 mistrzostwo Polski) oraz reprezentację narodową (1984, uzyskał awans na mistrzostwa Europy). W 1976 otrzymał odznakę „Zasłużony Mistrz Sportu”.
W 2002 utworzył grupę hokejową, w Swarzędzu k. Poznania, pod nazwą OTKKF SHT „Swarek” Swarzędz. Zaczynali grać tam młodzi ludzie, nie znający się w ogóle na tej dyscyplinie. 4 lata później (2006) „Swarek” zdobywa tytuł Mistrza Polski w kategorii Junior Młodszy. Do dziś nieliczni zawodnicy „Swarka”, grają w I i II lidze hokeja na trawie.
Mąż Ireny ze Szramów, ojciec Sławomira. Hokej na trawie uprawiali również bracia Jerzego - Marian, Włodzimierz i Ryszard.

</doc>
<doc id="285203" url="https://pl.wikipedia.org/wiki?curid=285203" title="Zhai Zhigang">
Zhai Zhigang

Zhai Zhigang (ur. 21 listopada 1966 w Qiqihar w prowincji Heilongjiang) – starszy pułkownik lotnictwa, chiński tajkonauta.

</doc>
<doc id="285212" url="https://pl.wikipedia.org/wiki?curid=285212" title="Liu Boming">
Liu Boming

Liu Boming (ur. 29 października 1966 w prowincji Heilongjiang) – pilot wojskowy, chiński astronauta.

</doc>
<doc id="285214" url="https://pl.wikipedia.org/wiki?curid=285214" title="ALMAMER Szkoła Wyższa w Warszawie">
ALMAMER Szkoła Wyższa w Warszawie

ALMAMER Szkoła Wyższa z siedzibą w Warszawie – niepubliczna uczelnia w likwidacji, założona przez DrukTur Spółka z o.o. w 1994 roku. Placówka przestała prowadzić działalność dydaktyczną w 2016 roku, a stan likwidacji została postawiona w 2017 roku.
Historia uczelni.
Założenie placówki i rozwój.
Uczelnia rozpoczęła działalność dydaktyczną 30 września 1994 jako Wyższa Szkoła Ekonomiczna w Warszawie. Na pierwszy rok przyjęto 467 studentów, wykłady prowadziło wówczas 41 nauczycieli akademickich. Pierwsi absolwenci (322 osoby) opuścili uczelnię w 1997. Od 1998 uczelnia otrzymała uprawnienia do kształcenia na poziomie magisterskim na wydziale ekonomicznym, od 2000 także na wydziale turystyki i rekreacji. W 2003 uczelnia otrzymała certyfikat jakości DIN EN ISO 9001:2000.
Korzystając z hossy panującej na rynku edukacji wyższej w Polsce, WSE zainwestowała w 2004 w nowy, większy budynek na warszawskiej Woli.
Zmiana nazwy.
W 2006 władze uczelni zdecydowały o wprowadzeniu nowej nazwy. Nazwa została uzupełniona o wyraz "ALMAMER". Pochodzi ono z łacińskiego wyrażenia Alma Mater, które dosłownie znaczy „Matka Karmicielka”. Drugi człon nazwy nawiązuje do założyciela uczelni – dr. Janusza Merskiego. Wraz z nazwą zdecydowano się na zmianę znaku graficznego uczelni. Nowy znak graficzny wykorzystywał gotycką tarczę heraldyczną z XIV wieku, w którą wpisana została pierwsza litera nowej nazwy.
W styczniu 2011 zdecydowano się na kolejną zmianę nazwy uczelni. Zgodnie z decyzją Ministra Nauki i Szkolnictwa Wyższego z dnia 27 stycznia 2011, ALMAMER Wyższa Szkoła Ekonomiczna w Warszawie rozpoczęła procedurę zmiany nazwy na ALMAMER Szkoła Wyższa. Nowa nazwa zaczęła obowiązywać od kwietnia 2011.
Zakończenie działalności.
Wraz ze spadkiem liczby studentów o ponad jedną czwartą, uczelnia zaczęła mieć problemy z utrzymywaniem płynności finansowej, czego skutkiem było zaprzestanie użytkowania części budynków od 2012. Pierwsze dokładniejsze informacje o kłopotach ALMAMERu ujawniono w 2014. Do Ministerstwa Nauki i Szkolnictwa Wyższego wpłynęło wówczas zawiadomienie od jednego z byłych wykładowców. Uczelnia miała być zadłużona na ponad 20 milionów złotych, a także nie płacić terminowo zobowiązań wobec swoich pracowników. Zdaniem rektora uczelni, problemy finansowe wynikały m.in. z niżu demograficznego, kiepskiej sytuacji rynkowej oraz kredytu zainwestowanego w siedzibę instytucji.
ALMAMER "de facto" zaprzestał działalności w 2016, ale w państwowym rejestrze instytucji szkolnictwa wyższego nadal figurował jako "działający". Strona internetowa placówki przestała działać na początku 2017.
Opuszczony budynek nie został prawidłowo zabezpieczony przez władze uczelni. Bez należytej opieki pozostawiono m.in. sprzęt dydaktyczny, wyposażenie sal oraz instalacje elektryczne i grzewcze. Wiele z nich padło łupem złodziei oraz wandali. W salach zamieszkali bezdomni.
W gmachu uczelni pozostała dokumentacja przebiegu studiów byłych studentów (w tym formularze osobowe, indeksy czy prace dyplomowe), a także akta pracownicze, zgromadzone przez ponad dwie dekady działalności placówki. Dokumenty nie były objęte żadną szczególną ochroną przez dostępem dla osób postronnych czy zniszczeniem. W tej sprawie wszczęte zostało dochodzenie przez prokuraturę, a także Generalnego Inspektora Ochrony Danych Osobowych, którego inspektorzy skontrolowali 29 lipca 2017 pomieszczenia ALMAMERu, a także przesłuchali świadków wydarzenia. Po interwencji, dokumenty zostały wywiezione ze zdewastowanego budynku uczelni i umieszczone w miejscu docelowo przeznaczonym do ich przechowywania, a dostęp do nich został ograniczony wyłącznie do wyznaczonych pracowników uczelni.
W dniu 18 listopada 2017 roku Minister Nauki i Szkolnictwa Wyższego wydał decyzję o cofnięciu pozwolenia na utworzenie uczelni dla ALMAMER Szkoły Wyższej z siedzibą w Warszawie. W związku z tym, z mocy prawa, od 20 listopada uczelnia znalazła się w stanie likwidacji.
Pomimo wywiezienia dokumentów, sam budynek nadal pozostawał bez należytego zabezpieczenia. Pod koniec listopada 2017 interwencję podjął burmistrz warszawskiej dzielnicy Wola, na terenie której znajdowała się siedziba uczelni. W piśmie skierowanym do powiatowego inspektora nadzoru budowlanego (PINB) stwierdził m.in., że "władze uczelni były zobowiązane do zabezpieczenia budynku w sposób, który uniemożliwi wejście osobom trzecim, a wciąż tego nie zrobiły". Na miejscu nadal mieli przebywać bezdomni, a służby porządkowe odbyły kilkadziesiąt interwencji. Nie było również kontaktu z władzami uczelni. Jako przeszkodę przed zabezpieczeniem niszczejącego gmachu, PINB wskazywał wówczas problem ze wskazaniem podmiotu, który miałby je sfinansować. Ostatecznie, ze względu na istniejące zagrożenie i brak reakcji na korespondencję kierowaną do likwidowanej uczelni, wejścia do budynku zostały zamurowane w grudniu 2017 przez PINB, który będzie próbował odzyskać zwrot kosztów od szkoły.
Wpis do rejestru uczelni niepublicznych i związków uczelni niepublicznych, zmieniający status i nazwę uczelni na będącą "w likwidacji", został dokonany 10 stycznia 2018 roku.
Zamurowanie wejść do budynku, którego dokonano w grudniu 2017, okazało się nieskuteczne, a do wnętrza gmachu byłego ALMAMERu nadal dostawały się osoby bezdomne, m.in. poprzez jedno z okien na parterze. Wobec tego, PINB powtórzył prace zabezpieczające w lutym 2018.
W dniu 31 stycznia 2018 Prokuratura Rejonowa Warszawa Wola skierowała do sądu akt oskarżenia przeciwko byłemu rektorowi uczelni, dotyczący przestępstwa z art. 52 ówczesnej ustawy o ochronie danych osobowych, czyli naruszenia obowiązku "zabezpieczenia danych, w szczególności przed ich udostępnieniem osobom nieuprawnionym, zabraniem ich przez takie osoby, a także uszkodzeniem oraz zniszczeniem", do którego miało dojść w okresie od stycznia do sierpnia 2017. W nieprawomocnym wyroku z 18 kwietnia 2018, Sąd Rejonowy dla Warszawy-Woli w Warszawie były rektor został uznany winnym i skazany na 4 tys. zł. grzywny. Obrońca oskarżonego złożył sprzeciw od wyroku.
28 czerwca 2018 w opuszczonym gmachu doszło do pożaru. W akcji gaszenia brało udział 5 zastępów Straży Pożarnej. Burmistrz dzielnicy Wola, za przyczynę tego zdarzenia uznał ciągły brak dostatecznych zabezpieczeń i obecność osób postronnych, mimo wniosków kierowanych przez dzielnicę do PINB. Na przełomie lipca i sierpnia 2018 z terenu uczelni usunięto tablicę, upamiętniającą Rzeź Woli, w celu przeniesienia jej w rejon skrzyżowania ulic Anielewicza i Okopowej.
W dniu 20 września 2018 r., Sąd Rejonowy dla Warszawy-Woli zadecydował o umorzeniu postępowania przeciwko byłemu rektorowi z uwagi na zmianę przepisów ochrony danych osobowych. Ustawa o ochronie danych osobowych z 1997 roku, obowiązująca w dniu zarzucanego przestępstwa, została uchylona w związku z zastosowaniem ogólnego rozporządzenia o ochronie danych, co skutkowało depenalizacją naruszenia obowiązku zabezpieczenia danych osobowych w ówczesnym brzmieniu. Decyzja o umorzeniu nie jest prawomocna.
Wydziały i kierunki kształcenia.
Uczelnia oferowała możliwość podjęcia studiów pierwszego stopnia na sześciu kierunkach pierwszego i drugiego stopnia prowadzonych w ramach czterech wydziałów.
Szkoła dawała możliwość podjęcia studiów podyplomowych, m.in.:

</doc>
<doc id="285215" url="https://pl.wikipedia.org/wiki?curid=285215" title="Anna z Działyńskich Potocka">
Anna z Działyńskich Potocka

Anna z Działyńskich Potocka, (ur. 2 listopada 1846 w Kórniku, zm. 2 czerwca 1926 w Ociece) – polska właścicielka dóbr, działaczka społeczna i oświatowa.
Życiorys.
Najmłodsza córka powstańca listopadowego i posła, właściciela Kórnika Adama Tytusa Działyńskiego (1796-1861) i Gryzeldy Celestyny z Zamoyskich h. Jelita (1804-1883), siostra powstańca styczniowego Jana Kantego (1828-1880) i Cecylii.
Anna i Stanisław Potocki poznali się w Dreźnie. W lecie 1865 r. odbyły się ich zaręczyny, a 6 lutego 1866 r. ślub w Kórniku.
Działaczka społeczna, współzałożycielka wraz z mężem hr. Stanisławem Potockim uzdrowiska Rymanów-Zdrój, które miało wziąć początek 16 sierpnia 1876 r., kiedy to podczas spaceru Anny Potockiej z dziećmi, jeden z synków Józef Marian Potocki, odkrył źródło lecznicze wody.
Wspólnie z mężem założyła szkółkę rzeźbiarską dla chłopców (uczył się w niej m.in. późniejszy rzeźbiarz Stanisław Piątkiewicz), a następnie szkółkę koronkarską dla dziewcząt. Na jej prośbę został mianowany proboszczem w Miejscu Piastowym bł. ks. Bronisław Markiewicz. Wiosną 1874, w czasie epidemii cholery, Anna i Stanisław Potoccy opiekowali się chorymi. Była propagatorką zaprzestania importu do Galicji zagranicznych roślin i ziół leczniczych oraz umożliwienia zarobku w tej dziedzinie wytwórcom z polskiej wsi (prócz niej lobbował także dr Jan Stella-Sawicki). W 1869 otrzymała tytuł członka honorowego Polskiego Towarzystwa Pedagogicznego we Lwowie.
Autorka wydanych już po jej śmierci (w 1927) wspomnień pt. "Mój pamiętnik", powtórnie wydanych przez Wydawnictwo Pax w latach 70. i krośnieńskie wydawnictwo „Ruthenus” w 1998.
Pod koniec XIX wieku była właścicielką tabularną dóbr Polany, Posada Niżna, Rudawka Rymanowska, Rymanów, Tarnawka, Wulka, Posada Górna, Posada Dolna, Deszno, Wołtuszowa, Zawoje, Wisłoczek, Bidar, Bałucianka. Ponadto posiadała Oleszyce (które otrzymała w dziale rodzinnym jako najmłodsza córka Tytusa Działyńskiego) oraz Rymanów (kontrakt kupna Rymanowa podpisała w 1872 r.). Przed 1880 r. Potoccy sprzedali klucz oleszycki Kazimierzowi Potulickiemu (1820-1880).
Dzieci Anny Potockiej:
Mąż Anny – Stanisław Potocki ciężko zachorował i zmarł w Krakowie 21 stycznia 1884 w wieku 47 lat. Anna zmarła 2 czerwca 1926 w Ociece.
W 2001 roku została obrana patronką Zespołu Szkół Publicznych w Posadzie Górnej. W 2014 roku Parkowi Podworskiemu w Rymanowie nadano nazwę „Park im. Anny i Stanisława Potockich”.

</doc>
<doc id="285216" url="https://pl.wikipedia.org/wiki?curid=285216" title="Jean François Chalgrin">
Jean François Chalgrin

Jean François-Thérèse Chalgrin (ur. w 1739 w Paryżu, zm. 20 stycznia 1811 tamże) – francuski architekt, przedstawiciel neoklasycyzmu.
Pobierał nauki u Étienne-Louisa Boulléego oraz Giovanniego Servandoni. W 1758 r. otrzymał nagrodę Prix de Rome. W tym samym roku wyjechał do Rzymu, wrócił do Francji w 1763 r. Jego patronem był Louis Phélypeaux.
W jego projektach widać nawiązania do porządku doryckiego oraz do dzieł Andrei Palladio. Ważniejsze dzieła: kościół St. Philippe-du-Roule (1769–1784), przebudowa teatru Odéon (1799), Łuk Triumfalny (1806).

</doc>
<doc id="285217" url="https://pl.wikipedia.org/wiki?curid=285217" title="Mamut południowy">
Mamut południowy

Mamut południowy (†"Mammuthus meridionalis") – jeden z pierwszych gatunków mamutów, wywodzący się od wcześniejszego †"Mammuthus africanavus".
Pojawił się około 2,5 milionów lat temu a wymarł prawdopodobnie ok. 1,5 miliona lat temu. Jest to gatunek kluczowy dla ewolucji mamutów. Z jednej strony dał początek gałęzi euroazjatyckiej, której najlepiej znanym przedstawicielem jest mamut włochaty (†"M. primigenius"), z drugiej wywodzą się od niego mamuty północnoamerykańskie. Gatunek ten przekroczył most lądowy Beringa ok. 1,7 miliona lat temu podczas jednego z ociepleń. Mamut południowy miał rozmiary zbliżone do rozmiarów dzisiejszego słonia afrykańskiego ("Loxodonta africana"). Budowa zębów trzonowych świadczy o przejściu z pokarmu zawierającego dużo liści do pokarmu, w którym dominowały trawy stepowe, typowego dla późniejszych gatunków. Przypuszczalnie mamut południowy posiadał okrywę włosową, ale na pewno mniej gęstą niż u zimnolubnego mamuta włochatego.

</doc>
<doc id="285219" url="https://pl.wikipedia.org/wiki?curid=285219" title="Jing Haipeng">
Jing Haipeng

Jing Haipeng (ur. 24 października 1966 w Yuncheng w prowincji Shanxi) – pilot wojskowy, chiński astronauta.

</doc>
<doc id="285220" url="https://pl.wikipedia.org/wiki?curid=285220" title="Antoni Szymański (polityk)">
Antoni Szymański (polityk)

Antoni Szymański (ur. 13 czerwca 1952 w Zielonej Górze) – polski polityk, pedagog, działacz katolicki i samorządowiec, poseł na Sejm III kadencji, senator VI i IX kadencji.
Życiorys.
Ukończył studia na Wydziale Socjologii Uniwersytetu im. Adama Mickiewicza w Poznaniu. Po studiach pracował jako pedagog w gdańskich szkołach, działał jako rodzinny kurator sądowy, kierownik zespołu kuratorów i zastępca przewodniczącego Krajowej Rady Kuratorów.
Działa w katolickich organizacjach społecznych m.in. Towarzystwie Odpowiedzialnego Rodzicielstwa, Stowarzyszeniu Ochrony Radiosłuchacza i Telewidza, Stowarzyszeniu Dziennikarzy Katolickich, Klubie Inteligencji Katolickiej w Gdańsku, pełni funkcje wiceprezesa Polskiej Federacji Ruchów Obrony Życia. Od 1980 działa w NSZZ „Solidarność”, do 1981 wchodził w skład prezydium Krajowej Komisji Koordynacyjnej Resortu Wymiaru Sprawiedliwości związku.
W 1994 został powołany na członka Komisji do Spraw Rodzin przy Episkopacie Polskim. Przez pięć lat przewodniczył Radzie do Spraw Rodziny przy wojewodzie gdańskim i marszałku województwa. Publikował artykuły dotyczące polityki społecznej, w latach 1998–2001 był jednym z organizatorów kongresów „O godność macierzyństwa”, „O godność ojcostwa”, „O godność dziecka”. W 2001 został laureatem Nagrody im. Sługi Bożego Jerzego Ciesielskiego – Ojca Rodziny.
W latach 1997–2001 sprawował mandat posła III kadencji z okręgu gdańskiego, wybranego z ramienia Akcji Wyborczej Solidarność jako członek Zjednoczenia Chrześcijańsko-Narodowego. W Sejmie był przewodniczącym Komisji Rodziny, członkiem Komisji Polityki Społecznej oraz Komisji Nadzwyczajnej do spraw zmian w kodyfikacjach. W 2001 z ramienia Bloku Senat 2001 bezskutecznie kandydował do Senatu. Później należał do Prawa i Sprawiedliwości. Od 2002 do 2005 zasiadał w sejmiku pomorskim, w którym przewodniczył Komisji Zdrowia, Polityki Społecznej i Rodziny. W 2005 z ramienia Prawa i Sprawiedliwości uzyskał mandat senatora VI kadencji w okręgu gdyńsko-słupskim. W wyborach parlamentarnych w 2007 bez powodzenia ubiegał się o reelekcję. W 2008 związał się z lokalnym odłamem Ruchu Obywatelskiego Polska XXI.
W 2015 wystartował ponownie do Senatu z ramienia PiS w okręgu nr 66. Uzyskał mandat senatora IX kadencji, otrzymując 43 842 głosy. W wyborach do Parlamentu Europejskiego w 2019 bezskutecznie ubiegał się o mandat posła do PE w okręgu obejmującym województwo pomorskie, zdobywając 7819 głosów. W wyborach krajowych w tym samym roku nie uzyskał senackiej reelekcji.
Życie prywatne.
Żonaty, ma trzy córki (Cecylię, Różę i Lillę).

</doc>
<doc id="285232" url="https://pl.wikipedia.org/wiki?curid=285232" title="Rapsodia hiszpańska">
Rapsodia hiszpańska



</doc>
<doc id="285237" url="https://pl.wikipedia.org/wiki?curid=285237" title="Faraon (film)">
Faraon (film)

Faraon – polski film historyczny z 1965 roku w reżyserii Jerzego Kawalerowicza, oparty na powieści historycznej Bolesława Prusa pod tym samym tytułem. Bohaterem "Faraona" jest młody następca tronu w starożytnym Egipcie, Ramzes XIII (Jerzy Zelnik), który usiłuje zreformować kraj będący pod faktyczną władzą kapłanów, w szczególności zaś – pod władzą arcykapłana Herhora (Piotr Pawłowski). Sytuację Ramzesa komplikuje uczucie do młodej Żydówki Sary (Krystyna Mikołajewska).
Kawalerowicz traktował adaptację powieści Prusa jako szczególne wyzwanie. Zrealizowany w Zespole Filmowym „Kadr” "Faraon" był kręcony przez trzy lata, z udziałem nawet dwóch tysięcy statystów w scenach batalistycznych. Zdjęcia powstawały w Uzbekistanie, w Egipcie oraz w łódzkiej wytwórni filmowej. Pozytywnie przyjęty na kolaudacji, film bezproblemowo wszedł do polskiego i międzynarodowego obiegu.
Krytycy odnieśli się do "Faraona" pozytywnie. Film traktowano jako superprodukcję, która podważała reguły amerykańskiego kina "peplum", co jedni poczytywali za wadę, drudzy – za zaletę. Pojawiały się też interpretacje wskazujące na "Faraona" jako film o wymowie antyklerykalnej. Powszechnie chwalono również warstwę estetyczną filmu.
Dzieło Kawalerowicza zostało nominowane do Oscara dla najlepszego filmu nieanglojęzycznego, było także pokazywane na zamknięcie 19. MFF w Cannes.
Fabuła.
Akcja filmu "Faraon" rozgrywa się w starożytnym Egipcie. Jego bohaterem jest młody następca tronu, a następnie faraon Ramzes XIII. Ramzes prowadzi tryb życia podporządkowany rozrywce i swojemu zamiłowaniu do spraw wojska. Z czasem dojrzewa i pragnie przeprowadzić reformy, polegające na ograniczeniu władzy kapłanów, poprawie finansów państwa, wzmocnieniu armii i poprawie losu zubożałych poddanych. Dąży też do podboju Asyrii, aby w ten sposób wzbogacić swój kraj. Jego planowi przeciwni są kapłani mający istotny wpływ na politykę państwa. Uważają oni, że Egipt nie jest przygotowany do wojny z Asyrią, która ze względu na ogromne koszty i straty ludzkie, może ostatecznie pogrążyć państwo. Podczas gdy skarbiec faraona pustoszeje, kapłani posiadają bogactwa ukryte w podziemnym Labiryncie, jednak sprzeciwiają się ich wykorzystaniu na potrzeby reform. Młody Ramzes stara się przeciwstawić kapłanom, w których rękach jest faktyczna władza wykonawcza w kraju. Ramzesowi sprzyja młody kapłan Pentuer, który opowiada się za reformami wewnętrznymi, ale podkreśla, że walka z kapłanami jest błędem, ponieważ to w stanie kapłańskim zawiera się mądrość i wiedza niezbędna do zarządzania państwem.
Pierwsze sceny uświadamiają potęgę religii ówczesnego Egiptu, której symbolami są skarabeusze, czczone do tego stopnia, że wojsko nie śmie przechodzić ich drogą w obawie przed przypadkowym zgnieceniem tych stworzeń. Pochód udającej się na manewry armii młodego dowódcy Ramzesa zostaje zatrzymany przez arcykapłana Herhora, który nakazuje zmienić drogę, aby nie podeptać świętych skarabeuszy. Ażeby ominąć chrząszcze, oddziały muszą zasypać i przejść przez kanał będący owocem morderczej pracy egipskiego chłopa. Ramzes na próżno usiłuje sprzeciwić się decyzji arcykapłana. Rozwścieczony swoją bezsilnością oddala się i podczas wędrówki spotyka piękną Żydówkę Sarę, która następnie zostaje jego kochanką. Herhor na spotkaniu z panującym faraonem wydaje niekorzystną dla Ramzesa opinię i w efekcie faraon Ramzes XII nie przydziela synowi dowództwa nad korpusem Menfi. Gdy Sara rodzi Ramzesowi syna, królowa Nikotris z Herhorem postanawiają, że dziecko wychowane zostanie w wierze mojżeszowej, aby w przyszłości ustanowić go królem Izraelitów. Gdy Ramzes dowiaduje się o tym fakcie, wpada w szał, traktując jako osobistą zniewagę to, że jego syn został Żydem. Tymczasem kapłani potajemnie przygotowują niekorzystny dla Egiptu traktat pokojowy z Asyrią: w zamian za pokój obiecują odstąpić Fenicję. Zaniepokojeni tym kupcy feniccy stają się stronnikami młodego księcia i zaczynają popierać Ramzesa, który otwarcie głosi konieczność wojny z Asyrią. Tymczasem jednak wyrusza na czele armii, aby poskromić zbuntowane pułki libijskie. Po zwycięstwie dowiaduje się o śmierci swego schorowanego ojca oraz o śmierci Sary i ich synka, których zabiła fenicka kapłanka Kama wraz z Grekiem Lykonem, jego sobowtórem.
Młody faraon szykuje reformę kraju i postanawia odebrać kapłanom ich skarby. Jednak przeprowadzone głosowanie nie przynosi jednomyślności co do przekazania państwu bogactw ukrytych w Labiryncie. Wobec tego młody władca postanawia użyć wojska, aby szturmem zdobyć świątynie, a arcykapłanów uwięzić pod zarzutem zdrady stanu. Jednakże kapłani mający wiedzę o zjawiskach astronomicznych, we właściwej chwili wykorzystują ją przeciwko faraonowi: tuż przed zaćmieniem Słońca Herhor, przemawiając do wojska i zbuntowanego ludu, przyzywa boga Amona. Zjawisko naturalne zostaje przyjęte jako dowód bożej niełaski. Wojsko ogarnia panika, a naród występuje przeciwko faraonowi. Wkrótce Ramzes ginie zamordowany przez Lykona, uwolnionego po zabójstwie Sary i syna Ramzesa na polecenie arcykapłana Mefresa.
Obsada.
Opracowano na podstawie materiału źródłowego:
Produkcja.
"Faraon", jak wspominał Jerzy Kawalerowicz, miał być jego pierwszym wymarzonym filmem. Pierwowzór literacki Bolesława Prusa przyszły reżyser przeczytał w wieku 13 lat, a zdobywszy doświadczenie w sztuce filmowej, nabrał chęci zmierzenia się z intelektualną prozą Prusa. Jak opowiadał Kawalerowicz, „atrakcyjność Prusa polegała na tym, że był bardziej intelektualny niż Henryk Sienkiewicz. Moim zdaniem, Sienkiewicz był takim Hoffmanem… Natomiast Prus był Kawalerowiczem…”.
"Faraon" był przedsięwzięciem zakrojonym na wielką skalę. Jego produkcja trwała trzy lata i rozpoczęła się jesienią 1962 roku wraz z powołaniem pracowni scenograficznej w Łodzi, która rozpoczęła studia nad kostiumami i realiami życia starożytnego Egiptu. W atelier łódzkiej wytwórni zrealizowano większość scen pałacowych, świątynnych oraz rozgrywających się w labiryncie. Na podstawie rysunków ze starożytności Warszawska Stocznia Rzeczna wykonała statek egipski, a scena przejażdżki Ramzesa i Sary po Nilu została nakręcona na specjalnie stworzonej sztucznej wyspie na jeziorze Kirsajty, ozdobionej palmami i kępami lotosu.
Pustynne sceny masowe realizowano głównie na pustyni Kyzył-kum pod Bucharą w Uzbekistanie, gdzie ekipa pracowała prawie pięć miesięcy. Ze względu na wysoką temperaturę powietrza taśmę filmową trzeba było przechowywać w chłodni, a codziennie na plan zdjęciowy dostarczano 10 tysięcy butelek wody mineralnej. Na potrzeby scen zbiorowych Kawalerowicz wynajął dwa tysiące żołnierzy Armii Radzieckiej. Część scen wykonano w oryginalnych sceneriach Egiptu (Luksor, Kair). Produkcję wspierali swoją konsultacją egiptolodzy Kazimierz Michałowski z Uniwersytetu Warszawskiego i Shadi Abdel Salam z Instytutu Filmowego w Kairze; ten ostatni asystował wcześniej przy produkcji filmu "Kleopatra" (1963, reż. Joseph L. Mankiewicz).
Na kolaudacji 2 grudnia 1965 roku "Faraon" został uznany za wielkie osiągnięcie polskiego kina. Jerzy Putrament twierdził podczas posiedzenia, że nie mógł się przyczepić co do wymowy politycznej filmu. Stwierdzano, iż „film bije na głowę amerykańskie superprodukcje”, ale z niechęcią wspominano o potencjalnych walorach rozrywkowych filmowego "Faraona". Krytyczne uwagi dotyczyły przede wszystkim szczegółów. Obecny na kolaudacji Jerzy Bossak twierdził, iż ze sceny rozmowy Hirama i Dagona można mylnie wywnioskować, że Ramzes otacza się samymi Żydami. Zarówno Bossak, jak i ówczesny szef kinematografii polskiej Tadeusz Zaorski uznawali scenę śmierci protagonisty za nieczytelną, lecz nie czynili wobec "Faraona" poważniejszych zarzutów.
Odbiór.
Krytyka w Polsce.
Zaraz po premierze "Faraon" doczekał się w Polsce bardzo pochlebnych recenzji. W rubryce "Dziewięciu gniewnych" czasopisma „Film” wystawiono dziełu Kawalerowicza sześć szóstek i trzy piątki w skali szkolnej. Sam film doczekał się pomiędzy 1966 a 1967 rokiem około dwustu recenzji i artykułów, później jednak dyskusja wokół niego nie była już tak zażarta.
"Faraona" krytycy najczęściej opisywali jako „supergiganta”, czyli film historyczny na miarę włoskich monumentów oraz powstałej w 1963 roku amerykańskiej "Kleopatry". Część krytyków, na przykład ze „Sztandaru Młodych” oraz „Kierunków”, upatrywała w tym wadę, uskarżając się na niedostatek statystów oraz ekranową nudę. Z tymi opiniami nie zgadzał się Stanisław Ozimek, który w sekwencji bitwy Egipcjan z Libijczykami dostrzegł szereg nowatorskich środków wyrazu, między innymi ujęcia z lotu ptaka oraz z punktu widzenia samego Ramzesa. Po latach Tadeusz Sobolewski porównał ową sekwencję do późniejszego "Szeregowca Ryana" (1998) Stevena Spielberga. Niemniej jednak film Kawalerowicza poczytywano głównie jako polemikę artystyczną z tradycyjnym amerykańskim kinem "peplum"; Krzysztof Kochański na łamach „Tygodnika Kulturalnego” skupił się na warstwie plastycznej filmu, w którym – w porównaniu z jaskrawymi filmami hollywoodzkimi – kolorystyka jest szarożółta, a monumentalne budowle są ukazane w stanie rozpadu. Jerzy Płażewski docenił również surowość samych wnętrz pałacowych. Części krytyków taka forma jednak się nie podobała: Janusz Gazda w scenach kobiecych dostrzegł tradycyjny dla kina kostiumowego „regularny strip-tease”, a Krzysztof Teodor Toeplitz uznał, że "Faraon" „zatrzymał się gdzieś w przejściu pomiędzy filmem wielkich ambicji a filmem wielkiej produkcji”.
Kontrowersje w ocenach krytyków wzbudzała wymowa filmu. Część krytyków zgodnie z intencjami Kawalerowicza upatrywała w konflikcie Ramzesa z Herhorem starcie równorzędnych postaci, inni zaś doszukiwali się w nim opowiedzenie się po jednej ze stron. Zdaniem Andrzeja Kijowskiego spłyceniu i jednoznacznej pozytywnej interpretacji uległa postać Ramzesa, który w intencji Bolesława Prusa miał uosabiać starożytnego romantyka zderzonego z przemysłową cywilizacją, której uosobieniem miał być starożytny Egipt. Anna Tatarkiewicz zarzuciła Kawalerowiczowi pominięcie w filmie tych elementów, które czyniły z pierwowzoru literackiego polemikę z "Trylogią" Henryka Sienkiewicza. Przeciwstawne uczucia wywoływała wśród krytyków sama postać głównego bohatera. Część z nich poczytywała Ramzesa w interpretacji Zelnika za niedojrzałą osobę, która w trakcie filmu nie przechodzi żadnej ewolucji. Inni posuwali się do stwierdzenia, iż Ramzes przypomina swoją charakterystyką młodego rewolucjonistę albo „młodego gniewnego”.
W "Faraonie" doszukiwano się również nawiązań do aktualnych problemów politycznych. Zdaniem Krzysztofa Kornackiego premiera filmu korelowała z kampanią antyklerykalną, przypuszczoną przez gomułkowską władzę komunistyczną w momencie obchodów tysiąclecia państwa polskiego. Na ten trop miałaby wskazywać recenzja pióra Zygmunta Kałużyńskiego, który upatrywał w filmie Kawalerowicza rozliczenia „z potężną kastą kapłańską”. Inaczej interpretował film Jan Rek, wskazując na obecność równowagi politycznej pomiędzy faraonem a kapłaństwem, którą lekkomyślny Ramzes stara się wywrócić do góry nogami.
O ile intelektualna warstwa "Faraona" rozczarowywała krytyków, powszechnie chwalona była forma adaptacji filmowej. Większość krytyków uznała film za spójny stylistycznie i estetycznie, chwaląc rygorystyczną reżyserię Kawalerowicza, subtelne i utrzymane w złotej kolorystyce zdjęcia Jerzego Wójcika, wreszcie zaś – ascetyczną scenografię Jerzego Skrzepińskiego. Część recenzentów, jak na przykład Toeplitz oraz Stefan Morawski, uznawała nawet film za zbyt chłodny emocjonalnie. Jednakże, jak zauważała Maria Kornatowska, „obmyślony w każdym szczególe "Faraon" jest dziełem zamkniętym, a jednocześnie otwartym, ponieważ Kawalerowicz nie dopowiada znaczeń i dopuszcza rozmaite interpretacje”.
Krytyka za granicą.
W Stanach Zjednoczonych "Faraon" został dobrze przyjęty. Albert Johnson z „Film Quarterly” ocenił dzieło Kawalerowicza jako „arcydzieło” oraz „najlepszy spektakl w realiach starożytnych, który powstał w całej dotychczasowej historii kina”. Ben Sachs z „Chicago Readera” stwierdził, iż „reżyser Jerzy Kawalerowicz zdumiewająco wykorzystuje kolor i panoramiczny ekran, urzekając prostotą kadru jałowego pustynnego krajobrazu, a także wysmakowaną, modernistyczną wrażliwością w niewyobrażalnych, surowych ujęciach architektury i tłumów”. Zdaniem Glenn Kenny film Kawalerowicza jest „pełen detali i akcji, które sprawiają, że jest całkowicie przekonujący”. Również na 19. MFF w Cannes, choć "Faraon" nie zdobył żadnej nagrody, był doceniany za „inteligentny scenariusz oraz mądrą reżyserię”.
Nagrody i festiwale.
W plebiscycie pisma „Film” "Faraon" otrzymał Złotą Kaczkę dla najlepszego filmu za rok 1967. Został też nominowany do Oscara dla najlepszego filmu nieanglojęzycznego, przegrał jednak ścisłą rywalizację z melodramatem Claude’a Leloucha "Kobieta i mężczyzna" (1966). Amerykański reżyser Martin Scorsese uznał "Faraona" za jedno z arcydzieł polskiej kinematografii i w 2014 roku wytypował go do prezentacji w Stanach Zjednoczonych oraz Kanadzie w ramach festiwalu polskich filmów .
Znaczenie.
Jak pisał po latach Jan Rek, "Faraon" po transformacji politycznej roku 1989 był odczytywany jako głos w sprawie konfliktu Kościoła katolickiego z władzą komunistyczną na tle orędzia biskupów polskich do biskupów niemieckich z listopada 1965 roku. Zdaniem Reka film Kawalerowicza i Konwickiego wpisywał się w ciąg wydarzeń kulturalnych takich jak spektakle Jacka Woszczerowicza, Leona Kruczkowskiego oraz Erwina Axera poświęcone władzy. Jednocześnie ukazywał „atrofię systemu państwowego w stanie wycieńczenia”, będąc przypowieścią „o triumfie systemu, który czyste trwanie w rytualnych gestach uczynił sensem swego istnienia i podąża w stronę samozagłady”. Joanna Piątek w "Leksykonie polskich filmów fabularnych" zwróciła uwagę, iż "Faraon" był „polską superprodukcją eksportową i jednym z największych sukcesów komercyjnych polskiego kina”. Recenzent portalu MUBI David Cairns pisał o "Faraonie", iż „przedstawione [w nim] argumenty polityczne nadal wydają się dość rozsądne: nie ufaj kapłanom, politykom, a zwłaszcza kapłanom politycznym”. Filip Jalowski dla portalu Film.org.pl pisał: „Szalenie inteligentny scenariusz, spotęgowany przez niezwykłość strony wizualnej, sprawił, że "Faraon" po dziś dzień pozostaje jedną z najlepszych polskich superprodukcji”.

</doc>
<doc id="285239" url="https://pl.wikipedia.org/wiki?curid=285239" title="Zarządzenie">
Zarządzenie

Zarządzenie – akt normatywny albo stosowania prawa wydany przez jednoosobowy organ władzy wykonawczej albo sądowniczej, np. prezydenta RP, prezesa Rady Ministrów, ministra, czy kierownika urzędu centralnego albo sędziego na podstawie ustawy. Zarządzenie nie stanowi źródła powszechnie obowiązującego prawa ani nie jest podstawą decyzji wobec ogółu, osób prawnych oraz innych podmiotów. Ma charakter najczęściej wewnętrzny i obowiązuje tylko jednostki organizacyjne podległe organowi, który je wydaje albo osoby, których dotyczy.
Zarządzenie może być wydane również przez jednostki niezwiązane z prawem państwowym i ustawodawstwem, które są centralne dla instytucji i korporacji (np. "zarząd spółki handlowej"). Zarządzenie tak wydane ma charakter i funkcjonuje jako wewnętrzna zasada postępowania, jednak nie może być sprzeczne ani łamać prawa określonego w ustawie ustanowionej przez organy właściwe.
Odmiennym rodzajem zarządzenia jest dekret.

</doc>
<doc id="285243" url="https://pl.wikipedia.org/wiki?curid=285243" title="Stanisław Kostka Zamoyski">
Stanisław Kostka Zamoyski

Stanisław Kostka Franciszek Salezy Reginald Zamoyski herbu Jelita (ur. 13 stycznia 1775 w Warszawie, zm. 2 kwietnia 1856 w Wiedniu) – hrabia, prezes Rządu Centralnego Wojskowego Tymczasowego Obojga Galicji w 1809, senator-wojewoda Księstwa Warszawskiego (1810), prezes Senatu Królestwa Polskiego od 29 stycznia 1822 do 20 lipca 1831, członek Rady Ogólnej Komisji Rządowej Wyznań Religijnych i Oświecenia Publicznego w 1830 roku, XII ordynat na Zamościu, do 1850 członek Rady Państwa Imperium Rosyjskiego, rzeczywisty tajny radca, kawaler maltański.
Był synem Andrzeja Hieronima Zamoyskiego (1716–1792) – kanclerza wielkiego koronnego i księżnej Konstancji Czartoryskiej, córki Stanisława Kostki Czartoryskiego – cześnika wielkiego litewskiego. Był przeciwnikiem powstania listopadowego. W 1830 wyjechał do Petersburga. Później osiadł w Wiedniu. Dzięki jego staraniom prawa miejskie otrzymał w 1823 Jadów.
W 1812 roku jako wiceprezes Towarzystwa Królewskiego Gospodarczo-Rolniczego przystąpił do Konfederacji Generalnej Królestwa Polskiego.
W czasie powstania listopadowego był nieobecny na posiedzeniach Senatu, skreślony z listy senatorów przez sejm powstania listopadowego 20 lipca 1831 roku.
Hrabia S.I.R. po ojcu, zatwierdzony w Królestwie Kongresowym w 1820, a w 1844 w Rosji.
Odznaczony został Orderem Orła Białego 16 czerwca 1812 r. W 1812 został kawalerem Orderu Świętego Stanisława. Neapolitańską wielką wstęgę Orderu Obojga Sycylii otrzymał w 1810, w 1825 został kawalerem rosyjskich Orderu Świętego Andrzeja Apostoła Pierwszego Powołania i Orderu św. Aleksandra Newskiego; odznaczony maltańskim Orderem św. Jana Jerozolimskiego. 
W 1811 został członkiem honorowym Towarzystwa Warszawskiego Przyjaciół Nauk.
Żonaty z księżniczką Zofią z Czartoryskich, córką Izabeli Czartoryskiej, z którą miał 10 dzieci (7 synów i 3 córki) m.in. Andrzeja i Władysława.

</doc>
<doc id="285245" url="https://pl.wikipedia.org/wiki?curid=285245" title="Stanisław Potocki (1837–1884)">
Stanisław Potocki (1837–1884)

Stanisław Wojciech Antoni Potocki, czasem "Stanisław Wojciech" lub "Stanisław Antoni" (ur. 5 maja 1837 w Tomaszpolu, zm. 21 stycznia 1884 w Krakowie) – współzałożyciel wraz z żoną Anną z Działyńskich Potocką uzdrowiska Rymanów-Zdrój. Wnuk generała Antoniego Potockiego.
Ojcem jego był Przemysław Potocki (1805-1847), matką księżna Teresa Sapieha. Rodzice Stanisława byli względem siebie ciotecznym rodzeństwem. Matką Przemysława Potockiego była Róża Potocka a matką jego żony Teresy Sapieżanki – Idalia Potocka. Rodzone siostry, córki Stanisława Szczęsnego Potockiego i jego małżonki Józefy Amelii Mniszkówny.
Uczestnik powstania 1863 r., po jego upadku był więziony w Kamieńcu Podolskim.
Anna i Stanisław Potoccy poznali się w Dreźnie. W lecie 1865 r. odbyły się ich zaręczyny, a 6 lutego 1866 r. ślub.
W 1872 r. Potocki podpisał kontrakt kupna Rymanowa.
Gdy wiosną 1874 r. wybuchła epidemia cholery, Stanisław Potocki opiekował się chorymi.
Wspólnie z żoną założył szkółkę rzeźbiarską dla chłopców, a następnie szkółkę koronkarską dla dziewcząt.
16 sierpnia 1876 r. podczas spaceru Anny Potockiej z dziećmi, jeden z synków Józef Marian Potocki odkrył źródło lecznicze wody. Stanisław Antoni Potocki stał się współzałożycielem uzdrowiska Rymanów-Zdrój.
Stanisław Potocki ciężko zachorował i zmarł w Krakowie 21 stycznia 1884 roku w wieku 47 lat. Pochowany w krypcie Lubomirskich w bazylice dominikańskiej w Krakowie.

</doc>
<doc id="285246" url="https://pl.wikipedia.org/wiki?curid=285246" title="Lewski Sofia (piłka nożna)">
Lewski Sofia (piłka nożna)

Profesijonalen Futbolen Kłub „Lewski“ Sofia () – bułgarski klub piłkarski z siedzibą w Sofii.
Historia.
Zarys historyczny.
Klub został założony 24 maja 1914 roku przez grupę uczniów 2. Męskiego Gimnazjum w Sofii. Nazwa klubu została nadana na cześć Wasiła Lewskiego (1837-1873), XIX-wiecznego działacza niepodległościowego, twórcy i organizatora siatki powstańczej, przygotowującej się do ogólnonarodowego zrywu przeciw Turkom.
W swojej historii Lewski dwadzieścia pięć razy zdobywał mistrzostwo Bułgarii, w tym trzykrotnie przed wojną. W latach 50. zespół, który nie był lubiany przez komunistycznych włodarzy, musiał oddać palmę pierwszeństwa CSKA Sofia. Dopiero w połowie kolejnej dekady, głównie dzięki Georgi Asparuchowowi, uznanemu za najlepszego piłkarza Bułgarii w XX wieku, Lewski odzyskał pozycję pierwszego klubu w kraju, przerywając tym samym serię CSKA dziewięciu kolejnych zwycięstw w lidze. W tamtym zespole grali niemal sami wychowankowie Lewskiego, oprócz Asparuchowa, byli to m.in. Georgi Sokołow, Biser Michajłow, Kirił Iwkow, późniejszy selekcjoner reprezentacji Iwan Wucow, Stefan Aładżow i Aleksandar Kostow.
Kilka lat później, już bez Asparuchowa, który w 1971 roku w wieku 28 lat zginął w wypadku samochodowym, zespół dotarł do ćwierćfinałów Pucharu UEFA (1976) i Pucharu Zdobywców Pucharów (1977).
Sukcesy te Lewski powtórzył w latach 80. Nowe pokolenie z Borisławem Michajłowem, Nasko Sirakowem i Emilem Spasowem w tym czasie trzykrotnie wygrywało ligowe rozgrywki i raz – w sezonie 1986–1987 – ponownie osiągnęło ćwierćfinał PZP.
Obecny zespół, prowadzony od lipca 2004 roku przez młodego szkoleniowca Stanimira Stoiłowa zdaje się nawiązywać do tamtych czasów. Od 2000 roku Lewski cztery razy zdobywał mistrzostwo Bułgarii, ostatni raz w 2006 roku, i tyle samo razy krajowy Puchar. W sezonie 2005–2006 po pokonaniu m.in. AJ Auxerre, Olympique Marsylia i Udinese Calcio dotarł do ćwierćfinału Pucharu UEFA. Rok później jako pierwsza drużyna z Bułgarii awansowała do Ligi Mistrzów, gdzie przegrała wszystkie sześć meczów i zajęła ostatnie miejsce w grupie.
Sukcesy.
Jedenastokrotnie zawodnicy Lewskiego otrzymywali nagrody dla najlepszego piłkarza roku w Bułgarii.
Stadion.
Stadion Georgi Asparuchowa został zbudowany w 1960 roku. Jego patronem jest piłkarz Lewskiego, zmarły tragicznie w 1971 roku. Wcześniej nosił nazwę Gerena, która ciągle jest popularna, szczególnie wśród starszych kibiców. Stadion Lewskiego, jako jedyny w Bułgarii, posiada sztuczną nawierzchnię.

</doc>
<doc id="285249" url="https://pl.wikipedia.org/wiki?curid=285249" title="Pole zachowawcze">
Pole zachowawcze



</doc>
<doc id="285250" url="https://pl.wikipedia.org/wiki?curid=285250" title="Cyklooksygenaza">
Cyklooksygenaza

Cyklooksygenaza (, COX, EC 1.14.99.1) – enzym odpowiedzialny za powstawanie związków chemicznych będących miejscowymi informatorami komórkowymi. Jako substratu używa on kwasu arachidonowego. Kwas arachidonowy uzyskuje dzięki enzymowi fosfolipazie A2, która odłącza arachidonian (sól kwasu arachidonowego) wbudowany w błonę komórkową, zwykle w pozycji 2 fosfolipidu błonowego.
Cyklooksygenaza jest enzymem katalizującym przemiany fosfolipidów błony komórkowej, prowadząc do powstawania prostanoidów obejmujących: prostaglandyny (PG), prostacykliny (PGI) i tromboksany (TXA). Same prostaglandyny stanowią całą rodzinę, w której główne grupy oznacza się symbolami od PGA do PGF.
Stosowany od dawna kwas acetylosalicylowy (aspiryna) hamuje aktywność cyklooksygenazy, uniemożliwiając syntezę prostaglandyn, co w konsekwencji prowadzi do zmniejszenia objawów stanu zapalnego. Inhibitorami cyklooksygenazy są także inne niesteroidowe leki przeciwzapalne, m.in.:
Ponadto jej inhibitorem jest paracetamol.
Cyklooksygenaza (COX) występuje w trzech izoformach określanych jako cyklooksygenaza-1 (COX-1) i cyklooksygenaza-2 (COX-2) oraz cyklooksygenaza-3 (COX-3), kodowanych przez geny zlokalizowane na różnych chromosomach. Istotne różnice pomiędzy odmianami COX obserwuje się także na poziomie mRNA, ale struktura białek obu izoform jest bardzo zbliżona, z podobną aktywnością katalityczną. Cyklooksygenaza-1 (COX-1) bierze udział w utrzymaniu homeostazy organizmu w prawidłowych warunkach. Z kolei cyklooksygenaza-2 (COX-2) ulega aktywacji w czasie reakcji zapalnej, kiedy dochodzi do rozwoju odpowiedzi immunologicznej.
Cykloksygenaza została opisana w 1976 roku, a w 1988 roku określono jej sekwencję DNA enzymu wyizolowanego z baranich pęcherzyków nasiennych, natomiast w 1996 roku poznano jego strukturę przestrzenną enzymu. Enzym jest zlokalizowany głównie w błonie retikulum endoplazmatycznego i jądra komórkowego.

</doc>
<doc id="285254" url="https://pl.wikipedia.org/wiki?curid=285254" title="Michael Schudrich">
Michael Schudrich

Michael Joseph Schudrich (; ur. 15 czerwca 1955 w Nowym Jorku) – amerykańsko-polski religioznawca i historyk, od 2004 naczelny rabin Polski.
Życiorys.
Urodził się w Nowym Jorku w żydowskiej rodzinie o polskich korzeniach, jako najstarsze z czworga dzieci rabina Davida Schudricha i jego żony, Doris z domu Goldfarb. Jego przodkowie pochodzili z Baligrodu. Z wykształcenia jest historykiem i religioznawcą. Studiował na State University of New York w Stony Brooks. W 1977 uzyskał bakalaureat z religioznawstwa. Ukończył studia historyczne na Uniwersytecie Columbia. Na rabina konserwatywnego został ordynowany w 1980 w Jewish Theological Seminary of America. Natomiast prywatną ordynację ortodoksyjną otrzymał w 2000 z rąk rabina Moshe Tendlera.
W latach 1983–1989 przebywał w Japonii, gdzie pełnił funkcję konserwatywnego rabina w gminie żydowskiej w Tokio; nauczał również historii i kultury żydowskiej. Jeszcze podczas studiów odwiedzał w latach 1976, 1977 i 1979 Polskę. W latach 1990–1998 pracował w Warszawie dla Fundacji Ronalda S. Laudera. W 2000 został rabinem Warszawy i Łodzi. To głównie dzięki niemu powstały w Polsce żydowskie przedszkola i szkoły. 8 grudnia 2004 został wybrany naczelnym rabinem Polski. Od 23 lutego 2008 jest członkiem Rabinatu Rzeczypospolitej Polskiej. Poza tym jest członkiem Międzynarodowej Kapituły Orderu Uśmiechu. 3 listopada 2005 otrzymał polskie obywatelstwo. Jest odtąd obywatelem Stanów Zjednoczonych i Polski.
Pełni wiele ważnych funkcji w społecznym i kulturowym życiu polskich Żydów. Bierze udział w dialogu polsko-żydowskim i chrześcijańsko-żydowskim. Wchodzi w skład Kolegium Społecznego Muzeum Historii Żydów Polskich Polin w Warszawie. Jest rozwiedziony, ma jedną córkę.
15 grudnia 2009 został odznaczony Krzyżem Oficerskim Orderu Odrodzenia Polski za wybitne zasługi w działalności na rzecz dialogu polsko-żydowskiego. W 2010 za pracę na rzecz rozwoju dialogu polsko-żydowskiego Michael Schudrich został odznaczony Missio Reconciliationis.
W 2010 był zaproszony przez Prezydenta RP Lecha Kaczyńskiego do delegacji polskiej na uroczystości związane z obchodami 70. rocznicy zbrodni katyńskiej lecącej samolotem Tu-154, który uległ katastrofie w Smoleńsku. Odmówił ze względu na przepisy zabraniające podróży w czasie szabatu, co ocaliło mu życie.
Kontrowersje.
W maju 2006 został oskarżony przez ultraortodoksyjną gazetę „Jated Neeman” o to, że był członkiem beit dinu, którego jeden z sędziów, rabin Chajjim Drukman, sfałszował podpis na dokumencie konwersji, co wywołało halachiczną dyskusję co do legalności całego procesu konwersji. Ponadto rabin Schudrich jest krytykowany za liberalny stosunek do halachy.
W 2010 w wywiadzie dla BBC, mówiąc o papieżu Janie Pawle II, użył formuły „błogosławionej pamięci” zarezerwowanej dla zmarłych Żydów. Kilka miesięcy potem wziął udział w katolickiej mszy żałobnej wewnątrz kościoła w czasie pogrzebu Prezydenta RP Lecha Kaczyńskiego, podczas gdy inni rabini i przedstawiciele delegacji żydowskiej pozostali na zewnątrz. Oba zdarzenia wywołały konsternację i wzburzenie licznych europejskich rabinów.
W 2012 kryzys w żydowskiej gminie w Warszawie wywołała bar micwa chłopca, który – jak się okazało po latach – nie był Żydem według halachy. Uroczystość w 2004 została przygotowana i przeprowadzona przez rabina Schudricha.

</doc>
<doc id="285256" url="https://pl.wikipedia.org/wiki?curid=285256" title="Dimityr Berbatow">
Dimityr Berbatow

Dimityr Iwanow Berbatow (bułg. Димитър Иванов Бербатов; wym. []; ur. 30 stycznia 1981 w Błagojewgradzie) – bułgarski piłkarz występujący na pozycji napastnika.
Kariera klubowa.
Wczesne lata.
Jest wychowankiem Pirinu Błagojewgrad, skąd szybko trafił do CSKA Sofia. Kiedy w wieku dziewiętnastu lat wyjeżdżał do Bayeru 04 Leverkusen, miał na swoim koncie Puchar i wicemistrzostwo kraju oraz dwadzieścia sześć strzelonych goli w meczach ligowych.
Bayer Leverkusen.
Kontrakt z Bayerem 04 Leverkusen Berbatow podpisał 1 stycznia 2001 roku, a niemiecki klub zapłacił za niego 1,5 miliona euro. Pod trenerskim okiem Klausa Toppmöllera w sezonie 2001–2002 Bayer awansował do finału Ligi Mistrzów; w tych rozgrywkach młody Bułgar, który zastąpił w linii ataku doświadczonego Ulfa Kirstena, zdobył dwie bramki, m.in. w meczu ćwierćfinałowym z Liverpoolem FC. W tym samym roku podopieczni Toppmöllera dotarli do finału Pucharu Niemiec i zajęli drugie miejsce w Bundeslidze. Chociaż w kolejnych sezonach spędzonych w Bayerze Berbatow nie powtórzył już tych wyników, to w ciągu swojej pięcioletniej przygody w lidze niemieckiej wyrósł na jednego z najbardziej interesujących napastników Europy; tak przez dokonania na boisku (łącznie 69 goli, III miejsce w klasyfikacji najlepszych strzelców Bundesligi sezonu 2004–2005), jak i poza nim (romans z tancerką erotyczną).
Tottenham.
W maju 2006 roku odszedł do Tottenhamu Hotspur za szesnaście milionów euro (stał się tym samym najdroższym piłkarzem bułgarskim). W sezonie 2006–2007 dotarł z zespołem prowadzonym przez Martina Jola do ćwierćfinału Pucharu UEFA oraz zajął piąte miejsce w Premier League, w której strzelił 12 bramek. Przez kibiców Tottenhamu został wybrany na najlepszego zawodnika klubu w tych rozgrywkach, ponadto trafił do jedenastki sezonu. Dobre występy w barwach Tottenhamu zaowocowały propozycją transferu do Chelsea F.C., ale Berbatow odmówił. Tuż po rozpoczęciu rozgrywek 2007–2008 do Tottenhamu wpłynęła oferta Manchester United, który chciał pozyskać Bułgara za 25 milionów funtów. Jednak szefowie Spursów uznali wówczas, że cena proponowana przez Alexa Fergusona jest zbyt niska.
Manchester United.
Ostatecznie Berbatow przeszedł do Manchesteru 1 września 2008 za 30,75 miliona funtów, co do 24 stycznia 2014 roku było rekordową ceną jaką United zapłaciło za zawodnika. W klubie z Old Trafford zadebiutował 13 września, w przegranym wyjazdowym meczu przeciwko Liverpool F.C., w którym zanotował asystę. W sezonie 2010/2011 został królem strzelców z 20 golami w lidze, ustanowił także rekord 5 goli strzelonych przez obcokrajowca w jednym meczu, w tym samym sezonie ustrzelił pierwszy od 1946 hat trick zawodnika Manchesteru przeciwko Liverpoolowi, w lidze angielskiej zdobył dotychczas 5 hat tricków.
Fulham.
31 sierpnia 2013 roku Berbatow przeszedł do Fulham za nieujawnioną kwotę. Z londyńskim klubem Bułgar podpisał dwuletni kontrakt. W swoim nowym zespole zadebiutował dzień później w przegranym 3-0 spotkaniu z West Ham United. Z kolei 15 września, podczas pierwszego meczu na własnym stadionie strzelił dwa swoje pierwsze gole dla nowego zespołu, a jego klub wygrał 3-0 z West Bromwich Albion.
Monaco.
31 stycznia 2014 Berbatow został wypożyczony do AS Monaco do końca sezonu 2015/2016.
PAOK Saloniki.
2 września 2015 na zasadach wolnego transferu Berbatow przeszedł do greckiego klubu PAOK FC. W zespole tym występował z numerem 10 na koszulce.
Kerala Blasters.
W sezonie 2017/18 występował w indyjskim Kerala Blasters FC, w którym zakończył karierę piłkarską.
Statystyki kariery.
"Stan na 10 grudzień 2014 r."
Kariera reprezentacyjna.
W reprezentacji Bułgarii Berbatow zadebiutował 17 listopada 1999 roku. W przegranym 0:1 meczu z Grecją zmienił w 65. minucie Aleksandyra Aleksandrowa. Pięć lat później grał z drużyną narodową na Euro 2004, na którym podopieczni Płamena Markowa odnieśli trzy porażki (bramki 1:9).
Brał udział w eliminacjach do wszystkich turniejów po 2004 roku; w każdych był podstawowym graczem. Od kwietnia 2007 roku był kapitanem reprezentacji. Uznawany był za wpływowego lidera kadry: w 2007 roku w dużej mierze od jego głosu zależał wybór selekcjonera. 13 maja 2010 roku ogłosił decyzję o rezygnacji z występów w zespole narodowym. Swój reprezentacyjny bilans zamknął wynikiem 48 strzelonych goli w 78 meczach.

</doc>
<doc id="285260" url="https://pl.wikipedia.org/wiki?curid=285260" title="Defenestracja">
Defenestracja



</doc>
<doc id="285268" url="https://pl.wikipedia.org/wiki?curid=285268" title="Mięsień czworogłowy uda">
Mięsień czworogłowy uda

Mięsień czworogłowy uda (łac. "musculus quadriceps femoris") – duży, gruby mięsień wypełniający grupę przednią mięśni uda. Cztery działające niezależnie głowy posiadają oddzielne przyczepy początkowe i wspólny przyczep końcowy.
Jest to najsilniejszy prostownik stawu kolanowego – antagonista mięśnia dwugłowego uda (łac.: "musculus biceps femoris").
Pozostałe funkcje to:
Przyczep początkowy: kolec biodrowy przedni dolny (m. prosty, przednia i boczna strona kości udowej),
Przyczep końcowy: guzowatość piszczeli (poprzez rzepkę i jej więzadło).
"Musculus quadriceps femoris" ma cztery głowy:
Unerwiany jest przez gałęzie nerwu udowego.

</doc>
<doc id="285269" url="https://pl.wikipedia.org/wiki?curid=285269" title="Ford Orion">
Ford Orion



</doc>
<doc id="285282" url="https://pl.wikipedia.org/wiki?curid=285282" title="Jan-Ingwer Callsen-Bracker">
Jan-Ingwer Callsen-Bracker

Jan-Ingwer Callsen-Bracker (ur. 23 września 1984 w Szlezwiku) – niemiecki piłkarz występujący na pozycji obrońcy. Od 2011 roku zawodnik FC Augsburg.
Życiorys.
Swoją karierę rozpoczął w TSV Bollingstedt, klubie piłkarskim ze swojej rodzinnej miejscowości Bollingstedt. Po przeprowadzce wraz z rodzicami do Bonn-Beulen występował w SV Beuel 06, skąd w 1999 roku przeszedł do Bayeru 04 Leverkusen.
W Bundelidze zadebiutował 10 kwietnia 2004 w spotkaniu przeciwko 1. FC Kaiserslautern. Dotychczas rozegrał w niej 12 meczów, zdobywając 1 bramkę (w spotkaniu przeciwko Kaiserslautern w sezonie 2004/2005). W sezonie 2005/2006 z powodu kontuzji występował w 2. drużynie Bayeru. W czerwcu 2006 przedłużył swój kontrakt z drużyną. Reprezentant Niemiec U-19, U-20 i U-21.
W 2008 roku odszedł z Bayeru i za 750 tysięcy euro trafił do beniaminka Bundesligi Borussii Mönchengladbach.
Zimą 2011 przeszedł do FC Augsburg.

</doc>
<doc id="285284" url="https://pl.wikipedia.org/wiki?curid=285284" title="Puchar UEFA (2005/2006)">
Puchar UEFA (2005/2006)

Puchar UEFA 2005/2006 () – 35. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 12 lipca 2005 – 10 maja 2006. W rozgrywkach zwyciężyła drużyna Sevilla FC.
Obrońca pucharu, CSKA Moskwa, odpadł w fazie grupowej.
I runda kwalifikacyjna.
14 i 28 lipca 2005
II runda kwalifikacyjna.
11 i 25 sierpnia 2005
I runda zasadnicza.
Pierwsze mecze :
15 września 2005
Rewanże :
29 września 2005
Faza grupowa.
Grupa B.
19 października 2005
Tamudo 54'
20 października 2005
Golan 45' – Brienza 11', Terlizzi 77'
3 listopada 2005
Lantz 67', Absalonsen 83'
23 listopada 2005
Łoskow 59', 64', 84', Lebiedienko 63' – Retow 12', Skoubo 28'
24 listopada 2005
Moises Hurtado 90' – Gonzalez 44'
30 listopada 2005
Skoubo 66' – Tamudo 41'
Łoskow 27', Liebiedienko 47', 48', Ruopolo 52'
15 grudnia 2005
Grupa C.
20 października 2005
Neuendorf 64'
Iacob 14' Goian 17' Dica 43' 63'
3 listopada 2005
Cousin 16', 23', 47', Jemaa 73', Lachor 90'
24 listopada 2005
Djurić 18' – Volpi 31', Diana 67', Bonazzoli 87'
30 listopada 2005
Radoi 10', Goian 63', Iacob 71'
15 grudnia 2005
Grupa D.
20 października 2005
Matiuchin 72' – Arweładze 13' Sektioui 52'
Hasselbaink 10'
3 listopada 2005
Novaković 13' Sandrinho 81' – Dos Santos 90'
Ayegbeni 36', Viduka 50', 56'
24 listopada 2005
Novaković 77', Nazarienko 90 – sam.
30 listopada 2005
Toure 85', Renggli 90' – Nazarienko 39', Krawczenko 62', Michalienko 83'
van Galen 10', Sektioui 82'
15 grudnia 2005
Grupa E.
20 października 2005
Diané 15' Boka 25'
Årst 42' – Kuffour 35' Cufre 84'
3 listopada 2005
Purović 25' – Delgado 28' – k., Rossi 88'
Pagis 38', Arrache 66'
24 listopada 2005
Kibebe 22', Årst 36', 74' – k. – Żigić 24'
Cassano 73' – Bellaid 52'
1 grudnia 2005
14 grudnia 2005
Grupa F.
20 października 2005
Vagner Love 80' – Lamouchi 23' Niang 38'
3 listopada 2005
Angelow 90'
24 listopada 2005
Vagner Love 49', 73' – Domowczyski 90'
Taiwo 87' – k.
1 grudnia 2005
14 grudnia 2005
Grupa G.
20 października 2005
Tomasson 87' Ljuboja 90' – k.
Brandāo 68' – k.
3 listopada 2005
Niculae 41', Buga 67'
Fernandinho 31', Marica 88'
24 listopada 2005
Karipidis 48' – Ljuboja 85', 90' – k.
Maldarasanu 87'
1 grudnia 2005
14 grudnia 2005
Grupa H.
20 października 2005
Spivak 39' – k., Arszawin 54' – Neca 59'
Ailton 7' – Borgetti 29'
3 listopada 2005
Nolan 24'
Saviola 64', Kanoute 65', 89'
24 listopada 2005
Saganowski 85' – Te 87'
Kerżakow 11', 89' – Saviola 90'
1 grudnia 2005
14 grudnia 2005
1/16 finału.
15 lutego 2006
Rewanże :
23 lutego 2006
1/8 finału.
9 marca 2006
Rewanże :
16 marca 2006
1/4 finału.
30 marca 2006
Rewanże:
6 kwietnia 2006
1/2 finału.
20 kwietnia 2006
Rewanże:
27 kwietnia 2006

</doc>
<doc id="285286" url="https://pl.wikipedia.org/wiki?curid=285286" title="Buitreraptor">
Buitreraptor

Buitreraptor – rodzaj teropoda z rodziny dromeozaurów (Dromaeosauridae), podrodziny Unenlagiinae. Żył w późnej kredzie na terenach współczesnej Ameryki Południowej. Gatunek typowy rodzaju, "Buitreraptor gonzalezorum", został opisany w 2005 roku przez Petera Makovicky'ego i współpracowników w oparciu o niemal kompletny szkielet, jednak z wieloma kośćmi uszkodzonymi przez padlinożerców (MPCA 245), odkryty w datowanych na cenoman–turon osadach warstw La Buitrera w formacji Candeleros, na terenie argentyńskiej prowincji Río Negro. W pobliżu odnaleziono drugi szkielet należący prawdopodobnie do buitreraptora, a także szczątki innych kręgowców, w tym dinozaurów. Nazwa "Buitreraptor" pochodzi od warstw La Buitrera, w których odnaleziono holotyp, oraz łacińskiego słowa "raptor" („rabuś”). Nazwa gatunkowa gatunku typowego, "gonzalezorum", honoruje braci Fabiána i Jorge Gonzálezów, którzy przez wiele lat uczestniczyli w wykopaliskach w La Buitrera i odkryli holotyp buitreraptora.
Od innych teropodów odróżniała buitreraptora unikalna kombinacja cech, takich jak długość czaszki, przekraczająca o 25% długość kości udowej, oraz małe zęby bez piłkowań. Stosunek długości kości ramiennej do udowej wynosi około 0,93. Analiza filogenetyczna przeprowadzona przez autorów potwierdziła przynależność buitreraptora do Dromaeosauridae i wskazała na jego bazalną pozycję wewnątrz kladu Unenlagiinae, obejmującego również – według analizy – unenlagię i rahonawisa. Późniejsza analiza kladystyczna wskazała na bardziej zaawansowaną od rahonawisa pozycję wśród Unenlagiinae.

</doc>
<doc id="285287" url="https://pl.wikipedia.org/wiki?curid=285287" title="UGW">
UGW



</doc>
<doc id="285295" url="https://pl.wikipedia.org/wiki?curid=285295" title="Pierre de Montaigu">
Pierre de Montaigu

Pierre de Montaigu (zm. 28 stycznia 1232) — piętnasty wielki mistrz zakonu templariuszy w l. 1219 - 1232.
Jego rodzina była mocno zaangażowana w kolejne wyprawy krzyżowe. Brat Guerin był wielkim mistrzem joannitów.
Uchodził za kompetentnego i doświadczonego dowódcę wojskowego, zdolnego administratora i polityka. W latach 1206-1212 był mistrzem Prowansji i Hiszpanii, a następnie mistrzem wszystkich zachodnich prowincji zakonu, tzw. mistrzem Zachodu. Brał udział w największej zwycięskiej bitwie rekonkwisty pod Las Navas de Tolosa. 
Przybył do Ziemi Świętej z flotą niemiecką w 1218 r. Brał czynny udział w V krucjacie, podczas której po śmierci mistrza de Chartres został wybrany na wielkiego mistrza. 

</doc>
<doc id="285298" url="https://pl.wikipedia.org/wiki?curid=285298" title="Magdalena Kochan">
Magdalena Kochan

Magdalena Maria Kochan z domu Miłosz (ur. 28 stycznia 1950 w Szczecinie) – polska działaczka polityczna i samorządowa, nauczycielka i muzyk, posłanka na Sejm V, VI, VII i VIII kadencji (2005–2019), senator X kadencji (od 2019).
Życiorys.
Absolwentka II Liceum Ogólnokształcącego im. Mieszka I w Szczecinie. Uzyskała wykształcenie wyższe muzyczne i pedagogiczne, ukończyła studia w Państwowej Wyższej Szkole Muzycznej w Poznaniu w 1976. W tym samym roku podjęła pracę jako nauczycielka gry na fortepianie w Szkole Muzycznej I stopnia w Goleniowie. W 1966 wstąpiła do Związku Młodzieży Socjalistycznej, od 1970 do 1981 była członkinią Polskiej Zjednoczonej Partii Robotniczej, a w latach 1987–1989 należała do Stronnictwa Demokratycznego. W okresie 1994–2002 pełniła funkcję radnej Goleniowa, następnie do 2005 była radną powiatu goleniowskiego. W 1995 wstąpiła do Unii Wolności, następnie przeszła do Platformy Obywatelskiej. Z jej ramienia bezskutecznie kandydowała do Sejmu w wyborach parlamentarnych w 2001.
W wyborach w 2005 z listy PO została wybrana na posłankę V kadencji w okręgu szczecińskim. W wyborach parlamentarnych w 2007 po raz drugi uzyskała mandat poselski, otrzymując 17 052 głosy. W wyborach do Parlamentu Europejskiego w 2009 bezskutecznie ubiegała się o mandat europosłanki w okręgu gorzowskim, uzyskując 25 605 głosy.
W 2011 kandydowała w wyborach parlamentarnych z 2. miejsca na liście komitetu wyborczego Platformy Obywatelskiej w okręgu wyborczym nr 41 i po raz trzeci z rzędu uzyskała mandat poselski. Oddano na nią 14 198 głosów (3,73% głosów oddanych w okręgu). W wyborach do Parlamentu Europejskiego w 2014 ponownie bezskutecznie kandydowała na eurodeputowaną, otrzymując 7321 głosów. W 2015 z powodzeniem ubiegała się natomiast o poselską reelekcję (dostała 8972 głosy). W Sejmie VIII kadencji została zastępczynią przewodniczącego Komisji Polityki Społecznej i Rodziny oraz członkinią Komisji do Spraw Petycji.
W wyborach w 2019 została wybrana w skład Senatu X kadencji. Kandydowała z ramienia Koalicji Obywatelskiej w okręgu nr 98, otrzymując 135 041 głosów.
Odznaczenia i wyróżnienia.
W 2010 za działalność społeczną na rzecz dzieci została wyróżniona przez rzecznika praw dziecka. W 2015 odznaczono ją Orderem Uśmiechu.

</doc>
<doc id="285306" url="https://pl.wikipedia.org/wiki?curid=285306" title="Stanisław Pigoń">
Stanisław Pigoń

Stanisław Pigoń (ur. 27 września 1885 w Komborni, zm. 18 grudnia 1968 w Krakowie) – historyk literatury polskiej, edytor, wychowawca i pedagog, w latach 1926–1928 rektor Uniwersytetu Stefana Batorego w Wilnie.
Profesor historii literatury polskiej na Uniwersytecie Stefana Batorego w Wilnie (1921–1930), a następnie na Uniwersytecie Jagiellońskim (1931–1960; z przerwą 1939–1945) .
Życiorys.
Stanisław Pigoń pochodził z ubogiej rodziny chłopskiej. Był synem Jana. Jego droga do profesury była długa i pełna przeszkód; rodzina nie ułatwiała mu drogi do poszerzania wiedzy. Urodził się na wsi, więc jego głównym zajęciem miała być praca na roli i pomoc rodzicom w prowadzeniu gospodarstwa domowego. Stanisław wolał jednak czytać książki, niż chodzić za pługiem. Rodzina niechętnie odnosiła się do jego decyzji o wyjeździe na studia (głównym problemem były zbyt skromne finanse). Doszło już nawet do tego, że Stanisław zaniechał myśli o studiach. Ostatecznie, po skończeniu jasielskiego gimnazjum w roku 1906, udało mu się wyjechać do Krakowa i rozpocząć studia. W latach 1906–1912 studiował filologię polską na Uniwersytecie Jagiellońskim. Nie powrócił już na stałe w rodzinne strony.
W czasie I wojny światowej służył jako oficer w armii austro-węgierskiej – w 2 pułku artylerii fortecznej; brał udział m.in. w zdobywaniu belgijskiej twierdzy Namur. Od listopada 1918 służył w Wojsku Polskim, walczył w wojnie polsko-ukraińskiej i wojnie polsko-radzieckiej. Od marca do czerwca 1919 był dowódcą pociągu pancernego nr 4 „Hallerczyk”. Między sierpniem 1919 a sierpniem 1920 zwolniony ze służby wojskowej jako wykładowca. W związku z zagrożeniem ofensywą radziecką od sierpnia do października 1920 dowodził pociągiem pancernym nr 20 „Bartosz Głowacki”. 18 stycznia 1921 został przeniesiony z batalionu zapasowego 1 pułku wojsk kolejowych do pociągu pancernego „Bartosz Głowacki” na stanowisko dowódcy.
Po zakończeniu działań wojennych został zweryfikowany w stopniu kapitana ze starszeństwem z dniem 1 czerwca 1919 roku w korpusie oficerów rezerwy artylerii. W 1923 roku posiadał przydział mobilizacyjny do 23 pułku artylerii polowej w Będzinie. W 1934 roku pozostawał na ewidencji Powiatowej Komendy Uzupełnień Kraków Miasto z przydziałem mobilizacyjnym do Oficerskiej Kadry Okręgowej nr V. Za swój udział w walkach otrzymał kilka odznaczeń wojskowych, między innymi honorową odznakę "Orląt" i "Gwiazdę Przemyśla" za wyzwolenie miasta.
Na początku II wojny światowej Pigoń wraz z grupą profesorów krakowskich został aresztowany w ramach Sonderaktion Krakau i uwięziony w niemieckim obozie koncentracyjnym Sachsenhausen. Swoje doświadczenia z pobytu w obozie ujął w szkicu "Wspomnienia z obozu Sachsenhausen 1939–40". Przebywał tam do lutego 1940 roku, skąd powrócił do Krakowa w pierwszym transporcie zwolnionych profesorów. W obozie nabawił się ciężkiej choroby serca, która prześladowała go do końca życia. Już wiosną następnego roku podjął tajne nauczanie oraz działalność konspiracyjną w kręgach Stronnictwa Narodowego. Był członkiem Polskiej Akademii Nauk i Polskiej Akademii Umiejętności. Koleje swojego życia opisał w pamiętnikach "Z Komborni w świat" i "Z przędziwa pamięci. Urywki wspomnień."
Pigoń zajmował się literaturą jako przekazem doniosłych treści poznawczych, ideowo-wychowawczych i filozoficznych oraz jej rolą w kształtowaniu polskiej świadomości narodowej. Był skrupulatnym badaczem i wydawcą tekstów ważnych dla poznania życia i twórczości wielkich pisarzy. Interesował się szczególnie okresami romantyzmu i modernizmu, a przede wszystkim postacią i dziełem Adama Mickiewicza. Badał również i wydawał utwory Aleksandra Fredry, Stefana Żeromskiego i Władysława Orkana. Pigoń był także odkrywcą twórczości samorodnych pisarzy chłopskich; zajmował się kulturą polskiej wsi.
Ponadto po odejściu Wincentego Lutosławskiego przewodził wileńskiej sekcji ruchu Eleusis.
Księgozbiór Stanisława Pigonia, liczący 9351 woluminów, został po jego śmierci zgodnie z jego wolą przekazany Wyższej Szkole Pedagogicznej w Rzeszowie. W 1982 r. utworzono Pracownię Polonistyczną "Pigonianum", którą w 2004 r. przeniesiono do nowego gmachu Biblioteki Uniwersytetu Rzeszowskiego.
Ożenił się w 1913 z Heleną Dulowską, z którą pracował w redakcji czasopisma „Iskra”. Synami Stanisława Pigonia byli chemik Krzysztof Pigoń i biolog Andrzej Pigoń.
Pochowany na Cmentarzu Salwatorskim w Krakowie (kwatera SC2-8-17).
Upamiętnienie.
Jego imieniem nazwano jedną z auli Uniwersytetu Rzeszowskiego, jak również (do 2020) Państwową Wyższą Szkołę Zawodową w Krośnie.
Na wniosek władz dwóch miejscowych uczelni – Uniwersytetu Rzeszowskiego oraz Wyższej Szkoły Prawa i Administracji – w 40. rocznicę śmierci Stanisława Pigonia w lutym 2009 Rada Miasta Rzeszowa podjęła uchwałę o nazwaniu jego imieniem części istniejącej ulicy na Osiedlu Nowe Miasto.
Odniesienia w kulturze.
W 2013 nakładem Wydawnictwa Uniwersytetu Rzeszowskiego ukazała się książka "Pigoń" autorstwa Czesława Kłaka.

</doc>
<doc id="285311" url="https://pl.wikipedia.org/wiki?curid=285311" title="Mantua (ujednoznacznienie)">
Mantua (ujednoznacznienie)

Miejscowości w USA:
Gminy w USA:

</doc>
<doc id="285312" url="https://pl.wikipedia.org/wiki?curid=285312" title="GoogleBomb">
GoogleBomb



</doc>
<doc id="285314" url="https://pl.wikipedia.org/wiki?curid=285314" title="Henryk Likowski">
Henryk Likowski

Henryk Walenty Likowski (ur. 9 stycznia 1876 w Michorzewku, zm. 18 marca 1932 w Warszawie) – polski historyk Kościoła, duchowny katolicki, profesor Uniwersytetu Warszawskiego.
Życiorys.
Syn Juliana i Anny Połczyńskiej, bratanek prymasa Edwarda Likowskiego. Uczył się w gimnazjum w Trzemesznie, później w Poznaniu, gdzie zdał maturę. W 1895 rozpoczął studia w Seminarium Duchownym w Poznaniu, naukę kontynuował w Münster i Wrocławiu. W 1899 odebrał święcenia kapłańskie. Doktorat obronił na Uniwersytecie Poznańskim w 1922, trzy lata później uzyskał habilitację na Uniwersytecie Lwowskim. 13 grudnia August Hlond mianował go profesorem zwyczajnym historii Kościoła w Poznańskim Seminarium Duchownym. Od 1927 wykładał historię Kościoła na Wydziale Teologicznym Uniwersytetu Warszawskiego. Ogłosił wiele prac historycznych, był członkiem Towarzystwa Miłośników Historii w Poznaniu oraz jednym z członków założycieli Towarzystwa Miłośników Miasta Poznania. Publikował również artykuły dotyczące bibliotekarstwa; w latach 1919–1927 pracował w Bibliotece Uniwersytetu Poznańskiego, m.in. w charakterze kustosza i zastępcy dyrektora. Pochowany na cmentarzu Powązkowskim (kwatera 117-6-24). 

</doc>
<doc id="285315" url="https://pl.wikipedia.org/wiki?curid=285315" title="Ann Arbor">
Ann Arbor

Ann Arbor – miasto w Stanach Zjednoczonych, centrum administracyjne hrabstwa Washtenaw, w stanie Michigan, około 60 km na zachód od Detroit.
Dane ogólne.
Ann Arbor jest częścią wielkiego obszaru metropolitalnego Detroit/Ann Arbor/Flint/Windsor, który liczy 5,5 mln mieszkańców (dane z 2000 roku) i jest największym regionem metropolitalnym świata położonym w więcej niż w jednym kraju.
Miasto jest ośrodkiem przemysłu samochodowego, precyzyjnego, elektronicznego. Ann Arbor posiada uniwersytet i zespół szkół medycznych; obserwatorium astronomiczne, ośrodek badań medycznych, chemicznych, lotniczych.
Historia.
Ann Arbor zostało założone w 1824 roku. Prawa miejskie osada otrzymała w 1833 roku.
W mieście działa główny kampus Uniwersytetu Michigan, który przeniósł się tu z Detroit w 1837.

</doc>
<doc id="285320" url="https://pl.wikipedia.org/wiki?curid=285320" title="Walter Canon">
Walter Canon



</doc>
<doc id="285321" url="https://pl.wikipedia.org/wiki?curid=285321" title="Shenzhou 3">
Shenzhou 3

Shenzhou 3 – trzeci lot kosmiczny statku typu Shenzhou.
Lot rozpoczął się 25 marca 2002. Lądowanie nastąpiło 1 kwietnia 2002. W kabinie pojazdu znajdował się manekin ubrany w skafander kosmiczny. Po raz pierwszy rakieta Długi Marsz została wyposażona w system ratowniczy dla Shenzhou. Od samego początku projektu Chińczycy mieli z tym systemem poważne problemy. W tym locie zadziałał zgodnie z oczekiwaniami.

</doc>
<doc id="285323" url="https://pl.wikipedia.org/wiki?curid=285323" title="Walter Cannon">
Walter Cannon

Walter Bradford Cannon (ur. 19 października 1871 w Prairie du Chien, zm. 1 października 1945 we Franklin) – amerykański fizjolog, neurolog i psycholog.
W 1932 roku, w swojej publikacji "The Wisdom of the Body" wprowadził pojęcie homeostazy, na podstawie założeń Claude Bernarda (1857) na temat stabilności środowiska wewnętrznego organizmu.
W latach 1906–1942 profesor Harvard University w Cambridge w Stanach Zjednoczonych. Pionier nowoczesnej fizjologii, zwłaszcza badań nad fizjologicznymi mechanizmami emocji, roli autonomicznego układu nerwowego i układu hormonalnego w przystosowaniu się organizmu do warunków stresu (zob. śmierć voodoo). Autor tzw. mobilizacyjnej teorii uczuć. Jako pierwszy zastosował metodę promieni rentgenowskich w badaniach czynności przewodu pokarmowego. Jego prace dotyczyły przystosowania się organizmu do warunków stresowych. Współodkrywca zjawiska neurosekrecji. Prekursor medycyny psychosomatycznej.

</doc>
<doc id="285324" url="https://pl.wikipedia.org/wiki?curid=285324" title="Walter Bradford Cannon">
Walter Bradford Cannon



</doc>
<doc id="285326" url="https://pl.wikipedia.org/wiki?curid=285326" title="Walter B. Cannon">
Walter B. Cannon



</doc>
<doc id="285327" url="https://pl.wikipedia.org/wiki?curid=285327" title="Talisay (Cebu)">
Talisay (Cebu)

Talisay – miasto na Filipinach w regionie Środkowe Visayas, w prowincji Cebu, na wschodnim wybrzeżu wyspy Cebu nad cieśniną Cebu. W 2010 roku liczyło 200 772 mieszkańców. Należy do obszaru metropolitalnego Metro Cebu.
Jest ośrodek regionu rolniczego (uprawa zbóż, warzyw, owoców), rybołówstwo, przemysł spożywczy, drzewny, kamieniarski, wyrób artykułów z rattanu, rzemiosło artystyczne i ludowe.
Są dwie wersje pochodzenia nazwy miasta: od rosnących w okolicy drzew magtalisay lub od miejscowości w Hiszpanii o tej samej nazwie.
Patronką miasta jest Santa Teresa de Avila, ku czci której obchodzone jest 15 października święto Fiesta sa Talisay. Najważniejszym zabytkiem jest zbudowany w 1836 roku kościół parafialny pod jej wezwaniem.
Talisay stało się siedzibą augustianów w 1648 roku, status miejski uzyskało w 1849 roku. W czasie II wojny światowej pod okupacją japońską było ośrodkiem ruchu oporu. Wyzwolone 28 marca 1945 przez Amerykanów – od tamtego czasu jest to data lokalnego święta.

</doc>
<doc id="285329" url="https://pl.wikipedia.org/wiki?curid=285329" title="Shenzhou 4">
Shenzhou 4

Shenzhou 4 – czwarty lot kosmiczny statku typu Shenzhou.
Lot rozpoczął się 29 grudnia 2002 o godz. 16.40 UTC. Lądowanie nastąpiło 5 stycznia 2003. Na pokładzie znalazło się wszystko, czego potrzebowaliby kosmonauci, z żywnością włącznie. W kabinie pojazdu znajdował się manekin ubrany w skafander kosmiczny i testowane były systemy podtrzymywania życia. Sukces tego lotu dał zielone światło dla długo wyczekiwanego pierwszego lotu załogowego.

</doc>
<doc id="285331" url="https://pl.wikipedia.org/wiki?curid=285331" title="Hienodon">
Hienodon

Hyaenodon − rodzaj wymarłego ssaka z rzędu kreodontów ("Creodonta"). Przedstawiciele tego rodzaju zamieszkiwali tereny Europy, Azji i Ameryki Północnej. Hyaenodon pojawił się w środkowym eocenie i wymarł ostatecznie pod koniec oligocenu.
Były to ssaki drapieżne i padlinożerne, o uzębieniu wykazującym specjalizację analogiczną do właściwych drapieżnych ssaków z rzędu Carnivora. Zęby policzkowe były zmodyfikowane w taki sposób, aby utworzyć powierzchnię tnącą działającą na zasadzie nożyc, czyli tak zwane łamacze. O ile ta struktura była funkcjonalnie identyczna jak u dzisiejszych drapieżnych, to jednak tworzyły ją inne zęby policzkowe. Cecha ta jest charakterystyczna dla wszystkich kreodontów. Analiza szkieletu tych ssaków sugeruje, że były one zdolne do stosunkowo szybkiego poruszania się, ale ich kończyny odznaczały się mniejszą ruchliwością w porównaniu do dzisiejszych ssaków drapieżnych, np. kotowatych. "Hyaenodon" podobnie jak i inne kreodonty miały proporcjonalnie mniejsze i słabiej rozwinięte mózgi niż właściwe drapieżne. 
Opisano kilka gatunków z rodzaju "Hyaenodon". Większość z nich nie przekraczała rozmiarów wilka, nieliczne gatunki były jednak znacznie większe, "Hyaenodon gigas", największy z rodzaju "Hyaenodon" miał wysokość 1,4 m i ważył 500 kg. Zamieszkiwał Mongolię. Ostatecznie wszystkie "Creodonta" takie jak "Hyaenodon" i inne spokrewnione z nim rodzaje wymarły zapewne na skutek narastającej konkurencji z bardziej ruchliwymi i inteligentniejszymi drapieżnikami z rzędu drapieżnych.

</doc>
<doc id="285332" url="https://pl.wikipedia.org/wiki?curid=285332" title="Kent">
Kent

Kent – hrabstwo administracyjne (niemetropolitalne), ceremonialne i historyczne na południowo-wschodnim skraju Anglii, w regionie South East England, leżące nad Cieśniną Kaletańską i Morzem Północnym. Położone w bezpośredniej bliskości Londynu i zaliczane do tzw. Home Counties, jest zarazem hrabstwem położonym najbliżej kontynentalnej Europy.
Powierzchnia hrabstwa administracyjnego wynosi 3544 km², a liczba ludności 1 463 700 (2011). Hrabstwo ceremonialne, obejmujące dodatkowo jednostkę administracyjną "unitary authority" Medway, liczy 3736 km² powierzchni i 1 727 600 mieszkańców (2011). Ośrodkiem administracyjnym oraz największym miastem hrabstwa jest Maidstone. Jedynym miastem posiadającym status "city" jest Canterbury, będące siedzibą arcybiskupów, zwierzchników anglikańskiego Kościoła Anglii. Dawniej status "city" posiadało także miasto Rochester. Innymi większymi miastami na terenie hrabstwa są Gillingham, Chatham, Ashford, Margate, Royal Tunbridge Wells, Gravesend oraz Folkestone.
Leżące na wschodnim wybrzeżu Kentu miasto Dover jest jednym z największych portów pasażerskich Europy. W średniowieczu, podobnie jak wiele innych okolicznych miast należących do związku Cinque Ports (m.in. Sandwich, Hythe oraz New Romney) było ważnym producentem okrętów dla władców Anglii. 
Na terenie hrabstwa, nieopodal miasta Folkestone znajduje się wjazd do Eurotunelu, łączącego Wielką Brytanię z Francją.
Ze względu na dużą liczbę ogrodów i sadów hrabstwo zyskało przydomek „Ogrodu Anglii” (). 
Na południowym zachodzie Kent graniczy z hrabstwem East Sussex, na zachodzie z Surrey i regionem Wielkiego Londynu a na północnym zachodzie z hrabstwem Essex. Na północ i wschód od Kentu znajduje się Morze Północne, natomiast na południowy wschód Cieśnina Kaletańska.
Podział administracyjny.
W skład hrabstwa wchodzi dwanaście dystryktów. Jako hrabstwo ceremonialne Kent obejmuje dodatkowo jedną jednostkę typu "unitary authority".

</doc>
<doc id="285338" url="https://pl.wikipedia.org/wiki?curid=285338" title="Kazimierz Dąbrowski (hokeista na trawie)">
Kazimierz Dąbrowski (hokeista na trawie)

Kazimierz Dąbrowski (ur. 14 lutego 1936 w Gnieźnie) – polski hokeista na trawie, olimpijczyk.
Syn Walentego i Magdaleny Woźnej, ukończył Liceum im. Bolesława Chrobrego w Gnieźnie (1955), następnie Wyższą Szkołę Wychowania Fizycznego w Poznaniu (1959, późniejsza Akademia Wychowania Fizycznego). Jako pierwszy hokeista podjął w pracy magisterskiej tematykę związaną ze swoją dyscypliną ("Powstanie i rozwój hokeja na trawie w Wielkopolsce").
Treningi hokejowe rozpoczął jako 10-latek krótko po wojnie. Karierę związał z gnieźnieńską Stellą, gdzie występował do 1974. Wraz z klubem świętował siedem tytułów mistrza Polski (1956, 1957, 1958, 1959, 1961, 1962, 1964). W latach 1958-1961 grał także w kadrze narodowej, m.in. w jednym meczu turnieju olimpijskiego w Rzymie (1960); Polska zajęła na igrzyskach 12. miejsce. Na boisku hokejowym grał w formacji obronnej.
Po zakończeniu kariery zawodniczej był trenerem w Stelli Gniezno, działał w Okręgowym i Polskim Związku Hokeja na Trawie. Otrzymał m.in. tytuł "Mistrza sportu" oraz Krzyż Kawalerski Orderu Odrodzenia Polski. Z małżeństwa z Sabiną Wilkosz (polonistką) ma dwie córki (Ewę i Danutę, lekarki).

</doc>
<doc id="285340" url="https://pl.wikipedia.org/wiki?curid=285340" title="Nachiczewańska Republika Autonomiczna">
Nachiczewańska Republika Autonomiczna

Nachiczewańska Republika Autonomiczna () – autonomiczna jednostka administracyjna Azerbejdżanu, stanowiąca eksklawę tego państwa oddzieloną przez terytorium Armenii. 
NRA graniczy z Armenią (221 km), Turcją (16 km) i Iranem (179 km). Obejmuje 7 rejonów: Babək, Culfa, Kəngərli, Ordubad, Sədərək, Şahbuz i Şərur. Siedzibą władz i największym miastem jest Nachiczewan. 
Obszar dzisiejszej NRA dokładnie pokrywa się z obszarem istniejącej w latach 1920–1990 Nachiczewańskiej ASRR w składzie Azerbejdżańskiej SRR i w przybliżeniu pokrywa się z obszarem krainy historycznej Nachiczewan. 
W czasach radzieckich liczebność mniejszości ormiańskiej zamieszkującej Nachiczewańską ASRR spadła niemal do zera. Po upadku ZSRR, w toku ciągnącego się od 1988 konfliktu ormiańsko-azerskiego, również pozostali Ormianie porzucili Nachiczewan; ich dawne siedziby, również budowle sakralne, w tym zabytkowe chaczkary, niszczeją, a według Ormian są celowo niszczone. Obecnie ludność NRA stanowią niemal wyłącznie Azerowie. Granica z Armenią jest trwale zamknięta, wobec czego komunikacja NRA z Azerbejdżanem może odbywać się tylko drogą lotniczą albo okrężną przez Iran lub Turcję. Długotrwała izolacja powoduje zastój gospodarczy, w szczególności przerwana została biegnąca wzdłuż Araksu magistrala kolejowa łącząca dawniej ZSRR z Iranem. 
Z obszarów dzisiejszej NRA wywodzi się azerbejdżańska dynastia prezydencka Alijewów i powiązany z nią klan, stanowiący obecnie elitę centralnych władz Azerbejdżanu. 
Do rejonu Sədərək należy azerbejdżańska enklawa na terenie Armenii – wieś Kərki, w 1990 zajęta przez Armenię.

</doc>
<doc id="285344" url="https://pl.wikipedia.org/wiki?curid=285344" title="Samojedzi">
Samojedzi

Samojedzi – zbiorcza nazwa kilku autochtonicznych narodów zamieszkujących północno-zachodnią Syberię (Rosja). Posługują się językami z grupy samojedzkiej, należącej do rodziny uralskiej. Ludy te mają własne okręgi autonomiczne: Nieniecki i Jamalsko-Nieniecki.
Do Samojedów zaliczają się następujące, istniejące do dziś narody: 
Spośród wymarłych narodów samojedzkich najdłużej, do XX w. przetrwali Kamasyńcy (Południowi Samojedzi).
Dawniej nazwa Samojedzi oznaczała zarówno ową grupę narodów, jak i samych tylko Nieńców, będących najliczniejszym i najlepiej znanym (z powodu względnej bliskości geograficznej) ludem z tej grupy. To drugie znaczenie słowa Samojedzi jest obecnie rzadko spotykane.
Etnogeneza.
Pochodzenie narodów grupy samojedzkiej nie jest jasne i na ten temat wykształciło się kilka hipotez. 
Narody samojedzkie zamieszkiwały znacznie większe niż obecnie obszary, nie tylko na północnej, ale i w południowej Syberii. Ludy południowosyberyjskie (m.in. Kamasyńcy) w wyniku sąsiedztwa ludów tureckich aż do XIX w. podlegały systematycznej turkizacji, w wyniku której zatraciły swe języki i obecnie wchodzą w skład grup narodowościowych pochodzenia tureckiego. 
Według najbardziej rozpowszechnionych teorii południowa Syberia była ojczyzną Samojedów i stamtąd rozprzestrzenili się oni w położone bardziej na północ rejony.

</doc>
<doc id="285345" url="https://pl.wikipedia.org/wiki?curid=285345" title="Jean-Pierre Léaud">
Jean-Pierre Léaud

Jean-Pierre Léaud (ur. 5 maja 1944 w Paryżu) – francuski aktor, scenarzysta i reżyser.
Syn scenarzysty Pierre’a Léauda (ur. 1905) i aktorki Jacqueline Pierreux (ur. 15 stycznia 1923, zm. 10 marca 2005), debiutował na ekranie w wieku czternastu lat w dramacie przygodowym "Kawaler króla jegomości" ("La Tour, prends garde!", 1958). Rok później wystąpił jako Antoine Doinel, częściowo autobiograficzny charakter oparty na wydarzeniach z życia francuskiego reżysera filmowego François Truffauta w dramacie "Czterysta batów" ("Les Quatre cents coups", 1959). Rolę Antoine’a Doinela zagrał jeszcze potem czterokrotnie w filmach Truffauta; w jednej z części dramatu "Miłość dwudziestolatków" ("L'mour à vingt ans", 1962) – pt. "Antoine i Colette" ("Antoine et Colette"), melodramacie "Skradzione pocałunki" ("Baisers volés", 1968), komediodramacie "Małżeństwo" ("Domicile conjugal", 1970) i komediodramacie "Uciekająca miłość" ("L’amour en fuite"1979). W ostatnich trzech filmach jego partnerką jest Claude Jade.
Współpracował także z takimi reżyserami jak Jean-Luc Godard ("Męski – żeński: 15 scen z życia" ("Masculin, féminin: 15 faits précis", 1966) z Marlène Jobert, "Chinka" ("La Chinoise", 1967), "Weekend" ("Week End", 1967) z Mireille Darc, "Detektyw" ("Détective", 1985) u boku Nathalie Baye, Julie Delpy, Emmanuelle Seigner i Johnny’ego Hallydaya), Pier Paolo Pasolini ("Chlew" ("Porcile", 1969) z Marco Ferreri), Bernardo Bertolucci ("Ostatnie tango w Paryżu" ("Ultimo tango a Parigi", 1972) u boku Marlona Brando), Catherine Breillat ("Rozmiar 36, dziewczęcy" ("36 fillette", 1988)) i Aki Kaurismäki ("Wynająłem płatnego mordercę" ("I Hired a Contract Killer", 1990) z udziałem Serge Reggiani i Joego Strummera).

</doc>
<doc id="285350" url="https://pl.wikipedia.org/wiki?curid=285350" title="Aojda">
Aojda

Aojda ( "aoidos"; od „oda” – pieśń) – w starożytnej Grecji śpiewak odwiedzający dwory arystokratów, w których umilał czas zgromadzonych na ucztach biesiadników. Aojda w tworzonych przez siebie pieśniach epickich opiewał czyny bogów, herosów i bohaterów. Swoje pieśni najczęściej wykonywał przy akompaniamencie formingi.
Według starożytnych Greków najsławniejszym z aojdów był Homer.

</doc>
<doc id="285351" url="https://pl.wikipedia.org/wiki?curid=285351" title="Jan Svěrák">
Jan Svěrák

Jan Svěrák (ur. 6 lutego 1965 w Žatcu) – odnoszący międzynarodowe sukcesy czeski reżyser filmowy, syn znanego scenarzysty i aktora Zdenka Svěráka. Studiował reżyserię filmów dokumentalnych na Wydziale Filmowym i Telewizyjnym Akademii Sztuk Scenicznych w Pradze. Wielokrotnie nagradzany, np. Nagroda Akademii Filmowej, Kryształowy Globus, Złoty Glob, Grand Prix na MFF w Tokio. Mieszka w Pradze.

</doc>
<doc id="285354" url="https://pl.wikipedia.org/wiki?curid=285354" title="Jan Sverak">
Jan Sverak



</doc>
<doc id="285360" url="https://pl.wikipedia.org/wiki?curid=285360" title="Alfons Flinik">
Alfons Flinik

Alfons Flinik (ur. 16 listopada 1926 w Gnieźnie, zm. 9 lutego 2003 tamże) – polski hokeista na trawie, olimpijczyk.
Życiorys.
Syn Władysława i Agnieszki z Borowskich, ukończył w Gnieźnie szkołę zawodową (uzyskując zawód technika mechanika) oraz liceum ogólnokształcące. Karierę hokejową związał z klubem Stella Gniezno (później zmieniano nazwę na Spójnia i Sparta), w barwach którego zdobył czternaście tytułów mistrza Polski (1947, 1948, 1949, 1950, 1951, 1952, 1953, 1956, 1957, 1958, 1959, 1961, 1962, 1964). Grał na lewym skrzydle, względnie w ataku.
W latach 1949-1960 wystąpił w 43 meczach reprezentacji narodowej, strzelił sześć bramek. Debiutował 4 września 1949 w Pradze w meczu z Czechosłowacją. W 1952 grał we wszystkich meczach turnieju olimpijskiego w Helsinkach (Polska zajęła 6. miejsce). Drugi start olimpijski - w Rzymie w 1960 (12. miejsce) - był zarazem jego pożegnaniem z zespołem narodowym; także na tej olimpiadzie wystąpił we wszystkich meczach. 2 sierpnia 1952 wziął udział w meczu Europa-Indie w Amsterdamie.
Po zakończeniu kariery zawodniczej pracował jako trener. Był również działaczem sportowym, zarówno w swojej dyscyplinie, jak i środowisku olimpijczyków. Zorganizował i kierował Gnieźnieńskim Klubem Olimpijczyka, był wiceprezesem Sparty Gniezno.
Pochowany na Cmentarzu św. Krzyża w Gnieźnie.
Hokeistami (również olimpijczykami) byli jego bracia Henryk i Jan. Żonaty (żona Urszula z domu Hetman), dwie córki (Anna i Jolanta). Hokej uprawiała także jego wnuczka Marta Kiełpińska.
Odznaczenia i upamiętnienie.
Jako pierwszy hokeista został uhonorowany tytułem „Mistrz sportu” (1952), potem otrzymał także tytuł „Zasłużony mistrz sportu”, srebrny i brązowy Medal „Za Wybitne Osiągnięcia Sportowe”, i Srebrny Krzyż Zasługi, Krzyż Kawalerski Orderu Odrodzenia Polski.
Rada Miasta Gniezna w czerwcu 2003 postanowiła upamiętnić Alfonsa Flinika nadając stadionowi hokejowemu przy ul. Sportowej imię „Alfonsa Flinika”.

</doc>
<doc id="285363" url="https://pl.wikipedia.org/wiki?curid=285363" title="Mop">
Mop

Mop – ręczny przyrząd do sprzątania na mokro lub sucho. Składa się ze styliska oraz końcówki czyszczącej w postaci pasków materiału lub sznurków.
Mop jest popularnym przyrządem do sprzątania, prosty w użyciu i nie wymaga specjalnych umiejętności. Pierwotnie mopy były przeznaczone do sprzątania na mokro, a do ich produkcji stosowano długie splecione bawełniane sznurki, które myły i wchłaniały wilgoć. Gdy w wielu krajach w sferze sprzątania położono nacisk na higienę, ekologię i ergonomię, bawełnę zastąpiono mikrofibrą i zaczęto wdrażać metodę suchego sprzątania jako najbardziej wydajną, oszczędną (do 90% oszczędności na środkach czystości) i przyjazną dla środowiska.

</doc>
<doc id="285364" url="https://pl.wikipedia.org/wiki?curid=285364" title="Skrajna Turnia">
Skrajna Turnia

Skrajna Turnia (, , , 2097 m n.p.m.) – pierwszy od zachodu szczyt w Grani Tatr Wysokich (najbardziej na zachód położonym szczytem Tatr Wysokich jest Brdarowa Dzwonnica), położony pomiędzy przełęczą Liliowe a Skrajną Przełęczą. Następnym szczytem w tym grzbiecie w kierunku na wschód jest Pośrednia Turnia, a potem Świnica. Przez szczyty te i przełęcze przebiega granica polsko-słowacka. Skrajna Turnia zbudowana jest z granitoidów. Ludwik Zejszner w 1850 r. pisał o niej: "„...leży w środku pasma tatrowego i stanowi granicę petrograficzną dla granitu.”".
Po stronie polskiej Skrajna Turnia opada ścianami o wysokości do 270 m. Tworzy dwa grzbiety:
Na słowacką stronę ze Skrajnej Turni opadają w południowo-zachodnim kierunku dwie grzędy oddzielające Dolinę Walentkową od głównego ciągu Doliny Cichej. Od strony Doliny Walentkowej grzęda ma zbocza łagodne, górą trawiaste, niżej porośnięte kosodrzewiną. Pomiędzy grzędami opada do Doliny Cichej Liptowskiej Żleb Zaremby, niżej łączący się ze żlebem spod Liliowego.
Na szczyt od dawna wchodzili górale. Prawdopodobnie był na nim około 1805 roku Stanisław Staszic, na pewno zaś 16 lipca 1867 roku Eugeniusz Janota z towarzyszami. Pierwsze zanotowane wejście zimą: Mychajło Bojczuk i Mariusz Zaruski w 1904 roku.
Z rzadkich roślin występują na Skrajnej Turni sasanka wiosenna, mietlica alpejska, przymiotno węgierskie i ukwap karpacki.

</doc>
<doc id="285365" url="https://pl.wikipedia.org/wiki?curid=285365" title="Karabin maszynowy FN MAG">
Karabin maszynowy FN MAG

Mitrailleuse d'Appui General (MAG) – belgijski uniwersalny karabin maszynowy, jeden z najbardziej rozpowszechnionych karabinów maszynowych tej klasy.
Historia.
W latach 50. XX wieku w belgijskich zakładach "Fabrique Nationale" w Herstal w Belgii rozpoczęto prace nad nowym karabinem maszynowym. Nowa konstrukcja miała zastąpić ręczne i ciężkie karabiny maszynowe. Do zasilania nowej broni wybrano nabój 7,62 x 51 mm, który miał stać się standardowym nabojem NATO.
Konstruktor nowej broni Ernest Vervier konstruując nową broń postanowił oprzeć się na sprawdzonych wzorach. Sposób ryglowania oparł na produkowanym także w zakładach FN amerykańskim rkm-ie BAR, mechanizm zasilania i taśma amunicyjna były wzorowane na niemieckim ukm-ie MG 42. W rezultacie otrzymano broń solidną i bardzo niezawodną.
Produkcję nowego karabinu maszynowego rozpoczęto w 1958 roku. Z czasem MAG został zakupiony przez armie ponad 80 krajów świata, oficjalnie do uzbrojenia został przyjęty w 25, a jego produkcję poza Belgią prowadzono między innymi w Indiach, Izraelu, Szwecji, Wielkiej Brytanii i USA.
W latach 90. XX wieku karabin maszynowy MAG został przyjęty do uzbrojenia United States Armed Forces jako M240 (zastąpił ukm M60)
Opis konstrukcji.
MAG jest zespołową bronią samoczynną. Zasada działania oparta o odprowadzanie gazów prochowych przez boczny otwór w lufie. Broń wyposażona jest w czteropołożeniowy regulator gazowy. Ryglowanie ryglem dźwigniowym. Mechanizm spustowy umożliwia tylko ogień ciągły. Zasilanie taśmowe, lewostronne. Taśma rozsypna M13. Karabin posiada lufę szybkowymienną zakończoną szczelinowym tłumikiem płomienia. Lufa jest na stałe połączona z komorą gazową i dwójnogiem. Przyrządy celownicze składają się z muszki stałej i celownika nastawnego.

</doc>
<doc id="285368" url="https://pl.wikipedia.org/wiki?curid=285368" title="Armand de Périgord">
Armand de Périgord

Armand de Périgord (ur. w 1178, zm. prawdopodobnie 17 października 1244 pod Harbijją) – szesnasty wielki mistrz zakonu templariuszy w okresie od ok. 1232 do 1244 lub 1247.
Życiorys.
Urodził się w 1178. Pochodził z hrabiowskiej rodziny Périgord. Był preceptorem Akwitanii, Sycylii i Kalabrii w latach 1205-1232.
Za jego rządów jako wielkiego mistrza odbudowano zamek Safita, będący jednym z głównych warowni chrześcijańskich w Ziemi Świętej. Prowadził politykę sojuszu z sułtanem Damaszku As-Salihem Isma’ilem (1237 - 1246) przeciwko sułtanowi Egiptu As-Salihowi Ajjubowi (1238 - 1249), będąc obok patriarchy Jerozolimy i wielkiego mistrza joannitów najbardziej wpływową osobą w Ziemi Świętej.
Poległ najprawdopodobniej w bitwie pod Harbijją koło Gazy wraz z 300 innymi rycerzami-templariuszami, mógł też zostać schwytany i umrzeć w niewoli.

</doc>
<doc id="285369" url="https://pl.wikipedia.org/wiki?curid=285369" title="Pafawag 1E">
Pafawag 1E

Pafawag 1E (serie PKP kolejno "E110", "E02" i "EP02") – normalnotorowa pasażerska lokomotywa elektryczna produkcji polskiej wyprodukowana w latach 1953–1957 w liczbie 8 sztuk w zakładach Państwowej Fabryki Wagonów we Wrocławiu. Do lat 60. XX wieku pracowały na Polskich Kolejach Państwowych przy pociągach pospiesznych, później zatrudniane przy pociągach osobowych, które prowadziły do 1971. Trzy lokomotywy serii zachowano do celów muzealnych.
Historia.
Geneza.
Wkrótce po zakończeniu II wojny światowej rozpoczęto odbudowę zniszczonego Warszawskiego Węzła Kolejowego. Naprawa infrastruktury szybko posuwała się naprzód, jednak problemem był brak lokomotyw, których zniszczony i nieprzygotowany przemysł nie był w stanie dostarczyć. W 1947 Polskie Koleje Państwowe i szwedzki producent taboru ASEA podpisały umowę na dostawę ośmiu lokomotyw serii E150 (EP03) i 44 EZT serii 92100 (EW54), które dostarczano sukcesywnie w latach 1950–1953. W styczniu 1949, mając na uwadze przedwojenną współpracę z brytyjskimi przedsiębiorstwami, parafowano porozumienie na dostawę ośmiu kompletów wyposażenia elektrycznego do lokomotyw i 30 zestawów dla EZT. Dziesięć zestawów posłużyło do odbudowy uszkodzonych pociągów E-51 (EW51), a pozostałe do budowy nowych zespołów typu 1B/2B (seria EW53) i nowych lokomotyw oznaczonych typem 1E.
Produkcja.
Projekt nowego elektrowozu oznaczonego serią E110 i typem 1E opracowało w latach 1950–1951 poznańskie Centralne Biuro Konstrukcyjne Przemysłu Taboru Kolejowego (CBKPTK), zaś produkcję powierzono Państwowej Fabryce Wagonów Pafawag. W latach 1953–1954 z wrocławskich zakładów wyjechało siedem elektrowozów tej serii, oznaczonych pierwotnie od E110 do E116, z brytyjską częścią elektryczną. W 1957 wyprodukowano ósmy pojazd (oznaczenie E117) z silnikami rodzimej produkcji.
Konstrukcja.
Pudło.
Nadwozie EP02 było całkowicie metalowe, spawane z blach stalowych. Pudło podzielone było na siedem części. Dwie skrajne części stanowiły kabiny maszynisty. Części druga i szósta mieściły po jednym zbiorniku sprężonego powietrza i przetwornicy oraz wentylatory chłodzące silniki. W przedziałach trzecim i piątym umieszczono opory rozruchowe, a w centralnie położonym przedziale nr 4 – szafy wysokiego napięcia. Urządzenia cięgłowe oraz zderzaki przykręcone były śrubami do ostojnicy, stanowiąc z pudłem całość. Połączenie pudła z wózkami zrealizowano za pomocą czopu wchodzącego w otwór z kulistymi ślizgami umieszczonym w środkowej części wózka.
Podwozie i wózki.
Lokomotywa oparta była na dwóch dwuosiowych wózkach o spawanej konstrukcji z profili skrzynkowych i prowadzeniem widłowym zestawów kołowych. Wózki, w porównaniu do lokomotyw serii EL.100 (EP01) miały konstrukcję spawaną o zmniejszonym rozstawie osi. Plany zakładały wykorzystanie w zestawach kołowych dwurzędowych łożysk tocznych, jednak z oszczędności w elektrowozach serii zastosowano łożyska jednorzędowe.
Na jednostopniowe usprężynowanie składały się dwa resory piórowe współpracujące poprzez wieszaki i wahacze ze sprężynami opartymi na maźnicach w wózkach. Pudło oparte było na wózkach na czterech ślizgach bocznych.
W pierwszych siedmiu lokomotywach serii silniki typu MV 185 R zawieszone w ramach wózka "za nos" przenosiły moment obrotowy na zestawy kołowe za pomocą jednostronnej przekładni zębatej o przełożeniu 69:22, pozwalającej osiągnąć prędkość maksymalną 110 km/h. Ostatni elektrowóz otrzymał polskie silniki LKa635 z przekładnią o przełożeniu 78:31. Lokomotywa została wyposażona w hamulce pneumatyczne produkcji Knorr-Bremse. 
Napęd i osprzęt elektryczny.
Napęd stanowiły cztery silniki trakcyjne o łącznej maksymalnej mocy godzinnej wynoszącej 1650 kW wykorzystujące rozruch oporowy. Osprzęt elektryczny, konstrukcji English Electric, był konstrukcyjnie identyczny z tym montowanym w przedwojennych lokomotywach EL.100. Obwód główny zabezpieczony był bezpiecznikiem topikowym, wymienionym podczas modernizacji na wyłącznik szybki. Lokomotywa wyposażona była w dwie przetwornice prądu stałego 3000/110 V i jedną sprężarkę tłokową zasilającą sterowanie elektropneumatyczne i hamulce. Pod koniec lat 50. lokomotywy doposażono w system elektrycznego ogrzewania składów, a w latach 60. w czuwak i urządzenia SHP.
Malatura i oznaczenia.
Znaki serii umieszczone były pierwotnie na czołownicach wózków lokomotywy nad sprzęgiem (malowane), oraz na obu burtach, po prawej stronie środkowego okna patrząc od boku pojazdu (tabliczki). Po przeciwnej stronie środkowego okna na boku elektrowozu przytwierdzono tabliczkę z godłem państwowym. Podczas zmiany oznaczeń na EP02, napisy z czołownic zostały zamalowane i zastąpione tabliczką przykręconą na środku czoła, pod linią okien, zmienione później na duże, aluminiowe znaki serii i przewoźnika.
Lokomotywy pierwotnie malowane były na kolor oliwkowy z wąskim czerwonym pasem biegnącym pod linią bocznych okien układającym się łagodnie na czole lokomotywy w kształt litery V. Czołownice były czerwone (odstępstwo od schematu, na wzór parowozów), dach jasnoszary, napisy białe. W drugiej połowie lat 60. przyjęto nowy schemat malowania: jasnozielone pudło z ciemniejszym szerokim pasem przez całą długość nadwozia.
Kolory farb przyjęte przez CBK PTK do pierwotnego malowania lokomotyw typu 1E przedstawiono w tabeli:
Eksploatacja.
W sierpniu 1953 roku z Pafawagu wyjechała pierwsza lokomotywa serii E110, którą skierowano na testy na zelektryfikowane odcinki wokół Warszawy. Jej eksploatację rozpoczęto we wrześniu 1953. W marcu 1954 roku została ona przydzielona do elektrowozowni Warszawa Ochota. Pierwsze sześć maszyn zostało wpisanych na stan PKP do końca 1954 roku, siódmy egzemplarz wprowadzono do służby w październiku 1956 roku, a ostatnią sztukę, z polską częścią elektryczną – w roku następnym.
Pierwsze egzemplarze otrzymały oznaczenie serii E110. Później zmieniono oznaczenie na E02, a ostatecznie w 1960 roku na EP02. 
W obliczu dostaw nowych lokomotyw z NRD – E04 (EU04) i E05 (EU20), w końcu lat 50. wszystkie lokomotywy serii E110 (E02) relokowano do nowej elektrowozowni Łódź Olechów, gdzie pracowały przy pociągach pospiesznych z Łodzi do Warszawy i Krakowa. Ich „pospieszna” służba została jednak dość szybko zakończona z powodu złych właściwości trakcyjnych przy wyższych prędkościach i częstych awarii obręczy kół. Dalsze dostawy nowych lokomotyw z Czechosłowacji (EU05) i Wielkiej Brytanii (EU06) zdegradowały serie EP02 i EP03 do prowadzenia pociągów osobowych w okolicach Łodzi od wczesnych lat 60.
Na przełomie lat 1969/1970 całą serię przebazowano do dębickiej lokomotywowni, gdzie znalazły zatrudnienie przy pociągach osobowych między Krakowem a Przemyślem. Mimo relatywnie młodego wieku i niedużego przebiegu elektrowozy trapiły awarie i przedwczesne zużycie elementów – na początku lat 70. większość pojazdów serii oczekiwała napraw. W 1971, po testach przeprowadzonych przez Centralny Ośrodek Badań i Rozwoju Techniki Kolejnictwa, zdecydowano o zmniejszeniu dopuszczalnej prędkości eksploatacyjnej do 70 km/h. W tym samym roku pozostałe w ruchu maszyny odstawiono do rezerwy.
Krótko po odstawieniu, lokomotywami zainteresował się krakowski Zarząd Wagonów – zaproponował przekazanie trzech z nich do stacjonarnego ogrzewania wagonów (SUG) na stacjach Kraków Płaszów i Przemyśl Bakończyce. W sierpniu 1972, po demontażu zbędnego oprzyrządowania, elektrowozy o numerach 05, 07 i 08 zostały rozlokowane odpowiednio w Krakowie, Zakopanem i Przemyślu. W podobnym charakterze używano we Wrocławiu egzemplarz o numerze 03 od sierpnia 1973 do pierwszej połowy lat 80., a następnie zezłomowano.
Po pierwszy elektrowóz serii w marcu 1972 zgłosiła się Politechnika Krakowska. Rok później, 22 marca 1973, nastąpiło uroczyste przekazanie prototypowego egzemplarza na cele naukowe. Lokomotywa spędziła w Krakowie trzy lata – w sierpniu 1976 oddano ją PKP i wkrótce potem zezłomowano.
3 lipca 1973 EP02-02 przekazano w stanie kompletnym Muzeum Kolejnictwa w Warszawie, gdzie miała być ozdobą instytucji mieszczącej się na stacji Warszawa Główna Osobowa. Elektrowóz pozostawiono na torach odstawczych na warszawskich Odolanach, gdzie niszczał do początku lat 90. Po odświeżeniu w lokomotywowni Kutno na uroczystość 60-lecia trakcji elektrycznej w Polsce, nieczynny pojazd wrócił do Warszawy i prezentowany jest w Stacji Muzeum (dawnym Muzeum Kolejnictwa).
EP02-04 i EP02-06 pozostały w Dębicy i zostały sprzedane na złom w 1974. Lokomotywy pracujące jako SUGi – EP02-05 zezłomowano prawdopodobnie na przełomie lat 80. i 90. EP02-07 służyła w Zakopanem do 1992, a później przekazano ją do Skansenu w Chabówce. Ostatnia lokomotywa grzała wagony w Przemyślu Bakończycach do sezonu 1996, skąd trafiła do lokomotywowni Kraków Prokocim, stając się pomnikiem techniki.
Elektrowozy serii nie były konstrukcjami udanymi, co potwierdzają opinie maszynistów i serwisantów. Maszyniści skarżyli się na zimno w kabinach, nieskuteczny system wentylacji, nieszczelności przedziałów maszynowych (wszechobecny kurz) czy słabą ergonomię, a także niespokojny bieg lokomotyw przy wyższych prędkościach. Osoby odpowiedzialne za naprawy okresowe i główne zwracały uwagę na utrudniony dostęp do sprężarek czy słabą jakość materiałów użytych do produkcji (wytapianie panewek zestawów kołowych, pękanie obręczy kół). Jednak doświadczenie zebrane podczas projektowania, budowy i eksploatacji tych lokomotyw zaowocowało powstaniem projektu szeroko stosowanych w Polsce lokomotyw towarowych typu 3E (ET21) oraz założeń do produkcji elektrowozów uniwersalnych AEI E (EU06) i ich pochodnych.

</doc>
<doc id="285372" url="https://pl.wikipedia.org/wiki?curid=285372" title="Komisja do Spraw Służb Specjalnych">
Komisja do Spraw Służb Specjalnych

Komisja do Spraw Służb Specjalnych (KSS) – stała komisja sejmowa zajmującą się opiniowaniem projektów ustaw i rozporządzeń dotyczących służb specjalnych oraz oceną aktów normatywnych o charakterze ogólnym w sprawach działalności tych służb.
Do jej zadań należy również: opiniowanie kierunków pracy służb specjalnych w oparciu o informacje przedstawiane przez szefów tych służb, rozpatrywanie corocznych sprawozdań szefów tych służb, opiniowanie wniosków w sprawie powołania poszczególnych osób na stanowiska szefów i zastępców szefów służb specjalnych, opiniowanie projektu budżetu w zakresie dotyczącym służb specjalnych oraz sprawozdania z jego wykonania, ocena współdziałania służb specjalnych podległych ministrowi właściwemu do spraw wewnętrznych oraz Ministrowi Obrony Narodowej oraz współdziałania tych służb z innymi służbami i jednostkami wojskowymi nadzorowanymi przez ministra właściwego ds. wewnętrznych, ocena współdziałania służb specjalnych z organami administracji państwowej i organami ścigania oraz badanie skarg dotyczących działalności służb specjalnych.
Działalność Komisji została uregulowana w Rozdziale 12 Regulaminu Sejmu. Zgodnie z art. 139 ust. 1 Regulaminu posiedzenia komisji są zamknięte.
Skład komisji.
Sejm Rzeczypospolitej Polskiej IX kadencji (skład na 10 stycznia 2020)

</doc>
<doc id="285377" url="https://pl.wikipedia.org/wiki?curid=285377" title="Good bye, Lenin!">
Good bye, Lenin!

Good bye, Lenin! – niemiecki film komediowo-obyczajowy z 2003 roku w reżyserii Wolfganga Beckera.
Fabuła.
Akcja rozgrywa się w trakcie upadku Niemieckiej Republiki Demokratycznej. Matka Aleksa, działaczka komunistyczna, w wyniku zawału serca tuż przed upadkiem muru berlińskiego zapada w śpiączkę. Kiedy z niej wychodzi, NRD już nie istnieje, a syn w obawie o stan jej zdrowia postanawia nic jej nie mówić i tworzy iluzję dawnego NRD. Pragnie oszczędzić jej szoku i przygotowuje mistyfikację. Robi to m.in. przez odtwarzanie Aktuelle Kamera – głównego programu informacyjnego Deutscher Fernsehfunk i odpowiednika polskiego Dziennika Telewizyjnego. W trosce o jej zdrowie syn utrzymuje ją w przekonaniu, że komunizm się nie skończył.

</doc>
<doc id="285387" url="https://pl.wikipedia.org/wiki?curid=285387" title="Dariusz Olszewski">
Dariusz Olszewski

Dariusz Olszewski (ur. 26 listopada 1967 w Otwocku) – polski polityk, działacz sportowy, poseł na Sejm V i IX kadencji, prezes Polskiego Związku Rugby.
Życiorys.
Ukończył w 2005 studia z zakresu zarządzania i marketingu w Wyższej Szkole Przedsiębiorczości i Nauk Społecznych w Otwocku. W 2006 uzyskał magisterium z zarządzania organizacjami w Wyższej Szkole Finansów i Zarządzania w Białymstoku. W 2019 został absolwentem studiów typu Executive MBA w Wyższej Szkole Handlu i Usług w Poznaniu. Pracował w prywatnym przedsiębiorstwie i jako urzędnik samorządowy. W wyborach parlamentarnych w 2001 startował bez sukcesu do Sejmu z listy Prawa i Sprawiedliwości. Zasiadał we władzach regionalnych tej partii. Objął funkcję wiceprezesa Polskiej Federacji Sportu Młodzieżowego, był działaczem klubu sportowego Mazur Karczew.
W wyborach parlamentarnych w 2005 został wybrany do Sejmu w okręgu podwarszawskim. W 2007 nie został wpisany na listę wyborczą PiS. W 2009 bez powodzenia kandydował z listy Prawicy Rzeczypospolitej w wyborach do Parlamentu Europejskiego w okręgu wyborczym Warszawa, a w styczniu 2010 został członkiem zarządu nowo powstałej Polski Plus, rozwiązanej we wrześniu tego samego roku. W wyborach samorządowych w 2010 bez powodzenia kandydował z ramienia Komitetu Wyborczego Wyborców „Nasz Wspólny Dom” na burmistrza Karczewa (otrzymał 8,06% głosów). W 2012 zaangażował się w budowę mazowieckich struktur nowo utworzonej partii Solidarna Polska.
W 2016 został wybrany na prezesa Polskiego Związku Rugby. W wyborach w 2019 z listy Prawa i Sprawiedliwości jako przedstawiciel Solidarnej Polski wystartował ponownie do Sejmu. Uzyskał mandat posła IX kadencji, otrzymując 7454 głosy.
Życie prywatne.
Mieszka w Karczewie. Jest żonaty, ma dwóch synów.

</doc>
<doc id="285390" url="https://pl.wikipedia.org/wiki?curid=285390" title="Tajemnice Smallville">
Tajemnice Smallville

Tajemnice Smallville (oryg. "Smallville") – amerykański serial przygodowy z elementami science fiction, wyprodukowany przez Alfreda Gougha i Milesa Millara. Opowiada o młodzieńczych latach i dorastaniu najbardziej znanego bohatera komiksów DC Supermana, stworzonego przez Jerry’ego Siegela i Joe Shustera. Na początku nadawany przez amerykańską telewizję The WB, pierwszy odcinek na antenie miał premierę 16 października 2001. Po pięciu seriach nastąpiło połączenie stacji The WB i UPN, z którego powstała nowa stacja The CW, na antenie której kontynuowano nadawanie dalszych serii serialu w USA. Do dziś zrealizowano dziesięć serii serialu. Serial podąża śladami Clarka Kenta, zanim został Supermanem. Pierwsze cztery serie skupiały się na Clarku i jego relacjach z przyjaciółmi z liceum w Smallville. Od piątej serii pokazano jak Clark wchodzi w dorosłe życie i skupiano się na jego karierze w "Daily Planet", a także wprowadzano herosów i czarne charaktery z innych komiksów DC. 26 stycznia 2006 roku został wyemitowany setny odcinek "Smallville" pt. "Reckoning".
Koncepcja "Smallville" narodziła się po anulowaniu projektu o przygodach młodego Bruce Wayne’a w czasach, zanim został Batmanem. Po spotkaniu prezesa telewizyjnego oddziału Warner Bros. z producentami Goughem i Millarem wprowadzono zasadę „no tights no flights” (zero rajstop, zero latania), która miała pomóc Clarkowi lepiej odwzorować proces stawania się Supermanem. Po wyemitowaniu 7 sezonów Gough i Millar opuścili serial bez podania konkretnych powodów. "Tajemnice Smallville" są kręcone w i wokół Vancouver. Muzykę skomponował Mark Snow, do której dodaje on motywy muzyczne z klasycznego filmu o Supermanie. Utwór otwierający serial to "Save me" skomponowany przez Remy Zero.
W Polsce "Tajemnice Smallville" emitują bądź emitowały telewizje: TVN, TVN 7 oraz AXN, która w maju 2010 rozpoczęła emisję od pierwszej serii.
Fabuła.
Serie 1-3.
„Tajemnice Smallville” przedstawiają życie legendarnego Supermana w czasach jego młodości. Akcja serialu rozpoczyna się w 1989 roku, kiedy na małe amerykańskie miasto spada deszcz meteorytów, a wraz z nim kapsuła, w której na Ziemię przybywa kilkuletni Superman. Młodego chłopca znajdują Martha i Jonathan Kentowie i postanawiają go przygarnąć. Deszcz meteorytów wywołał jednak tragiczne skutki w żyjącym swoim spokojnym rytmem miasteczku Smallville. Jeden z meteorytów zabija rodziców Lany Lang. Państwo Langowie stali się jednymi z wielu ofiar tego wydarzenia. Mimo tych szkód po kilkunastu latach mieszkańcy starają się żyć tak jak przed zdarzeniem.
Clark dorasta – zaczyna poznawać i próbuje panować nad swoimi nadludzkimi zdolnościami. Chłopak potrafi m.in. przenikać wzrokiem przez ściany, rozpalać oczami ogień czy podnosić niesamowicie ciężkie przedmioty. Z czasem okazuje się, że Superman ma także słabości – nie może przebywać zbyt długo w towarzystwie kryptonitu, czyli materiału skalnego, który przybył razem z nim na planetę. Powoduje on nagły spadek formy i utratę nadprzyrodzonych zdolności Clarka. Na swoje nieszczęście, chłopak jest narażony na jego częstą obecność, ponieważ Kryptonit jest wszechobecny w Smallville. To właśnie dzięki temu meteorytowi wielu innych mieszkańców miasta „otrzymało” niespotykane dotąd moce. Niestety, większość z nich wykorzystuje je do złych celów, a młody Kent – czując się za to odpowiedzialny – walczy w każdym odcinku serialu z jakimś człowiekiem-mutantem, który zagraża miastu lub jego przyjaciołom.
„Tajemnice Smallville” to także perypetie miłosne. Clark jest zakochany w szkolnej koleżance, pięknej Lanie Lang, której także nie jest obojętny. Tymczasem inna dziewczyna – Chloe Sullivan, młoda dziennikarka – również jest zakochana w Clarku. Wynika z tego dość nieciekawa sytuacja, a pikanterii dodaje fakt, że Lana i Chloe są bliskimi przyjaciółkami.
Ważnym bohaterem serialu jest Lex Luthor. Pojawia się on już w pierwszych odcinkach i daje się poznać jako dociekliwy i dążący do celu biznesmen. Po wypadku, z którego uratował go Clark (korzystając ze swojej niezwykłej siły), obaj stają się przyjaciółmi, jednak Clark nie ma zamiaru wyjawiać, w jaki sposób ocalił Lexa. Z czasem Luthora coraz bardziej zaczynają dręczyć pytania: W jaki sposób tak naprawdę został uratowany od śmierci w zatopionym aucie? Jak udało się przeżyć Kentowi uderzenie przez jego samochód na chwilę przed wypadnięciem z mostu? Skąd miał jeszcze siły, aby mu pomóc? Ciekawość narasta i staje się obsesją Lexa.
Najlepszym szkolnym kolegą Clarka jest Pete Ross, który jako pierwszy – poza rodziną – poznaje możliwości swojego przyjaciela. Ta informacja z początku jest wielkim szokiem dla Pete’a, ale po ochłonięciu nie zmienia on stosunku do Clarka i jest pod wrażeniem jego mocy. Jednak żeby nie zdradzić tajemnicy przyjaciela, Pete wyprowadza się ze Smallville.
Seria 4.
Pojawia się nowa bohaterka – Lois Lane. Przybyła do Smallville wyjaśnić okoliczności śmierci Chloe, a znajduje nagiego Clarka. Po raz pierwszy widzimy też pełnowymiarowy lot młodego Kenta. Głównym wątkiem sezonu jest znalezienie 3 magicznych kamieni. Poszukują ich Jason Teague i jego matka, ale również Lex i Lionel Luthorowie. Na ich zdobyciu zależy też hrabinie Isabell Toro (która zawładnęła ciałem Lany) jak i Clarkowi, który został zobowiązany do tego przez Jor-Ela. Jason jest chłopakiem Lany, budząc tym samym zazdrość Clarka. Nie zabrakło też ludzi zainfekowanych kryptonitem, jednak nie kładziono na nich już siły napędowej serialu. Clark niezbyt chętnie zabiera się do poszukiwania kamieni, przez co doprowadza do drugiego deszczu meteorytów. Po złączeniu wszystkich kawałków Clarkowi ukazuje się sekretne miejsce zostawione dla niego przez Jor-Ela.
Seria 5.
Clark jest już na studiach, gdzie zaprzyjaźnia się ze swoim wykładowcą Miltonem Fine'm. Okazuje się, że on również jest kryptonianinem, jednak nie jest zupełnie tym, za kogo się podaje. Clark i Lana wreszcie schodzą się na poważnie, jednak ich szczęście nie trwa długo. Tajemnica, jaką ukrywa przed nią jej partner, sprawia, że sytuację postanawia wykorzystać młody Luthor, do którego coraz bardziej zbliża się Lana. Jednak oprócz problemów miłosnych Clark musi zmierzyć się z Brainiacem – inteligentną maszyną z Kryptonu, która podszyła się pod jego wykładowcę. Celem Brainiaca jest uwolnienie generała Zoda z Phantom Zone. Na dodatek umiera ojciec głównego bohatera Jonathan. Clark poznaje też nowych herosów – Arthura Curry (Aquamana) i Victora Stone (Cyborga).
Seria 6.
W Metropolis pojawia się Oliver Queen – multimilioner ze Star City, w którym zakochała się Lois Lane. Równocześnie pojawia się też nowy heros – Zielona Strzała (Green Arrow). Clark natomiast jest zajęty wyłapywaniem widm, które przez niego uciekły z Phantom Zone. W walce ze zjawami pomaga mu nowy tajemniczy sojusznik z Marsa. Tymczasem ktoś wykrada cenne informacje o tajnych projektach Lexa Luthora. Okazało się, że Zielona Strzała połączył siły z innymi herosami. Grupie pomaga również Clark, jednak odmawia przyłączenia się do niej na stałe, gdyż nie rozwiązał jeszcze sprawy z uciekinierami. Po złapaniu wszystkich widm zostało tylko jedno najgroźniejsze, z którym nawet Marsjanin nie daje sobie rady. Nosiciela istoty udaje się pojmać Lexowi Luthorowi, jednak ten nie jest w stanie nad nim zapanować. Gdy na miejscu pojawia się Clark, widmo pobiera jego DNA i zmienia się w Bizarra.
Seria 7.
W wyniku walki z Bizarrem rozpada się tama, przez co zostaje uwolniony statek kosmiczny znajdujący się pod wodą. Wydostała się z niego Kara, która przy okazji ratuje życie Lexowi, przez co ten ma obsesję na jej punkcie. Kara przy pomocy Clarka szybko oswaja się z życiem na Ziemi. Związek Jimmy’ego z Chloe przechodzi kryzys, co jest spowodowane jego zauroczeniem Karą. Oliver nawiązuje znajomość z Czarnym Kanarkiem (Dinah Lance), która to dołącza do jego grupy. Lana tworzy fundację Isis pomagającą zarażonym meteorytem. Pojawia się również Brainiac, który więzi Karę w Phantom Zone. Na jaw wychodzi także, że dr Virgil Swann założył tajne towarzystwo o nazwie Veritas, którego celem było odnaleźć i chronić podróżnika. Należały do niego również rodziny Luthorów, Queenów i Teague'ów. Lex dopuszcza się zabójstwa swego ojca.
Seria 8.
Clark rozpoczyna pracę w "Daily Planet" razem z Lois. Chloe zajmuje się fundacją Lany podczas jej nieobecności. Clark coraz bardziej angażuje się w walkę z przestępczością na ulicach Metropolis, pomagając również marsjańskiemu przyjacielowi – detektywowi Johnowi Jonesowi. Na ulicach grasuje też krwawy przestępca, z którym związek może mieć sanitariusz karetki Davis Bloom. Działania Clarka zostają zauważone. A gdy Jimmy robi mu zdjęcie podczas akcji, miasto dowiaduje się, że tajemniczym bohaterem jest czerwono-niebieska smuga (Red-Blue Blur). Miłość Chloe i Jimmy’ego doprowadziła ich do ślubu, jednak wesele zostało przerwane przez napaść bestii, z którą nawet Clark nie mógł sobie dać rady. Jimmy ciężko ranny zostaje odwieziony do szpitala w Star City. Clark nawiązuje przymierze z Legionem – superbohaterami z XXXI wieku, dzięki którym pokonuje Brainiaca, nie zabijając przy okazji Chloe. Clark dowiaduje się o Doomsdayu i o walce, jaką musi z nim stoczyć. Chce pokonać bestię i ocalić jednocześnie Davisa, na co nie zgadza się Oliver, który razem z Kanarkiem i Impulsem próbują go zabić. Jednak gdy bestia wymyka się im spod kontroli, Clark zatrzymuje ją i dzięki pomocy Kanarka zakopuje ją pod ziemią. Davis oddzielony od bestii zabija Jimmy’ego,a ten resztkami sił broni Chloe, kiedy Davis próbuje zabić i ją. W efekcie ginie również Davis. Śmierć Henry’ego „Jimmy’ego” Olsena (tak brzmi jego prawdziwe imię) wpływa na poglądy Clarka, który zaczyna akceptować swoją kryptońską naturę i pochodzenie.
Seria 9.
Setki kryptończyków pojawiają się na Ziemi. Clark w nowym stroju, działający jako The Blur (Smuga) musi pogodzić ze sobą nowych mieszkańców i pomóc im zaadaptować się na nowej planecie. Jednak Zod ma inne plany. Armia superbohaterów rośnie. Po latach zaczyna reaktywować się Justice Society of America, które pomaga zebrać się obecnym herosom. Wszyscy bohaterowie będą musieli zmierzyć się z nadciągającą Apokalipsą. Nad wszystkim w ukryciu czuwa Checkmate, organizacja rządowa, której przywódczyni Amanda Waller prowadzi własną grę.
Seria 10.
Rozpoczyna się w chwili, gdy Clark spada bezwładnie w dół z wieżowca i teoretycznie umiera. Ale tak naprawdę jest w świecie półśmierci, gdzie rozmawia z Jor-Elem. W tym czasie Lois Lane płacze nad ciałem Clarka, wyciągając sztylet z niebieskiego kryptonitu powodując tym przywrócenie Clarka do życia, gdy tylko Clark się budzi, Lois ukrywa się, chroniąc tajemnicę Smugi. Clark po chwili używając superszybkości znika, czego świadkiem jest Lois, w strażnicy Chloe analizuje nagrania z porwania Olivera, który zniknął bez śladu.
Bohaterowie główni.
Clark Kent.
Bardzo często określany jako Ostatni Syn Kryptonu. Urodził się jako Kal-El (w języku Kryptonu oznacza to „dziecko gwiazd”). Jego biologicznymi rodzicami byli Jor-El i Lara. Jako niemowlę został wysłany na Ziemię, ponieważ Kryptonowi groziła zagłada. Jego statek przybył do Smallville w Kansas podczas deszczu meteorytów i wylądował w środku pola. Został przygarnięty przez Marthę i Jonathana Kentów, którzy, nie mogąc mieć własnych dzieci, postanowili zaadoptować małego Clarka (tak dali mu na imię) i wychować jak własnego syna.
Clark wiedział, że jest adoptowany, ale o swoim pochodzeniu dowiedział się dopiero w wieku 14 lat, kiedy po potrąceniu przez samochód, który prowadził Lex Luthor, nic mu się nie stało. Zdolności Clarka mają swoje źródło w promieniach słonecznych, które docierają do Ziemi. Jego nowe umiejętności najczęściej pojawiają się nagle i Clark musi nauczyć się je kontrolować. Z wiekiem wzmacniają się. Clark jest jednak podatny na odłamki skał ze swojej rodzimej planety – kryptonit. Jego różne odmiany mają inny wpływ na Kal-Ela. Przestają one działać, kiedy znajdą się dalej od Kenta albo zostaną zamknięte w ołowianym pojemniku. Na Clarka nie działa również alkohol.
Od dzieciństwa Clark przyjaźnił się z Pete’em Rossem. Później do tej dwójki dołączyła Chloe Sullivan. Wspólnie, w liceum, prowadzili gazetkę „Torch”. Clark przez prawie całe swoje życie podkochiwał się w mieszkającej w sąsiedztwie Lanie Lang. Szpiegował ją przez teleskop z okna ‘pokoju’ w stodole. Niestety podatność na kryptonit sprawiła, że nie mógł się do niej zbliżyć, ponieważ Lana nosiła naszyjnik z kawałkiem meteorytu jako pamiątkę po tragicznie zmarłych rodzicach. Pomimo sprzeciwu swoich rodziców Clark ujawnił Pete’owi swoje moce, kiedy jego przyjaciel odkrył statek kosmiczny. Młody Kent nauczył się, że źródłem jego mocy jest Słońce, kiedy podczas zaburzeń słonecznych nie mógł zapanować nad swoimi zdolnościami. Świadkiem tych anomalii był Perry White, ale nie mógł udowodnić, że Clark posiada nadprzyrodzone umiejętności. Podczas studiów Clark poznał profesora Miltona Fine’a, który pomógł Kentowi uporać się z chorobą wywołaną srebrnym kryptonitem. Fine ujawnił wtedy również swoją prawdziwą tożsamość, podając się za kryptonianina. Jednakże jak się później okazało, profesor był tylko maszyną (Brainiac – Brain InterActive Construct) stworzoną przez naukowca z Kryptonu. Przybył na Ziemię, by uwolnić największego przestępcę z rodzimej planety Clarka, generała Zoda. Po śmierci Jonathana Clark rzuca studia, by zająć się w pojedynkę farmą. Kiedy zostaje porwana Martha, Clark ratując ją, ujawnia swoje moce przed Lionelem Luthorem. Ten jednak wiedział o wszystkim, ponieważ został wybrany na emisariusza Jor-Ela. Do grona osób, które znają tajemnicę Kal-Ela, dołączyła również Chloe, której sekret zdradziła przed śmiercią Alicia Baker, dziewczyna Clarka. Martha przyjmuje posadę senatora i przenosi się do stolicy. Clark razem z Lois Lane, która pojawiła się wcześniej w Smallville w sprawie upozorowanej śmierci Chloe, po pęknięciu tamy odnajduje drugi statek kosmiczny, którym na Ziemię przybyła jego kuzynka, Kara, córka jego wuja Zor-Ela. To ona wybrała dla niego imię Kal-El, kiedy była na Ziemi razem z Larą. Hibernacja w statku kosmicznym trwała kilkanaście lat, więc Kara po przebudzeniu była w wieku Clarka. Chłopak postanawia się nią zaopiekować, ale jego plany psuje, ogarnięty żądzą poznania prawdy o Clarku, Lex Luthor. Przy udziale Brainiaca niszczy Fortecę Samotności. Zdarzenie to przyczynia się do zaginięcia zarówno Lexa jak i Clarka. Na pomoc młodemu Kentowi wyrusza Liga Sprawiedliwości pod dowództwem Green Arrow. Odnajdują Clarka na statku, który stacjonuje w pobliżu Arktyki. Po powrocie Kent podejmuje pracę w "Daily Planet" razem z Lois Lane.
Życie w Metropolis to dla niego nowe wyzwanie. Na jego drodze stają nie tylko nowe osoby, obdarzone supermocami. Podczas ślubu Chloe staje oko w oko ze swoim najgroźniejszym przeciwnikiem – Doomsdayem. Clark poznaje również trójkę Legionistów, którzy pomogli mu się rozprawić raz na zawsze z Brainiacem. Pobyt Lois w Star City to ponowne, chwilowe zbliżenie się Kenta do Lany Lang. Niestety w wyniku wypadku ich losy musiały się rozdzielić. Pojawienie się w Metropolis Lindy Lake staje się dla Clarka bodźcem, aby ujawnić swoją prawdziwą tożsamość całemu światu. Clark w finale sezonu 9 „Salvation” poświęca swoje życie, żeby uratować planetę od zagłady generała Zoda.
Lana Lang.
Lana Lang jest pierwszą miłością Clarka Kenta. Śmierć jej rodziców, kiedy miała trzy latka, znacząco wpłynęła na kształt jej osobowości. Pomimo tego iż jej ciotka opiekowała się nią, Lana czuła się jak opuszczona sierota i całe życie idealizowała martwych rodziców. Często stwierdzała, że czuje się wyizolowana i marzy o opuszczeniu Smallville. Pomimo tego Lana miała reputację słodkiej dziewczyny – przyjemnej, opiekuńczej i chętnej do pomocy innym. Polegając tylko na sobie, Lana dążyła także do realizacji własnych celów. Założyła fundację charytatywną „Isis”, poświęcając się pomocy ludziom zakażonym meteorytem, a także doprowadziła do renowacji Talonu i przerobienie go na kawiarnię, zostając jego współwłaścicielką. Lana mieszkała mile od Kentów i była podziwiana z daleka przez jej sąsiada Clarka Kenta. Gdy poszli do szkoły średniej, Clark zdobył się na odwagę, aby ją bliżej poznać, a ona stała się ważnym elementem w kręgu jego przyjaciół. Clark i Lana starali się być ze sobą kilka razy, ale przez długi czas Clark nie potrafił jej zaufać i wyjawić sekretu jego prawdziwego pochodzenia. Jednakże Lana wiedziała, że Clark coś przed nią ukrywa, i ze względu na ten fakt dochodziło do konfliktu między nimi, co uniemożliwiło bycie im razem. Związek Lany i w konsekwencji małżeństwo z byłym najlepszym przyjacielem Clarka – Lexem Luthorem – spowodowało również rozbicie ich przyjaźni, jak również nawet Lana dążyła coraz bardziej do znalezienia sekretu Clarka. Po tym jak upozorowała własną śmierć, aby uwolnić się z małżeństwa, powróciła później do Smallville. Pojednała się z Clarkiem i przeniosła na farmę, aby żyć z nim i jego kuzynką Karą. Lana padła ofiarą złego kryptońskiego komputera „Brainiac” w jego próbach kontroli Clarka i Kary – została w dziwnym stanie na wiele tygodni. Lana obudziła się po tym, jak Clark zniszczył „Brainiac”, po tym wydarzeniu zerwała z nim kontakt i wyprowadziła się ze Smallville.
Później wróciła na ślub Chloe i Jimmy’ego. Upozorowała porwanie i dzięki jednemu profesorowi przyjęła kostium skórny wytworzony z DNA obcych, którzy przybyli na ziemię. Od tej pory Lana ma moce jak Clark, co sprawia, że znów są razem. Jednak jej kostium w pobliżu kryptonitu zaczyna wchłaniać kryptonit. Poprzez wielką bombę zamontowaną na dachu "Daily Planet" wzmocnioną przez kryptonit Lana wchłania kryptonit i od tej pory nie może zbliżać się do Clarka. Od tamtej chwili Lana wyjeżdża ratować świat, lecz z dala od Clarka.
Chloe Sullivan.
Najbliższa przyjaciółka Clarka Kenta, a także osoba obdarzona mocą z kryptonitu. Obecnie zajmuje się Fundacją Isis, wcześniej pracowała w "Daily Planet".
Rodzice Chloe, Gabe i Moira, rozwiedli się, kiedy dziewczyna miała 5 lat. Moira jest zainfekowana kryptonitem i potrafi telepatycznie kontrolować innych zainfekowanych. Chloe ma dwie kuzynki – Lucy i Lois Lane, ale o wiele bliżej jest z tą starszą.
Chloe przez cały czas była wystawiona na działanie kryptonitu i spotykała się z osobami zainfekowanymi. Spowodowało to, że nabyła nadprzyrodzone zdolności. Po raz pierwszy ujawniły się one, kiedy Lois została dźgnięta nożem. Łza Chloe sprowadziła ją ze świata zmarłych. Niestety, wszystko odbywało się kosztem jej własnego zdrowia, przez co musiała się długo regenerować. Z czasem dziewczyna nauczyła się kontrolować swoje umiejętności. Zdołała również powstrzymać Brainiaca, który chciał przejąć kontrolę nad jej ciałem. Jej zdolności ewoluowały w czasie, kiedy Clark przebywał w rejonie Arktyki przez 4 miesiące. Chloe posiada również niesamowite umiejętności komputerowe, przez co łatwo zdobywa informacje.
Urodziła się w Metropolis. Później przeprowadziła się do Smallville, gdzie w ósmej klasie została najlepszą przyjaciółką Clarka Kenta i Pete’a Rossa. Po ukończeniu Smallville High ponownie przeprowadziła się do Metropolis, gdzie rozpoczęła naukę na Uniwersytecie Metropolis. Odbyła również staż w "Daily Planet", kiedy jeszcze pracowała w szkolnej gazecie ‘Torch’. Chloe stworzyła ‘Ścianę Dziwactw’, gdzie magazynowała wszystkie przypadki, w których uczestniczyli zainfekowani meteorytem. Po jej tajemniczej śmierci do Smallville przybyła Lois Lane, by zbadać tę sprawę. Później okazało się, że wszystko było mistyfikacją, a ‘śmierć’ miała uchronić Chloe, która zeznawała przeciwko Lionelowi. Panna Sullivan dowiedziała się o nadprzyrodzonych zdolnościach Clarka, kiedy jego dziewczyna, Alicia Baker, zaaranżowała cały wypadek. Kiedy Clark miał amnezję, Chloe pomogła mu w odzyskaniu pamięci i mocy. Pracowała również jako Watchtower dla Justice League podczas misji ratowania Barta. Później pomagała Oliverowi w zdobywaniu dowodów przeciwko Lexowi. Kiedy Luthor przejął "Daily Planet", zwolnił Chloe. Dziewczyna przejęła Fundację Isis pod nieobecność Lany.
Chloe przez kilka lat była zakochana w Clarku, ale wolała ustąpić miejsca Lanie Lang, o której wiedziała, że jest prawdziwą miłością Kenta. Podczas stażu w "Daily Planet" poznała Jimmy’ego Olsena. Kiedy na stałe rozpoczęła pracę w gazecie, związała się z młodym fotografem. Po burzliwym związku Jimmy poprosił Chloe o rękę, ale dziewczyna została aresztowana przez Departament Bezpieczeństwa (podejrzana o terroryzm) i nie zdążyła udzielić odpowiedzi.
Kiedy wszystko się wyjaśniło, Chloe odpowiada pozytywnie na pytanie Jimmy’ego. W tym czasie poznaje również Davisa Bloome'a. Po utracie posady w "Daily Planet" przejmuje pod nieobecność Lany Lang kierownictwo nad Fundacją Isis. Wykorzystuje ją, aby pomagać osobom zainfekowanym przez meteoryt. Na kilka dni przed ślubem kontrolę nad Chloe zaczyna przejmować Brainiac. Podczas własnego wesela zostaje uprowadzona przez Doomsdaya. Pojawienie się Legionistów sprawia, że Chloe wraca do siebie, a resztka Brainiaca, jaką miała w sobie, zostaje zabrana przez nich do przyszłości.
By ratować Clarka przed Doomsdayem, Chloe ucieka z Davisem, poświęcając tym samym swoje małżeństwo. Po śmierci Jimmy’ego poświęca się pracy Watchtower. Pewnego dnia, gdy wkłada hełm doktora Fate'a, postanawia zniknąć. Później okazuje się, że zrobiła to, aby ratować przyjaciół.
Lex Luthor.
Syn Lionela Luthora. Jako dziecko ucierpiał podczas deszczu meteorytów tracąc włosy. Gdy dorósł, stał się wspólnikiem ojca i razem z nim zarządzał firmą Luthor Corp. Kiedy Lionel zesłał go do oddziału firmy w małym Smallville, odebrał to jako degradację. W mieście stara się naprawić złą sławę, jaką cieszą się Luthorowie – nie zawsze z pozytywnym skutkiem. Stał się przyjacielem Clarka po tym, jak młody Kent – korzystając ze swojej nadludzkiej siły – uratował go od śmierci w tonącym samochodzie. Obsesją Lexa staje się dokładne wyjaśnienie tej zagadkowej sprawy, co doprowadzi do drastycznego pogorszenia się relacji na linii Clark-Lex.
Mimo wielu różnic między Lexem a Clarkiem obaj wciąż pozostają przyjaciółmi. Mimo licznych ciemnych stron, które posiada Lex, Clark wciąż wierzy, że jego przyjaciel ma dobre intencje i stara się dostrzegać dobre strony charakteru Lexa.
W rzeczywistości charakter Lexa kształtowany był już od dzieciństwa. Bardzo surowe wychowanie sprawiło, że Lex stał się bezwzględny. Już gdy był małym chłopcem, został odrzucony przez rówieśników, którzy nie akceptowali wyglądu małego Luthora. Brak włosów i despotyczny ojciec sprawili, że Lex nie miał przyjaciół wśród innych dzieci. Matka Lexa – Lilian – widziała, jak destrukcyjny wpływ na syna ma Lionel. Jednak nie była w stanie sprzeciwić się swojemu mężowi. Kiedy zaszła w niechcianą ciążę, urodziła Juliana – brata Lexa. Ponieważ wiedziała, że Lionel doprowadzi do ogromniej konkurencji między synami i sprawi, że będą pałali do siebie nienawiścią, zabiła małego Juliana. Kiedy Lionel zastał 12-letniego Lexa przy łóżeczku martwego brata, ten instynktownie chronił matkę i przyznał się do zabicia braciszka. Ten incydent na zawsze odcisnął ślad na psychice Lexa. Śmierć Juliana sprawiła, że Lionel znienawidził swojego dziedzica. Po latach od tego zdarzenia Lex dzięki „kuracji” dr. Garnera poznał prawdę, że to jego matka, a nie on, zabiła małego Juliana.
Lex zawsze podziwiał Clarka. Miał wiele niespełnionych marzeń. Jednym z nich było posiadanie kochającej rodziny, takiej jak Kentowie. Zawsze czekał z nadzieją, że usłyszy od ojca dwa słowa: „Kocham Cię”. Clark oprócz rodziny miał też coś, czego Lex zazdrościł mu jeszcze bardziej – miłość Lany Lang. Lex w chwilach, w których emocje brały górę, ujawniał swoje pożądanie. Kochał Lanę i robił wszystko, by choć raz wybawić dziewczynę z opresji bez pomocy Clarka.
Jedną z obsesji Lexa było rozwiązanie zagadki, jaką kryły jaskinie ludów indiańskich, które odkrył Clark. Lex był w stanie narazić swoją przyjaźń z Clarkiem, by tylko poznać znaczenie symboli i rysunków na ścianach jaskini. Wierzył, że Clark rozumiał ten język, gdyż wiedział o jego przyjaźni z doktorem Swannem.
Ostatecznie jego obsesja doprowadza go do zabójstwa własnego ojca w celu zabrania mu klucza Veritas potrzebnego do rozwiązania zagadki, odkrycia kto jest Podróżnikiem i jak go kontrolować. W efekcie wiecznego dążenia do prawdy Lex pozbierał do kupy wszystkie elementy układanki i stanął twarzą w twarz z Podróżnikiem, którym okazał się Clark, w Fortecy Samotności(Fortress of Solitude), kryptońskim domu Kal-Ela na Ziemi. Lex ogarnięty żądzą władzy umieścił Kulę (the Orb), która miała kontrolować Podróżnika, w panelu fortecy. Wtedy konstrukcja zapadła się na Clarka i Lexa będących wciąż w środku. Po tym wypadku Lex został uznany za zaginionego, a jakiś czas później za zmarłego, w rzeczywistości jednak był podłączony do aparatury podtrzymującej życie, która wraz z jego sprzętem elektronicznym służącym do zbierania informacji ze świata zewnętrznego ukryta była w ciężarówce znajdującej się w stałym ruchu, przez co była ciężka do namierzenia. Lex posłużył się Tess Mercer, aby ta, nieświadomie, była jego oczami i uszami poprzez umieszczenie w jej mózgu specjalnego chipu. Ostatecznie Chloe za pomocą komputerów z fundacji Isis namierzyła Luthora i jego pojazd, a Clark, wściekły na Lexa za to, co zrobił z Laną (zmusił ją do zaabsorbowania kryptonitu, by ta nie mogła przebywać przy Kencie), chciał zniszczyć ciężarówkę ze swoim byłym przyjacielem w środku. Powstrzymała go jednak przed tym sama Lana, po czym nagle ciężarówka wyleciała w powietrze, a Lex zginął na miejscu. Jak się potem okazało, sprawcą zamachu był Oliver Queen, była miłość Lois Lane. W odcinku Lazarus Clark odkrywa, że Lex przez pozostawił po sobie klony. dzięki którym wcześniej się leczył.
Jeden z klonów mówi mu, że prawdziwy Lex nie żyje, a młody Superman jest zaślepiony swoją pychą.
Martha i Jonathan Kentowie.
Małżeństwo. On – farmer, ona – córka bogatych rodziców. Mimo sprzeciwu ojca Marthy zdecydowali się na ślub. Wkrótce okazało się, że nie mogą mieć dzieci, ale na szczęście w ich życiu pojawił się mały Clark. Mimo początkowej niechęci męża do adopcji postanawiają przygarnąć chłopca. Prowadzą farmę, która nie zawsze przynosi zyski – w najbardziej krytycznych momentach rodzinę wspiera finansowo Lex Luthor, który długo musiał zabiegać, zanim zdobył zaufanie Jonathana. Martha przez pewien czas pracowała jako osobista sekretarka Lionela Luthora. Zrezygnowała z pracy, gdy okazało się, że Luthor chce przez nią dowiedzieć się jak najwięcej o Clarku. Jonathan zapadł w śpiączkę w czwartym sezonie, ale się z niej wybudził po tym, jak Clark odzyskał człowieczeństwo.
Pete Ross.
Najlepszy przyjaciel Clarka, jako pierwszy – poza rodziną – odnajduje statek kosmiczny, w którym młody Kent przyleciał na Ziemię, i poznaje prawdę. Odczuwa skrywaną zazdrość o moce Clarka, mimo to wspiera go i jest pod wrażeniem jego umiejętności. Nienawidzi klanu Luthorów. Powodem niechęci jest fakt, że Luthorowie wygnali całą jego rodzinę z ich ziem. Z trudem znosi znajomość Clarka z Lexem. Podkochuje się w Chloe.
Mimo szczerej przyjaźni z Clarkiem po pewnym czasie nie jest w stanie znieść brzemienia, jakim jest dla niego sekret przyjaciela. Musi narażać życie, by nie wyjawić sekretu skorumpowanym funkcjonariuszom FBI, którzy pracują dla obydwu Luthorów.
Po rozwodzie rodziców Pete podejmuje bardzo trudną decyzję o wyjeździe ze Smallville i przeprowadzce wraz z matką do dużego miasta.
Lois Lane.
Kuzynka Chloe Sullivan. W oryginalnej historii Supermana jest jego największą miłością. Do Smallville przyjechała, by znaleźć przyczyny zagadkowej (i jak się okazało fikcyjnej) śmierci Chloe. Podczas podroży na polu spotyka nagiego Kal-Ela – w ten sposób poznała Clarka. Razem z Clarkiem odnajduje kuzynkę. W trakcie pobytu w Smallville Lois dowiaduje się, że by udać się na studia, musi zaliczyć semestr, przez co ląduje w miejscowym liceum. Po wydaleniu z Metropolis University Lois znajduje pracę w Talonie, a następnie jako szef kampanii senatorskiej Jonathana Kenta. Po jego śmierci współpracuje z żona Jonathana – Marthą. Jej kariera dziennikarska rozpoczęła się wraz z opisaniem w dużym brukowcu (Inquisitor) tajemniczego przemieszczenia bramy stodoły Kentów. Następnie (sezon 7) dzięki zakochanemu w niej nowemu redaktorowi naczelnemu dostaje pracę w bardzo znanej gazecie "Daily Planet", w której to później (sezon 8) naprzeciwko jej biurka zaczyna pracować także Clark. Od tego momentu w serialu jej postaci zostaje poświęcone jeszcze więcej uwagi.
Oliver Queen – Zielona Strzała.
Zielona Strzała – przyjaciel Clarka, jedna z większych miłości Lois Lane. Pierwszy raz pojawił się w sezonie szóstym w odcinku Sneeze. Pochodzi ze Star City, później na stałe osiedla się w Metropolis. Często zarzucał Clarkowi próżność w działaniu z przestępczością, co związane jest z innymi metodami działania Zielonej Strzały. Jego rodzice zginęli w katastrofie lotniczej. Pewnego razu Oliver podczas rejsu zostaje porzucony na wyspie. Potrzeba przeżycia wykształciła w nim niezwykłą umiejętność łuczniczą. Oliver po rodzicach odziedziczył firmę Queen Industries, której jest prezesem. Po godzinach pracy zmienia się w Zieloną Strzałę – superherosa władającego łukiem, na wzór Robin Hooda. Dzięki wykorzystaniu technologii swojej firmy strzały bohatera są dodatkowo usprawnione, np. rażące prądem, z gazem usypiającym, z liną czy impulsem elektromagnetycznym. Oliver stworzył także zalążek Ligi Sprawiedliwych dzięki nawiązaniu współpracy z innymi herosami. Jak się okazało, rodzice Olivera należeli do tajnego stowarzyszenia o nazwie Veritas. Od ósmego sezonu na stałe w czołówce.
Kara-El/Kara Kent.
Kara została wysłana na Ziemię zaraz po Kal-Elu, jednak jej statek wleciał do tamy, gdzie został zahibernowany na kilkanaście lat. Po wybuchu, który uwolnił Karę, ta ruszyła na miasto szukać małego Kala. Odnaleziona przez Clarka ma problemy z przystosowaniem się do życia w nowym środowisku. Od początku posiada wszystkie kryptońskie moce, włączając latanie. Jak sama twierdzi, dziewczyny są bardziej zdolne. Kara jest córką Zor-Ela – brata i wroga Jor-Ela, ojca Clarka z Kryptonu. Tym samym budzi niepokój u J'onna J'onzza – marsjańskiego sprzymierzeńca Jor-Ela. Flirtuje z Jimmy’im, interesuje się nią Lex Luthor. Kara stała się też celem ataków Brainiaca, przez co na pewien czas zniknęła uwięziona w Phantom Zone (Widmowej Strefie). Po wydostaniu się z więzienia odleciała szukać pozostałości Kryptonu, które ocalały – jak usłyszała od więźniów Kara.
Oglądalność.
TVN.
Według badań AGB Nielsen Media Research każdy odcinek pierwszego i drugiego sezonu nadawany w TVN oglądało średnio od miliona do 1,5 mln polskich widzów. Jednak to trzecia seria jest najchętniej oglądana – zdecydowana większość odcinków nadawanych zimą 2006 gromadziła przed telewizorami ponad dwumilionową widownię, z czego największą miał odcinek czwarty z 24 stycznia 2006 r. – oglądało go 2,633,218 ludzi (udział w rynku – 17,56 proc.). Od marca, kiedy „Tajemnice Smallville” przeniesiono na godziny niemalże nocne wyniki oglądalności zmalały dwukrotnie. W sumie, średnia oglądalność trzeciego sezonu wyniosła 1,325,683 telewidzów przy średnim udziale 14,60 proc. Najchętniej oglądanym odcinkiem trzeciego sezonu nadanym po 23:00 był odcinek 14. z widownią 1,024,084 (udziały 17,65 proc.), a finał trzeciej serii oglądało 900,722 widzów.
TVN Siedem.
Pierwsza emisja dwóch pierwszych serii „Tajemnic Smallville” na antenie TVN Siedem miała miejsce w drugiej połowie 2004 i pierwszej połowie 2005 roku. Serial nadawany był w niedzielne wieczory, a oglądało go średnio kilkaset tysięcy widzów. Najpopularniejsze odcinki gromadziły przed odbiornikami do 400 tys. ludzi, co dawało im jedne z lepszych miejsc w zestawieniu najchętniej oglądanych programów w TVN Siedem.
The WB/The CW (USA).
Premierowy odcinek „Smallville” w Stanach Zjednoczonych został wyemitowany 16 października 2001 roku przez "The WB Television Network". Przyciągnął on przed ekrany telewizorów aż 8,5 miliona widzów – a po emisji serial okrzyknięto „Wielkim hitem WB”. Średnia oglądalność pierwszego sezonu wyniosła 5,8 miliona widzów. Wzrosła ona podczas emisji drugiej serii – wtedy każdy odcinek „Smallville” oglądało 6,3 mln widzów, trzeci sezon oglądało 4,9 mln telewidzów, czwarty – 4,4 mln, piąty – 4,7 mln, a szósty 4,1 mln.
Premierę setnego odcinka widziało 6,3 mln Amerykanów.
Soundtrack Smallville.
Do ubarwienia każdego odcinka „Tajemnic Smallville” wykorzystywane są popowo-rockowe utwory muzyczne. Część z nich zamieszczono na dwóch soundtrackach wydanych w 2003 i 2005 roku:
Blu-ray i DVD.
28 października 2005 r. Warner Home Video w Polsce wydało trzy sezony (pierwszy, trzeci oraz czwarty) „Tajemnic Smallville” na DVD. Na polskich opakowaniach płyt umieszczono polską nazwę serialu („Tajemnice Smallville”), a nie oryginalną (samo „Smallville”). Na każdą serię składa się 6 płyt DVD. 23 października 2006 w USA ukazał się V sezon Smallville na DVD. Wydano w USA również VI sezon Smallville na DVD.
18 września 2007 r. Warner Bros. wydało VI sezon Smallville (format 1080p, dźwięk Dolby Digital 5.1, 4 płyty Blu-ray). VII sezon ukazał się 9 września 2008 r. (format 1080p, dźwięk Dolby Digital 5.1, 3 płyty Blu-ray).

</doc>
<doc id="285391" url="https://pl.wikipedia.org/wiki?curid=285391" title="Płacz">
Płacz

Płacz – stan emocjonalny, będący reakcją na strach, ból, smutek, żal lub złość. Objawami płaczu są łzawienie, szlochanie i łkanie.
Płacz jest także jednym z wokalizatorów, jakie towarzyszą nam w trakcie konwersacji z drugą osobą.
Płacz może być związany z pozytywnym, głębokim, wewnętrznym przeżyciem, któremu towarzyszą tzw. łzy szczęścia. Są to często sytuacje podniosłe, szczęśliwe lub radosne. Niektóre osoby reagują płaczem na „piękno”, gdy słyszą wspaniałą emocjonalną muzykę lub podziwiają piękny widok.
Płacz ma postawić stan emocjonalny z powrotem do równowagi.

</doc>
<doc id="285393" url="https://pl.wikipedia.org/wiki?curid=285393" title="Takk...">
Takk...

Takk... (isl. "dziękuję") – czwarty studyjny album islandzkiej grupy Sigur Rós.
Pierwsze single, "Glósóli" i "Sæglópur", zostały wydane odpowiednio 15 i 16 sierpnia, pierwszy na całym świecie a drugi tylko w USA. Album ukazał się 12 września 2005 roku. Kolejny singel, "Hoppípolla", został wydany w Wielkiej Brytanii 28 listopada 2005 r. Po szerokim użyciu utworu, głównie przez BBC (m.in. w "Planet Earth" oraz relacjach z mistrzostw świata i Pucharu Anglii), singel został ponownie wydany 1 maja 2006 r. Światowe wydanie "Sæglópur" zostało opóźnione przez niespodziewany sukces "Hoppípolla", więc singel wyszedł dopiero 10 lipca tego samego roku.
Utwory "Glósóli", "Hoppípolla" i "Sæglópur" doczekały się również teledysków.
W przeciwieństwe do poprzedniej płyty "( )", większość utworów jest śpiewana w języku islandzkim, aczkolwiek w utworach "Sé lest", "Milanó", "Gong" i "Andvari" występuje "Vonlenska", "język nadziei" wymyślony przez zespół. Ponadto w "Mílanó" zespołowi przygrywa kwartet smyczkowy amiina. Sigur Rós umieścił single "Glósóli" i "Sæglópur" do testowego odsłuchu jako media strumieniowe oraz pobrania w serwisie MySpace .
7 kwietnia 2006 "Takk..." został ogłoszony złotą płytą w Wielkiej Brytanii (100.000 sprzedanych egzemplarzy). Na całym świecie sprzedano ponad 800.000 egzemplarzy.
Grupa otrzymała trzy Islandzkie Nagrody Muzyczne w 2006 r.: najlepszy wygląd albumu, najlepszy alternatywny produkt i najlepszy album rockowy za "Takk...".

</doc>
<doc id="285398" url="https://pl.wikipedia.org/wiki?curid=285398" title="Instytut Stosunków Międzynarodowych Uniwersytetu Warszawskiego">
Instytut Stosunków Międzynarodowych Uniwersytetu Warszawskiego

Instytut Stosunków Międzynarodowych Uniwersytetu Warszawskiego (ISM UW) – dawna jednostka dydaktyczna wchodząca w skład Wydziału Nauk Politycznych i Studiów Międzynarodowych UW. Powstał w 1976 i przez pierwsze lata swojej działalności prowadził jedynie kursy specjalizacyjne dla studentów nauk politycznych. W 1991 stosunki międzynarodowe zaistniały jako osobny kierunek studiów. Pierwszym dyrektorem Instytutu był Bogusław Mrozek (1976–1977), następnie Józef Kukułka (1977–1990). W l. 1990–2016 funkcję tę pełnił Edward Haliżak. Od 2016 ISM-em kierował dr hab. Jakub Zajączkowski. 30 czerwca 2019, w związku z restrukturyzacją WNPiSM, Instytut został rozwiązany.
Siedziba Instytutu znajdowała się przy ulicy Żurawiej 4 w Warszawie, jednak zajęcia dla studentów odbywały się także w innych budynkach UW (m.in. Collegium Politicum w kampusie Głównym UW).
Studia.
Dydaktyka.
Instytut Stosunków Międzynarodowych oferował interdyscyplinarne studia, łączące różne podejścia z zakresu teorii politycznych, socjologii, prawa, historii i ekonomii. Studia stacjonarne były realizowane od roku akademickiego 2007/2008 w formule 3+2, umożliwiając kandydatom odbycie trzyletnich studiów pierwszego stopnia (licencjackich) i kontynuowanie nauki w ramach dwuletnich studiów drugiego stopnia (magisterskich). Osoby, które ukończyły studia pierwszego stopnia w ISM, uzyskiwały tytuł licencjata i mogły kontynuować naukę na studiach drugiego stopnia w ramach siedmiu specjalności. Był to najczęściej wybierany przez cudzoziemców podejmujących studia w Polsce. Stanowili oni około 10% społeczności Instytutu Stosunków Międzynarodowych.
Rodzaje studiów.
W Instytucie prowadzone były następujące rodzaje studiów:
ISM realizował także niektóre przedmioty dla studentów pozostałych kierunków w ramach WNPiSM UW.
Specjalności.
Specjalności dostępne dla studentów (w czasie studiów magisterskich):
Współpraca międzynarodowa.
Program Erasmus+.
Instytut Stosunków Międzynarodowych zawierał porozumienia w ramach programu Erasmus+, co pozwalało studentom na wybór placówki do odbycia programu spośród 101 uniwersytetów w całej Europie.
Umowy bilateralne.
Instytut Stosunków Międzynarodowych współpracował z placówkami badawczymi na całym świecie. W ramach podpisanych umów Instytut gościł badaczy i był goszczony przez placówki z takich krajów jak: USA, Indie, Nepal, Gruzja, Izrael, Korea Południowa, Chiny, Tajwan, Rosja, Ukraina, Kosowo, Meksyk czy Brazylia. W ramach podpisanych umów rokrocznie kilkunastu studentów miało możliwość studiowania w jednym z wymienionych krajów w ramach wymiany międzynarodowej.
Konferencje i wydarzenia.
W latach 2013–2017 Instytut był współorganizatorem konferencji, m.in:
Konkurs im. K. Skubiszewskiego.
Instytut organizował konkurs we współpracy z Fundacją imienia Krzysztofa Skubiszewskiego.
Celem konkursu było upowszechnianie wśród studentów polskich uczelni wiedzy na temat pierwszego ministra spraw zagranicznych odrodzonej RP prof. Krzysztofa Skubiszewskiego oraz założeń prowadzonej przezeń polityki zagranicznej, polityki czasu wielkiego przełomu. Zakres tematyczny konkursu był jednak znacznie szerszy. Były w nim nagradzane najlepsze prace magisterskie na temat polskiej polityki zagranicznej Polski ze szczególnym uwzględnieniem polityki europejskiej RP oraz miejsca Polski w Europie w aspekcie ideowym, prawno-instytucjonalnym, politycznym, strategicznym i ekonomicznym.
Wykładowcy ISM.
Samodzielni pracownicy naukowi
Wybrani niesamodzielni pracownicy naukowi
Wybrani byli wykładowcy

</doc>
<doc id="285401" url="https://pl.wikipedia.org/wiki?curid=285401" title="ISM UW">
ISM UW



</doc>
<doc id="285406" url="https://pl.wikipedia.org/wiki?curid=285406" title="Hans Küng">
Hans Küng

Hans Küng (ur. 19 marca 1928 w Sursee, zm. 6 kwietnia 2021 w Tybindze) – szwajcarski profesor teologii, duchowny rzymskokatolicki, pisarz i krytyk nauczania Kościoła katolickiego (zwłaszcza w kwestii prymatu papieża), zaangażowany w dziedzinie dialogu międzyreligijnego.
Życiorys.
W latach 1948–1951 studiował filozofię w Gregorianum w Rzymie. W latach 1951–1955 odbył studia teologiczne oraz przyjął święcenia kapłańskie. W latach 1955–1957 studiował na Sorbonie i w Instytucie Katolickim w Paryżu, uzyskując tytuł doktora teologii na podstawie pracy "Justification. La doctrine de Karl Barth et une réflexion catholique". Książka opublikowana na tej podstawie wzbudziła spore zainteresowanie i uznanie w świecie teologicznym, w tym także samego Karla Bartha. Odbył także dalsze studia w Amsterdamie, Berlinie, Madrycie i Londynie. W latach 1957–1959 pracował jako duszpasterz Hofkirche w Lucernie.
Od 1959 asystent naukowy na wydziale teologii katolickiej Uniwersytetu w Münsterze. W latach 1960–1963 profesor teologii fundamentalnej na wydziale teologii katolickiej Uniwersytetu w Tybindze. W latach 1962–1965 z nominacji papieża Jana XXIII oficjalny doradca (peritus) Soboru watykańskiego II. W czasie obrad Soboru zetknął się z młodym profesorem teologii Josephem Ratzingerem. Zarówno Küng, jak i Ratzinger byli uważani za zwolenników reform soborowych. Od 1963 profesor teologii dogmatycznej i ekumenicznej w Tybindze oraz założyciel i dyrektor Instytutu Badań Ekumenicznych.
W latach 1980–1996 pracował jako wykładowca teologii ekumenicznej i dyrektor Instytutu. W 1995 założył Fundację Weltethos i został jej prezesem. Wykładał gościnnie na uniwersytetach w Stanach Zjednoczonych i w Szwajcarii.
Od 1996 był na emeryturze.
Nieprawowierność.
W 1979 Kongregacja Nauki Wiary przeprowadziła proces mający na celu zbadanie zgodności z doktryną katolicką wypowiedzi Künga, zwłaszcza kwestionujących dogmat o nieomylności papieża. W deklaracji „o niektórych aspektach nauczania teologicznego profesora Hansa Künga” Kongregacja orzekła, że Hans Küng odszedł w swoich pismach od integralnej wiary katolickiej i dlatego nie może być uważany za teologa katolickiego ani – jako taki – nie może pełnić misji nauczania. Pozbawienie prawa nauczania nie wiązało się jednak z utratą stanu duchownego. Papież Jan Paweł II deklarację zatwierdził. Pomimo werdyktu Küng pozostał wykładowcą teologii na uniwersytecie w Tybindze, ale tylko ekumenicznej, a jego Instytut Badań Ekumenicznych oddzielono od Wydziału Katolickiego.
24 września 2005 Joseph Ratzinger, jako nowo wybrany papież Benedykt XVI, ku zaskoczeniu obserwatorów, przyjął Künga na czterogodzinnej osobistej audiencji w Castel Gandolfo. Według komunikatu podczas spotkania unikano poruszania drażliwych tematów, ograniczono się do spraw światowego etosu i stosunku nauk przyrodniczych do wiary chrześcijańskiej.
Doktoraty honoris causa.
Nagrodzony trzynastoma tytułami doktora honoris causa, m.in.:
Przedmioty sporu.
Hans Küng uznawał wyższość światopoglądu chrześcijańskiego, krytykował jednak naukę Kościoła katolickiego w wielu zagadnieniach:

</doc>
<doc id="285407" url="https://pl.wikipedia.org/wiki?curid=285407" title="Hans Kung">
Hans Kung



</doc>
<doc id="285408" url="https://pl.wikipedia.org/wiki?curid=285408" title="Thomas Anders">
Thomas Anders

Thomas Anders, właściwie Bernd Weidung (ur. 1 marca 1963 w Münstermaifeld) – niemiecki piosenkarz, kompozytor i producent muzyczny. Znany przede wszystkim jako członek duetu Modern Talking (1984–1987 i 1998–2003), śpiewającego w języku angielskim.
Życiorys.
Wczesne lata.
Urodził się i dorastał w ówczesnej gminie Mörz (obecnie część miasta Münstermaifeld) koło Koblencji. Już w szkole podstawowej wykazywał duże zainteresowanie muzyką, później pobierał lekcje gry na fortepianie. Uczęszczał do Kurfürst-Balduin-Gymnasium, a później uczył się muzyki w Koblenzer Eichendorff-Gymnasium w Koblencji.
Początek kariery.
Jego kariera zaczęła się w 1980 r., kiedy wygrał konkurs młodych talentów w Radiu Luxemburg i podpisał kontrakt z wytwórnią CBS. Wówczas wydał pierwszy singiel „Judy”. Przez pięć semestrów studiował muzykologię na Uniwersytecie Johannesa Gutenberga w Moguncji.
W 1983 r. kompozytor Dieter Bohlen, zafascynowany głosem Thomasa, zaproponował mu nagranie niemieckiej wersji utworu F.R. Davida, pt. „Pick Up The Phone” („Was macht das schon”). Nagrali również niemiecki cover piosenki „Send Me an Angel” („Heißkalter Engel”), australijskiej grupy Real Life.
Modern Talking.
W 1984 r. Dieter Bohlen i Thomas Anders założyli duet Modern Talking, z którym bardzo szybko odnieśli międzynarodowy sukces. Głównym powodem pierwszych konfliktów i nieporozumień między Bohlenem a Andersem była ówczesna żona Thomasa Andersa, Nora-Isabelle Balling. Para pobrała się 27 lipca 1985, Nora-Isabelle Balling chciała być menadżerem Andersa, buntowała go przeciw Bohlenowi, naciskając by mąż się usamodzielnił i rozpoczął karierę solową. Rozpad zespołu nie był jednak jeszcze wtedy możliwy, gdyż kontrakt z wytwórnią zakładał wydanie sześciu albumów. Pozostałe dwie płyty były pisane w dużym pośpiechu. W 1987 r. zespół zawiesił działalność.
W 1998 r. nastąpiła reaktywacja Modern Talking i wydanie albumu "Back For Good". W 1999 Thomas rozwiódł się z Norą, a rok później 15 lipca 2000 wziął ślub z Claudią Hess, z którą ma syna Alexandra Micka (ur. 27 czerwca 2002). 21 czerwca 2003 roku w Berlinie Modern Talking dali pożegnalny koncert i zespół przestał istnieć.
Kariera solowa.
W 1989 r. Anders wydał swoją pierwszą solową płytę "Different", przy współpracy z byłym producentem Eltona Johna – Gusem Dudgeonem. Jednak ta i następne sześć płyt nie przyniosły mu większego sukcesu.
Wystąpił także w dreszczowcu "Stockholm Marathon" (1994) w roli Ypsilona, filmie krótkometrażowym "Phantomschmerz" (1997) jako kierowca oraz telewizyjnym filmie kryminalnym "Mühle – Dame – Mord" (2001) jako złodziej samochodów Dietmar, który zostaje uwikłany w coraz większe zbrodnie.
W 2004 r. została wydana solowa płyta "This Time", a w 2006 roku jazzowo-swingowy album "Songs Forever". W lutym 2010 wydał album "Strong", tylko w Rosji i na Ukrainie. Album ten uzyskał status platynowej płyty w Rosji. 10 czerwca 2011 miała miejsce premiera albumu "Two", który utworzył w duecie ze znanym niemieckim producentem Uwe Fahrenkrogiem-Petersenem, który komponował m.in. dla znanej niemieckiej piosenkarki Neny. W pierwszym tygodniu sprzedaży album zajął 11. miejsce na niemieckiej liście albumów (utrzymał się na liście przez 5 tygodni), jest on także dostępny w Austrii i Szwajcarii. Pierwszy singiel z nowej płyty nosi tytuł „Gigolo” i zadebiutował na 40. miejscu w Niemczech, utrzymując się na liście sprzedaży przez 4 tygodnie. Nowy projekt duetu Anders/Fahrenkrog od 13 czerwca 2011 jest także dostępny w Rosji (17. miejsce na liście sprzedaży), na razie brak informacji mówiących o polskim wydaniu. 16 listopada 2012 Anders wydał swój pierwszy świąteczny album "Christmas for You".
Po dłuższej przerwie, bo dopiero w maju 2016 ukazał się album "History", zawierający przearanżowane hity z czasów Modern Talking, a także dwie całkiem nowe piosenki („Lunatic” oraz „Take the Chance”). 2017 rok to dla Thomasa Andersa powrót do muzycznych korzeni, po bardzo długim okresie śpiewania po angielsku wraca do języka ojczystego nagrywając płytę "Pures Leben" (premiera w kwietniu 2017). Okazuje się to „strzałem w dziesiątkę”, Anders w końcu osiąga solowy sukces w swojej ojczyźnie. Jeszcze większy sukces odnosi wydany w październiku 2018 album "Ewig Mit Dir" dwa single z tego albumu, „Das Leben ist jetzt” i „Sie Sagte Doch Sie Liebt Mich” (duet nagrany z prezenterem niemieckiej telewizji publicznej Das Erste Florianem Silbereisenem) długo okupywały wysokie miejsca na niemieckiej liście przebojów. W maju 2019 Thomas Anders odbył swoją pierwszą solową trasę koncertową po Niemczech zatytułowaną "Ewig Mit Euch". Po sukcesie „Sie Sagte Doch Sie Liebt Mich” Thomas Anders postanowił pójść za ciosem i nagrał kolejną piosenką z Florianem Silbereisenem – „Sie Hat Es Wieder Getan”. Utwór także odniósł sukces na niemieckiej liście przebojów. W grudniu 2019 roku Anders wpadł na pomysł wydania z Silbereisenem wspólnego albumu. Szerszej publiczności zostało to ogłoszone 11 stycznia 2020 podczas programu telewizyjnego Schlagerchampions 2020. Początkowo, wydanie płyty zaplanowane było na 13 marca 2020. Data została jednak zmieniona ze względu na pandemię koronawirusa, która spowodowała odwołanie telewizyjnego show, podczas którego album miał być zaprezentowany. Ostatecznie album został wydany 5 czerwca 2020, a przedtem światło dzienne ujrzał jeszcze jeden singiel promujący "Das Album" (tak zdecydowano się nazwać wspólny album Thomasa Andersa i Floriana Silbereisena). Singel „Versuch’s nochmal mit mir” został wydany 22 maja 2020.
25 grudnia 2020 premierę miał singel „Cosmic Rider”, będący zapowiedzią nowego albumu angielskojęzycznego "Cosmic", który z kolei został wydany 26 marca 2021. Jest to pierwszy album artysty nagrany w języku angielskim po prawie 5-letniej przerwie związanej z jego działalnością na rynku niemieckojęzycznym.

</doc>
<doc id="285410" url="https://pl.wikipedia.org/wiki?curid=285410" title="R-10">
R-10

 
R-10 (ChAI-5) – radziecki samolot rozpoznawczy i lekki bombowiec z początkowego okresu II wojny światowej konstrukcji Josifa Niemana.
Historia.
Samolot został zaprojektowany w Charkowskim Instytucie Lotniczym (ChAI, ros. ХАИ) pod kierunkiem Josifa Niemana, na zamówienie lotnictwa radzieckiego na nowoczesny samolot rozpoznawczy. Wiodącym konstruktorem był Ł. Arson. Pierwszy prototyp, noszący oznaczenie zakładowe ChAI-5 (ros. ХАИ-5), został oblatany w czerwcu 1936 i jesienią tego roku przeszedł próby państwowe. Samolot był oceniany jako lekki i łatwy w pilotażu, cechował się dobrą manewrowością. Konstrukcja samolotu była dość nowoczesna, niektóre jego rozwiązania wprowadzono po raz pierwszy w radzieckim przemyśle lotniczym. Pomimo nieco słabszych osiągów od konkurencyjnego samolotu R-9 konstrukcji Koczerigina, ChAI-5 wygrał konkurs na samolot rozpoznawczy i jeszcze podczas trwania prób państwowych został zaakceptowany do produkcji pod wojskowym oznaczeniem R-10 ("R" – skrót od "razwiedczik" – rozpoznawczy, ros. Р-10).
Do początku 1940 roku w zakładach w Charkowie i Saratowie zbudowano 493 samoloty R-10. Pierwsza seria jednakże wykazywała pewne problemy związane z etapem dopracowywania konstrukcji oraz ze średnią jakością produkcji, a 24 grudnia 1937 rozbił się jeden samolot. Stało się to powodem aresztowania przez NKWD części członków biura konstrukcyjnego, a w końcu, 11 grudnia 1938 samego Niemana, pod zarzutami sabotażu i szpiegostwa (został on następnie skazany na 15 lat łagru, w więzieniu pracował z Tupolewem nad bombowcem Tu-2, lecz 19 lipca 1941 został zwolniony).
W 1938 testowano wariant ChAI-5bis z mocniejszym silnikiem M-25E, który rozwinął prędkość maksymalną 425 km/h. W 1938 również opracowano samolot szturmowy ChAI-52, bazujący na R-10, wyposażony w silnik M-63 o mocy 900 KM (670 kW) i uzbrojony w 7 km-ów i 400 kg bomb. Przygotowywano produkcję doświadczalnej serii 10 samolotów, lecz anulowano ją po aresztowaniu Niemana.
Niektóre z produkcyjnych modeli R-10 zostały wyposażone w mocniejsze silniki M-88, M-62 lub M-63. Ponad 60 samolotów, wycofanych z lotnictwa wojskowego, używane było od 1940 przez linie Aerofłot jako samoloty pocztowe, pod oznaczeniem PS-5 (ros.: ПС-5); po modyfikacji posiadały one 3 miejsca pasażerskie.
Użycie w lotnictwie.
Samoloty R-10 zaczęły wchodzić na uzbrojenie radzieckiego lotnictwa wojskowego od 1937, jedynie częściowo zastępując starsze dwupłaty R-5.
Pierwsze użycie bojowe samolotów R-10 nastąpiło podczas ataku na Polskę we wrześniu 1939 roku, w której uczestniczyło siedem eskadr R-10. Każda z nich dysponowała również samolotami innych typów takich jak R-5, R-Z czy U-2, choć o użyciu bojowym tego ostatniego typu brak informacji w źródłach. Cztery eskadry (34, 36, 44 i 52) wchodziły w skład lotnictwa armijnego Frontu Ukraińskiego, a dwie inne (30 i 43) - Białoruskiego. W działaniach bojowych wzięła również 46 Samodzielna Eskadra Lotnicza (OAE) będąca jedyną jednostką lotnictwa marynarki wojennej, która brała udział w ataku na Polskę. Przed kampanią wrześniową okazało się, że wiele stosunkowo nowych R-10 wymaga napraw. Większość usterek dotyczyła pęknięć poszycia w miejscach połączenia kadłuba ze statecznikiem pionowym oraz niesprawności hamulców podwozia. Pomimo tych problemów naprawy zdołano wykonać w szybkim tempie w warsztatach polowych z udziałem brygad remontowych z Fabryki nr 135. Użycie bojowe samolotów R-10 we wrześniu 1939 skupiało się głównie na lotach rozpoznawczych, czasami ostrzeliwano jednostki polskie, które z kolei odpowiadały ogniem. Co prawda żaden z samolotów R-10 nie został zestrzelony, ale kilka z nich wróciło na lotniska z dziurami w skrzydłach i kadłubie. 46 Eskadra operująca z lotniska w Petrykówka dokonała kilku nalotów bombowych na Pińsk, których skutki były niewielkie. Zginęła jedna kobieta, a kilku osób zostało rannych. Następnie R-10 z 46 eskadry brały udziału w tropieniu wycofujących się wojsk polskich, głównie ze składu SGO „Polesie” generała Franciszka Kleeberga.
Następnie R-10 brały udział w zajęciu państw bałtyckich, a także Besarabii i Bukowiny Północnej. Akcja anektowanych terytoriów odbyła się bez walk, a rola samolotów R-10 ograniczała się głównie do rozpoznawania trasy ruchów oddziałów Armii Czerwonej. Następnie wzięły udział w wojnie zimowej przeciwko Finlandii.
Były następnie używane w początkowym etapie wojny niemiecko-radzieckiej, począwszy od ataku Niemiec na ZSRR 22 czerwca 1941. W tym okresie jednak nie były już samolotami nowoczesnymi, a ich osiągi były niewystarczające przeciw nowoczesnym myśliwcom i ponosiły one duże straty, podobnie jak większość radzieckiego lotnictwa, przy tym typ ten był stosunkowo nieliczny. Część została zniszczona lub porzucona na lotniskach. Używane były do prowadzenia bliskiego rozpoznania, a w razie potrzeby jako lekkie bombowce. W późniejszym okresie ocalałe samoloty stosowano przeważnie w nalotach nocnych, w celu zmniejszenia strat. Pozostałe R-10 wycofano ze służby bojowej w 1943 (dwóch fińskich pilotów donosiło o zestrzeleniu R-10 jeszcze w 1944).
Opis techniczny.
Jednosilnikowy dolnopłat konstrukcji drewnianej, kryty sklejką. Kadłub konstrukcji półskorupowej. Podwozie samolotu klasyczne, pojedyncze, golenie główne chowane do skrzydeł. Załoga składała się z dwóch osób: pilota w przedniej zakrytej kabinie i obserwatora – tylnego strzelca w przeszklonej wieżyczce z karabinem maszynowym w części grzbietowej samolotu. W podłodze kabiny obserwatora był aparat fotograficzny AFA-13. Pomiędzy kabinami załogi znajdowały się zbiorniki paliwa i pionowa komora bombowa. Maksymalny udźwig bomb wynosił 300 kg (6 × 50 kg lub 10 × 25 kg).
Do jego napędu służył silnik gwiazdowy M-25A, następnie M-25W o mocy 730 KM (540 kW). Śmigło dwułopatowe metalowe.

</doc>
<doc id="285411" url="https://pl.wikipedia.org/wiki?curid=285411" title="Netia Mobile">
Netia Mobile



</doc>
<doc id="285415" url="https://pl.wikipedia.org/wiki?curid=285415" title="Takk">
Takk



</doc>
<doc id="285418" url="https://pl.wikipedia.org/wiki?curid=285418" title="Forminga">
Forminga



</doc>
<doc id="285420" url="https://pl.wikipedia.org/wiki?curid=285420" title="Ujęcie">
Ujęcie



</doc>
<doc id="285423" url="https://pl.wikipedia.org/wiki?curid=285423" title="Socjologia pracy">
Socjologia pracy

Socjologia pracy – subdyscyplina socjologii zajmująca się zbiorowościami społecznymi i ich relacjami z pracą. 
W szczególności badany jest wpływ jaki wywiera podział pracy na kształtowanie się struktur społecznych, a także czynniki osobowościowe w odniesieniu do różnych rodzajów wykonywanych prac. Socjologia pracy zajmuje się grupami społecznymi i ich stanowiskiem wobec takich zagadnień jak: bezrobocie, organizacja pracy, relacje pracownik (grupa pracowników) – przełożony, oraz oddziaływaniem instytucjonalizacji zachowań w postaci np. biurokracji.

</doc>
<doc id="285426" url="https://pl.wikipedia.org/wiki?curid=285426" title="Literatura ukraińska">
Literatura ukraińska

Literatura ukraińska – literatura piękna tworzona w języku ukraińskim i na terenie Ukrainy od średniowiecza (zalicza się tu także teksty pisane w języku staroruskim). Do literatury ukraińskiej zaliczane są również dzieła powstałe poza terytorium współczesnej Ukrainy przez literatów posługujących się językiem ukraińskim.
Dawna literatura i literatura ludowa.
XI–XIV wiek.
Literatura staroruska (XI–XIV. w.) powstała w Rusi Kijowskiej. Pierwsze powstały utwory religijne: "Mineje czytane" – zbiór opowieści hagiograficznych (początek XI w.), "Słowo o prawie i łasce" metropolity kijowskiego Hilariona (około 1037–1050), "Ewangeliarz Ostromira" (1056–1057), "Opowieść o męce i pochwała świętych męczenników Borysa i Gleba" (II połowa XI w.), "Pateryk Kijowsko-Pieczerski" (około 1223–1233). W XII w. zaczynają się także pojawiać utwory świeckie: "Powieść minionych lat" Nestora (pierwsza redakcja z około 1113 r., druga ok. 1116, trzecia 1118), "Pouczenie Włodzimierza Monomacha" (ok. 1117), "Słowo o wyprawie Igora" (około 1186). Najazd Tatarów, którzy w 1240 r. zajęli Kijów, częściowo zahamował dalszy rozwój literatury staroruskiej.
Folklor ruski.
Najstarszą formą ruskiego folkloru są pieśni obrzędowe związane z porami roku ("wesnianky" albo "hajiwky", dożynkowe, kolędy i noworoczne "szczedriwky"), a także pogrzebowe ("hołosinnia"), kupalne i rusalne, pieśni czumackie i kołysanki. Pieśń epicka (XV–XVIII w.) rozwijała się w formie dum (niewolnicze, wyzwoleńcze, opowiadające o powstaniu Bohdana Chmielnickiego 1648–1654, społeczne i obyczajowe) oraz pieśni historyczne.
XVI–XVIII w.
Bodźcem do odrodzenia po nawale tatarskiej stały się w XVI w. starania Polski o wprowadzenie unii kościelnej. Do najwybitniejszych przywódców ruchu ortodoksyjnego należeli: Melecjusz Smotrycki, Ławrentij Zyzanij-Tustanowski, Zacharija Kopystenski, Hiob Borecki, a zwłaszcza Iwan Wyszeński.
W XVII w. prężnie działają szkoły we Lwowie, Ostrogu i Kijowie (Kolegium Kijowsko-Mohylańskie 1632, od 1701 Akademia). Rozwijało się również kronikarstwo. O wojnach kozackich opowiadają Latopisy Hrabianki, Wełyczki, Samowydca i in. W kaznodziejstwie i w poezji liryczno-dydaktycznej (Łazar Baranowycz, Pamwo Berynda, Andrzej Rymsza, Kasjan Sakowicz) doktryna scholastyczna utrzymała się do XVIII w.
Pomyślnie rozwijał się dramat: Jakub Gawatowic (Gawath), Mychajło Kozaczyński i in.
Do końca XVIII w. literatura ukraińska tworzona jest w języku staroruskim, to jednak wielu pisarzy, zwłaszcza poeci i satyrycy, posługiwało się językiem ewoluującym w kierunku języka ukraińskiego.
Za najwybitniejszego twórcę okresu Oświecenia uważa się Hryhorija Skoworodę (1722–1794), filozofa, poety i moralisty. Oprócz traktatów filozoficznych i poezji, uprawiał też popularny w epoce Oświecenia gatunek bajki. Język Skoworody jest przykładem ewolucji języka cerkiewnosłowiańskiego w język ukraiński.
Wiek XIX.
Romantyzm.
Podwaliny pod współczesną literaturę ukraińską zostały zainicjowane pod koniec XVIII wieku, na fundamentach ludowości. Preludium był traktat historyczny "Historia Rusów" (autorstwo nieustalone, Hryhorij Połetyka albo Ołeksandr Bezrobodko ("Bezrobod’ko"), który szczególnie podkreślał, jak sam autor stwierdził: "znaczenie wojny narodowowyzwoleńczej 1648–1654".
Za datę w dużym stopniu przełomową w dziejach literatury ukraińskiej uważa się rok 1798 – wydania "Eneidy" Iwana Kotlarewskiego. Utwór Kotlarewskiego napisany był w języku ludowym, tworząc pierwszy rozbudowany wzorzec współczesnego ukraińskiego języka literackiego. Jest to trawestacja utworu Wergiliusza, w której autor przebrał bohaterów łacińskiego poematu w stroje kozackie i otoczył ich realiami życia kozackiego początku XVIII w., przy czym zachował główne wątki i perypetie bohaterów rzymskiej epopei.
Kotlarewski zreformował także teatr połtawski na wzór zachodnioeuropejski i rozwinął działalność teatru ukraińskiego na Ukrainie Naddnieprzańskiej. Zapoczątkowana przez niego tradycja idealizacji ludu wiejskiego pozostała zasadniczym motywem kształtującej się literatury ukraińskiej w pierwszej połowie XIX w.
W rozwoju ówczesnej literatury ukraińskiej znaczącą rolę odegrał Petro Hułak-Artemowski, pierwszy tłumacz literatury europejskiej na język ukraiński (tłumaczył np. Horacego, Goethego, Mickiewicza). Wprowadził do niej sześciostopowy jamb i romantyczną balladę. Bajkopisarz i poeta, Jewhen Hrebinka wydał w Petersburgu jeden z pierwszych ukraińskich almanachów literackich "Łastiwka".
Za twórcę nowoczesnej ukraińskiej prozy artystycznej uważany jest Hryhorij Kwitka-Osnowjanenko, trudniący się także dramatopisarstwem. Obok niego w prozie pojawił się Łewko Borowykowski, zasłużony reformator ukraińskiego systemu wersyfikacyjnego, poeta-romantyk i bajkopisarz. Wybitnie zaznaczył się Mykoła Kostomarow, poeta, dramaturg, prozaik, historyk, folklorysta, krytyk literacki i publicysta. Był działaczem tajnego Słowiańskiego Towarzystwa Św. Cyryla i Metodego, do którego należeli również Taras Szewczenko i Pantełejmon Kulisz. Z tym ostatnim założył również w Petersburgu pierwsze czasopismo "Osnowa", które skupiało młodsze talenty.
W Galicji tworzyli Markijan Szaszkewycz, Iwan Wahyłewycz i Jakiw Hołowacki, nazywani "Ruską Trójcą". Zgodnie z duchem epoki zajmowali się zbieraniem wśród ludu ukraińskiego pieśni ludowych, baśni i legend. W 1837 r. wydali, ze względów cenzuralnych aż w Budapeszcie, almanach "Rusałka Dnistrowaja", zawierający ich własne utwory oraz pieśni ludowe.
W pełni dojrzały i narodowy nadał literaturze ukraińskiej jest największy twórca XIX wieku Taras Szewczenko. Był piewca kultury ludowej, wolności kozackiej i krytykiem caratu. Zajmował się także twórczością malarską. Wydany w roku 1840 w Petersburgu tom poetycki "Kobziarz" stanowił manifest literacki, ale także ideowy ogromnej wagi. Pisał poematy i pamflety poetyckie, utwór "Hajdamacy" wywołał wielkie kontrowersje wśród ukraińskiej inteligencji. Prozę tworzył w języku rosyjskim. Został zesłany do Orenburga, Orska, Nowopietrowska. Jest jednym z trzech, obok Iwana Franki i Łesi Ukrainki, najwybitniejszych poetów ukraińskich.
W 1863 r. wprowadzono na terenie Ukrainy Naddnieprzańskiej ograniczenia w wydawaniu literatury w języku ukraińskim, oraz zakaz druku podręczników z wyjątkiem literatury pięknej. W 1876 przepisy zaostrzono. Jako odbicie ruchów intelektualnych rozwijało się czasopiśmiennictwo (Kijów "Kyjiwska staryna", Lwów: "Dzwin", "Swit", "Diło"). Realizm zaczął pojawiać się w utworach takich pisarzy, jak Marko Wowczok.
Do tradycji romantycznej wciąż nawiązywał Stepan Rudański, autor ballad, wierszy lirycznych, humorystycznych, poematów liryczno-epickich, bajek i utworów historycznych, tłumacz. Największą indywidualnością w życiu kulturalnym i literackim po śmierci Szewczenki był Pantełejmon Kulisz, który zajmował się powieściopisarstwem, krytyką literacką, historią i etnografią. Tłumaczył Szekspira, Schillera i Goethego. Był autorem pierwszej ukraińskiej powieści historycznej ("Czorna rada", 1857). Młodszą, wyłamującą się z tradycji romantycznej generację pisarzy ukraińskich, reprezentował Anatolij Swydnycki, poeta i prozaik, autor pierwszej ukraińskiej powieści społeczno-obyczajowej "Luboraćki (Люборацькі") (pol. "Luboraccy") napisanej w 1862.
Zakazy i ograniczenia rządu carskiego z 1863/76 r. zahamowały dalszy rozwój literatury, ograniczając go do Galicji. Tam literatura ukraińska zaczyna się rozwijać od 1830 r. Innym poetą ukraińskim, który wniósł do literatury ukraińskiej znaczący wkład był Jurij Fedkowycz, liryk, autor opowiadań z życia żołnierskiego i huculskiego) tworzący na Bukowinie początkowo w języku niemieckim.
Realizm II poł. XIX wieku.
Na Ukrainie Naddnieprzańskiej wśród inteligencji ukraińskiej zaczął intensywnie rozwijać się realizm. Iwan Neczuj-Łewycki, najwybitniejszy ówczesny pisarz, był autorem nowel, powieści, utworów dramatycznych, szkiców, prac historycznych i krytycznoliterackich oraz recenzji teatralnych. Pisał o życiu ukraińskiego chłopstwa ("Mykoła Dżeria", 1878), o prowincjonalnym duchowieństwie oraz inteligencji ukraińskiej. W powieści sięgał również do tematyki hist. W realistycznej prozie ukraińskiej II poł. XIX w. występowały 2 nurty: etnograficzno-opisowy (M. Wowczok, I. Neczuj-Łewycki, O. Storożenko) i społeczno-psychologiczny, który reprezentował Panas Myrny ("Chiba rewut’ woły, jak jasła powni?"). Napisał także kilka utworów dramatycznych i wierszy. Najwyższym autorytetem moralnym dla twórczej i postępowej inteligencji był Mychajło Drahomanow, myśliciel i historyk, etnograf, publicysta i działacz społeczny. Cechy literatury tego okresu to realizm, patriotyzm i pozytywistyczny utylitaryzm. Na II połowę XIX w. przypada też aktywny rozwój dramatu. Koryfeuszami ukraińskiego teatru, którzy pisali dramaty, organizując jednocześnie trupy aktorskie, reżyserując i grając, byli Marko Kropywnycki, Mychajło Starycki – także powieściopisarz i nowelista, oraz Iwan Karpenko-Kary, który zajmował się również krytyką literacką, publicystyką i prozą artystyczną.
Ówczesna poezja miała różnorakie postaci: refleksyjno-opisowe (Jakiw Szczoholiw), narodowe (Iwan Manżura), społeczne (Pawło Hrabows’kyj).
Związki oświatowe założone w latach 1860–1870, jak Proswita i Naukowe Towarzystwo im. Szewczenki we Lwowie, liczne czasopisma itp. wpłynęły na ożywienie ruchu. Na stanowisko przodujące wybiło się pokolenie lat siedemdziesiątych XIX w. z I. Franko (Galicja) na czele. Iwan Franko (1856–1916), pisarz, działacz polityczny, myśliciel, wielki uczony, poeta, który przełamał tradycję szewczenkowskiego wiersza kołomyjkowego i dostosował ukraińską poezję do współczesnych wzorców europejskich. Na dorobek pisarski Franki składa się 5 tys. pozycji bibliograficznych. Syntezą poglądów politycznych, filozoficznych, etycznych i estetycznych jest poemat Franka "Mojżesz" z 1905 r.
Wiek XX.
Modernizm przełomu XIX i XX wieku.
Przemiany polityczne przełomu wieków, rewolucja 1905–1907, pogorszenie się doli chłopów, emigracja dobitnie odcisnęły się na literaturze. Centrum życia naukowego i kulturalnego we Lwowie było Naukowe Towarzystwo im. Szewczenki (1893), którego aktywnymi działaczami byli m.in. I. Franko i Mychajło Hruszewski. Pojawiła się plejada młodych pisarzy, szukających nowego wyrazu w literaturze i nowych sposobów artystycznego przekazu: Mykoła Worony ogłosił manifest modernizmu ukraińskiego, Ołeksandr Ołeś.
Prozę początku XX w. reprezentował m.in. Wołodymyr Wynnyczenko, także dramaturg, autor jednej z pierwszych ukraińskich powieści fantastycznych "Soniaszna maszyna" (pol. "Słoneczna maszyna") z 1928 roku. Próbę odnowy literatury w Galicji podjęli pisarze z ugrupowania Mołoda Muza, działający przy redakcji gazety "Swit" we Lwowie. Zorientowani na Zachód głosili hasła "sztuki czystej", wyraźnie nawiązywali do pesymistycznej filozofii Schopenhauera. Najwybitniejszy był wśród nich Bohdan Łepkyj, profesor l. u. UJ. Modernistyczną prozę w Galicji reprezentował Mychajło Jackiw. Szczególne miejsce w życiu literackim Ukrainy zajął Mychajło Kociubynski, mistrz i nowator ukraińskiej prozy artystycznej, powieściopisarz i nowelista, który zbliżył l.u. do światowej.
Na przełomie wieków pisała również Łesia Ukrainka. Od wczesnego dzieciństwa chora na gruźlicę, zdobyła gruntowne wykształcenie, angażowała się w życie polityczne, została aresztowana. Wyszedłszy z więzienia, pozostawała pod stałym nadzorem policji. Oprócz poezji zajmowała się krytyką literacką i publicystyką. Czołowe miejsce w jej twórczości zajmują dramatyczne poematy, szkice i dialogi, zaś do największych osiągnięć zaliczany jest dramat-feeria "Pieśń lasu", ukr. "Lisowa pisnia" (1912).
Indywidualnością był Wasyl Stefanyk – reformator noweli ukraińskiej, której nadał zwięzłość, dogłębny rys psychologiczny i prostotę stylu. Nowelistyką zajmowali się również Marko Czeremszyna i Łeś Martowycz. Literaturą rozsławiała Bukowinę Olha Kobylanśka, zafascynowana hasłami ruchu feministycznego i filozofią Nietzschego głównie pisała utwory skierowane do inteligencji.
Literatura lat 20. i „ukrainizacja”.
Porażka „rewolucji ukraińskiej” 1917– 1920 nie zahamowała rozwoju ukraińskiej literatury. Bolszewicy, aby zapewnić sobie zwycięstwo zmuszeni byli do poważnych ustępstw na rzecz Ukraińców, co nazwane zostało „ukrainizacją” a znacząca część inteligencji, również tej jaka wcześniej walczyła z bolszewikami, włączyła się w życie sowieckiej Ukrainy. Lata dwudzieste są okresem ożywionej i wielokierunkowej działalności literackiej i artystycznej. W dużym stopniu prądy literacko-estetyczne są kontynuacją poprzedniego okresu (modernizmu, symbolizmu, awangardy). Aktywni są twórcy starszej generacji m.in. Ahatanheł Krymski ("Kryms’kyj", 1871–1942) i Iwan Koczerha (1881–1952).
Debiutowało w tym okresie wielu poetów i pisarzy, którzy zajmą czołowe miejsce w literaturze ukraińskiej XX wieku m.in. Pawło Tyczyna (1891–1967), Wołodymyr Sosiura (1898–1965). czy Maksym Rylski.
W 1918 r. Pawło Tyczyna wydał tomik poetycki "Soniaszni klarnety" – jedyny wówczas w l.u. hymn na cześć człowieka, radykalnie różny od owianej smutkiem poezji poprzedzającej I wojnę światową. Zbiór "Zołotyj homin" (1922) zawierał liryki z pogranicza szkoły poetyckiej symbolistów i impresjonistów. W duchu neoklasycyzmu interpretowano poezje Maksyma Rylskiego. ("Ryls’kyj", 1895–1964), poety, tłumacza, publicysty, znawcy literatury słowiańskich, wnikliwego badacza i teoretyka literatury, autora najlepszego przekładu na język ukraiński "Pana Tadeusza" (1928). Oprócz Rylskiego do grupy neoklasyków należał Mykoła Zerow (1890–1937), autor zbiorku poetyckiego "Kamena" (1924) oraz licznych prac krytyczno- i historyczno-literackich. Zerow był erudytą, polemistą, bronił niezależności sztuki, tłumaczył poezję łacińską i francuską. Nurt ten reprezentowali również: Mychajło Draj-Chmara (1889–1939), Mychajło Mohylanski ("Mohylans’kyj", 1873–1944), Oswald Burghardt (1891–1946).
Wysoką aktywnością wykazuje się awangarda w istotny sposób związana z futuryzmem. Mychajło Semenko (1892–1937), Geo Szkurupij (1903–1937) i Ołeksa Slisarenko (1891–1937).
Pojawiło się również wielu utalentowanych prozaików: Andrij Hołowko (1897–1972), Wiktor Petrow (1894–1969), Ołeksandr Kopyłenko (1900–1958), Jurij Janowski ("Janows’kyj", 1902–1954), Petro Pancz (właśc. Panczenko, 1891–1978), satyryk Ostap Wysznia (właśc. Pawło Hubenko, 1889–1956), a w dramaturgii – Myrosław Irczan (właśc. Andrij Babiuk, 1897–1937). Utwory ich ukazywały się na łamach nowo powstałych czasopism: „Szlach'” (1918–1919), „Mystectwo'” (1919–1920), "Muzahet" (1919), „Hrono” (1920), „Wyr rewoluciji” (1921).
Inni debiutanci tamtego okresu to Iwan Kułyk (1897–1941), Mykoła Tereszczenko (1898–1966), Wasyl Błakytnyj (właśc. "Ełłans’kyj", 1893–1925), Wasyl Czumak (1901–1919), Teodozij (Todoś) Ośmaczka (1895–1962).
W warunkach sporów ideologicznych i estetycznych powstawały ugrupowania pisarzy: "Płuh", "Mołodniak" (1926–1932), "Hart". W 1925 r. z "Hartu" wydzieliła się grupa pisarzy pod przywództwem Mykoły Chwylowego, powstało nowe stowarzyszenie WAPLITE. Należeli doń Jurij Janowskyj, Pawło Tyczyna, Mykoła Bażan (1904–1989), Ołeksa Slisarenko, Arkadij Lubczenko (1899–1945) i in. W latach 20. licznie pojawiły się almanachy i poetyckie czasopisma ("Szlachy Mystectwa", "Żyttia i Rewolucja", "Literaturna Hazeta"). Nowych rozwiązań artystycznych szukał twórca Mykoła Chwylowy (właśc. Fitilow, 1893–1933), autor eksperymentalnych nowel i opowiadań, którego powieść "Waldsznepy”" (1927) ostro skrytykowano za wrogi stosunek do ustroju państwa radzieckiego. Znacznym talentem humorysty i satyryka zabłysnął Ostap Wysznia, który stworzył pewien gatunek satyrycznej noweli, ciekawe portrety natur ludzkich i charakterów. O ile w dramatach I. Koczerhy znać jeszcze było konwencję sceniczną poprzednich epok i elementy symboliczne, o tyle całkowitą oryginalnością odznaczały się utwory Mykoły Kulisza (właśc. Hurewycz, 1897–1937). Dramaty tworzyli wówczas także: Iwan Mykytenko (1897–1937) i Ołeksandr Kornijczuk (1905–1972).
„Rozstrzelane odrodzenie”.
Realizm socjalistyczny powodował obniżenie poziomu kultury i literatury począwszy od lat 30. XX w., co związane było z nasileniem się represji i stalinowskiego terroru. Rozstrzelano albo uwięziono i zesłano wielu utalentowanych pisarzy, m.in.: Hryhorij Kosynka (1899–1934), Anton (1878–1941) i Iwan Kryszelnycky (1905–1934, rodzina Kruszelnyćkych), Dmytro Falkiwski [Falkiws’kyj] (1898–1934). Wałerjan Pidmohylny (1901–1937), M. Kulisz, Mychajło Johansen (1895–1937), Jewhen Płużnyk (1898–1936), O. Slisarenko, M. Irczan i wielu innych zostało uwięzionych i zesłanych (tzw. „rozstrzelane odrodzenie”). W bardzo ciężkich warunkach tworzyli poeci: Andrij Małyszko (1912–1970), Łeonid Perwomajski (właśc. Ilja Hurewycz, 1908–1974); prozaicy: J. Janowski; dramaturdzy: O. Kornijczuk (1905–1972). Na literaturze wyraziście odbiły się wydarzenia lat wojny i pierwszego dziesięciolecia po jej zakończeniu. Czołowe miejsce w prozie zajął Ołeś Honczar (1918–1995), Mychajło Stelmach (także poeta, 1912–1983) i Ołeksandr Dowżenko (1894–1956), znakomity reżyser filmowy, scenarzysta, twórca ukraińskiej noweli i powieści filmowej (m.in. "Ziemia").
Literatura ukraińska w II Rzeczypospolitej.
W okresie rewolucji i wojny domowej na Naddnieprzu inteligencja ukraińska podzieliła się na zwolenników i przeciwników nowego ustroju. Na emigrację udał się m.in. W. Wynnyczenko, O. Ołeś, modernistyczny poeta Hryhorij Czuprynka (1879–1921) i in.
W latach 20. i 30. literatura ukraińska poza granicami ZSRR rozwijała się przede wszystkim we Lwowie, Warszawie i Pradze. W dawnej Galicji twórczość kontynuowali W. Stefanyk, M. Czeremszyna, Petro Karmanski ("Karmans’kyj", 1878–1956), Wasyl Paczowski ("Paczows’kyj", 1878–1942), Ostap Łucki [Łuc’kyj] (1883–?), Mychajło Jackiw (1873–1961) oraz poeta i działacz teatralny Stepan Czarnecki [Czarnec’kyj] (1881–1944). Wybitnie zaznaczył się poeta, powieściopisarz, satyryk i redaktor licznych czasopism Osyp Makowej (1867–1925). Na łamach pism literackich debiutowało wielu autorów, m.in. Jurij Kosacz (1909–1990), Stepan Jurij Maslak (1895–1960). We lwowskim czasopiśmie „Literaturno Naukowyj Wisnyk” (1922–1939) zamieszczali swoje utwory Jewhen Małaniuk (1897–1968), Ołeh Olżycz (właśc. Kandyba, 1909–1944), Ułas Samczuk (1905–1987) i pracująca w Warszawie Ołena Teliha (1907–1942). Śladami ówczesnej poezji europejskiej szedł Mychajło Rudnycki [Rudnyc’kyj] (1889–1975), poeta, tłumacz, prywatnie przyjaciel Leopolda Staffa. Ze lwowskim czasopismem „Dzwony” (1930–1939) związany był Bohdan Ihor Antonycz (1909–1937), postimażynista, piewca łemkowszczyzny, w którego twórczości można odnaleźć ślady polskich skamandrytów i francuskich symbolistów.
Emigracyjna literatura ukraińska po I wojnie światowej.
Jednym z najistotniejszych centrów życia kulturalnego na emigracji była Praga.
"Szistdesiatnyky" i literatura lat 60..
Przełomowymi okazały się lata 60, co związane było z tzw. „odwilżą”. Miała miejsce częściowa rehabilitacja ofiar totalitaryzmu. Literaturze przywróceni zostali m.in. W. Pidmohylnyj i Hryhorij Kosynka (1899–1934), częściowo – M. Zerow. Wciąż zabroniona była twórczość M. Chwylowego, A. Lubczenki, poetów praskiej szkoły i. in.
Eksponowano patriotyzm i poczucie przynależności do ukraińskiej kultury, w duchu humanitaryzmu apelowano o rehabilitację ludzkiej godności, a także o zwrot do kultury i dziedzictwa światowego. Najwybitniejszym wśród "szistdesiatnykiw" (tzw. "uduszone odrodzenie") byli poeci: Lina Kostenko (ur. 1930), Wasyl Stus (1938–1985), Wasyl Symonenko (1935–1963), Iwan Dracz (ur. 1936), Ihor Kałyneć (ur. 1936); prozaicy: Wałerij Szewczuk (ur. 1939), Hryhir Tjutjunnyk (1931–1980), Wasyl Zemlak (1923–1977); publicyści i krytycy literaccy: Iwan Dziuba, Iwan Switłycznyj (1929–1992), Jewhen Swerstiuk, Wiaczesław Czornowił. Powstała wówczas ukraińska szkoła przekładu – Mykoła Łukasz, Hryhorij Koczura, Borys Ten.
Intensywnie rozwijała się proza historyczna (Pawło Zahrebelnyj, ur. 1924; Roman Iwanyczuk, ur. 1929; Wałerij Szewczuk). W latach 70/80 XX w. powstała kijowska szkoła poezji, którą tworzyli: Wasyl Hołoborod´ko (ur. 1945), Wasilij Ruban, Mykoła Worobjow (ur. 1941), Walerij Ilja, Mychajło Hryhoriw i in. Dążyli do stworzenia własnego poetycznego świata, korzystając z archaicznej leksyki, starych form poetyckich, a także odwołując się do filozofii.
Lata 70. i 80. represji i czas zastoju.
Rok 1972 stanowi istotną cezurę dla kultury ukraińskiej i ostatecznie kończy okres względnej liberalizacji („odwilży”). W styczniu tego roku radzieckie służby specjalne przeprowadziły masowe aresztowania na tle politycznym, co w dużym stopniu dotknęło też twórców literatury. Lata 70. i 80. to okres wzmożonej cenzury, zastoju dla twórców, poeci piszą „do szuflady”, wydają bardzo mało, bądź też piszą zgodnie z normami narzucanymi przez władzę.
Po okresie odwilży literatura ponownie podzieliła się na nurt oficjalny, czyli ten, którego twórcy zgodzili się na współpracę z władzą, i nieoficjalny. W pierwszym obozie znaleźli się Dmytro Pawłyczko, Borys Olijnyk, Iwan Dracz. W drugim – Wasyl Stus, Lina Kostenko, I. Kałynec, Iwan Switłycznyj. Utwory tych pisarzy nie były drukowane. Nawet jeżeli nie byli w danej chwili pozbawieni wolności (Stus, Symonenko), nie mieli warunków do pracy twórczej.
Do tego okresu należy jednak zaliczyć dużą część twórczości Wasyla Stusa. Wasyl Stus był nominowany do literackiej nagrody Nobla, przeszkodziła temu śmierć w łagrze. Także inni przedstawiciele pokolenia "szistdesiatnikiw" kontynuują swoją twórczość napotykając jednak na silne ograniczenia.
Pod koniec lat 80. w atmosferze gorbaczowskiej pierestrojki następuje ożywienie literackie, czego jednym z przejawów jest działalność grupy literackiej "Łu-Ho-Sad" (Iwan Łuczuk, Nazar Honczar, Roman Sadłowski).
Emigracyjna literatura ukraińska po II wojnie światowej.
Na przełomie lat 50/60. na emigracji w USA powstała grupa literacka, tzw. Grupa Nowojorska, choć związana nie tylko z tym miastem. Był to związek ludzi ukraińskiego pochodzenia, urodzonych na obczyźnie już po wojnie. Zupełnie inaczej postrzegali oni rzeczywistość, czemu dali wyraz w twórczości literackiej. Byli to Bohdan Bojczuk (ur. 1927), Bohdan Rubczak (ur. 1935), Jurij Tarnawski [Tarnaws’kyj] (ur. 1934), Emma Andijewska [Andijews’ka] (ur. 1931), Wira Wowk i Marija Rewakowycz. Poza granicami Ukrainy rozwijała się również twórczość Iwana Bahrianego (1906–1963), J. Kosacza, Ihora Kosteckiego (właśc. Merzliakow, 1913–1983), dramaturga i tłumacza, oraz Wasyla Barki (1909–2003), którego powieść o głodzie na Ukrainie 1933 r., "Żowtyj kniaź", dopiero w latach 90. doczekała się druku.
Literatura współczesna.
Lata 90. i odzyskanie niepodległości.
Sytuacja "pożegnania z imperium", która zapanowała po 1991 r., silnym piętnem odcisnęła się na literaturze ukraińskiej. Powstały grupy literackie "Bu-Ba-Bu" (Jurij Andruchowycz, Ołeksandr Irwaneć, Wiktor Neborak), "Łu-Ho-Sad" (Iwan Łuczuk, Nazar Honczar, Roman Sadłowski), "Propała Hramota" (Semen Łyboń, Wiktor Nedostup, Jurij Pozajak). W twórczości występują elementy karnawału i żywioł śmiechu. Dominującą jest zasada gry z czytelnikiem, ironii, rozmywania granic między "wysokim" i "niskim", eksperymentów językowych.
Wybitną postacią jest również Oksana Zabużko, dr filozofii, powieściopisarka, autorka prac krytycznoliterackich oraz głośnych opowiadań i powieści. Tematykę historyczną i psychologiczną porusza w swych książkach Marija Matios, laureatka Państwowej Nagrody im. Tarasa Szewczenki z 2005 roku.
Rozwija się publicystyka (Mykoła Riabczuk), krytyka literacka (Sołomija Pawłyczko, Ola Hnatiuk). Powstaje poezja nowego pokolenia: (Andrij Bondar, Iwan Małkowycz, Petro Midianka, Ihor Pawluk, Iwan Cyperdiuk, Serhij Żadan, Ołeh Huculak), proza (Jurij Wynnyczuk, Taras Prochaśko, Jewhen Paszkows’kyj, Ołes’ Uljanenko, Jurij Izdryk, Wołodymyr Jeszkilew, Natalia Śniadanko).
Aktywnie działają również ośrodki ukraińskie poza granicami kraju, np. na Uniwersytecie Harvarda (m.in. George Grabowycz).
Przełom roku 2014.
Wielu krytyków wskazuje, że „rewolucja godności” roku 2014 i agresja rosyjska wywołały głębokie zmiany w życiu intelektualnym i literaturze ukraińskiej. Część literackich debiutów związana była z opisem bieżących wydarzeń, a niektórzy pisarze jacy debiutowali wcześniej pisząc w języku rosyjskim, przeszli na język ukraiński (Сzupa). Zjawisko to nazwano „reaktywnością literatury” W przeciwieństwie do poprzedniego okresu, w którym silniejsze były poszukiwania estetyczne czy językowe, literatura zajęła się bardziej opisem bieżących wydarzeń.
Szczególnie widoczne stało się to w dramacie ukraińskim.
Wśród najbardziej znanych dramaturgów należy wymienić Natalię Worożbyt (m.in. "Dzienniki Majdanu", "Złe drogi"), Pawła Arje (m.in. "Na początku i na końcu czasów", "Chwała bohaterom"), Ołeksandrę Hromową (m.in. "Dziewiąty dzień księżycowy", "Dzwięki i głosy"), Nedę Neżdanę (m.in. "Kiedy powraca deszcz") czy Tetianę Kycenko (m.in. "Białofartuszność").

</doc>
<doc id="285431" url="https://pl.wikipedia.org/wiki?curid=285431" title="Jeruzal">
Jeruzal



</doc>
<doc id="285433" url="https://pl.wikipedia.org/wiki?curid=285433" title="Zysk">
Zysk

Zysk całkowity (π) – różnica między całkowitymi przychodami ("total revenue", TR) przedsiębiorstwa uzyskanymi ze sprzedaży produktów, a całkowitymi kosztami poniesionymi na wytworzenie tych produktów ("total cost", TC), czyli:
formula_1
Maksymalizacja zysku może stanowić cel dla prowadzonej działalności przez przedsiębiorstwo zarówno na rynku doskonale konkurencyjnym, jak i niedoskonale konkurencyjnym. Wielkość produkcji maksymalizującą zysk można wyznaczyć, porównując koszty całkowite z przychodami całkowitymi, ale najczęściej korzysta się ze zrównania kosztu krańcowego ("marginal cost", MC) z przychodem krańcowym ("marginal revenue", MR).
Na górnym rysunku są przedstawione wielkości całkowite: koszty, przychody i zyski. Przedsiębiorstwo maksymalizuje zysk, sprzedając 300 tys. róż miesięcznie. Na dolnym rysunku tę samą wielkość sprzedaży/produkcji wyznacza punkt przecięcia krzywej kosztu krańcowego z krzywą przychodu krańcowego.
Zysk przeciętny to zysk zarobiony ze sprzedaży każdej sprzedanej jednostki produktu. Zysk krańcowy to zysk zarobiony ze sprzedaży każdej kolejnej jednostki produktu.

</doc>
<doc id="285436" url="https://pl.wikipedia.org/wiki?curid=285436" title="Voice over WLAN">
Voice over WLAN

VoWLAN (Voice over WLAN, także VoWiFi, VoFi) – rozwiązanie pozwalające na przeprowadzanie rozmów audio poprzez sieci bezprzewodowe WLAN (standard 802.11). VoWLAN oznacza również VoIP over WLAN. 
Poważnym problemem VoWLAN jest zapewnienie maksymalnie krótkiego czasu przełączania (mniej niż 50 milisekund) pomiędzy stacjami bazowymi, tak aby rozmówca nie zauważył (nie usłyszał) opóźnienia (roaming).

</doc>
<doc id="285437" url="https://pl.wikipedia.org/wiki?curid=285437" title="Vowlan">
Vowlan



</doc>
<doc id="285439" url="https://pl.wikipedia.org/wiki?curid=285439" title="James Iha">
James Iha

James Yoshinobu Iha (jap. 井葉吉伸, "Iha Yoshinobu" lub ジェームス・イハ, "Jēmusu Iha") − urodzony 26 marca 1968 w Chicago w stanie Illinois, amerykański muzyk pochodzenia japońskiego. Najlepiej znany jako gitarzysta w alt rockowym zespole The Smashing Pumpkins, a także jako członek grupy A Perfect Circle. Obecnie mieszka na Manhattanie w Nowym Jorku, gdzie zarządza niezależną wytwórnią muzyczną Scratchie Records, razem z Adamem Schlesingerem. Obaj, a także Andy Chase z zespołu Ivy posiadają również własne studio muzyczne o nazwie Stratosphere Sound.
Młodość i pochodzenie.
Iha uczęszczał do szkoły średniej w Elk Grove Village w stanie Illinois, którą to miejscowość nazwał „nudnym chicagowskim przedmieściem dla klasy średniej” Był średnim uczniem, ale udało mu się dostać na studia graficzne na Loyola University Chicago, z których ostatecznie zrezygnował, aby poświęcić się pracą z The Smashing Pumpkins.
Iha należy do drugiego pokolenia Japończyków w USA i słabo zna język japoński. Podobnie do swojego byłego kolegi z zespołu, Billy’ego Corgana, posiada niepełnosprawnego brata.
The Smashing Pumpkins.
W roku 1987 Iha, wówczas gitarzysta w chicagowskim zespole Snake Train, spotkał Billy’ego Corgana za pośrednictwem swojego znajomego. Obaj postanowili założyć nową grupę, którą nazwali The Smashing Pumpkins. Iha pozostał jej członkiem aż do rozpadu w roku 2000.
Wkrótce Iha przeżył romans z basistką grupy, D’arcy Wretzky, jednak para zerwała ze sobą tuż przed występem zespołu na Reading Festival w 1992 roku. Mimo tego ostatecznie utrzymali ze sobą bliską znajomość, zaś sam Iha nazywa Wretzky swoją najlepszą przyjaciółką.
Iha napisał i zaśpiewał wiele piosenek The Smashing Pumpkins, w tym „Blew Away” ("Pisces Iscariot"), „Bugg Superstar” ("Vieuphoria"), „Take Me Down” ("Mellon Collie and the Infinite Sadness"), „...Said Sadly”, „Believe”, „The Boy”, „The Bells” ("The Aeroplane Flies High"), „Summer” (singel „Perfect”) i „Go” ("Machina II/The Friends &amp; Enemies of Modern Music"). Razem z Corganem jest również współautorem takich utworów, jak „I Am One” ("Gish"), „Soma”, „Mayonaise” ("Siamese Dream"), „Plume” ("Pisces Iscariot") oraz „Farewell and Goodnight” ("Mellon Collie and the Infinite Sadness"). Użyczył także wokalu w coverach utworów „A Night Like This” (The Cure) i „Terrapin” (Syd Barrett). Podczas pracy z grupą, Iha pojawił się gościnnie na nagraniach grup Ivy i The Sounds.
Mimo że Iha został wymieniany w wydawnictwach grupy jako pierwszy gitarzysta, Corgan po jakimś czasie zaczął niwelować jego wkład w nagrania, mówiąc w 2007 roku, że on sam i Jimmy Chamberlin byli odpowiedzialni za „dziewięćdziesiąt siedem procent” materiału, który znalazł się na płytach.
Iha często był uważany za „cichego” członka grupy, choć znany był z improwizowanych dowcipów i sesji rap.
W 1998 roku muzyk wydał swój jedyny do tej pory album solowy, "Let It Come Down", ale nie odniósł on większego sukcesu. Wydano z niego jeden singel, „Be Strong Now”, do którego nakręcono teledysk.
Podczas gdy Corgan i Chamberlin reaktywowali The Smashing Pumpkins, Iha nie przyłączył się do nich, zaznaczając, że nie rozmawiał od lat z tym pierwszym.
Po rozpadzie grupy.
2001-2004: A Perfect Circle, występy gościnne, Japonia.
Od rozpadu The Smashing Pumpkins w roku 2000 Iha brał udział w wielu projektach. Nadal udzielał się w nagraniach innych artystów, między innymi w utworze „Don't Be Sad” z albumu "Pneumonia" grupy Whiskeytown wydanej w roku 2001, a także na płycie "Beyond the Calm of the Corridor" zespołu The Blank Theory, z którym występował też na żywo. Poza tym, muzyk miał swój wkład w niemal wszystkich wydawnictwach grup Ivy i Fountain of Wayne. Andy Chase z Ivy oraz Adam Schlesinger z obu grup mieli również swój udział w większości piosenek wyprodukowanych przez Ihę dla innych artystów. Schlesinger po raz pierwszy wystąpił w utworze „The Bells”, znajdującym się na singlu „Thirty-Three” The Smashing Pumpkins.
W lipcu 2003 roku Iha dołączył do grupy A Perfect Circle na czas trasy koncertowej promującej album "Thirteenth Step". Od wtedy wziął udział w nagraniu albumu eMOTIVe w 2004, a także remiksach utworów "Blue" i "Outsider". Również w roku 2003 muzyk zaczął współpracę z Vanessa and the O's. Zespół wydał EPkę "Plus Rien" w Szwecji, aby następnie nagrać album „La Ballade d'O”, rozpowszechniany przez ich własną wytwórnię RushmoreRecodings.
Nieco później Iha zajął się projektami związanymi z Japonią. Wyprodukował dwa utwory piosenkarki Chary, zawarte na jej albumie "Madrigal". Piosenki noszą nazwy „Boku ni Utsushite” oraz „Skirt”. Do drugiego z nich powstał teledysk, w którym sam Iha gra rolę myśliwego. Poza tym, z pomocą swojego menadżera, a zarazem długoletniego przyjaciela Isao Izutsu, zajął się projektowaniem odzieży pod marką Vapor, na rzecz której stworzył także swój pierwszy solowy utwór od czasu odejścia z The Smashing Pumpkins, noszący nazwę „Never Ever”.
2005-teraz: Ścieżki dźwiękowe, współpraca, remiksy, drugi album solowy.
W 2004 grupa A Perfect Circle zawiesiła działalność. Większość roku Iha spędził jako DJ na ekskluzywnych przyjęciach w Nowym Jorku.
Latem 2005 roku muzyk zajął się ścieżką dźwiękową do japońskiego filmu "Linda, Linda, Linda". Później, razem z Adamem Schlesingerem nagrał cover piosenki „Splish Splash” Bobby’ego Darina, który wszedł w skład soundtracku obrazu "Dzięki tobie, Winn-Dixie". W tym samym roku nagrał partie gitarowe na płycie Team Sleep oraz zaśpiewał w duecie z Kazu Makino z grupy Blonde Redhead utwór „The Ballad of Bonnie and Clyde”, który znalazł się na albumie o nazwie "Monsieur Gainsbourg Revisited", poświęconym Serge'owi Gainsbourgowi.
W lutym 2006 roku wydana została EPka "In The Sun" autorstwa Michaela Stipe'a i Chrisa Martina, którą wyprodukował Iha. Zyski z niej przeznaczono na rzecz ofiar Huraganu Katrina z Gulf Coast. Tytułowy utwór znalazł się w jednym z odcinków serialu "Chirurdzy". Również z Michaelem Stipe'em zagrał na koncercie w Nowym Jorku 20 marca 2006.
31 marca serwis Pitchfork Media doniósł, że Iha weźmie udział w nagraniu albumu norweskiej piosenkarki Annie. Muzyk zremiksował także jeden z utworów z jej poprzedniej płyty, "Anniemal". Wydana w październiku 2006 EPka "Goodbye" grupy The Postmarks również zawierała piosenkę zremiksowaną przez Ihę. Artsta po raz kolejny podjął współpracę z Schlesingerem przy produkcji nowego albumu zespołu America. Obaj pojawili się także na płycie Isobel Campbell. W końcu nagrał cover utworu „Judy Is a Punk” Ramones, powstałym z okazji trzydziestej rocznicy powstania japońskiej marki odzieżowej Beams.
W kwietniu 2007 Iha zremiksował utwór „Patiet Eye” grupy Midnight Movies. Również w kwietniu wystąpił na żywo z zespołem The Sounds.
Iha wspominał o chęci nagrania drugiego albumu solowego i prawdopodobnie wkrótce rozpocznie prace nad nim.
James obecnie zajęty jest promowaniem krążka grupy Tinted Windows, który ma się ukazać 21 kwietnia 2009 roku. Skład Tinted Windows to Taylor Hanson, Adam Schlesinger i Bun E. Carlos. Można już usłyszeć pierwsze piosenki, pt. „Kind of a Girl” oraz „Messing with my Head”.

</doc>
<doc id="285443" url="https://pl.wikipedia.org/wiki?curid=285443" title="Armand de Perigord">
Armand de Perigord



</doc>
<doc id="285445" url="https://pl.wikipedia.org/wiki?curid=285445" title="Nippon Kaiji Kyokai">
Nippon Kaiji Kyokai

 – japońskie towarzystwo klasyfikacyjne, powstałe w 1899 roku, z siedzibą centrali w Tokio. 
NKK szybko się rozwijało i w roku 1929 osiągnęło w sumie 1 000 000 RT wszystkich jednostek znajdujących się pod swoim nadzorem. Obecnie ta wielkość wynosi 126 000 000 RT, a liczba statków przekracza 6 200.
Nippon Kaiji Kyōkai posiada przedstawicielstwa w ponad 70 miejscach na świecie.
Przeglądy dokonywane przez NKK i wydawane na tej podstawie dokumenty uznawane są za rządowe. 
Nippon Kaiji Kyōkai jest członkiem IACS.

</doc>
<doc id="285446" url="https://pl.wikipedia.org/wiki?curid=285446" title="NKK">
NKK



</doc>
<doc id="285452" url="https://pl.wikipedia.org/wiki?curid=285452" title="Algebra relacji">
Algebra relacji



</doc>
<doc id="285453" url="https://pl.wikipedia.org/wiki?curid=285453" title="Bernd Weidung">
Bernd Weidung



</doc>
<doc id="285454" url="https://pl.wikipedia.org/wiki?curid=285454" title="Registro Italiano Navale">
Registro Italiano Navale

Registro Italiano Navale (RINA) – włoskie towarzystwo klasyfikacyjne powstałe w 1861 roku jako "Registro Italiano", z siedzibą centrali w Genui. 
Po połączeniu z konkurencyjnym "Registro Nazionale" w 1910 roku funkcjonowało jako "Registro Nazionale Italiano", a od roku 1922 jako "Registro Italiano Navale" (RINA).
W 1863 roku RINA wydało swoją pierwszą księgę rejestrową, w której wymienionych było 340 statków.
W latach 1947-1968 RINA było instytucją egzekwującą przymusowy rejestr wszystkich włoskich statków o pojemności przekraczającej 100 RT.
Registro Italiano Navale posiada przedstawicielstwa we wszystkich większych portowych miastach na świecie.
Registro Italiano Navale jest członkiem IACS.

</doc>
<doc id="285455" url="https://pl.wikipedia.org/wiki?curid=285455" title="RINA">
RINA



</doc>
<doc id="285459" url="https://pl.wikipedia.org/wiki?curid=285459" title="Izomeria konstytucyjna">
Izomeria konstytucyjna

Izomeria konstytucyjna – rodzaj izomerii cząsteczek chemicznych mających tę samą liczbę tych samych atomów, między którymi występuje jednak inny układ wiązań chemicznych. Izomery konstytucyjne mają ten sam ogólny wzór sumaryczny.
Dawniej izomery konstytucyjne były nazywane izomerami strukturalnymi, gdyż mają one różne wzory strukturalne. Było to jednak o tyle niejasne, że wiele izomerów konfiguracyjnych również ma różne wzory strukturalne. Izomery konstytucyjne mają różne wiązania chemiczne (tzw. konstytucję), podczas gdy konfiguracyjne różnią się tylko różnym rozmieszczeniem atomów w przestrzeni, przy zachowaniu tego samego zbioru wiązań chemicznych.
Izomery konstytucyjne węglowodorów mają zwykle zbliżone właściwości chemiczne, ale mają inne fizyczne, np. inną temperaturę wrzenia.
Rodzaje izomerii konstytucyjnej:

</doc>
<doc id="285464" url="https://pl.wikipedia.org/wiki?curid=285464" title="Izomeria konfiguracyjna">
Izomeria konfiguracyjna

Izomeria konfiguracyjna – występowanie dwóch lub więcej cząsteczek o tej samej liczbie i rodzaju atomów, między którymi występują dokładnie te same wiązania chemiczne, różniących się natomiast układem atomów w przestrzeni. Do zmiany konfiguracji konieczne jest zerwanie przynajmniej jednego wiązania chemicznego.
Rozróżnia się następujące rodzaje izomerów konfiguracyjnych:

</doc>
<doc id="285466" url="https://pl.wikipedia.org/wiki?curid=285466" title="Park Narodowy Great Smoky Mountains">
Park Narodowy Great Smoky Mountains

Park Narodowy Great Smoky Mountains (ang. "The Great Smoky Mountains National Park") – park narodowy położony na pograniczu stanów Karolina Północna i Tennessee w Stanach Zjednoczonych. Założony 15 czerwca 1934 roku w paśmie górskim Appalachów – Great Smoky Mountains – jest jednym z największych chronionych obszarów na wschodnim wybrzeżu Stanów Zjednoczonych, a także najczęściej odwiedzanym parkiem narodowym w Stanach Zjednoczonych. W 1976 park został uznany za rezerwat biosfery, a w 1983 został wpisany na listę światowego dziedzictwa UNESCO.
Na terenie parku znajduje się około 3400 km rzek i strumieni. Park położony jest na wysokości od 277 do 2025 m n.p.m. i znajduje się w nim szesnaście szczytów o wysokości przekraczającej 1500 m n.p.m. Najwyższym punktem w parku jest położony na wysokości 2025 m n.p.m. wierzchołek góry Clingmans Dome, który jest trzecim pod względem wysokości punktem w Stanach Zjednoczonych na wschód od rzeki Missisipi.
Fauna.
W Parku Great Smoky Mountains występują między innymi łosie, jelenie wirginijskie oraz niedźwiedzie baribal (około 1500 sztuk), które mają czarną sierść, chociaż w innych częściach Stanów Zjednoczonych występują również baribale o sierści brązowej.
Turystyka.
Park Narodowy Great Smoky Mountains jest najbardziej popularnym wśród turystów parkiem narodowym w Stanach Zjednoczonych. Roczna liczba zwiedzających przekracza 9 milionów, co oznacza, że park jest odwiedzany przez dwukrotnie większą liczbę turystów niż jakikolwiek inny park narodowy w Stanach Zjednoczonych.
W parku wytyczono około 1300 kilometrów pieszych szlaków turystycznych. Przez park przebiega również Szlak Appalachów.
Dwa główne centra turystyczne znajdują się przy wejściach do parku. "Sugarlands Visitors Center" znajduje się nieopodal miejscowości Gatlinburg, a centrum "Oconaluftee Visitors Center" znajduje się przy wschodnim wejściu do parku nieopodal miejscowości Cherokee w stanie Karolina Północna.

</doc>
<doc id="285469" url="https://pl.wikipedia.org/wiki?curid=285469" title="Bureau Veritas">
Bureau Veritas

Bureau Veritas (BV) – francuskie towarzystwo klasyfikacyjne z siedzibą centrali w Paryżu, powstałe w 1828 roku w Antwerpii pod nazwą "Bureau de Renseignement pour les Assurances Maritimes".
W roku 1851 BV wydało pierwsze przepisy klasyfikacyjne dot. statków drewnianych, a w roku 1858 – statków żelaznych. Przepisy dla statków stalowych wprowadzono w roku 1883. Bureau Veritas było jednym z dwóch pierwszych towarzystw klasyfikacyjnych i dlatego początkowo obejmowało swoją działalnością floty: francuską, belgijską, holenderską, duńską, niemiecką, a także rosyjską, szwedzką i fińską.
BV wypracowało własny system klasyfikacji statków polegający na określeniu rodzaju żeglugi, do jakiej statek się nadaje, oraz stopnia zaufania do statku. Stopień ten był zależny od rodzaju konstrukcji, jakości materiałów, wieku jednostki, liczby i rodzajów doświadczonych wypadków oraz stanu technicznego.
Od roku 1923 BV prowadzi nadzór także nad samolotami, a obecnie również samochodami, reaktorami jądrowymi, urządzeniami przemysłowymi.
Bureau Veritas jest członkiem IACS, zatrudnia ponad 20 500 pracowników, posiada ok. 600 placówek (w tym laboratoriów) na całym świecie.

</doc>
<doc id="285470" url="https://pl.wikipedia.org/wiki?curid=285470" title="BV">
BV



</doc>
<doc id="285472" url="https://pl.wikipedia.org/wiki?curid=285472" title="Wojciech Zwarra">
Wojciech Zwarra

Wojciech Zwarra (ur. 4 kwietnia 1890 w Starej Sikorskiej Hucie koło Kościerzyny, zm. 26 maja 1940 w Sachsenhausen), działacz polityczny i związkowy w Wolnym Mieście Gdańsku.
Życiorys.
Pochodził z rodziny kaszubskiej. Podczas I wojny światowej w armii niemieckiej. W 1919 osiedlił się w Gdańsku. Od 1922 był członkiem Zjednoczenia Zawodowego Polskiego, od 1927 Gminy Polskiej. Od 1929 pracował jako dźwigowy w Radzie Portu, od 1934 był prezesem Oddziału Pracowników Rady Portu ZZP. W 1935 wszedł do zarządu Gminy Polskiej.
Poślubił Agnieszkę z domu Block (ur. 1884).
Po wybuchu II wojny światowej początkowo uniknął aresztowania i wyjechał do Królewca, gdzie podjął pracę w porcie. W marcu 1940 został wezwany do Gdańska, aresztowany i osadzony w Stutthofie, a 20 kwietnia 1940 wraz z grupą innych polskich więźniów (w tym swoim synem Brunonem) trafił do obozu w Sachsenhausen, gdzie wkrótce zmarł.

</doc>
<doc id="285475" url="https://pl.wikipedia.org/wiki?curid=285475" title="Desmond Harrington">
Desmond Harrington

Desmond Harrington (ur. 19 października 1976 w Savannah) – amerykański aktor filmowy i telewizyjny.
Życiorys.
Wczesne lata.
Urodził w Savannah w stanie Georgia. Kiedy miał trzy lata razem z rodzicami przeniósł się do nowojorskiego Bronxu, skąd pochodziła jego matka. Jako dziecko wielokrotnie oglądał filmy, aż mógł zapamiętać ich kwestie. Po ukończeniu liceum prowadzonego przez jezuitów w Nowym Jorku, dostał się do jednego z college’ów na Manhattanie, jednak po sześciu tygodniach został wyrzucony z uczelni. Z poczuciem braku ukierunkowania, chwytał się różnych zajęć – był między innymi specjalistą od architektury krajobrazu, pracował w firmie maklerskiej, a także jako barman i robotnik budowlany. W międzyczasie rozpoczął pobierać lekcje aktorstwa pod kierunkiem Johna Strasberga. Podczas szlifowania swojego rzemiosła i przesłuchań do drobnych ról w filmie i telewizji, Harrington podjął dorywcze prace, aby się utrzymać.
Kariera.
Debiut filmowy Desmonda to ekranizacja losów Joanny d’Arc, autorstwa Luca Bessona (1999). W tym historycznym filmie Desmond pojawił się u boku Dustina Hoffmana, Milli Jovovich i Faye Dunaway. W 2001 roku wystąpił w brytyjsko-amerykańskiej koprodukcji "Bunkier" ("The Hole"), gdzie towarzyszył znanej z "American Beauty" (1999) aktorce Thorze Birch, Keirze Knightley, Laurence'owi Foksowi i Embeth Davidtz. W 2002 roku zagrał jedną z pierwszoplanowych ról w dreszczowcu Steve’a Becka "Statek widmo" ("Ghost Ship"), produkowanym przez Roberta Zemeckisa. Znalazł się też na mało przychylnej liście najbardziej sepleniących aktorów, organizowanej przez telewizyjną stację E!. Rok później pojawił się w komediowym filmie grozy "Obiekt pożądania" ("Love Object") jako niezrównoważony samotnik Kenneth Winslow. Za rolę w tej produkcji został wyróżniony nagrodą dla najlepszego aktora na Malaga International Week of Fantastic Cinema. Niedługo potem wystąpił w wyświetlanym w Polsce jako "Zły skręt" horrorze "Drodze bez powrotu" ("Wrong Turn", 2003); przez wielu fanów film uznawany jest za najistotniejszy w karierze Harringtona. 
W 2006 aktor pojawił się w serialu stacji ABC "Klan Walkerów" ("Sons &amp; Daughters"; drugie serialowe doświadczenie Desmonda, po wyprodukowanym przez Stevena Spielberga "Taken") oraz w niezależnej komedii "Szampańskie życie" ("Bottoms Up"). W latach 2008 - 2013 jako detektyw Joey Quinn pojawiał się w serialu stacji Showtime "Dexter". 

</doc>
