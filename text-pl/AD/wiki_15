<doc id="285476" url="https://pl.wikipedia.org/wiki?curid=285476" title="Weronika Rosati">
Weronika Rosati

Weronika Anna Rosati (ur. 9 stycznia 1984 w Warszawie) – polska aktorka, działaczka społeczna i felietonistka. 
Absolwentka Lee Strasberg Theatre and Film Institute oraz członkini Europejskiej Akademii Filmowej. Swoją karierę aktorską zaczynała od epizodów w polskich serialach telewizyjnych. Popularność przyniosła jej rola Ani w serialu "M jak miłość" (2002–2005, 2018–2020). W filmie zadebiutowała w 2005 rolą Dżemmy w obrazie Patryka Vegi "Pitbull"; zagrała również w opartym na nim serialu o tym samym tytule (2005–2008). Od tamtej pory wystąpiła w wielu polskich i międzynarodowych produkcjach filmowych i telewizyjnych, wcielając się głównie w role drugoplanowe. Była nominowana do Orła za najlepszą główną rolę kobiecą w filmie "Obława" (2012).
Młodość.
Urodziła się 9 stycznia 1984 w Warszawie, jako córka ekonomisty i polityka Dariusza Rosatiego (pół-Włocha) oraz projektantki mody Teresy Rosati. Ma starszego o dwanaście lat brata, Marcina. Podczas bierzmowania przyjęła imię Dolores. Mając dwa lata wraz z rodziną wyjechała do Princeton, gdzie jej ojciec otrzymał posadę wykładowcy. Kiedy miała sześć lat, zamieszkali na pięć lat w Szwajcarii.
Jako nastolatka uczęszczała do ogniska teatralnego działającego przy Teatrze Ochoty w Warszawie oraz uczyła się tańca i akrobatyki w teatrze Studio Buffo. Przed napisaniem matury w ramach wyjątku została przyjęta do prywatnej policealnej Szkoły Aktorskiej im. Haliny i Jana Machulskich w Warszawie. W 2003 dostała się na Wydział Aktorski PWSFTviT w Łodzi. Po półtora roku studiów wzięła urlop dziekański, aby móc kontynuować pracę na planie serialu "M jak miłość". Ostatecznie zrezygnowała z tych studiów i wyjechała do Stanów Zjednoczonych. Po wyjeździe uczyła się w Stella Adler Academy of Acting and Theatre, Lee Strasberg Theatre and Film Institute, Larry Moss Studio oraz Ivana Chubbuck Studio. Studia w Lee Strasberg Theatre and Film Institute ukończyła i stała się dyplomowaną aktorką. Po latach wyznała, że jednym z powodów dla których zrezygnowała ze studiów w łódzkiej filmówce była przemoc jakiej doświadczyła ze strony niektórych wykładowców, w tym m.in. Ewy Mirowskiej. O swoich przeżyciach opowiedziała w książce Karoliny Korwin-Piotrowskiej pt. "Wszyscy wiedzieli".
Kariera aktorska.
W wieku 15 lat zagrała zakonnicę u boku Leona Niemczyka w filmie, który nie został ostatecznie wydany. Jej oficjalnym debiutem była rola „Niki” w serialu "Klasa na obcasach" w 2000. Początkowo grała głównie epizody w serialach telewizyjnych, takich jak "Samo życie", "Marzenia do spełnienia", "As" oraz "Czego się boją faceci, czyli seks w mniejszym mieście". Większą rolę zagrała w serialu Ryszarda Bugajskiego "Tak czy nie?", a ogólnopolską popularność zyskała dzięki serialowi "M jak miłość", w którym w latach 2002–2005 wcielała się w postać Ani, przyjaciółki Kingi Zduńskiej i dziewczyny Pawła Zduńskiego. Do "M jak miłość" wróciła po 13 latach w 2018.
Przełom w jej karierze nastąpił w 2005, kiedy zagrała Dżemmę w filmie Patryka Vegi "Pitbull". Film zdobył renomę kultowego, a Rosati za swoją rolę otrzymała dwie nominacje do Złotych Kaczek, przyznawanych przez czytelników magazynu „Film”. Na podstawie "Pitbulla" zrealizowano serial z jej udziałem o tym samym tytule, który emitowany był na antenie TVP2 w latach 2005–2008. W 2006 po raz pierwszy pojawiła się w międzynarodowej produkcji, filmie "Inland Empire" Davida Lyncha, jak również zagrała w filmie Wiesława Saniewskiego "Bezmiar sprawiedliwości". W kolejnych latach wystąpiła m.in. w amerykańskim horrorze "Dom" ("House"; 2008), w dramacie Magdaleny Piekorz "Senność" (2008) oraz w filmie psychologicznym Piotra Matwiejczyka "Smutna" (2009), a także gościnnie w serialach "Kryminalni" (2007), "Daleko od noszy" (2008), "Londyńczycy" (2008) i "39 i pół" (2009). W 2009 rozpoczęła pracę na planie serialu "Majka" (2009–2010), w którym wcielała się w postać Dagmary Godzwon.
W 2010 wystąpiła w czarnej komedii "Piotrek trzynastego" w roli Andżeliny. Ponadto była jednym z producentów tego filmu. W tym roku zagrała także Rojzę, Żydówkę pracującą w warsztacie futrzarskim w getcie, w trzecim sezonie serialu "Czas honoru". Pod koniec 2010 wygrała casting do roli w amerykańskiej produkcji telewizyjnej stacji HBO – serialu "Luck" (2012), w którym zagrała krupierkę Naomi. W 2011 wcieliła się w seryjną morderczynię Magdalenę we francuskim thrillerze telewizyjnym stacji France 2 "Dame de pique", pojawiła się w nominowanym do Oscara dramacie wojennym Agnieszki Holland "W ciemności" oraz wystąpiła w roli dziennikarki Anny we francuskim filmie "Spisek" ("Largo Winch II").
W 2012 w dramacie wojennym Marcina Krzyształowicza "Obława" zagrała sanitariuszkę „Pestkę”. Jej występ zyskał uznanie krytyków; w opinii Barbary Hollender Rosati „udowodniła, że czas spojrzeć na nią jak na interesującą aktorkę, a nie bohaterkę rubryk towarzyskich”, natomiast Łukasz Maciejewski docenił jej „bardzo dobrą rolę dramatyczną”. Za swoją kreację otrzymała nominację do Polskiej Nagrody Filmowej „Orzeł” w kategorii "Najlepsza główna rola kobieca". Między 2012 a 2013 wystąpiła w amerykańskich produkcjach kinowych: "" ("The Iceman"; 2012) jako Livi, "Twardziele" ("Stand Up Guys"; 2012) jako Irena, "Kula w łeb" ("Bullet to the Head"; 2012) jako Lola, "Bitwa roku" ("Battle of the Year"; 2013) jako Jolene oraz "Last Vegas" (2013) jako kelnerka Veronica. W 2013 pojawiła się również w jednym z odcinków serialu "Agenci NCIS" ("NCIS: Naval Criminal Invastigative Service") zatytułowanym „Berlin” jako Rivka David, a także dołączyła do stałej obsady dwóch polskich seriali: "Piąty Stadion" i "Hotel 52". Ponadto wcieliła się w dubbingową rolę Dottie w polskojęzycznej wersji animowanego filmu "Samoloty". W 2013 została laureatką nagrody im. Poli Negri „Politka” na 7. Przeglądzie Twórczości Filmowej „Pola i inni” w Lipnie.
W dramacie psychologicznym Krzysztofa Zanussiego, "Obce ciało", zagrała Mirę Tkacz, asystentkę Kris granej przez Agnieszkę Grochowską. Jego premiera odbyła się we wrześniu 2014 na Międzynarodowym Festiwalu Filmowym w Toronto. Za swoją pracę aktorki były wspólnie nominowane do nagrody Węże w kategorii "Najgorszy duet na ekranie". Również w 2014 po raz kolejny użyczyła swojego głosu w polskojęzycznych wersjach animowanych produkcji: "Gangu Wiewióra" oraz drugiej części "Samolotów" – "Samoloty 2". Wystąpiła także w miniserialu Agnieszki Holland "Dziecko Rosemary" ("Rosemary’s Baby") w epizodycznej roli dziewczyny z klubu nocnego o imieniu Ginger. W latach 2015–2016 grała Kamilę Miłek w serialu TVP1 "Strażacy", a w 2015 pojawiła się w dwóch odcinkach serialu "Detektyw" ("True Detective").
W 2016 wystąpiła w kolejnych amerykańskich produkcjach telewizyjnych: "Nie z tego świata" ("Supernatural") oraz "Objazd" ("The Detour"), w których zagrała kolejno francuską agentkę Delphine Seydoux i Oksanę. Ponadto wcieliła się w postać Louise McVay, żony kapitana Charlesa McVaya granego przez Nicolasa Cage’a w filmie wojennym "Ostatnia misja USS Indianapolis" ("USS Indianapolis: Men of Courage"), a także podłożyła głos księżniczce o imieniu Shallia w polskojęzycznej wersji filmu "Nowe przygody Aladyna". W 2017 zagrała jedną z głównych ról w komedii romantycznej Ryszarda Zatorskiego "Porady na zdrady" oraz została obsadzona w dwóch serialach stacji TVN: "Belle Epoque" i "Diagnoza". Za swoją pracę w "Poradach na zdrady" ponownie była nominowana do nagrody Węże, tym razem w kategorii "Najgorsza rola żeńska". W 2018 wystąpiła w komedii romantycznej "Podatek od miłości", a w 2019 zagrała w filmie Marthy Coolidge "Znajdę cię" ("I'll Find You"), opowiadającym historię miłosną na tle Polski lat 30. i 40. XX wieku. W latach 2019–2020 grała jedną z głównych ról, prawniczkę Martę, w serialu "Zawsze warto".
W filmie "Śniegu już nigdy nie będzie" Małgorzaty Szumowskiej i Michała Englerta, który został zaprezentowany premierowo w konkursie głównym na Międzynarodowym Festiwalu Filmowym w Wenecji we wrześniu 2020, wcieliła się w dwie postacie: żonę mężczyzny umierającego na raka oraz matkę głównego bohatera. W 2021 ukazała się gra komputerowa "The Medium", w której metodą przechwytywania ruchu użyczyła wizerunku tytułowej bohaterce – medium Mariannie. W tym roku zagrała także w serialu "" oraz w filmie Andrew Stevensa "Ponad horyzont!" ("Send It!"). Swoją premierę tego roku miał również film "Brigitte Bardot cudowna" Lecha Majewskiego, w którym wcieliła się w postać inspirowaną Elizabeth Taylor w roli Kleopatry.
W 2022 odebrała nagrodę dla najlepszej aktorki zagranicznej na włoskim festiwalu filmowym „Artelesia” w Benewent za główną rolę żeńską w filmie "To nie koniec".
Styl gry.
Od dzieciństwa jest zafascynowana metodą Stanisławskiego, której uczyła się w Lee Strasberg Theatre and Film Institute oraz Stella Adler Academy of Acting and Theatre. Z tego systemu korzystała przygotowując się do ról m.in. w "Pitbullu" (do tej roli nauczyła się ormiańskiego akcentu, z którym mówiła przed rozpoczęciem zdjęć) czy "Obławie" (na dwa miesiące przed wejściem na plan zdjęciowy przestała wychodzić z domu). Za filmowe autorytety uznaje Elizabeth Taylor, Bette Davis, Jane Fondę, Kirka Douglasa i Sidneya Poitiera.
Pozostałe przedsięwzięcia.
W 2004 wzięła udział w kampanii reklamowej szamponu do włosów „Pantene” marki Procter &amp; Gamble. W 2007 została ambasadorką linii kosmetyków „Sin Skin” polskiej marki Dr Irena Eris, obejmującej preparaty pielęgnacyjne do twarzy oraz perfumy.
Brała udział w programach rozrywkowych: "Ranking gwiazd" (2008) oraz "Taniec z gwiazdami" (2009). Ponadto wystąpiła w teledyskach do utworów: „Bless Me” Raya Wilsona (2009), „Broń, Panie broń” Poli (2009) oraz „This Woman’s Work” Pati Sokół (2012).
W 2010 rozpoczęła współpracę z serwisem Stopklatka.pl dla którego pisała artykuły o tematyce filmowej. Jej felietony były publikowane również w miesięczniku „Film”, dwutygodnikach „Show” i „Party”, tygodniku „Wprost” oraz serwisie Plejada.pl. W 2013 została reporterką "Dzień dobry TVN".
W 2014 sygnowała swoim nazwiskiem perfumy „Femme” marki Avon. W 2015 zasiadła w jury jednego z odcinków drugiej edycji programu "Project Runway". W marcu 2018 poprowadziła ostatni odcinek pierwszej serii programu "SNL Polska". W 2021 stworzyła wegańską markę kosmetyczną Lajuu.
Jest ambasadorką linii ubrań „For Weronika” swojej matki Teresy Rosati.
Działalność na rzecz kobiet.
W czerwcu 2018 wzięła udział w akcji platformy Showmax, "Na początku było słowo", przeciwko mowie nienawiści w internecie wobec kobiet, przeprowadzonej na rzecz fundacji Centrum Praw Kobiet. Pod koniec tego roku rozpoczęła akcję mającą na celu nagłośnienie problemów, z jakimi borykają się samotne matki, co znalazło szeroki oddźwięk w polskich mediach.
W 2019 jej wyznanie o byciu ofiarą przemocy domowej według komentujących „wzmocniło polską odsłonę Me Too”. W tym samym roku założyła fundację „Siła Kobiety” oferującą pomoc kobietom będącym ofiarami przemocy domowej. Za swoją działalność na rzecz kobiet we wrześniu 2019 została nagrodzona w plebiscycie Kobieta Roku Glamour w kategorii "Aktywizm". W tym samym miesiącu wzięła udział w 11. Kongresie Kobiet, podczas którego uczestniczyła w panelach dotyczących przemocy w rodzinie oraz samotnego macierzyństwa. W styczniu 2020 na zaproszenie Organizacji Narodów Zjednoczonych udzieliła wywiadu na temat problemu przemocy domowej w ramach strefy medialnej Celów Zrównoważonego Rozwoju podczas Światowego Forum Ekonomicznego w Davos.
Życie prywatne.
Była związana z dziennikarzem Mariuszem Maxem Kolonką. W 2005 razem pojawili się na okładce magazynu „Gala”, któremu udzielili wywiadu, potwierdzając jednocześnie swój związek. W 2006 spotykała się z raperem Tede, a w latach 2007–2008 z reżyserem Andrzejem Żuławskim. Rozstanie z Żuławskim ogłosiła w sierpniu 2008, wystosowując oświadczenie do prasy. W 2013 związała się z aktorem Piotrem Adamczykiem. We wrześniu tego roku była pasażerem prowadzonego przez niego samochodu, który uległ wypadkowi. W wypadku doznała kontuzji nogi, wskutek czego przeszła kilka operacji i była regularnie rehabilitowana przez kilka następnych lat. W lipcu 2015 w wywiadzie dla dwutygodnika „Viva!” potwierdziła rozstanie z Adamczykiem. W 2016 związała się z ortopedą Robertem Śmigielskim, z którym ma córkę Elizabeth Valentinę (ur. 11 grudnia 2017). W 2018 para rozstała się; byli zaręczeni. Na początku 2019 Rosati wyznała, że Śmigielski stosował wobec niej przemoc. Ich batalia sądowa była szczegółowo dokumentowana przez media.
Aktorka była jedną ze „100 najcenniejszych gwiazd polskiego show-biznesu” według danych magazynu „Forbes Polska” w latach 2012–2014; jej wizerunek został wyceniony przez reklamodawców na: 313 tys. zł w 2012 (84. miejsce), 285 tys. zł w 2013 (85. miejsce) i ok. 210 tys. zł w 2014 (83. miejsce).
Proces przeciwko Andrzejowi Żuławskiemu.
W lutym 2010 nakładem Wydawnictwa Krytyki Politycznej ukazał się pamiętnik Andrzeja Żuławskiego pod tytułem "Nocnik", w którym Rosati miała zostać ukryta pod postacią Esterki. W marcu tego roku aktorka założyła proces sądowy przeciwko Żuławskiemu oraz wydawcy książki, żądając od nich 200 tys. złotych zadośćuczynienia, przeprosin w mediach za naruszenie jej prawa do prywatności i godności jako kobiety oraz zaprzestania dalszego naruszania jej dóbr osobistych poprzez usunięcie z ewentualnych dalszych wydań książki fragmentów dotyczących jej osoby lub całkowity zakaz jej rozpowszechniania.
W lipcu 2010 Sąd Okręgowy w Warszawie zakazał publikacji książki do czasu zakończenia procesu cywilnego, a w lutym 2014 wydał orzeczenie, w którym nakazał pozwanym oficjalnie przeprosić powódkę oraz wypłacić na jej rzecz 100 tys. złotych zadośćuczynienia za możliwość identyfikowania z nią fikcyjnej bohaterki książki i przez to przypisanie aktorce „cech obraźliwych i fałszywych”. Sąd stwierdził jednak, że nie ma potrzeby wycofywania książki ze sprzedaży, gdyż prawie cały jej nakład został wyprzedany jeszcze przed wydaniem zakazu rozpowszechniania jej, a więc „skutek już nastąpił”. Od tego wyroku obie strony sporu złożyły apelację, jednak 22 maja 2015 sąd apelacyjny w Warszawie wydał wyrok prawomocny podtrzymujący wyrok I instancji z 2014.

</doc>
<doc id="285477" url="https://pl.wikipedia.org/wiki?curid=285477" title="Wojny inflanckie">
Wojny inflanckie

Wojny inflanckie lub dominium Maris Baltici (pol. "władztwo Morza Bałtyckiego") – seria konfliktów politycznych i zbrojnych w okresie od 1558 do 1583 roku między państwem polsko-litewskim (od 1569 roku Rzeczpospolitą Obojga Narodów), a Szwecją, Danią i Carstwem Rosyjskim o panowanie na morzu i ziemie zakonu inflanckiego (do 1525 roku gałąź zakonu krzyżackiego).
Geneza.
Począwszy od sekularyzacji zakonu krzyżackiego w Prusach (1525) zakon inflancki zaczął upadać. Sprzyjało temu nastawienie szlachty inflanckiej, która przyszłość swego kraju upatrywała w połączeniu z Rzecząpospolitą. Po zawarciu przez Iwana IV Groźnego paktu z wielkim mistrzem zakonu Henrykiem von Galenem (co było próbą wyłączenia inflanckiej opozycji politycznej z konfliktu moskiewsko-litewskiego) w Inflantach doszło do rozruchów.
Układ pozwolski i jego konsekwencje.
W 1557 Zygmunt II August podjął decyzję o ingerencji w sprawy wewnętrzne tego kraju i zorganizował wyprawę zbrojną przeciw zakonowi, która zaowocowała wymuszeniem przymierza przeciw Moskwie – 14 września 1557 r. w Pozwolu mistrz zakonu Johann Wilhelm von Fürstenberg podpisał tzw. układ pozwolski, w którym zakon zobowiązywał się do sprzyjania Litwie i przyłączenia jego ziem do Rzeczypospolitej.
Car Iwan IV Groźny zareagował aneksją (1558) Dorpatu i Narwy. Po zdobyciu portu w Narwie Rosja uruchomiła stały szlak handlowy, zwany żeglugą narewską, którą Polacy wytrwale zwalczali. Wkrótce do wojny przystąpili też inni pretendenci do spadku po zakonie inflanckim, a mianowicie Dania, która zajęła Ozylię (1560), i Szwecja, która opanowała Rewel (1561).
Układ wileński i jego konsekwencje.
Nowy wielki mistrz – Gotthard Kettler – postanowił oddać się pod opiekę Rzeczypospolitej Obojga Narodów. Zawarty 28 listopada 1561 r. pakt wileński przewidywał sekularyzację zakonu oraz oddanie w lenno księstwa Kurlandii i Semigalii Kettlerowi, który przeszedł na protestantyzm. Rygę i resztę Inflant oddano Rzeczypospolitej.
Taki stan rzeczy nie zadowolił ani Moskwy, ani Szwecji. W rezultacie doszło do wybuchu „północnej wojny siedmioletniej” (I wojna północna), sprzymierzenia Szwecji z Rosją i Polski z Danią (1563) i Lubeką. Kiedy armia Iwana Groźnego zajęła Połock i obszar Litwy na północ od Dźwiny, stało się jasne, że wojny nie da się utrzymać na obszarze Inflant. Gdy na tronie Szwecji zasiadł Jan III, skoligacony z Jagiellonami przez żonę, Katarzynę, doszło do nagłego odwrócenia sojuszy.
Sojusz Polski ze Szwecją.
W 1568 r. doszło do radykalnej zmiany sprzymierzeńców – Polska weszła w sojusz ze Szwecją, a Moskwa z Danią. Po nieudanych próbach uzyskania przewagi, oba obozy sojusznicze zdecydowały się na rokowania pokojowe. 13 grudnia 1570 roku Szwecja, Dania i Polska zawarły pokój w Szczecinie. W jego rezultacie Polska i Litwa zachowały południową część Inflant (z Rygą), Szwecji przypadła Estonia, a Danii okoliczne wyspy (z Ozylią).
Wznowienie działań wojennych.
W 1577 roku car Iwan IV najechał polskie i szwedzkie ziemie Inflant, zajmując większość obszaru, poza Rygą i Rewlem. Odpowiedzią polską były trzy wyprawy wojenne Stefana Batorego, w czasie których zdobył on Połock, Newel, Uświat, Wielkie Łuki i inne miasta, a także oblegał Psków.
Rozejm w Jamie Zapolskim.
Te działania skłoniły cara do zawarcia dziesięcioletniego rozejmu (1582), a ich pośrednim skutkiem był zwrot zagrabionych ziem inflanckich i litewskich. Po pokoju z Moskwą w 1582 r. Inflanty zostały podzielone na trzy województwa: dorpackie, wendeńskie i parnawskie.
Rosja przegrała także wojnę ze Szwecją, w jej wyniku tracąc zupełnie wywalczony dostęp do Bałtyku.
Skutki wojen inflanckich.
W wyniku długotrwałych działań wojennych na obszarze Inflant pod koniec XVI w. przeszły one na własność trzech państw: Szwecji, Danii (wyspa Ozylia) i Polski. Wojny inflanckie nie doprowadziły jednak do ostatecznego rozwiązania kwestii własności tamtejszych ziem. Po wojnach szwedzkich za Jana Kazimierza Polska utraciła na mocy pokoju oliwskiego w 1660 roku 4/5 obszaru Inflant odstąpionych Szwecji, a nazywanych odtąd Inflantami szwedzkimi. Reszta obszaru, zwana Inflantami polskimi, stanowiąca obszar dawnego powiatu dyneburskiego, z miastem Dyneburg pozostała przy Polsce do I rozbioru Polski.

</doc>
<doc id="285479" url="https://pl.wikipedia.org/wiki?curid=285479" title="Jerzy VII Fryderyk Henckel von Donnersmarck">
Jerzy VII Fryderyk Henckel von Donnersmarck

Jerzy VII Fryderyk Henckel von Donnersmarck (ur. 26 sierpnia 1611 w Wiedniu, zm. 9 maja 1671 w Wiedniu) – baron i hrabia cesarstwa, pan Tarnowskich Gór i Bytomia.
Życiorys.
Urodził się 26 sierpnia 1611 r. w Wiedniu. Był najmłodszym synem Łazarza II i Marii Jakuby von Bayr (Payr).
Władzę nad ziemią bytomską sprawował jeszcze za życia ojca razem ze starszym bratem Gabrielem. 21 lipca 1650 r. wspólnie wydali zalecenie bytomianom, aby uczcili fakt zakończenia wojny trzydziestoletniej biciem w dzwony i uroczystą mszą św. 5 stycznia 1659 r. zażądał od mieszczan Bytomia aby ciało samobójcy pogrzebał kat, a nie duchowny. Rok później, wiosną zmienił wyrok śmierci w jednej ze spraw ze spalenia na stosie na ścięcie mieczem, potem jednak nakazał spalenie na stosie. Po śmierci ojca (1664) otrzymał zamek w Świerklańcu oraz miasto Tarnowskie Góry. Dwa lata później po Gabrielu dostał także Bytom. 27 lipca 1665 r. wydał przywilej w którym zobowiązywał się do przestrzegania wszystkich dotychczasowych praw nadanych jego poddanym. W 1668 r. zezwolił wrocławskiemu kupcowi Karolowi Jungowi na wydobywanie rud na terenie Borka, Radzionkowa i Stolarzowic. Za niezbyt szybkie jego zdaniem wykonywanie poleceń nałożył na bytomskich rzemieślników kary. Żony trzech bytomian za odmowę bielenia płótna dla hrabiny, nakazał aresztować. 13 grudnia 1669 r. zatwierdził statut tarnogórskiego cechu sukienników. Rok później interweniował w spór toczący się w Starych Tarnowicach między tamtejszym proboszczem a właścicielem osady. Jego przedstawiciel był obecny przy rozpatrywaniu sprawy przez urzędników z Urzędu Zwierzchniego z Wrocławia. W 1669 r. na ziemi bytomskiej przebywał kandydujący do polskiego tronu Karol książę Lotaryngii. Zatrzymał się w tarnogórskiej rezydencji hrabiego w tzw. zamku.
Zmarł 9 maja 1671 r. w Wiedniu. Pochowany został zapewne w Bytomiu. Grób się nie zachował.
Rodzina.
Żonaty był z Anną Heleną von Kaunitz. Miał z nią dwóch synów: Leona Ferdynanda i Karola Maksymiliana, założycieli dwóch, głównych, istniejących do dziś linii Hencklów.

</doc>
<doc id="285480" url="https://pl.wikipedia.org/wiki?curid=285480" title="Ułamek niewłaściwy">
Ułamek niewłaściwy

Ułamek niewłaściwy – ułamek, w którym licznik jest większy lub równy mianownikowi. Każdą liczbę naturalną lub mieszaną można zapisać w postaci ułamka niewłaściwego.
Przykłady: formula_1

</doc>
<doc id="285482" url="https://pl.wikipedia.org/wiki?curid=285482" title="Jeremy Sisto">
Jeremy Sisto

Jeremy Merton Sisto (ur. 6 października 1974 w Grass Valley) – amerykański aktor i producent filmowy i telewizyjny.
Życiorys.
Wczesne lata.
Urodził się w Grass Valley w stanie Północnej Kalifornii jako syn farmerów - muzyka jazzowego, didżeja i pedagoga Dicka Sisto oraz aktorki Reedy Gibbs. Dorastał wraz ze starszą siostrą Meadow (ur. 30 września 1972) na ranczo w górach Sierra Nevada. W 1980 roku jego rodzice rozwiedli się i wraz z matką i siostrą przeprowadził się do Chicago w stanie Illinois, gdzie ukończył Francis W. Parker School. Występował w lokalnym teatrze Cherry Street Theater i Absolute Theater Company. Studiował na Uniwersytecie Kalifornijskim w Los Angeles. 
Kariera.
Po raz pierwszy na dużym ekranie pojawił się w wieku siedemnastu lat w dramacie kryminalnym "Wielki Kanion" ("Grand Canyon", 1991) u boku Danny’ego Glovera, Kevina Kline’a i Steve’a Martina. Rok później trafił na szklany ekran w dramacie NBC "Rozpaczliwe wybory: Żeby ratować moje dziecko" ("Desperate Choices: To Save My Child", 1992) z udziałem Reese Witherspoon. W dreszczowcu "Załoga" ("The Crew", 1994) z Viggo Mortensenem wystąpił jako zmienny transseksualny rozbitek zabrany na pokład łodzi na Bahama, który uprowadza łódź i terroryzuje resztę pasażerów. W thrillerze fantasy "Kryjówka diabła" ("Hideaway", 1995) z Jeffem Goldblumem i Alicią Silverstone pojawił się w roli demona.
Następnie zagrał w melodramacie komediowym "Księżyc i Valentino" ("Moonlight and Valentino", 1995) u boku Whoopi Goldberg, Gwyneth Paltrow i Kathleen Turner, dramacie przygodowo-katastroficznym "Sztorm" ("White Squall", 1996) z Jeffem Bridgesem, Ryanem Phillippe i Scottem Wolfem, komedii romantycznej "Bongwater" (1997) u boku Luke’a Wilsona, czarnej komedii "Pokerowa zagrywka" ("Suicide Kings", 1997) z Christopherem Walkenem, melodramacie komediowym "Jakaś dziewczyna" ("Some Girl", 1998) z Juliette Lewis, biograficznym "Przed metą" ("Without Limits", 1998) i dramacie "Trash" (1999). 
Znakomite recenzje przyniosła mu kreacja Jezusa Chrystusa w telewizyjnym filmie biblijnym NBC "Jezus" ("Jesus", 1999). Popularność zdobył rolą Billy’ego Chenowitha w serialu HBO "Sześć stóp pod ziemią" ("Six Feet Under", 2001-2005). Wcielił się w historyczną postać Gajusza Juliusza Cezara w filmie telewizyjnym TNT "Juliusz Cezar" ("Julius Caesar", 2002), zagrał mechanika Adama, kochanka zdziwaczałej ekscentryczki, w horrorze "May" (2002). 
Za tytułową rolę Blake’a Gardnera w komedii romantycznej "Kinowy bohater" ("The Movie Hero", 2003) otrzymał nagrodę jury na festiwalach filmowych − w San Jose i Dahlonega w stanie Georgia. W 2004 zagrał Shane’a Mungitta w sztuce "Take Me Out" na scenie Geffen Playhouse w Los Angeles, a w 2006 w Music Box Theatre na Broadwayu jako Michael Klingenfelt w spektaklu "Festen".
Wystąpił również w serialach: "Jezioro marzeń" ("Dawson's Creek", 2003), NBC "Uprowadzeni" (2006-2007) w roli Knappa, CBS "Wzór" ("Numb3rs", 2007) jako AUSA Alvin Brickle i "Prawo i porządek" ("Law &amp; Order", 2007) w roli detektywa Cyrusa Lupo. Pojawił się też w teledysku „Wake Up Call” (2007) zespołu Maroon 5.
Życie prywatne.
Spotykał się z Reese Witherspoon (1992), Jessicą Joffe (1998), Tamarą Thomas (2002), Emmanuelle Chriqui (2002), Rachel Griffiths (2003) i Navi Rawat (2004-2005). 30 sierpnia 1993 w Las Vegas ożenił się z Marisą Ryan, lecz 21 czerwca 2002 doszło do rozwodu. 13 października 2009 w New York City Hall poślubił Addie Lane, z którą ma córkę Charlie Ballerinę (ur. 5 czerwca 2009) i syna Bastiana Kicka (ur. 9 marca 2012). Wraz z rodziną zamieszkał w Laurel Canyon w Los Angeles.

</doc>
<doc id="285483" url="https://pl.wikipedia.org/wiki?curid=285483" title="Zły skręt">
Zły skręt



</doc>
<doc id="285484" url="https://pl.wikipedia.org/wiki?curid=285484" title="Polidoro Van Vlierberghe">
Polidoro Van Vlierberghe

Cirilo Polidoro Van Vlierberghe OFM (ur. 6 marca 1909 w Waesmunster, zm. 9 maja 2006), belgijski duchowny katolicki działający w Chile, franciszkanin.
19 sierpnia 1934 przyjął święcenia kapłańskie. Pod koniec lat 50. był z ramienia Watykanu wizytatorem apostolskim i jednym z inspektorów badających oskarżenia wysuwane pod adresem założyciela Legionu Chrystusa, ojca Marciala Maciela. Wśród zarzutów wobec Maciela było używanie narkotyków i molestowanie seksualne, a sprawa zakończyła się w lutym 1959 uniewinnieniem.
W marcu 1961 Van Vlierberghe został mianowany administratorem apostolskim "permanenter constitutus" nowej prałatury personalnej Illapel (Chile), utworzonej przez Jana XXIII bullą "Ad similitudinem homini" z części archidiecezji La Serena i diecezji San Felipe. W czerwcu 1966 został mianowany pełnoprawnym prałatem Illapel, z biskupią stolicą tytularną Municipa. Sakrę biskupią odebrał 28 sierpnia t.r. z rąk Alfredo Cifuentesa Gomeza (arcybiskupa La Serena). Van Vlierberghe zrezygnował ze stolicy tytularnej w listopadzie 1977, a z godności prałata Illapel w sierpniu 1984 (po osiągnięciu wieku emerytalnego 75 lat). Zmarł w maju 2006 w wieku 97 lat jako jeden z najstarszych biskupów Kościoła katolickiego na świecie.

</doc>
<doc id="285486" url="https://pl.wikipedia.org/wiki?curid=285486" title="Leon Ferdynand Henckel von Donnersmarck">
Leon Ferdynand Henckel von Donnersmarck

Leon Ferdynand Henckel von Donnersmarck (ur. 1 lutego 1640 w Świerklańcu, zm. 24 lutego 1699) – baron i hrabia cesarstwa, wolny pan stanowy Bytomia.
Rodzice.
Urodził się 1 lutego 1640 w Świerklańcu. Był starszym synem Jerzego Fryderyka i Anny Heleny von Kaunitz. Należał do pierwszego pokolenia Hencklów urodzonych i wychowanych na Górnym Śląsku. Po śmierci ojca otrzymał władzę nad Bytomiem. 3 sierpnia 1671 r. wydał w Bytomiu dokument w którym zobowiązywał się do przestrzegania wszystkich praw i przywilejów poddanych. W tym samym roku potwierdził przywileje cechowe rzeźników, a później także kowali (1674), kuśnierzy i szewców (1675), tkaczy (1676) oraz krawców (1685). W dokumentach wydawanych po polsku używał tytułu „Dziedzicznego a Regirującego Pana Państwa a Poziemstwa Bytomskiego”. Zażądał bytomskiego ratusza na swoją rezydencję. Planował, na wykupionych przez siebie w Bytomiu parcelach, wybudować pałac, ale nie zrobił tego. Sam ustalał skład bytomskiej rady, a mieszczanom zakazał jakichkolwiek zebrań. Za wybór rajców nałożył opłatę 30 talarów. 35 sukienników, którzy odmówili korzystania z narzuconego im postrzygacza płótna wtrącił do więzienia. Piekarzom nakazał mleć zboże w swoim młynie, nakładając jednocześnie wysokie za to opłaty. Korzystając z przywilejów nadanych jego rodzinie otworzył przed bramami miejskimi karczmy z których czerpał dochód do swej kasy. Umniejszało to jednak dochody bytomian. Słane na niego skargi do cesarza niewiele zmieniły w jego postępowaniu. Szlachtę bytomską oskarżał o spiskowanie i zamiar przyłączenia ziemi bytomskiej do Rzeczypospolitej.
W 1676 r. wstawił się za bytomianami gdy oskarżono ich o niełożenie na odbudowę parafialnego kościoła. W 1678 r. wziął w obronę proboszcza piekarskiej parafii św. Bartłomieja Apostoła propagującego kult tamtejszego obrazu Maryi, a który miał kłopoty z krakowską kurią biskupią. Poszerzył wielkość majątku ziemskiego jaki bezpośrednio do niego należał. W 1674 r. kupił Kochłowice od kuzyna Eliasza Andrzeja z Bogumina, a w 1695 r. Nakło z okolicą od dziedziców von Larischa. W 1683 r. jego wysłannik spotkał się z królem Janem III Sobieskim. W 1697 r. osobiście widział się z polskim królem elektem Augustem II Mocnym. 14 listopada 1697 r. otrzymał od cesarza, króla Czech i Węgier Leopolda I Habsburga dziedziczną godność wolnego pana stanowego. Czyniło go to równym w swych uprawnieniach innym śląskim książętom i mógł odtąd zasiadać w śląskim sejmie w kurii książęcej.
Zmarł 24 lutego 1699 r. i został pochowany prawdopodobnie w Bytomiu. Jego grób nie zachował się.
Rodzina.
Żonaty był (1676) z Juliana Maksymilianą hrabianką Coob von Neyding (1651–1729). Dziedzicem był starszy syn Karol Józef Erdmann.

</doc>
<doc id="285487" url="https://pl.wikipedia.org/wiki?curid=285487" title="Karabin przeciwpancerny M1918">
Karabin przeciwpancerny M1918

Karabin przeciwpancerny M1918 (niem. Mauser Tank-Gewehr M1918) – niemiecki karabin przeciwpancerny z okresu I wojny światowej.
Historia.
W związku z pojawieniem się na froncie zachodnim I wojny światowej nowego rodzaju broni jakim były czołgi, w Cesarstwie Niemieckim podjęto pracę nad bronią służącą do jej zwalczania.
Na początku 1918 roku w zakładach Mausera w Oberndorf podjęto pracę nad karabinem, który mógłby służyć do zwalczania czołgów. Projekt takiego karabinu został oparty na karabinie Mauser Gewehr 98. W lutym 1918 roku został opracowany jego prototyp, a już w maju 1918 roku wprowadzono go do seryjnej produkcji, otrzymał wtedy nazwę "Mauser Tank-Gewehr M1918". Systematycznie był również wprowadzany do Armii Cesarstwa Niemieckiego.
Jego produkcję zakończono w listopadzie 1918 roku w związku z rozejmem w Compiègne.
Konstrukcja.
Karabin przeciwpancerny M1918 był karabinem jednostrzałowym, z którego ogień prowadzono ze specjalnej podpórki (czasami jako podpórki używano dwójnogu od niemieckiego lekkiego karabinu maszynowego wz. 08/15), opierając kolbę o ramię strzelca.
Do strzelania używano nabojów 13,25 × 92 mm z pociskiem przeciwpancernym z rdzeniem stalowym o masie 51,5 g, elaborowanych 13 g prochu bezdymnego. Pocisk taki z odległości 100 m przebijał tarczę stalową o grubości 25 mm, z odległości 500 m – tarczę o grubości 20 mm, a z 1000 m – tarczę o grubości 15 mm.
Konstrukcja tego karabinu miała szereg wad, a do podstawowych należy zaliczyć: silny odrzut, małą manewrowość i niewielką szybkostrzelność. Niepoprawne oparcie broni mogło być też niebezpieczne dla strzelca, dlatego nazywano go "„łamaczem obojczyków”".

</doc>
<doc id="285488" url="https://pl.wikipedia.org/wiki?curid=285488" title="Kuźnia">
Kuźnia

Kuźnia – budynek przeznaczony do prac kowalskich; także miejsce do podkuwania koni.
Wykonywano tam niezbędne narzędzia i sprzęty żelazne wykorzystywane w życiu codziennym mieszkańców wsi (noże, garnki) oraz przez innych rzemieślników (gwoździe, haki, zamki), a także elementy żelazne obiektów sakralnych (głównie krzyże). Kowale pełnili niekiedy funkcje felczerów lub dentystów. Bywali zatrudniani przez właścicieli dworu albo przez mieszkańców wsi, a w okresie pouwłaszczeniowym funkcjonowali jako rzemieślnicy samodzielni.
Kuźnie, budowane głównie z drewna na planie prostokąta, umieszczano z dala od innych zabudowań ze względu na ryzyko pożaru – w środku wsi lub na jej obrzeżu. W Polsce w części centralnej i północnej budowano je też z kamienia lub cegły. Niektóre z kuźni miały podcienia ułatwiające wykonywanie prac poza budynkiem w sytuacji uciążliwych warunków pogodowych. Do takich prac należało podkuwanie koni, które wymagało kształtowania podkowy przy palenisku i kowadle oraz mocowanie jej do kopyta na zewnątrz.
Wyposażenie kuźni stanowiły palenisko umiejscowione na kamiennym podwyższeniu naprzeciw wejścia, kowadło umieszczone na pniu, stół umieszczany pod oknem, naczynie (koryto) z wodą do hartowania, podwieszany na stojaku skórzany miech do podtrzymywania ognia oraz narzędzia (młoty, kleszcze, gwintownice, cyrkle, pilniki). Od XIX wieku w kuźniach stosowano także narzędzia wytwarzane fabrycznie: m.in. śrubokręty, wiertła, wiertarki, imadła, później także narzędzia elektryczne. Dym z palenisk uchodził przez drzwi lub szpary w budynku; w niektórych kuźniach stosowano kaptur z dymnikiem.
Temperatura paleniska sięga 1300 °C. Wówczas rozgrzana stal osiąga barwę białą. Samo kucie odbywa się w zakresie 800-1300 °C, w zależności od rodzaju stali i wymagań danego procesu obróbki. Plastyczną w tej temperaturze stal można kształtować i nadawać jej odpowiednią strukturę krystaliczną przez kucie, dodatkowo można rozdzielać i łączyć kawałki stali oraz przez gięcie, cięcie, przeciąganie i przebijanie dodatkowymi narzędziami nadawać wymagany kształt.
Obecnie kuźnie tracą na znaczeniu ze względu na zmniejszającą się liczbę koni oraz powstawanie nowocześniejszych warsztatów mechanicznych. 

</doc>
<doc id="285495" url="https://pl.wikipedia.org/wiki?curid=285495" title="Ułamek zwykły">
Ułamek zwykły



</doc>
<doc id="285497" url="https://pl.wikipedia.org/wiki?curid=285497" title="Poroże">
Poroże

Poroże (rosochy, wieniec, tyki) – twardy, kostny twór wyrastający z kości czołowej możdżeni na głowie samców jeleniowatych. Wyjątkiem jest renifer, u którego poroże wyrasta również u samic oraz jelonek błotny, u którego poroże nie występuje. Poroże zrzucane i nakładane jest corocznie. Stanowi ono oręż niezbędny bykowi do obrony i w walce o samice podczas godów. Jest trofeum myśliwskim i cenionym surowcem w zdobnictwie i meblarstwie.
Poroże jeleniowatych to wyrostki kości czołowych zbudowane z tkanki kostnej i zupełnie pozbawione substancji rogowej. Poroże składa się z pnia i odchodzących od niego odrostków. Co roku poroże jest zrzucane i odrasta ponownie (jest to proces regeneracji). Tylko dolna część poroża, w postaci guzów na czaszce (możdżenie) stale pokryta jest skórą i nie ulega periodycznemu zrzucaniu. Proces zrzucania poroża jest wynikiem zmian zachodzących w tkankach u podstawy pnia; w tkance kostnej tworzą się jamy, które się wciąż powiększają i w końcu poroże się odłamuje. Rana, która powstała w trakcie zrzucania poroża, szybko zarasta pokrytą delikatnymi włoskami i bogato unaczynioną skórą. Naczynia krwionośne przynoszą substancje odżywcze i szybko rośnie nowe poroże, całkowicie pokryte skórą, tzw. scypułem. Z początku jest zbudowane z tkanki łącznej, już po trzech miesiącach u jelenia szlachetnego prawie całkowicie kostnieje; pokrywający je scypuł jest jednak jeszcze bogato unaczyniony i łatwo ulega obrażeniom i krwawi. W końcu 4 miesiąca scypuł zaczyna wysychać i jeleń ściera go o krzewy i pnie drzew. Poroże uszkodzone w okresie wzrostu rozwija się nieprawidłowo, często w miejscu zranienia tworzy się nowy odrostek. Na rozwoju poroża odbijają się wszelkie zaburzenia w czynnościach organów rozrodczych. 
Pierwsze poroże wyrastające u młodego jelenia jest zwykle nierozwidlone, tworząc tzw. szpice; ich posiadacz nazywany bywa szpicakiem. Gdy ma on już pełne dwa lata, zrzuca poroże, które następnie odrasta, tym razem zaopatrzone zazwyczaj w dwa odrostki. Dawniej sądzono, że co roku wyrasta poroże o większej liczbie odrostków, czyli że po wielkości poroża można dokładnie ocenić wiek jelenia. Tak jednak nie jest, gdyż liczba odrostków tworzących się na porożu zależy od stanu odżywienia osobnika i od jego warunków życia. Jeleń o porożu rozwidlonym z jednym odrostkiem zwie się "widłakiem", o porożu z dwoma odrostkami, a więc o trzech końcach – "szóstakiem". Po szóstaku idzie "ósmak", "dziesiątak", "dwunastak", itd. Nie zawsze poroże jest symetrycznie zbudowane, często liczba odrostków po obu jego stronach bywa niejednakowa. Myśliwi oceniają jelenie według tej części poroża, która ma większą liczbę odrostków, a więc jeśli z jednej strony jeleń ma 5 odrostków, a z drugiej 4, to nazywa się go dziesiątakiem nieregularnym. U podstawy pnia poroża wytwarzają się liczne kuliste wyrostki, tworzące tzw. różę. Szpice są pozbawione róży. Poroże jelenia nosi myśliwską nazwę wieńca. Niektóre gatunki jeleni mają całe życie poroże z dwóch 'gołych' tyk tzw. "szydlarz" lub o jednym odrostku, u innych dochodzą maksymalnie do dwóch odrostków. Zazwyczaj liczba odrostków zwiększa się z wiekiem, ulegając w starości redukcji. U bardzo starych osobników poroże może być ograniczone do grubego i długiego pnia z jednym stosunkowo krótkim odrostkiem. Jelenie z takim uwstecznionym porożem są bardzo niebezpieczne dla innych jeleni. Poroże poszczególnych gatunków jeleniowatych ma bardzo rozmaite kształty.
U niektórych gatunków (łoś, daniel) poroże nazywane jest od swojego kształtu "łopatami". Samce wykształcające takie poroże nazywane są w gwarze myśliwskiej łopataczami.

</doc>
<doc id="285499" url="https://pl.wikipedia.org/wiki?curid=285499" title="Order Podwiązki">
Order Podwiązki

Wielce szlachetny Order Podwiązki (ang. "The Most Noble Order of the Garter") – najwyższy order brytyjski i jeden z orderów domowych dynastii panującej; trzecie w hierarchii odznaczenie brytyjskie. Wyższe miejsce zajmują jedynie Krzyż Wiktorii oraz Krzyż Jerzego.
Historia.
Order ustanowiony został w 1348 przez króla Anglii Edwarda III z dynastii Plantagenetów jako zakon rycerski dla 24 towarzyszy rycerskich ("Knights Companions"). Oprócz nich i samego króla do orderu mogą należeć książęta krwi (jako "Royal Knights Companions") i cudzoziemcy z tytułem "Extra Knights" lub "Stranger Knights". Warunkiem członkostwa jest wyznawanie religii chrześcijańskiej, szlachectwo nie jest wymagane.
Jedna z legend o powstaniu Orderu Podwiązki głosi, że w czasie balu dworskiego, na którym był obecny Edward III, jedna z dam (wymienia się hrabinę Salisbury) zgubiła ku uciesze zebranych podwiązkę. Król pochylił się, podniósł podwiązkę i zawiązał ją na własnej nodze z uwagą „"Honi soit qui mal y pense" ("Hańba temu, kto źle o tym myśli" – do dziś dnia dewiza orderu), zrobię z niej najbardziej zaszczytną podwiązkę jaka kiedykolwiek istniała” i ustanowił order Podwiązki.
Nadanie orderu oznacza osobiste szlachectwo z tytułem "Sir", posiadacze mogą do swego nazwiska dodać litery K.G. ("Knight of the Garter"). Kobietom odznaczonym orderem przysługuje tytuł "Lady of the Garter" (L.G.). Flagi i tarcze herbowe rycerzy (które odznaczeni muszą sami opłacić) zawieszane są w kaplicy orderu, St. George’s Chapel w zamku Windsor. Świętem orderu jest 23 kwietnia, dzień świętego Jerzego. W tym dniu rycerze są zobowiązani przywdziać uroczysty strój oraz Wielki Łańcuch orderu.
Order jest nadawany poddanym brytyjskim (poza książętami krwi), gdy zwolni się jedno z 24 miejsc w kapitule, cudzoziemskim (tylko koronowanym głowom państwa, uznanym monarchom) przy drugiej lub trzeciej wizycie państwowej, i to nie zawsze. Nadanie orderu następuje z inicjatywy panującego, premier nie ma prawa ingerować w sprawy nadań.
Nadania.
Od XIX wieku order jest również nadawany obcym monarchom wyznania niechrześcijańskiego. Otrzymali go: cesarze Japonii Mutsuhito w 1905, Yoshihito w 1912, Hirohito w 1929 (w 1941 odebrano mu order, ale przywrócono w 1981) i Akihito w 1998, szach Persji Mozaffar ad-Din Szah Kadżar w 1903 oraz sułtanowie tureccy Abdülmecid I w 1856 i Abdülaziz w 1867.
Spośród polskich monarchów Order Podwiązki otrzymali jedynie Kazimierz IV Jagiellończyk (1450) i Henryk III Walezy (1575), już jako król Francji.
Insygnia.
Główne insygnia to łańcuch orderowy, noszona na nim odznaka zwana "The George" oraz Podwiązka i gwiazda. Łańcuch jest ze złota i waży 30 uncji. Składa się z 24 emaliowanych na czerwono róż Tudorów, otoczonych niebieską „podwiązką” z dewizą orderu, i 24 złotych węzłów. "The George" to wykonana ze złota i emalii podobizna św. Jerzego na koniu, zabijającego smoka.
Podwiązka (opaska) orderu jest wykonana z błękitnego aksamitu i ozdobiona złotymi literami z dewizą oraz złotymi różami. Damy noszą ją na lewym ramieniu, zaś rycerze pod kolanem lewej nogi. Gwiazda jest ośmiopromienna i brylantowana, w swym centrum posiada medalion z czerwonym krzyżem greckim, otoczony błękitną „podwiązką” z dewizą orderową.
Przy mniej uroczystych okazjach noszony jest tzw. "Lesser George" – owalny nieemaliowany złoty medalion z podobizną św. Jerzego zabijającego smoka, otoczony dewizą i zawieszony na ciemnobłękitnej wstędze (z lewego ramienia na prawy bok), oraz gwiazda orderowa.
Wszelkie insygnia podlegają zwrotowi do Kancelarii Orderu po śmierci posiadacza (łańcuch z "The George" i gwiazdę powinien osobiście złożyć na ręce suwerena najbliższy krewny zmarłego w linii męskiej), stąd nigdy (oprócz opaski) nie pojawiły się na rynku kolekcjonerskim.

</doc>
<doc id="285500" url="https://pl.wikipedia.org/wiki?curid=285500" title="Święta Jadwiga">
Święta Jadwiga



</doc>
<doc id="285502" url="https://pl.wikipedia.org/wiki?curid=285502" title="Skróty i skrótowce używane w NATO">
Skróty i skrótowce używane w NATO

Oto lista skrótów używanych w NATO.

</doc>
<doc id="285503" url="https://pl.wikipedia.org/wiki?curid=285503" title="MiG-27">
MiG-27

MiG-27 (ros. МиГ-27) (oznaczenie NATO: "Flogger D") – radziecki myśliwiec bombardujący o zmiennej geometrii skrzydeł i konstrukcji opartej na szturmowych wersjach (B/BK/BM/BN) MiG-a-23, przystosowany do ataków na cele naziemne oraz lotów na niskim pułapie.
Historia.
Prace nad zmodyfikowaną wersją MiG-a-23 rozpoczęto w 1969 r. Pierwszy lot samolotu odbył się w 1972 r.
Nowe cechy samolotu w porównaniu do MiG-a-23:
Zmiana nosa powodowała częste pomyłki, w starszej literaturze można znaleźć fotografie MiG-a-23 w wersjach szturmowych (B/BK/BM/BN). Samoloty można wizualnie odróżnić po braku regulowanych wlotów powietrza w MiG-u-27.
Użytkownicy.
MiG-i-27 były używane przez Związek Radziecki, a następnie Rosję i Ukrainę. MiG-i-27 nadal pozostają na wyposażeniu sił zbrojnych Indii, Iranu, Kazachstanu, Kuby i Sri Lanki.
Od 1986 roku MiG-27 był montowany, a od 1988 produkowany na licencji w Indiach, gdzie nosił oznaczenie MiG-27M Bahadur (pl. "Dzielny"/"Odważny"). Powstało tam 165 egzemplarzy maszyny, z których część wyeksportowano do Sri Lanki.

</doc>
<doc id="285504" url="https://pl.wikipedia.org/wiki?curid=285504" title="Karpniki">
Karpniki

Karpniki (niem. "Fischbach") – wieś w Polsce, w województwie dolnośląskim, w powiecie karkonoskim, w gminie Mysłakowice.
Wieś położona jest u podnóża Krzyżnej Góry w Rudawach Janowickich, w Sudetach Zachodnich.
Podział administracyjny.
W latach 1945–1954 miejscowość była siedzibą gminy Karpniki. W latach 1954–1972 wieś należała i była siedzibą władz gromady Karpniki. W latach 1975–1998 miejscowość należała administracyjnie do województwa jeleniogórskiego.
Nazwa.
W ciągu wieków nazwa miejscowości ulegała przekształceniom, przyjmując różne warianty: Wysbach, Crossen – Fischbach (około roku 1300), Vischbach (1370), Wenigen Fischbach (1389), Fischbach (1393), Viesbache (1478), Alt-, Neu Fischbach (1816), Fischbach (1825) i Rybnik, Fischbach (1850).
12 listopada 1946 nadano miejscowości polską nazwę Karpniki.
Historia.
W przeszłości Karpniki należały do różnych rodów i możnych. Miejscowość znana jest głównie dzięki XV-wiecznemu zamkowi wraz z otaczającym go parkiem.
Pierwsze informacje o Karpnikach pochodzą z XIII wieku. W XVIII i XIX w. miejscowość należała do Hohenzollernów i za panowania króla Prus Fryderyka Wilhelma III Pruskiego kwitło w niej życie towarzyskie. Pojawiała się śmietanka pruskiej arystokracji i artyści z całej Europy. Gościła tu również caryca Katarzyna, która pozostawiła w prezencie dla właścicieli złotą kołyskę. Posiadłość znana była z niezwykle bogatego wyposażenia i ogrodu stworzonego na ówczesną, sentymentalną modłę.
Zabytki.
Do wojewódzkiego rejestru zabytków wpisane są:
Inne zabytki:
Wspólnoty wyznaniowe.
Na terenie wsi działalność religijną prowadzą następujące Kościoły i związki wyznaniowe:
W filmie.
W Karpnikach nagrywano sceny do filmu "Operacja Dunaj" o interwencji członków Układu Warszawskiego w Czechosłowacji w 1968 roku.

</doc>
<doc id="285505" url="https://pl.wikipedia.org/wiki?curid=285505" title="Zamek w Karpnikach">
Zamek w Karpnikach

Zamek w Karpnikach (niem. "Vischbach", "Fischbach") – zamek położony we wsi Karpniki w województwie dolnośląskim w powiecie karkonoskim, w gminie Mysłakowice, u podnóża Krzyżnej Góry w Rudawach Janowickich.
Zamek został zbudowany w XIV wieku prawdopodobnie przez Henryka Czirna, właściciela Płoniny i Sokolca. W kolejny wiekach zamek był kilkakrotnie przebudowywany, a jego obecny wygląd pochodzi z 1846 roku i jest zasługą architekta niemieckiego Friedricha Augusta Stülera z wykorzystaniem projektów jego nauczyciela, Karla Friedricha Schinkla z czasów jego pobytu w Karpnikach w 1832 r. W 1978 zamek przystosowano do użycia jako ośrodek wypoczynkowy, a później sanatorium dla dzieci. Obecnie budowla jest własnością prywatną i działa jako hotel i restauracja.
Historia.
Pierwotne założenie obronne w Karpnikach (wówczas "Vischbach") zostało wzniesione w XIV wieku, prawdopodobnie przez rycerza Czirna. Było ono nieregularne i składało się z budynku mieszkalnego oraz narożnej cylindrycznej wieży. W dokumentach z 1369 roku zamek wymieniany był jako własność Clericiusa Bolcze (Clercos von Bolitz). W roku 1438 pozbył się go niejaki Cuncze von Predel, a nabywcą został rycerz Cuncze Beeler von Rychenbach. Kilka lat później dobra przeszły na własność Hansa Schoffa-Gotschego, kanclerza księstwa świdnicko-jaworskiego, pana na Kamienicy i Zamku w Chojniku.
Niewielką budowlę powiększył w roku 1475 Kacper Schoff-Gotsch. Składała się ona wówczas z wieży oraz dwóch budynków, które połączone murami tworzyły dziedziniec. Całość usytuowana była na otoczonej fosą sztucznej wyspie. W 1580 roku Adam Schoff Gotsch sprzedał Karpniki Melchiorowi Friedrichowi baronowi von Kanitz und Talewitz. Nowy właściciel rozpoczął całkowitą przebudowę w stylu renesansowym i choć w 1593 zamek ucierpiał od uderzenia pioruna, prace budowlane ukończono. Podczas przebudowy z przełomu XVI/XVII stulecia wzniesiono nowe skrzydła, odnowiono wieżę i zmodernizowano wnętrza. Zakończenie prac przypadło na rok 1603, o czym świadczy data na jednym z istniejących do dziś portali. Między rozbudową renesansową, a neogotycką dokonano pomniejszych przekształceń, m.in. wieża otrzymała barokowy hełm, a w XVIII wieku zamkowy czworobok podwyższono o jedną kondygnację.
Przez cały okres funkcjonowania zamek bardzo często zmieniał swych właścicieli. W okresie wojny trzydziestoletniej zmarł w nim Christoph Friedrich von Kanitz und Talewitz, który wcześniej cały majątek zapisał żonie Lucretti. Ta zaś przekazała go swemu wujowi Reimarowi Friedrichowi von Winterfeld. Wdowa po nim oddała posiadłość córce Elizabeth Christiane baronowej Schonaich Carolath Beuthen, a po jej zgonie Karpniki otrzymała przyrodnia siostra Anna Elizabeth. W roku 1679 sprzedała ona dobra karpnickie Balthazarowi Leopoldowi von Hayn. Pochodzący z tej rodziny Phillip Antoni odstąpił je w 1725 Franzowi Wilhelmowi von Schaffgotsch. Następnie po bezdzietnej śmierci Franza w roku 1774 majątek stał się własnością skarbu państwa, a trzy lata później krzeszowskiego klasztoru cystersów. Już jednak w 1784 pałac odkupił baron i późniejszy hrabia Friedrich Wilhelm von Reden auf Hameln und Bennigsen, by po trzech latach odsprzedać go pruskiemu ministrowi do spraw Śląska, którym był wtedy Karol Georg Heinrich, hrabia von Hoym. W roku 1789 nowym właścicielem wsi został Kaspar Konrad baron von Zedlitz.
Od jego wuja w 1822 kupił zamek dla siebie oraz żony Marianny książę Wilhelm von Hohenzollern, brat króla pruskiego Fryderyka Wilhelma III i wkrótce zlecił jego przebudowę w stylu neogotyku angielskiego. Projekt prac przygotował oraz kierował nimi niemiecki architekt Friedrich August Stüler. Zmiany rozpoczęto od założenia romantycznego ogrodu w stylu angielskim. Postawiono w nim różnorodne budowle, takie jak Chata Marianny, cieplarnia i szwajcarski domek. W południowej części parku stanął pomnik Archanioła Michała, upamiętniający Leopolda, brata księżnej.
W czasach, kiedy Karpniki należały do niemieckiej rodziny panującej, zgromadzono tu wiele pamiątek, organizując na pierwszym piętrze muzeum i udostępniając je wybranej publiczności. Prezentowano w nim wyroby rzemiosła artystycznego, rzeźby, zbiory klejnotów, dawną broń, stare witraże. Na pierwszym piętrze północnego skrzydła mieściła się biblioteka z bogatymi zbiorami rękopisów. W pałacu tętniło życie towarzyskie, a spośród utytułowanych gości wymienić można m.in. niemiecką rodzinę królewską, wielkie księżne rosyjskie Olgę i Aleksandrę Teodorownę, wielkiego księcia Mikołaja (późniejszego cara), licznych przedstawicieli arystokracji: Reussów, Radziwiłłów, księcia Wołkońskiego, Klaudynę z Działyńskich Potocką. Z okazji tych wizyt organizowano bale, koncerty i przedstawienia teatralne.
Podczas drugiej wojny światowej urządzono w pałacu karpnickim składnicę muzealną, stworzoną przez Gunthera Grundmanna, w której umieszczono zbiory zrabowane w państwach okupowanych przez Hitlera. Tu także przeniósł z Darmstadtu swoją kolekcję dzieł sztuki ostatni właściciel Karpnik, książę Ludwig von Hessen und bei Rhein.
Zaniedbany przez lata powojenne obiekt wyremontowano w 1962 roku, z przeznaczeniem na ośrodek kolonijny. W roku 1993 złodzieje odkuli renesansowy portal bramny i przygotowali go do wywiezienia. Na szczęście w porę udało się zauważyć szkodę, portal złożono w piwnicy i po konserwacji wrócił on na swoje miejsce. Obecnie zamek ponownie jest własnością prywatną. Zamek wyremontowano: odnowiono elewacje, komnaty, wykonano stropy. Odrestaurowany budynek przeznaczono na hotel i restaurację.

</doc>
<doc id="285506" url="https://pl.wikipedia.org/wiki?curid=285506" title="Jean Arthur Rimbaud">
Jean Arthur Rimbaud



</doc>
<doc id="285508" url="https://pl.wikipedia.org/wiki?curid=285508" title="Knock-down">
Knock-down



</doc>
<doc id="285513" url="https://pl.wikipedia.org/wiki?curid=285513" title="Maria Annunziata (arcyksiężniczka austriacka)">
Maria Annunziata (arcyksiężniczka austriacka)

Maria Annunziata Habsburg-Lotaryńska, właśc. "Maria Annunziata Adelheid Theresia Michaela Karoline Luise Pia Ignatia" (ur. 31 lipca 1876 w Reichenau an der Rax, zm. 18 maja 1961 w Vaduz), arcyksiężniczka austriacka.
Była córką arcyksięcia Karola Ludwika (brata cesarza Franciszka Józefa I) i jego trzeciej żony Marii Teresy Braganzy (infantki portugalskiej, córki króla Michała I). Nazywana w rodzinie "Miana", otrzymała imię po drugiej żonie ojca (Marii Annunziacie Burbon, księżniczce Neapolu i Sycylii). Jej braćmi byli Franciszek Ferdynand (zamordowany w Sarajewie następca tronu Austro-Węgier) i Otto Franz Joseph (ojciec cesarza Karola I).
W latach 1894-1918 przysługiwał jej tytuł księżniczki-opatki w Pradze (związany z opactwem na Hradczanach). Na dworze wiedeńskim odgrywała rolę "pierwszej damy" po śmierci stryjenki Elżbiety (Sisi, 1898).
Ostatnie lata życia spędziła w Liechtensteinie, gdzie księżną była jej młodsza siostra Elżbieta Amalia. Zmarła jako panna.
Odznaczenia do 1917:

</doc>
<doc id="285514" url="https://pl.wikipedia.org/wiki?curid=285514" title="Edykt Mediolański">
Edykt Mediolański



</doc>
<doc id="285515" url="https://pl.wikipedia.org/wiki?curid=285515" title="Mandaue">
Mandaue

Mandaue – miasto w Filipinach w regionie Środkowe Visayas, w prowincji Cebu, na wschodnim wybrzeżu wyspy Cebu, nad Cieśniną Cebu. Należy do obszaru metropolitalnego Metro Cebu. W 2010 roku liczyło 331 320 mieszkańców.
Miasto leży na średniej wysokości 16 m n.p.m. Jest połączone dwoma mostami z pobliską wyspą Mactan. Jest ważny ośrodkiem przemysłowym. Najważniejszą gałęzią jest produkcja mebli. Występuje tu także przemysł spożywczy (przetwórstwo ryb i produkcja napojów). Jest centrum finansowym i handlowym. Położenie w samym sercu obszaru Metro Cebu wpływa na dynamiczny rozwój miasta. Odsetek przyrostu ludności jest tu najwyższy spośród wszystkich miast aglomeracji – od 1970 roku liczba mieszkańców potroiła się.
Mandaue zostało założone 7 kwietnia 1521 roku przez członków ekspedycji Magellana. Nazwa pochodzi od zatoczki Mandawe lub od porastającej ten teren rośliny "mantawi". Zatoczka ta ze względu na bardzo dogodne warunki (wyspa Mactan stanowi dla niej naturalny falochron) stała się szybko ważnym portem, który zyskał miano „raju dla kupców”. W 1571 roku hiszpański konkwistador Miguel López de Legazpi wybudował tu stocznię z kompleksem suchych doków.
W 1600 roku założyli tu swoją misję Jezuici, którzy wybudowali kościół pod wezwaniem św. Józefa, jednak raport z 1789 roku opisuje tę świątynię jako zniszczoną i niezdatną do użytku. Obecny kościół św. Józefa powstał na miejscu starego w XIX wieku. Ważnym ośrodkiem kultu religijnego jest sanktuarium w parafii Matki Bożej Fatimskiej.
Oficjalne prawa miejskie zostały nadane 21 czerwca 1969 roku, zaś w 1991 roku Mandaue uzyskało status „miasta wysoko zurbanizowanego”.

</doc>
<doc id="285521" url="https://pl.wikipedia.org/wiki?curid=285521" title="Hero (film 2002)">
Hero (film 2002)

Hero (chiń. 英雄, "Yīngxióng", po pol. bohater) – film chiński. Reżyserem jest Zhang Yimou. Premiera filmu odbyła się 24 października 2002 roku.
Fabuła oraz postać głównego bohatera, Bezimiennego, luźno nawiązują do historycznej postaci Jing Ke.
Fabuła.
Akcja filmu rozgrywa się w Chinach, dwa tysiące lat temu. Główny bohater, Bezimienny przybywa do władcy, który ma największe szanse zjednoczyć całe Chiny i stać się ich cesarzem. Przywozi ze sobą trzy pakunki. Zawierają one bronie trzech największych zabójców, którzy zagrażali życiu króla. Są dowodem na to, że Bezimienny pokonał ich wszystkich. W nagrodę może osobiście porozmawiać z królem i opowiedzieć, jak zdołał ich zgładzić, jednak jego prawdziwym celem jest zabicie go. W czasie rozmowy coraz bardziej wątpi w sens swej misji.

</doc>
<doc id="285522" url="https://pl.wikipedia.org/wiki?curid=285522" title="Plazmodesma">
Plazmodesma

Plazmodesma, plasmodesma – połączenie międzykomórkowe występujące w komórce roślinnej (oraz w komórkach grzybów i bakterii, w tym sinic). Plazmodesmy mają postać pasm cytozolu łączących siateczki śródplazmatyczne obu komórek roślinnych poprzez liczne szczeliny (jamki) w ścianie komórkowej. Ich średnica wynosi zazwyczaj 20–40 nm, rzadko do 80 nm. Kanaliki tworzone są przez zmodyfikowane fragmenty gładkiej siateczki śródplazmatycznej zwane desmotubulami. Plazmodesmy łączą ze sobą protoplasty komórek, które sąsiadują ze sobą. Dzięki nim komórki w łatwy sposób mogą wymieniać pomiędzy sobą różne substancje. Plazmodesmy są odpowiednikami połączeń szczelinowych w komórkach zwierzęcych.
Plazmodesmy często są miejscem, przez które do tkanek roślinnych wnikają strzępki grzybów pasożytniczych.

</doc>
<doc id="285530" url="https://pl.wikipedia.org/wiki?curid=285530" title="Rostarzewo">
Rostarzewo

Rostarzewo – wieś w Polsce, położona w województwie wielkopolskim, w powiecie grodziskim, w gminie Rakoniewice, dawne miasto w latach 1752-1934. Przed reformą administracyjną z 1975 roku Rostarzewo należało (wraz z gminą Rakoniewice) do powiatu wolsztyńskiego. W latach 1975–1998 miejscowość administracyjnie należała do województwa poznańskiego.
Historia.
Niegdyś w użyciu była nazwa "Rzeszotarzewo" (wzmiankowana w 1379 i 1564), sugerująca wyrób rzeszot czyli sit, która w 1580 została uproszczona do "Restarzewa". Z miejscowości pochodził ród Rzeszotarzewskich. W 1551 miejscowość przeszła w ręce Tłockich, później Hersztopskich, Żegockich i Malczewskich. W 1618 urodził się tu Krzysztof Jan Żegocki, który zasłynął jako organizator partyzantki przeciwko wojskom szwedzkim podczas tzw. potopu szwedzkiego. . Prawa miejskie wsi nadał 27 sierpnia 1752 król August III Sas, kiedy to była we władaniu Macieja Malczewskiego. Wkrótce potem, w 1768 wybudowano istniejący do dziś ratusz, pełniący także funkcję komory celnej. Pod koniec XIX wieku przeważała ludność wyznania protestanckiego, z niewielkim odsetkiem katolików i żydów.
Podczas okupacji niemieckiej miały miejsce wysiedlenia Polaków z miejscowości. Niemcy wysiedlili 27 rodzin liczących 110 osób, w tym dorosłych 63, z tego 35 kobiet i 28 mężczyzn, młodzieży męskiej i żeńskiej w wieku 14-18 lat 13 osób, dzieci poniżej lat 14–34.
Edukacja.
W Rostarzewie istnieje szkoła im. Krzysztofa Żegockiego, oficjalnie określana jako Zespół Przedszkolno-Szkolny w Rostarzewie, obsługująca Rostarzewo i okoliczne miejscowości (Stodolsko, Głodno, Cegielsko, Łąkie).
Gospodarka.
We wschodniej części Rostarzewa do niedawna działały dwie cegielnie, .
Organizacje lokalne.
W miejscowości działa m.in. Ochotnicza Straż Pożarna w Rostarzewie, klub piłkarski MKS Orzeł Rostarzewo, Młodzieżowa Orkiestra Dęta oraz lokalny serwis informacyjny tworzony przez mieszkańców – Rostarzewo.pl.
Zabytki.
Na listę zabytków jest wpisany zachowany układ urbanistyczny dawnego miasta z II połowy XVIII wieku i XIX wieku.
Ochronie podlegają także:
Transport.
Przez wieś przebiega droga krajowa nr 32 Stęszew – Wolsztyn – Zielona Góra – Gubin i linia kolejowa nr 357 (Wolsztyn – Grodzisk Wlkp. – Poznań), z przystankiem osobowym Rostarzewo w północno-wschodniej części wsi obsługiwanym przez pociągi spółki Koleje Wielkopolskie.

</doc>
<doc id="285532" url="https://pl.wikipedia.org/wiki?curid=285532" title="Jet Li">
Jet Li

Jet Li, właśc. Li Lianjie (; ur. 26 kwietnia 1963 w Pekinie) – chiński aktor kina akcji, mistrz i trener wushu. Jeden z najbardziej rozpoznawalnych gwiazd filmowych pochodzących z Azji. Występował w produkcjach azjatyckich i amerykańskich w takich jak "Klasztor Shaolin" (1982), "Dawno temu w Chinach" (1991), "Dawno temu w Chinach 2" (1992), "Dawno temu w Chinach 3" (1993), "Zabójcza broń 4" (1998), "Romeo musi umrzeć" (2000), "Pocałunek smoka" (2001), "Tylko jeden" (2001), "Od kołyski aż po grób" (2003), "Człowiek pies" (2005), "Zabójca" (2007), "Zakazane królestwo" (2008), "" (2008), "Niezniszczalni" (2010), "Niezniszczalni 2" (2012), "Niezniszczalni 3" (2014).
Życiorys.
Kariera wushu.
W wieku 2 lat stracił ojca i wychowywany był tylko przez matkę. Uczył się w szkole podstawowej Changqiao w Pekinie. Został umieszczony w klasie wushu prowadzonej przez mistrza Wu Bin. W wieku jedenastu lat po raz pierwszy wziął udział w Narodowych Mistrzostwach Chin w Wushu i wygrał w nich pięć konkurencji – tao lu z mieczem, walka bokserska, tao lu z mieczem Pu, pojedynek i tao lu z włócznią, zyskując w ten sposób tytuł "Wszechstronnego Narodowego Mistrza Chin". Tytuł ten wywalczył jeszcze cztery razy, w latach: 1975, 1977, 1978 i 1979. W 1974 prezentował swoje umiejętności prezydentowi Richardowi Nixonowi. Pod koniec lat siedemdziesiątych został Trenerem Narodowym Wushu.
W 2004 wypoczywał w Tajlandii, gdy w wyspę uderzyło tsunami. Aktor doznał niegroźnej rany stopy, ratując swoją córkę.
Dwukrotnie żonaty: po raz pierwszy z Qiuyan Huang (1987 – 1990, rozwód), 2 córki: Si, Taimi; po raz drugi z Niną Li Chi (od 19.09.1999), 2 córki: Jane (ur. 19.04.2000), Jada (ur. 2002).
W roku 2013 Li ujawnił, że cierpi na nadczynność tarczycy. W 2016 r. stwierdził, że odzyskał zdrowie, a ograniczenie ofert filmowych wynikało z jego pracy charytatywnej, a nie ze względu na stan zdrowia.
Kariera filmowa.
W 1982 zagrał główną rolę w filmie "Klasztor Shaolin" ("Shaolin Si", ang. "The Shaolin Temple"). Później zagrał w kilku innych filmach, które nie odniosły jednak większego sukcesu. Po nakręceniu filmu "Krwawy ring" ("Zhong hua ying xiong", ang. "Born to Defence"), w którym zagrał młodego żołnierza w II wojnie światowej, Li zdecydował się ubiegać o przyznanie mu obywatelstwa amerykańskiego. Wkrótce po jego uzyskaniu wystąpił w filmie Billy’ego Tanga "Siła smoka" ("Long zai tian ya", ang. "Dragon Fight") i następnie w "Dawno temu w Chinach" ("Wong Fei Hung", ang. "Once Upon a Time in China") Tsui Harka. W 1993 założył swoją własną wytwórnię Jing Tung, która wypuściła swój pierwszy film "Fong Sai Yuk", który stał się kolejnym hitem aktora. Został także współproducentem filmu "Ostatni wojownik" ("Wong Fei Hung: Chi tit gai dau neung gung", ang. "Last Hero in China"), który wyreżyserował Jing Wong oraz Woo-ping Yuen.
W 2009, nie pobierając honorarium, wystąpił w chińskim filmie "Jian guo da ye", który został nakręcony dla uczczenia 60. rocznicy powstania Chińskiej Republiki Ludowej.

</doc>
<doc id="285536" url="https://pl.wikipedia.org/wiki?curid=285536" title="Karol Józef Erdmann Henckel von Donnersmarck">
Karol Józef Erdmann Henckel von Donnersmarck

Karol Józef Erdmann Henckel von Donnersmarck (ur. 24 stycznia 1688, zm. 6 marca 1760) – baron i hrabia cesarstwa, wolny pan stanowy Bytomia.
Rodzice.
Urodził się w Bytomiu. Był najstarszym synem Leona Ferdynanda i Juliany Maksymiliany Coob von Neyding. W momencie śmierci ojca miał zaledwie jedenaście lat i regencję przejęła wówczas jego matka.
Życie i działalność.
Za pełnoletniego został uznany w 1710 r. 18 maja tego roku wydał dokument, w którym zobowiązywał się do zachowania wszelkich praw i przywilejów poddanych. Pomimo kupienia przez matkę zamku w Siemianowicach nadal rezydował w bytomskim ratuszu. Urządził w nim nawet zwierzyniec. M.in. fakt ten stał się przyczyną w 1722 r. wielkiej, 24-punktowej skargi bytomian do cesarza. Zarzucano mu także popieranie Żydów trudniących się lichwą, wtrącanie w sprawy magistratu, obsadzanie stanowisk nieodpowiednimi ludźmi itd. Wydany po dziesięciu latach wyrok był przychylny dla bytomian, ale brak funduszy nie pozwolił zakończyć z sukcesem całej sprawy.
W 1734 r. spotkał się z polskim królem elektem Augustem III Sasem. W czasie wojen prusko-austriackich początkowo zdołał pozyskać zaufanie króla Fryderyka II Wielkiego. Po poparciu w czasie II wojny śląskiej Habsburgów został zmuszony do opuszczenia Śląska. Jego dobra skonfiskowano.
Rodzina.
Był dwukrotnie żonaty: najpierw z Marią Józefą Brunetti, potem z Józefą Pestaluzzi di Grabadona. Dzieci pozostawił tylko z pierwszego związku. Spośród nich Franciszek Ludwik i Łazarz III sprawowali później władzę nad Bytomiem. Zmarł w Sopron i został pochowany w tamtejszym kościele pw. św. Michała Archanioła.

</doc>
<doc id="285543" url="https://pl.wikipedia.org/wiki?curid=285543" title="Mirosław Waligóra">
Mirosław Waligóra

Mirosław Andrzej Waligóra (ur. 4 lutego 1970 w Krakowie) – piłkarz grający na pozycji napastnika, reprezentant Polski (drużyna olimpijska).
Wychowanek Wandy Kraków, w latach 1985-1994 zawodnik Hutnika Kraków, potem belgijskich Lommel SK (do 2003), KVSK United i Verbroedering Geel-Meerhout.
Król strzelców polskiej I ligi w sezonie 1991/1992 (wraz z Jerzym Podbrożnym – 20 bramek).
Nie wystąpił w drużynie narodowej (reprezentacji A), natomiast rozegrał 17 meczów w reprezentacji olimpijskiej. Jest srebrnym medalistą igrzysk w Barcelonie 1992.

</doc>
<doc id="285548" url="https://pl.wikipedia.org/wiki?curid=285548" title="Tony Leung Chiu Wai">
Tony Leung Chiu Wai

Tony Leung Chiu Wai (梁朝偉; pinyin: Liáng Cháowěi, ur. 27 czerwca 1962 w Hongkongu) – hongkoński aktor filmowy, jeden z najbardziej znanych na świecie aktorów azjatyckich. Laureat nagrody aktorskiej na 53. MFF w Cannes za rolę w filmie "Spragnieni miłości" (2000). Ulubiony aktor mistrzów hongkońskiej kinematografii: Wong Kar-Waia, Johna Woo i Tsui Harka.
Zdarza się, że jest mylony z innym aktorem o podobnym nazwisku - Tony Leung Ka-fai zagrał w filmie "Kochanek" (1992) Jean-Jacques’a Annauda.

</doc>
<doc id="285549" url="https://pl.wikipedia.org/wiki?curid=285549" title="H. David Politzer">
H. David Politzer



</doc>
<doc id="285550" url="https://pl.wikipedia.org/wiki?curid=285550" title="Literaki">
Literaki



</doc>
<doc id="285554" url="https://pl.wikipedia.org/wiki?curid=285554" title="Głodno (wieś w powiecie grodziskim)">
Głodno (wieś w powiecie grodziskim)

Głodno – wieś w Polsce położona w województwie wielkopolskim, w powiecie grodziskim, w gminie Rakoniewice. Mieszka w niej ponad 340 mieszkańców.
W okresie Wielkiego Księstwa Poznańskiego (1815-1848) miejscowość wzmiankowana jako Głodno należała do wsi większych w ówczesnym powiecie babimojskim rejencji poznańskiej. Głodno należało do rakoniewickiego okręgu policyjnego tego powiatu i stanowiło część majątku Goscieszyn, który należał wówczas do Macieja Mielżyńskiego. Według spisu urzędowego z 1837 roku Głodno liczyło 400 mieszkańców, którzy zamieszkiwali 55 dymów (domostw).
W latach 1975–1998 miejscowość należała administracyjnie do województwa poznańskiego. 9 maja 1945 roku posadzono tu Dąb Wolności, symbol Głodna, który widnieje na nieoficjalnym herbie.
Tutaj urodził się Carl Welkisch (1888-1984) – niemiecki mistyk.

</doc>
<doc id="285559" url="https://pl.wikipedia.org/wiki?curid=285559" title="Pas-de-Calais">
Pas-de-Calais

Pas-de-Calais (fr. wym. []) – departament w północnej Francji, jeden z 83 departamentów utworzonych w 1790 w czasie rewolucji francuskiej. Nazwa departamentu pochodzi od nazwy Cieśniny Kaletańskiej (fr. "Pas de Calais"), nad którą jest położony. Jest jednym z dwóch departamentów regionu Hauts-de-France (drugi to Nord). Posiada najwięcej gmin (894) ze wszystkich departamentów francuskich.
Pas-de-Calais jest jednym z najgęściej zaludnionych i zurbanizowanych departamentów Francji. Mimo to największa aglomeracja Calais przekracza nieznacznie 100 tys. mieszkańców. Prefekturą departamentu jest miasto Arras. Inne ważne ośrodki miejskie to Boulogne-sur-Mer i Saint-Omer. Obszar najgęściej zaludniony we wschodniej części departamentu związany jest z zagłębiem węglowym, które rozwinęło się w XIX i na początku XX w. Ośrodki miejskie tej części departamentu (z których najważniejsze to Lens, Liévin, Béthune, Bruay-la-Buissière oraz Hénin-Beaumont) tworzą rozległą konurbację przemysłową, która ciągnie się dalej na wschód w departamencie Nord. Razem obszar ten zamieszkuje ponad 1,2 mln osób, z czego połowa w departamencie Pas-de-Calais.
Rozwój górnictwa w XIX w. przyczynił się do wzrostu liczby ludności tego departamentu (700 tys. w 1850 do 1 mln w 1900). Wzrost ten powstrzymany został przez wybuch I wojny światowej. Kolejny okres wzrostu gospodarczego zakończył kryzys ekonomiczny lat 30. i wybuch II wojny. Po jej zakończeniu region znowu przeżywał okres prosperity związany z odbudową kraju po zniszczeniach wojennych. Stopniowo górnictwo i związany z nim przemysł podupadły i od lat 60.-70. liczba ludności utrzymuje się na tym samym poziomie ok. 1,4 mln mieszkańców. Wiele miast górniczych utraciło nawet połowę swojej ludności w ciągu ostatniego półwiecza.
Z powodu braku znaczącego ośrodka miejskiego departament Pas-de-Calais aż do lat 90. pozbawiony był jakiegokolwiek uniwersytetu. Powołano wówczas do życia dwa uniwersytety: Université d’Artois i Université du Littoral. W obu przypadkach różne wydziały rozsiane są po kilku miastach, położonych również w departamencie Nord.
Zobacz też:

</doc>
<doc id="285560" url="https://pl.wikipedia.org/wiki?curid=285560" title="Mieczysław Wilczek">
Mieczysław Wilczek

 
Mieczysław Karol Wilczek (ur. 25 stycznia 1932 w Komorowicach Bielskich ob. Bielsko-Biała, zm. 30 kwietnia 2014 w Warszawie) – polski mgr inż. chemik, prawnik, przedsiębiorca, wynalazca i autor patentów z dziedziny chemii, w latach 1988–1989 Minister przemysłu w rządzie Mieczysława Rakowskiego, autor tzw. ustawy Wilczka (1988).
Życiorys.
Młodość i edukacja.
Syn Franciszka i Jolanty lub Joanny. Młodość spędził w Bielsku-Białej. W czasie II wojny światowej pracował jako parobek na niemieckiej farmie krów. Z uwagi na brak dostępu do edukacji powszechnej w latach 1939–1945 samodzielnie nauczył się czytać i pisać. Po 1945 roku ukończył w ciągu jednego roku szkołę podstawową. Następnie kształcił się w gimnazjum i w technikum chemicznym. Ukończył kierunek chemii na Wydziale Chemicznym Politechniki Śląskiej w Gliwicach w 1957. Podczas studiów politechnicznych jako wyróżniający się student otrzymał na II roku asystenturę i został, mimo braku zakończenia studiów, pracownikiem naukowym uczelni w latach 1954–1961. Ukończył też Studium Wyższe Ekonomiki Przemysłu oraz studia prawnicze na Uniwersytecie Jagiellońskim i na Uniwersytecie Warszawskim. Specjalizował się w chemii organicznej: syntetykach zapachowych, kremach i proszkach do prania. W 1951 wstąpił do Polskiej Zjednoczonej Partii Robotniczej i był członkiem do 1990.
Jego żoną była chemiczka Gizela Jacak-Wilczek (1933-2020). 
Praca zawodowa.
W 1956 roku, po ukończeniu studiów z dziedziny chemii porzucił dalszą karierę naukową. Od 1957 do 1961 był dyrektorem fabryki kosmetyków „Viola” w Gliwicach. W 1958 roku wyjechał na półroczne stypendium zagraniczne do Wielkiej Brytanii. Po powrocie do Polski został skierowany na stanowisko dyrektora technicznego zakładów Pollena w Warszawie. Od 1961 do 1964 zatrudniony jako główny inżynier i zastępca dyrektora w Warszawskiej Fabryce Syntetyków Zapachowych „Aroma”. W 1965 ukończył studia prawnicze na Wydziale Prawa Uniwersytetu Warszawskiego ze specjalizacją w zakresie prawa międzynarodowego.
W latach 1965–1969 pełnił funkcję zastępcy dyrektora w Zjednoczeniu Przemysłu Chemii Gospodarczej „Pollena”. Dał się poznać jako zdolny organizator i racjonalizator w państwowym przemyśle chemicznym. Znając kilka języków obcych zaczął podróżować służbowo po Europie Zachodniej i nawiązywać kontakty z zagranicznymi przedsiębiorstwami. Uczestniczył w pracach i konferencjach organizacji międzynarodowych. Podjął współpracę z koncernem Shell. Przyczynił się do rozwoju marki Pollena. Wprowadził w Polsce innowacyjny program detergentowy. W 1965 roku wdrożył do produkcji proszek do prania Ixi 65.
W 1969 roku odszedł z posady państwowej. Za zaoszczędzone pieniądze kupił kilkunastohektarowe gospodarstwo rolne we wsi Ołdakowizna. Założył fermę perliczek i laboratorium biochemiczne, w którym produkował kremy na bazie tłuszczu z żółtka jaj. Od 1971 do 1974 zatrudniony jako dyrektor w Centralnym Ośrodku Badawczo-Rozwojowym Stolarki Budowlanej, od 1974 funkcjonował jako przedsiębiorca prywatny. W latach siedemdziesiątych XX wieku sprzedał z zyskiem posiadane patenty z dziedziny chemii. Dzięki znajomościom oraz uzyskanym ze sprzedaży praw wynalazczych pieniądzom założył w 1973 roku pod Stanisławowem fabrykę produkcji koncentratów paszowych z odpadów porzeźnianych. W krótkim czasie zbudował kilka zakładów przetwórstwa mięsnego stając się jednym z najbogatszych ludzi w Polsce.
W latach osiemdziesiątych XX wieku oprócz posiadanych zakładów przetwórstwa i utylizacji był wiceprezesem polsko-japońskiej spółki Polnippon (wspólnikiem był Ireneusz Sekuła) oraz od 1985 do 1988 współwłaścicielem przedsiębiorstwa futrzarskiego „Lavil” w Stanisławowie. W tym czasie prowadził interesy głównie z przedstawicielstwami handlowymi Związku Radzieckiego.
Minister przemysłu.
Od 1985 roku Mieczysław Wilczek był doradcą komisji sejmowych. W 1988 został członkiem Rady Społeczno-Gospodarczej przy Sejmie. Od 14 października 1988 do 12 września 1989 pełnił funkcję ministra przemysłu w rządzie Mieczysława Rakowskiego. Na tym stanowisku stał się rzecznikiem gruntownej reformy polskiej gospodarki. Zaproponował zamknięcie wielu państwowych zakładów pracy, które uważał za nierentowne z punktu widzenia ekonomicznego. Rozpoczął w Polsce zmiany prawne mające na celu wprowadzenie gospodarki wolnorynkowej. W 1988 roku przeforsował w Sejmie liberalną ustawę o przedsiębiorczości, która spowodowała aktywizację drobnych przedsiębiorców w ostatnich miesiącach istnienia Polskiej Rzeczypospolitej Ludowej.
W 1989 został zastępcą przewodniczącego w Komitecie ds. Nauki i Postępu Technicznego przy Radzie Ministrów. W 1989 roku podczas obrad Okrągłego Stołu Mieczysław Wilczek był przedstawicielem strony rządowej w zespole ds. gospodarki i polityki społecznej. Podczas wyborów do parlamentu w 1989 roku był kandydatem na senatora z okręgu siedleckiego. Przegrał walkę o mandat z Gabrielem Janowskim i Tadeuszem Kłopotowskim. Od 29 sierpnia 1989 do 19 stycznia 1990 był pełnomocnikiem Komitetu Centralnego PZPR ds. działalności gospodarczej.
Przedsiębiorca.
Po zmianach ustrojowych Mieczysław Wilczek wycofał się z życia politycznego. Powrócił do działalności gospodarczej. Został współwłaścicielem grupy przedsiębiorstw Polish Farmeat, których głównym udziałowcem było włoskie przedsiębiorstwo Fortrade Financing. Później prowadził Kancelarię Lobbyingową w Warszawie. Zasiadał też w radzie nadzorczej przedsiębiorstwa budowlanego Mostostal Warszawa.
Laureat Nagrody Kisiela w 1990, wielokrotnie wymieniany na liście 100 najbogatszych Polaków tygodnika „Wprost”. W 2008 został uhonorowany przez Centrum im. Adama Smitha tytułem Jego Przedsiębiorczości.
Śmierć.
30 kwietnia 2014 Mieczysław Wilczek popełnił samobójstwo skacząc z okna wysokiego piętra budynku. Ciało zostało znalezione przed jednym z bloków na warszawskiej Saskiej Kępie. Prokuratura odstąpiła od wykonania sekcji zwłok. Pochowany został na Cmentarzu Wojskowym na Powązkach (kwatera B29 kolumbarium-6-48).
Odznaczenia.
Wybrane medale i odznaczenia:
W kulturze.
Mieczysław Wilczek wystąpił w epizodycznej roli w 11. odcinku pt. "Wagon pocztowy" serialu kryminalnego 07 zgłoś się.

</doc>
<doc id="285561" url="https://pl.wikipedia.org/wiki?curid=285561" title="Donnie Yen">
Donnie Yen

Donnie Yen (, ur. 27 lipca 1963 w Kantonie) – chiński aktor sztuk walk, reżyser.
Życiorys.
Dzieciństwo spędził w Hongkongu i Bostonie, dokąd wyemigrowali jego rodzice – znawcy tradycyjnej filozofii. Mając 11 lat trafił do szkoły wushu w Pekinie, gdzie trenował sztuki walki pod okiem Yuen Woo-pinga, nauczyciela m.in. Jet Li. Na ekranie zadebiutował mając 19 lat. Obecnie jest także choreografem pojedynków wushu, a od 2000 roku występuje także w filmach hollywoodzkich.

</doc>
<doc id="285563" url="https://pl.wikipedia.org/wiki?curid=285563" title="Kosz (pojemnik)">
Kosz (pojemnik)

Kosz – rodzaj pojemnika, plecionego najczęściej z wikliny, czyli młodych giętkich pędów odpowiednich gatunków wierzby. Rzadziej kosze wyplatane są ze słomy lub korzeni, na przykład jałowca lub świerka.
Kosze znajdują szerokie zastosowanie jako wytrzymałe i estetyczne pojemniki do przechowywania owoców, warzyw, ziaren zbóż, a także przedmiotów codziennego użytku, lub odzieży. Pierwotnie wykorzystywane były głównie w rolnictwie przy pracach polowych, lub do przechowywania płodów rolnych. Obecnie są bardzo rozpowszechnione również jako elementy wystroju wnętrz, pełniące bardzo różnorodne funkcje. Powodem dużej popularności koszy jest ich dekoracyjna forma, wysoka estetyka i szlachetność materiału, z którego są wykonywane.
Wielkość i kształt koszy bardzo się różnią i związane są z ich przeznaczeniem. Część koszy posiada wysoki brzeg oraz jeden lub dwa uchwyty i służą one do przenoszenia przedmiotów. Inne są stosunkowo niskie i pełnią rolą podobną do naczynia stawianego na stole. Dawniej bardzo rozpowszechnione były kosze z jednym uchwytem z boku, posiadające określoną objętość i służące jako miarki, na przykład do odmierzania ziarna.
Wykonywaniem koszy i innych wyrobów plecionych zajmują się koszykarze-plecionkarze, a nazwa tego rzemiosła to koszykarstwo. Zawód ten istniał pierwotnie jako rzemiosło ludowe, a obecnie należy także do sztuki użytkowej. Kosze wykonuje się najczęściej z dwóch łączonych ze sobą części: dna opartego na promienistym lub równoległym szkielecie oraz ścianki opartej na osnowie. Stosuje się przy tym kilka rodzajów splotów: wężykowy, skośny, osnowowy. Uprawa wikliny przeznaczonej do wyrobów koszykarskich to osobny zawód nazywany wikliniarstwem.

</doc>
<doc id="285565" url="https://pl.wikipedia.org/wiki?curid=285565" title="Bureu Veritas">
Bureu Veritas



</doc>
<doc id="285566" url="https://pl.wikipedia.org/wiki?curid=285566" title="Chen Daoming">
Chen Daoming

Chen Daoming (chiń. upr. 陈道明, chiń. trad. 陳道明, pinyin "Chén Dàomíng"; ur. 26 kwietnia 1955 w Tiencinie) – aktor telewizyjny i filmowy, zdobył rozgłos dzięki serialowi "The Last Emperor", osnutym na życiu ostatniego cesarza Chin, który przyniósł mu wiele prestiżowych nagród. Należy do grona najpopularniejszych aktorów ChRL. 

</doc>
<doc id="285567" url="https://pl.wikipedia.org/wiki?curid=285567" title="Elia Galla Placydia">
Elia Galla Placydia

Elia Galla Placydia, łac. "Aelia Galla Placidia" (ur. ok. 390 w Konstantynopolu, zm. 27 listopada 450 w Rzymie) – królowa Wizygotów i cesarzowa rzymska.
Była córką cesarza rzymskiego Teodozjusza I i jego drugiej żony, Galli, siostry Walentyniana II. Urodziła się w Konstantynopolu między 388 a 392 rokiem. Jej starszy rodzony brat Gracjan zmarł w dzieciństwie, a ich matka zmarła w 394 roku w połogu razem z młodszym bratem Janem. Jej starszymi przyrodnimi braćmi byli Honoriusz, cesarz rzymski, i Arkadiusz, cesarz bizantyjski, a siostrą Pulcheria.
Dzieciństwo i pierwsze małżeństwo.
Mała Galla Placydia była obecna przy łożu śmierci swojego ojca w Mediolanie 17 stycznia 395 roku. Nosiła tytuł "nobilissima puella" (Najszlachetniejsza Panna). Większość dzieciństwa spędziła w domu możnego Stylichona i jego żony Sereny, z którą była spokrewniona. Została nawet zaręczona z jedynym znanym synem Stylichona, Euchariuszem (Eucherius). Uczyła się tkactwa i haftu, a także uzyskała klasyczne wykształcenie. Stylichon, z pochodzenia Wandal, był najwyższym dowódcą wojsk cesarstwa zachodniorzymskiego noszącym tytuł "magister militum". Jest jedyną znaną osobą noszącą tytuł "magister militum in praesenti" w latach 394–408 w obu częściach cesarstwa (cesarstwo zachodniorzymskie i Cesarstwo Bizantyńskie). Jako dowódca wojsk konnych i pieszych nosił również wodzowski tytuł "magister equitum et peditum". Po straceniu Stylichona 22 sierpnia 408 Galla Placydia znalazła się w oblężonym przez barbarzyńców Rzymie. Po upadku Rzymu (24 sierpnia 410) trafiła w ręce Alaryka i towarzyszyła mu w drodze powrotnej do Galii (412). Następca Alaryka, Ataulf, sprzymierzył się z jej bratem Honoriuszem przeciwko dwóm rzymskim uzurpatorom. Jowin i Sebastianus zostali pokonani i straceni przez Wizygotów, a Honoriusz oddał Ataulfowi rękę swojej siostry. Ślub Galli Placydii i Ataulfa odbył się 1 stycznia 414 roku w Narbonne, ceremonia zawierała zarówno elementy rzymskie, jak i gockie.
Para miała jednego syna:
Ataulf został zamordowany podczas kąpieli w swym pałacu w Barcelonie, w sierpniu lub wrześniu 415 roku.
Drugie małżeństwo.
Owdowiała Galla Placydia została przez Wizygotów odesłana do Honoriusza, co było jednym z warunków pokoju z cesarzem. Brat zmusił ją do poślubienia Konstancjusza III, ówczesnego "magistra militum". Ich ślub odbył się 1 stycznia 417 roku. Para doczekała się dwójki dzieci:
Po śmierci papieża Zozyma (późniejszego świętego) w Rzymie wybrano równocześnie dwóch jego następców – Eulaliusza (od 27 grudnia 418 do 3 kwietnia 419) oraz Bonifacego (od 28 grudnia 418 do 4 września 422). Po zamieszkach w mieście obie strony oraz Galla Placydia zwróciły się do cesarza Honoriusza o rozstrzygnięcie sporu. Po kilkumiesięcznych sporach cesarz nie tylko zatwierdził wybór Bonifacego, ale także skazał antypapieża na wypędzenie z Rzymu. Był to pierwszy znany przypadek ingerencji władzy świeckiej w wybór papieża.
8 lutego 421 Konstancjusz został mianowany Augustem, współwładcą cesarstwa razem z bezdzietnym Honoriuszem. Galla Placydia zyskała tytuł Augusty, a od rozwodu Honoriusza z Termantią (408) była nominalną cesarzową. Konstancjusz zmarł 2 września 421 roku, a Honoriusz 15 sierpnia 423. Po śmierci Honoriusza tron przez dwa lata przechodził z rąk do rąk, aż w 425 cesarzem został syn Galli Placydii, Walentynian, a Galla rządziła Rzymem w imieniu małoletniego syna.
Zmarła w Rzymie 27 listopada 450. W Rawennie znajduje się jej domniemane mauzoleum.

</doc>
<doc id="285568" url="https://pl.wikipedia.org/wiki?curid=285568" title="Telekomputer">
Telekomputer

Telekomputer (pierwotnie Tele-Radio-Komputer) – program telewizyjny poświęcony szeroko pojętej problematyce informatycznej emitowany 4 razy w miesiącu w TVP1 (od września 1990 roku) do czerwca 2000 roku.
Muzyka tytułowa to kompozycja „Advancing Robots 3” autorstwa Jeffa Newmana. Utwór pochodzi z płyty „IMPACT 1&amp;2-JEFF NEWMANN” dostępnej w niemieckiej bibliotece muzycznej Sonoton.
Program był przygotowany przez zespół (Tomasz Jordan, Tomasz Pyć, Jędrzej Wróblewski).
Obecnie pod tą nazwą ukazuje się dział informatyczny w Telegazecie.

</doc>
<doc id="285574" url="https://pl.wikipedia.org/wiki?curid=285574" title="Meindert DeJong">
Meindert DeJong

Meindert DeJong, także De Jong (ur. 4 marca 1906 w Wierum, Fryzja, zm. 16 lipca 1991) – amerykański pisarz pochodzenia holenderskiego, autor książek dla dzieci.
Przybył do USA wraz z rodziną w 1914. Studiował m.in. na Uniwersytecie Chicagowskim, ale stopni naukowych nie uzyskał. W okresie wielkiego kryzysu imał się różnych zajęć; w 1938 debiutował jako autor dla dzieci książką "The Big Goose and the Little White Duck". W czasie II wojny światowej służył w armii amerykańskiej w Chinach. Po wojnie powrócił do literatury dziecięcej. Przez lata mieszkał w Meksyku, potem w Michigan, wreszcie w Karolinie Południowej.
Do najbardziej znanych powieści DeJonga można zaliczyć: "Journey from Peppermint Street", "The House of Sixty Fathers". W Polsce ukazały się jego trzy powieści: "Sydraczek" (1953, wyd. pol. 1973), "Gniazdo na szkole" ("The Wheel on the School",1954, wyd. pol. 1961) i "Wracaj do domu, Karmelku" (1953, wyd. pol. 1973). Pisarz otrzymał szereg nagród, m.in. Medal im. Hansa Christiana Andersena w 1962. 

</doc>
<doc id="285575" url="https://pl.wikipedia.org/wiki?curid=285575" title="Pamięć immunologiczna">
Pamięć immunologiczna

Pamięć immunologiczna – właściwość układu odpornościowego organizmu polegająca na szybszym i swoistym reagowaniu przy ponownym kontakcie z antygenem (najczęściej antygenem patogenu).
Pamięć immunologiczną można porównać do „zapamiętywania” przebytych infekcji przez układ odpornościowy przez wytworzenie odpowiednich dla tego rodzaju infekcji przeciwciał, co powoduje szybsze zwalczanie następnych infekcji. Zjawisko jest wykorzystywane w mechanizmie działania szczepionek (szczepionkę stanowi osłabiona lub martwa forma czynnika infekującego).

</doc>
<doc id="285576" url="https://pl.wikipedia.org/wiki?curid=285576" title="Leon Miszewski">
Leon Miszewski

Leon Miszewski (ur. 26 września 1887 w Brusach, zm. 25 stycznia 1930 w Gdańsku) – polski duchowny katolicki, działacz społeczny i polityczny w Wolnym Mieście Gdańsku, poseł do Volkstagu (1927–1930), prezes Gminy Polskiej w Wolnem Mieście Gdańsku (1928–1930).
Życiorys.
Od 1914 pracował jako duszpasterz w kościele św. Ignacego w Starych Szkotach. Od 1919 pozostawał w składzie pięcioosobowej Komisji Szkolnej powołanej przez Naczelną Radę Ludową w Gdańsku, a od 1921 zasiadał w zarządzie Macierzy Szkolnej w Gdańsku. Po utworzeniu w 1922 Gimnazjum Polskiego został jego prefektem i doprowadził do otwarcia w 1924 w budynku szkolnym kaplicy, w której odprawiano nabożeństwa polskie. W znalazł się wśród założycieli Ligi Katolickiej w Gdańsku. W wyborach z 13 listopada 1927 wybrany do Volkstagu III kadencji. 
Od 7 grudnia 1927 wiceprezes, od września 1928 do śmierci prezes zarządu Gminy Polskiej. W czerwcu 1929 wraz z innymi działaczami gdańskimi wystosował do rządu RP memoriał pod nazwą "Tragiczne położenie Polonii gdańskiej", w którym uskarżał się na brak realnej pomocy rządu w Warszawie dla tamtejszych Polaków. 
Pogrzeb księdza Miszewskiego 29 stycznia 1930 stał się wielką manifestacją narodową Polaków w Gdańsku. Jego grób znajduje się na cmentarzu św. Ignacego w Gdańsku, przy kościele św. Ignacego. Po wojnie nazwano jego nazwiskiem jedną z ulic we Wrzeszczu.

</doc>
<doc id="285578" url="https://pl.wikipedia.org/wiki?curid=285578" title="Mary Landrieu">
Mary Landrieu

Mary Loretta Landrieu (ur. 23 listopada 1955) – amerykańska polityk, działaczka Partii Demokratycznej. W latach 1997-2015 piastowała mandat senatora ze stanu Luizjana.
Jest córką byłego burmistrza Nowego Orleanu Moona Landrieu (1930-2022) i siostrą obecnego wicegubernatora stanu Mitcha Landrieu. Urodziła się w Arlington w Wirginii. Ukończyła stanowy uniwersytet Luizjany w roku 1977. Była członkinią "Louisiana House of Representatives" w latach 1980-1988. W roku 1995 bezskutecznie ubiegała się o stanowisko gubernatora stanu.
Została wybrana w skład izby wyższej amerykańskiego Kongresu w roku 1996, ponownie wybrano ją w roku 2002 i 2008 roku. Należy do centrowego skrzydła swej partii.
W czasie kataklizmu spowodowanego huraganem Katrina ostro skrytykowała prezydenta George’a W. Busha i rząd federalny za niedostateczne przeciwdziałanie i spowodowane tym szkody.
Mary L. Landrieu w roku 2004 była typowana na kandydata na wiceprezydenta u boku Johna Kerry’ego. Ostatecznie ten zdecydował się na start z Johnem Edwardsem. Landrieu brała aktywny udział w kampanii Kerry’ego.

</doc>
<doc id="285581" url="https://pl.wikipedia.org/wiki?curid=285581" title="Meindert De Jong">
Meindert De Jong



</doc>
<doc id="285583" url="https://pl.wikipedia.org/wiki?curid=285583" title="Knickebein">
Knickebein

Knickebein – niemiecki system naprowadzania samolotów za pomocą fal radiowych używany przez Luftwaffe podczas nocnych bombardowań Wielkiej Brytanii w początkowym okresie II wojny światowej. Słowo „Knickebein” w języku niemieckim znaczy „wykrzywiona noga” i jest imieniem baśniowego kruka.
Opis systemu.
„Knickebein” wywodził się z systemu lądowania bez widoczności Lorenza, opracowanego w Niemczech w latach 30. XX w. System Lorenza miał zasięg tylko ok. 48 km, co było wystarczające dla potrzeb lądowania lecz niewystarczające do celów długodystansowej nawigacji. Oba systemy łączyło również to, że odbiorniki służące do lądowania bez widoczności ziemi (Lorenz EBL-2) umożliwiały jednocześnie naprowadzanie bombowców na cel.
Sercem systemu „Knickebein” były dwa nadajniki emitujące sygnały alfabetu Morse’a (kropki i kreski) na falach UKF na częstotliwości ok. 30 MHz (zwykle 30 lub 31,5 MHz). Samolot podążał zgodnie z sygnałem jednego z nadajników, który ustawiony był na określony cel. Jeżeli samolot podążał właściwym kursem pilot słyszał w słuchawkach sygnał ciągły. Szerokość tego sygnału wynosiła około 365 m. Zboczenie z kursu objawiało się zwiększonym natężeniem kresek lub kropek. Nad celem wiązka sygnału według którego leciał bombowiec krzyżowała się z sygnałem drugiego nadajnika, co było sygnalizowane za pomocą innego odbiornika. Było to sygnałem do zrzucenia bomb. 
Zastosowanie.
„Knickebein” używany był przez Luftwaffe podczas nocnych lotach nad terenami Wielkiej Brytanii od początku wojny. Pierwszą parę instalacji nadawczych o wysokości ok. 30 m zbudowano na terenie Niemiec w Kleve i Bredstedt. Po opanowaniu Francji przez wojska niemieckie w roku 1940 powstały nowocześniejsze i mniejsze instalacje na półwyspie Hague. Od czasu, gdy Brytyjczycy zaczęli zakłócać niemieckie sygnały jego skuteczność znacznie zmalała. Korzystano wtedy z niego do ustalania kursu po starcie, później zaś stosując tradycyjne metody nawigacji. „Knickebein” wykorzystywano do września 1940 r. Zastąpił go system określany kryptonimem „X-Gerät”.
Przeciwdziałanie.
„Knickebein” został dosyć szybko rozpoznany przez brytyjski wywiad (głównie dzięki zeznaniom jeńców i oględzinom zestrzelonych samolotów), co pozwoliło opracować urządzenia zakłócające jego sygnały. Dokonała tego specjalnie w tym celu powołana jednostka - Skrzydło 80. Pierwsze urządzenia zakłócające były zmodyfikowanymi aparatami do diatermii wykorzystywanymi w szpitalach do zabiegów leczniczych. Przerobiono je na 150-watowe nadajniki i rozmieszczono na brytyjskim terytorium. Nadajniki te emitowały szumy na wykorzystywanych przez Niemców częstotliwościach. Skuteczne okazały się dopiero następne urządzenia zakłócające nazwane „Aspiryne” (Aspiryna). Miały one większą moc i emitowały nie szumy, ale kreski alfabetu Morse’a, które nakładały się na sygnał nadajników niemieckim i nie pozwalały pilotom bombowców na prawidłowe określenie kursu. Część tych urządzeń została rozmieszczona na wzniesieniach, niektóre były mobilne. Funkcjonowało ich około 28.
Brytyjczycy opracowali jeszcze jeden sposób walki z tym systemem. Polegał on na retransmisji sygnału niemieckiego nadajnika z terenu Wielkiej Brytanii. Tworzona była w ten sposób fałszywa wiązka, której charakterystyki były identyczne z oryginalnymi. Metoda ta jednak nie była zastosowana, mimo że przygotowywano jej użycie.

</doc>
<doc id="285584" url="https://pl.wikipedia.org/wiki?curid=285584" title="X-Gerät">
X-Gerät

X-Gerät (z niem. urządzenie X) – niemiecki system naprowadzania samolotów za pomocą fal radiowych używany przez Luftwaffe podczas nocnych bombardowań Wielkiej Brytanii. „X-Gerät” był następcą systemu „Knickebein”.
Opis systemu.
W skład systemu wchodziły cztery nadajniki emitujące fale radiowe. Jeden z nich emitował dwie szerokie wiązki fal na częstotliwości 65-75 MHz, w wyniku nałożenia się, których powstawała węższa wiązka prowadząca zwana też wiązką kursu celu. Wiązka ta wskazywała samolotowi drogę od nadajnika do celu. Sygnały wiązek szerokich miały charakterystyki jak w systemie lądowania bez widoczności Lorenza tzn. składały się na nią kropki i kreski alfabetu Morse’a, które w wyniku nałożenia się tworzyły sygnał wiązki prowadzącej. Pilot i obserwator samolotu dysponowali przyrządem, który pokazywał ewentualne odchylenia kursu samolotu od środka wiązki prowadzącej. Wiązki z pozostałych trzech nadajników przecinały się z wiązką prowadzącą w pewnych odległościach przed celem. Urządzeniem do ich odbioru dysponował obserwator. Pierwsza z nich była wskazaniem dla pilota, że musi lecieć dokładnie wzdłuż środka (o szerokości ok. 6-9 m) wiązki prowadzącej i stanowiła ostrzeżenie, że należy się spodziewać sygnału z drugiej wiązki. Druga wiązka (szerokości ok. 18-27 m) przecinała się z wiązką prowadzącą w odległości 30 km przed celem. Po odebraniu tego sygnału obserwator wciskał przycisk urządzenia do zwalniania bomb, które wyglądem przypominało zegar z trzema wskazówkami: zieloną, czerwoną i czarną. Wskazówka czarna i zielona zaczynały się wówczas przesuwać. Po przechwyceniu sygnału z trzeciego nadajnika, co następowało na 15 km przed celem, obserwator ponownie wciskał przycisk, co powodowało zatrzymanie wskazówki zielonej i czarnej oraz przesuwanie wskazówki czerwonej. W chwili, gdy wskazówka czerwona pokryła się z czarną, zamykał się obwód elektryczny powodując zrzut bomb. Dokładność tego systemu wynosiła ok. 90 m przy odległości od celu wynoszącej 320 km.
Zastosowanie.
Budowę nadajników systemu „X-Gerät” w północnej Francji zakończono na przełomie sierpnia i września 1940 r. Nosiły one w większości nazwy niemieckich rzek. W przeciwieństwie do poprzedniego systemu „Knickebein”, gdzie aparaturą umożliwiającą jego wykorzystanie dysponowały wszystkie niemieckie bombowce tamtego okresu wykorzystywane do nocnych lotów, w urządzenia pozwalające na naprowadzanie za pomocą systemu X-Gerät wyposażono tylko jedną jednostkę. Był to KGr 100 (bojowy dywizjon lotniczy 100) latający na samolotach typu Heinkel He-111, bazujący na lotnisku w Vannes w Bretanii. W związku z tym, że precyzyjnie bombardować mogła tylko niewielka liczba samolotów modyfikacji uległa niemiecka taktyka nocnych bombardowań. Samoloty z KGr 100 wyposażone w aparaturę systemu X-Gerät zrzucały nad celem flary i materiały zapalające naprowadzając w ten sposób resztę sił. Przy użyciu X- Gerät zbombardowano m.in. Birmingham w dniu 26 października 1940 r. Najbardziej znanym przykładem wykorzystania tej taktyki przez Luftwaffe jest bombardowanie Coventry w nocy z 14 na 15 listopada 1940 r. oznaczone kryptonimem „Sonata Księżycowa”. Tej nocy dwanaście samolotów z KGr 100 wskazało cel dla 499 samolotów, które zrzuciły 503 tony materiałów wybuchowych, powodując poważne zniszczenia. Od listopada 1940 r. system X-Gerät był zakłócany przez Brytyjczyków, co powodowało coraz mniejszą jego przydatność. W tym czasie Niemcy rozpoczęli użytkowanie systemu naprowadzania oznaczonego kryptonimem „Y-Gerät” lub „Wotan”.
Przeciwdziałanie.
Brytyjczycy szybko rozpracowali system „X-Gerät”, nazwany przez nich „River” i pod koniec września 1940 r. mieli gotową koncepcję jego zagłuszania. Postanowili zakłócać wiązki szerokie przy pomocy zmodyfikowanych radarów artyleryjskich, emitujących kreski alfabetu Morse’a. Urządzeniom tym nadano nazwę „Bromide” (Brom). Pierwsze z nich były gotowe na początku listopada 1940 r. Pracowały już w trakcie nalotu niemieckiego na Coventry, ale nie odniosły żadnego skutku, ponieważ wybrano wówczas niewłaściwą częstotliwość z jaką były emitowane sygnały, a niemieckie odbiorniki posiadały filtry, eliminujące tego typu zakłócenia.
Oprócz zakłócania samego systemu, stosowano metodę mającą na celu zmniejszenie skuteczności niemieckiej taktyki nocnych bombardowań. Polegała ona na tworzeniu fałszywych pożarów, które były brane przez załogi niemieckich bombowców za właściwe cele. W ten sposób część bomb spadała na puste pola, zamiast powodować zniszczenia w brytyjskich miastach.
W grudniu 1940 r. dokonano również nalotów na nadajniki systemu „X-Gerät”, ale nie stwierdzono skuteczności tego działania.
Zobacz też.
System Lorenza, Knickebein, Y-Gerät

</doc>
<doc id="285588" url="https://pl.wikipedia.org/wiki?curid=285588" title="Y-Gerät">
Y-Gerät

Y-Gerät (z niem. urządzenie Y), znany również pod kryptonimem „Wotan” – niemiecki system naprowadzania samolotów za pomocą fal radiowych używany przez Luftwaffe podczas nocnych bombardowań Wielkiej Brytanii. Był następcą systemów Knickebein i X-Gerät.
Opis systemu.
Y-Gerät w przeciwieństwie do poprzedników był w pełni automatycznym systemem naprowadzania opierającym się na jednej wiązce sygnałów radiowych. Samolot naprowadzany był przez stację, która nadawała dwa sygnały; jeden określał odległość, a drugi kierunek. Sygnał służący do oceniania dystansu przechwytywany był przez odbiorniki samolotu i odsyłany do stacji macierzystej, która określała odległość, w jakiej znajduje się samolot. Sygnał określający kierunek lotu samolotu był bardzo złożony. Wiązka tego sygnału składała się z kresek i kropek alfabetu Morse’a jak w systemie lądowania bez widoczności Lorenza. To czy samolot zbacza z kursu określano na podstawie stosunku kropek do zsynchronizowanego impulsu, który był odczytywany przez aparat dekodujący. Aparatura ta nie tylko określała poprawność kierunku lotu, ale mogła również służyć do sterowania samolotem przy pomocy automatycznego pilota. Bomby zrzucano nad celem na rozkaz wydany przez stację naprowadzającą. Dokładność naprowadzania wynosiła ok. 90 m przy celu odległym o ok. 400 km. Sygnały nadajnika emitowane były na częstotliwościach 42,1 i 47,9 MHz na falach długości ok. 7 m. Y-Gerät posiadał wady, które zmniejszały jego użyteczność. Jedną z nich było sterowanie z ziemi, co powodowało, że w tym samym czasie jedna stacja mogła obsługiwać tylko jeden samolot. Dodatkowo samolot przekazywał odbite sygnały radiowe, co ułatwiało jego namierzenie. Poza tym Y-Gerät okazał się łatwy do zakłócenia, co było ułatwione przez fakt, że był systemem automatycznym.
Zastosowanie.
Y-Gerät był wykorzystywany przez Luftwaffe od listopada 1940 r. Jego znaczenie było niewielkie. Oprócz nalotów bombowych przeprowadzano próby rozpoznania lotniczego przy użyciu tego systemu. Nie zrobił on kariery z powodu szybkiego zakłócenia przez Brytyjczyków oraz zakończenia powietrznej ofensywy niemieckiej nad Wielką Brytanią.
Przeciwdziałanie.
Brytyjskie przeciwdziałanie przeciwko systemowi „Benito” bo taki kryptonim otrzymał Y-Gerät w Wielkiej Brytanii polegało na przechwytywaniu sygnału z samolotu, przesyłaniu go droga kablową do nadajnika i wyemitowaniu go z powrotem. Istniały dwie takie stacje oznaczone kryptonimem „Domino”, które zapewniały ochronę całej południowej Anglii.
Innym sposobem, który nie został jednak wykorzystany było zakłócanie synchronizacji impulsu przy pomocy sygnału radiowego o mocy przynajmniej jednej dziesiątej sygnału wiązki.
Zobacz też.
System Lorenza, Knickebein, X-Gerät

</doc>
<doc id="285592" url="https://pl.wikipedia.org/wiki?curid=285592" title="System Lorenza">
System Lorenza

System Lorenza – wykorzystujący fale radiowe najstarszy system lądowania samolotów według wskazań przyrządów w warunkach złej widoczności, opracowany w Niemczech na początku lat trzydziestych XX w.
Opis systemu.
Sercem systemu były dwie anteny kierunkowe emitujące dwie szerokie wiązki fal radiowych, nakładające się na siebie wzdłuż środka pasa lądowania. Anteny były na przemian podłączane do nadajnika, który emitował sygnały alfabetu Morse’a. Powodowało to, że jedna nadawała tylko kreski, a druga tylko kropki tego alfabetu. Nakładające się pośrodku pasa lądowania sygnały tworzyły wąski obszar sygnału ciągłego, który mógł być odebrany przy pomocy odpowiedniej aparatury i stanowił wskazówkę dla pilota przy lądowaniu. W systemie Lorenza wykorzystywano częstotliwości od 28 do 35 MHz.
Stosowanie systemu.
Procedura lądowania przy wykorzystaniu systemu Lorenza rozpoczynała się od nastawienia znajdującego się w samolocie odbiornika na właściwą częstotliwość. Następowało to około 26-32 km od lotniska docelowego. Jeżeli pilot był w zasięgu nadajnika, mógł usłyszeć trzy rodzaje sygnałów: kreski, kropki lub sygnał ciągły. Jeżeli słyszał kropki znaczyło to, że znajduje się na lewo od pasa lotniska i musi skręcić w prawo. W przypadku, gdy słyszał kreski sytuacja była odwrotna i trzeba było skręcić w lewo. W wyniku korekt kursu pilot osiągał strefę ciągłego sygnału i podążał za nią w kierunku lotniska. W miarę zbliżania się strefa ta stawała się coraz węższa, aż w końcu była węższa niż pas lądowania.

</doc>
<doc id="285593" url="https://pl.wikipedia.org/wiki?curid=285593" title="Ekonomia normatywna">
Ekonomia normatywna

Ekonomia normatywna – ekonomia dokonująca wartościowań faktów opisywanych przez ekonomię pozytywną. Opierając się m.in. na koncepcjach polityki społecznej, polityki gospodarczej i formułuje zalecenia co do świadomego kształtowania rzeczywistości ekonomicznej. W ekonomii normatywnej formułowane są tezy oparte na własnych systemach wartości badacza i często przyjmują formy zaleceń czy przekształcają się w odrębne szkoły ekonomiczne.
Ekonomia normatywna, zwana też ekonomią subiektywną, na podstawie obserwacji rynku i zjawisk w nim zachodzących, wyciąga wnioski na przyszłość, stara się przewidzieć skutki obecnych działań gospodarczych.

</doc>
<doc id="285594" url="https://pl.wikipedia.org/wiki?curid=285594" title="Eskwilin">
Eskwilin

Eskwilin (, wł. "Esquilino") – jedno z siedmiu wzgórz rzymskich, położone w środkowo-wschodniej części miasta pomiędzy wzgórzami Wiminał i Celius.
W starożytności znajdowały się na nim osady latyńskie. Później, w okresie republiki był zamieszkany przez ubogą ludność rzymską. Na początku okresu cesarstwa Eskwilin włączono w obręb miasta. Wtedy powstały ogrody Mecenasa. Wybudowano wiele budowli: Portyk Liwii, Złoty Dom Nerona, termy, łuk, akwedukty.
Na Eskwilinie podczas wykopalisk znaleziono cenne dzieła sztuki: posąg Augusta jako pontifeksa, grupę Laokoona, Wenus Kallipygos, chłopca z gęsią oraz posąg Wenus Eskwilińskiej.
Obecnie na wzgórzu znajdują się: bazylika Matki Bożej Większej (połowa IV w. – połowa XVIII w.), Bazylika św. Piotra w Okowach ("San Pietro in Vincoli") (połowa V w. – koniec XV w.), San Martino al Monti.

</doc>
<doc id="285595" url="https://pl.wikipedia.org/wiki?curid=285595" title="Celius">
Celius

Celius (, wł. "Celio") – jedno z siedmiu wzgórz w obrębie Rzymu, położone pomiędzy Eskwilinem i Awentynem. W starożytności było dzielnicą zamieszkaną przez zamożnych Rzymian. Do dnia dzisiejszego zachowały się m.in.: Mur Aureliana, fundament świątyni Klaudiusza, ruiny willi rodu Lateranii Plautii.
Przyłączone do miasta przez króla Tullusa Hostiliusza.

</doc>
<doc id="285597" url="https://pl.wikipedia.org/wiki?curid=285597" title="Klępa">
Klępa

Klępa – w gwarze myśliwskiej samica łosia, łosza. Różni się od samca (byka) brakiem poroża i mniejszymi wymiarami. 

</doc>
<doc id="285601" url="https://pl.wikipedia.org/wiki?curid=285601" title="Showbiz">
Showbiz

Showbiz – debiutancki album angielskiego zespołu rockowego Muse, wydany 4 października 1999 roku przez wytwórnię Mushroom Records, a wyprodukowany przez Johna Leckiego w Sawmill Studios w Kornwalii. Krążek promowały utwory - "Uno", "Cave", "Muscle Museum", "Sunburn" oraz "Unintended". W Wielkiej Brytanii "Showbiz" zyskał status platynowej płyty, natomiast na całym świecie sprzedał się w nakładzie około 900 tys. kopii (z czego 100 tys. w Stanach Zjednoczonych).
Lista utworów.
Muzykę i słowa do wszystkich utworów (z wyjątkiem "Cave") napisał Matthew Bellamy.

</doc>
<doc id="285604" url="https://pl.wikipedia.org/wiki?curid=285604" title="Park Narodowy Carlsbad Caverns">
Park Narodowy Carlsbad Caverns

Park Narodowy Carlsbad Caverns (ang. "Carlsbad Caverns National Park") – park narodowy położony w południowo-wschodniej części stanu Nowy Meksyk w Stanach Zjednoczonych. Park został utworzony w 1930 na powierzchni 189,26 km2. W 1995 Park Narodowy Carlsbad Caverns został wpisany na listę światowego dziedzictwa UNESCO.
W skład parku wchodzą 83 jaskinie, w tym Lechuguilla Cave, siódma pod względem długości na świecie (222,6 km) i jedna z najgłębszych w Stanach Zjednoczonych (488,9 m).

</doc>
<doc id="285612" url="https://pl.wikipedia.org/wiki?curid=285612" title="Mutulae">
Mutulae



</doc>
<doc id="285613" url="https://pl.wikipedia.org/wiki?curid=285613" title="DK55">
DK55



</doc>
<doc id="285615" url="https://pl.wikipedia.org/wiki?curid=285615" title="Dobrzyniewo Duże">
Dobrzyniewo Duże

Dobrzyniewo Duże – wieś w Polsce położona w województwie podlaskim, w powiecie białostockim, w gminie Dobrzyniewo Duże.
Miejscowość jest siedzibą gminy Dobrzyniewo Duże.
Znajduje się około 8 km od Białegostoku. We wsi znajduje się przystanek kolejowy na linii kolejowej 38 Białystok - Ełk. Przez miejscowość przebiega trasa linii autobusowej 406, łączącej Białystok z Krypnem Kościelnym.
W latach 1975–1998 miejscowość administracyjnie należała do województwa białostockiego.
Od 1 stycznia 2002 miejscowość jest siedzibą gminy Dobrzyniewo Duże (dotychczas nazwa gminy brzmiała "gmina Dobrzyniewo Kościelne" z siedzibą w Dobrzyniewie Kościelnym).
Wierni kościoła rzymskokatolickiego należą do parafii Zwiastowania Najświętszej Maryi Panny w Dobrzyniewie Kościelnym.

</doc>
<doc id="285619" url="https://pl.wikipedia.org/wiki?curid=285619" title="SimCity 4">
SimCity 4

SimCity 4 – gra komputerowa wydana w 2003 przez firmy Electronic Arts i Maxis. Jej wydawca w Polsce to firma EA Polska, jest kontynuacją gry SimCity 3000 z serii SimCity, a jej następcą jest .
Rozgrywka.
Główną zmianą w stosunku do poprzedniej części jest widok regionu, którego przedtem nie było. Gracz może z niego wybrać odpowiadającą mu parcelę i na niej zbudować miasto. Tym samym, w przeciwieństwie do SC3000, miasta sąsiedzkie trzeba również wybudować samemu. Zmienił się również system modyfikowania terenu pod miasto – w poprzedniej część gracz mógł sobie wylosować teren, zmieniając tylko preferowaną liczbę drzew, zbiorników wodnych i nierówności. Tutaj w ręce przyszłego burmistrza trafia specjalny Tryb Boski, w którym można do woli i za darmo kształtować teren przed założeniem miasta. Do dyspozycji oddano rozmieszczanie zwierząt, drzew oraz wywoływanie katastrof.Po założeniu miasta w Trybie Burmistrza, działanie Trybu Boskiego zostaje mocno ograniczone, np. nie można już sadzić masowo drzew ani ustawiać zwierząt.
Samo budowanie miasta nie uległo znaczącym zmianom, jednakże przy wyznaczaniu stref handlowych i mieszkalnych ustawiany zostaje ich kierunek. W przypadku przemysłowych wyznaczenie pozostało bez zmian.
Dodatki.
SimCity 4: Godziny szczytu.
Dodatek wprowadza wiele dodatkowych narzędzi związanych ze śledzeniem ruchu ulicznego wprowadzając dodatkowe środki transportu dla mieszkańców miasta.
Wydania.
SimCity 4: Deluxe Edition.
We wrześniu 2003 została wydana Edycja Deluxe zawierająca podstawową wersję gry oraz dodatek.
Odbiór gry.
Gra została bardzo dobrze przyjęta przez recenzentów, IGN ocenił grę na 9,2/10; GameSpot 8/10 natomiast Eurogamer wystawił notę 9/10. Oceny z agregatorów GameRankings oraz Metacritic wynoszą odpowiednio 85,23% oraz 84/100. Zdaniem recenzentów z IGN czy GameSpy gra przyciąga swoją grafiką oraz różnorodnością, która powoduje że rozgrywka nie nudzi się tak szybko, niemniej wymagania sprzętowe jak na owe czasy mogły odstraszać wielu graczy.

</doc>
<doc id="285625" url="https://pl.wikipedia.org/wiki?curid=285625" title="Dojlidy Górne">
Dojlidy Górne

Dojlidy Górne – dawna miejscowość w gminie Zabłudów (województwie podlaskim). 1 stycznia 2006 przyłączona do miasta Białystok wraz z miejscowościami Zagórki oraz Kolonia Halickie. Na mocy uchwały nr LXII/787/06 Rady Miejskiej z 23 października 2006 roku, przyłączony obszar stał się jednostką pomocniczą podziału administracyjnego miasta, osiedlem Dojlidy Górne. W Dojlidach Górnych znajduje się pętla autobusów linii nr: 2, 15, 30.
W latach 1954–1971 wieś należała i była siedzibą władz gromady Dojlidy Górne, po jej zniesieniu w gromadzie Zaścianki.
Historia Dojlid Górnych.
Według Pierwszego Powszechnego Spisu Ludności z 1921 r. wieś Dojlidy liczyła 49 domostw i zamieszkiwana była przez 300 osób, wśród których 286 zadeklarowało wyznanie rzymskokatolickie, a pozostałych 14 wyznanie prawosławne. Podział religijny mieszkańców wsi pokrywał się z ich strukturą narodowo-etniczną, gdyż polską przynależność narodową, podobnie jak wyznanie katolickie, zadeklarowało 286 osób, natomiast pozostałych 14 mieszkańców podało białoruską przynależność narodową. W owym czasie miejscowość stanowiła siedzibę gminy Dojlidy.
Opis granic osiedla.
Od ulicy Solnickiej wzdłuż granicy osiedla Dojlidy (dawnej granicy administracyjnej miasta Białegostoku) do granicy ze wsią Sobolewo, wzdłuż granicy ze wsią Sobolewo, następnie ze wsią Kuriany, Halickie, Solniczki, Stanisławowo do przedłużenia ul. Solnickiej, następnie do ul Solnickiej.
Ulice i place znajdujące się w granicach osiedla.
Agawy, Albatrosa, Algebraiczna, Astrów, Azaliowa, Bajeczna, Berberysowa, Browarowa, Brzegowa, Brzoskwiniowa, Bukszpanowa, Busolowa, Cukiniowa, Cumownicza, Cyfrowa, Cytrynowa, Czereśniowa, Daliowa, Dodatnia, Dojlidy Górne, Dokerów, Dolina Stawów, Drzewna, Dzwonkowa, Edukacyjna, Falowa, Fregatowa, Funkcyjna, Geometryczna, Gerberowa, Gminna, Goździkowa, Górna, Grabowa, Halicka, Helska, Hiacyntowa, Holownicza, Irysowa, Jachtowa, Jaskrów, Jastrzębia, Kadłubowa, Kaktusowa, Kanarkowa, Kapitańska, Kolonia Dojlidy, Kolorowa, Komandorska, Koperkowa, Kotwicowa, Kowalska, Kraski, Krokusowa, Kryniczna, Krzywa, Leśna Polana, Leśne Echa, Leśnej Jagody, Laurowa, Liniowa, Logarytmiczna, Lubczykowa, Maciejki, Macierzanki, Majowa, Malwowa, Margerytki, Marynarska, Masztowa, Matematyczna, Milowa, Mnożna, Morska, Motyla, Nad Potokiem, Narcyzowa, Nasienna, Nasturcjowa, Niezapominajki, Okrętowa, Ordynacka, Ostróżki, Pagórkowa, Paprociowa, Pelargonii, Perłowa, Pierwiastkowa, Piracka, Pływacka, Pod Lasem, Podmokła, Pokładowa, Poranna, Portowa, Posejdona, Potokowa, Promowa, Przelotowa, Przepiórki, Pszeniczna, Rejsowa, Rybitwy, Rzeczna, Sasanki, Sezamkowa, Sieciowa, Sikorki, Skowronkowa, Solnicka, Sterowa, Stoczni Gdańskiej, Stokrotki, Strumykowa, Szafirowa, Szkwałowa, Sztormowa, Św. Jana Chrzciciela, Tulipanowa, Ułamkowa, Wigierska, Wiosłowa, Wodna, Wolińska, Zabłudowska, Zagórki, Zalesie, Zatokowa, Zawilców, Zielona, Zielone Jabłuszko, Żeglarska.

</doc>
<doc id="285627" url="https://pl.wikipedia.org/wiki?curid=285627" title="Emil Škoda">
Emil Škoda

Emil Škoda ([] ur. 18 listopada 1839 w Pilźnie, zm. 8 sierpnia 1900 w pociągu w okolicy miasta Selzthal w Styrii) – czeski inżynier i przemysłowiec. Jego nazwisko noszą zakłady Škoda Transportation i Škoda Auto.
Życiorys.
Ukończył gimnazjum w Chebie. Studiował cztery semestry inżynierii mechanicznej w Pradze na Politechnice Górniczej, a następnie studiował inżynierię na Wyższej Szkole Technicznej w Karlsruhe w Niemczech, a następnie został głównym inżynierem w małej fabryce maszyn w Pilźnie. W 1869 przejął fabrykę i rozpoczął jej rozbudowę, m.in. poprzez budowę bocznicy kolejowej w roku 1886 i rozpoczęcie produkcji broni dla armii Austro-Węgier. Jego zakłady rozwijały się w następnych latach, aby w roku 1899 przekształcić się w Zakłady Škoda – najbardziej znane z produkcji broni w I wojnie światowej i II wojnie światowej.

</doc>
<doc id="285635" url="https://pl.wikipedia.org/wiki?curid=285635" title="Hans-Jörg Butt">
Hans-Jörg Butt

Hans-Jörg Butt (ur. 28 maja 1974 w Oldenburgu) − były niemiecki piłkarz występujący na pozycji bramkarza, reprezentant kraju, brązowy medalista Mistrzostw Świata (2010).
Kariera.
Na początku kariery zawodowej był zawodnikiem VfB Oldenburg i występował w niemieckiej II lidze. W 1997 przeniósł się do Hamburger SV, a w 2001 został piłkarzem Bayeru Leverkusen. 15 maja 2002 bronił w finale Ligi Mistrzów 2001/2002 przeciwko Realowi Madryt. W 2007 przeniósł się do Benfiki, skąd po zaledwie pięciu występach przeniósł się do Bayernu Monachium. 22 maja 2010 zagrał w finale Ligi Mistrzów 2009/2010 z Interem Mediolan w Madrycie.
W latach 2001-2003 wystąpił trzy razy w reprezentacji Niemiec; był – obok Jensa Lehmanna – zmiennikiem Olivera Kahna w czasie Mundialu w Korei i Japonii w 2002, ale nie wystąpił w żadnym meczu (przysługuje mu jednak tytuł wicemistrza świata). W 2010 roku zdobył brązowy medal na Mistrzostwach Świata 2010 - tym razem wystąpił w jednym meczu, o trzecie miejsce.
Charakterystyka.
Jest bramkarzem strzelającym często bramki z rzutów karnych. Zdobył w meczach Bundesligi 26 bramek, co jest rekordowym dorobkiem strzeleckim bramkarza w historii ekstraklasy niemieckiej. Znany jest jednak przypadek z meczu Bundesligi przeciwko FC Schalke 04, kiedy to Hans po strzeleniu gola z karnego spokojnie truchtał pod własną bramkę. Ten moment wykorzystał napastnik przeciwników, Mike Hanke, który od razu po gwizdku kopnął piłkę ze środka boiska. Piłka ominęła Butta, który był od niej odwrócony i wpadła do bramki, oba gole padły w odstępie 20 sekund. 8 grudnia 2009 roku, w ostatnim wygranym meczu grupowym przeciwko Juventusowi Turyn, w 30 minucie Butt przyczynił się bramką z rzutu karnego do awansu Bawarczyków do dalszej fazy rozgrywek. Mecz zakończył się zwycięstwem Niemców 4-1.

</doc>
<doc id="285637" url="https://pl.wikipedia.org/wiki?curid=285637" title="Tron (film)">
Tron (film)

Tron – amerykański film fabularny z roku 1982, należący do klasyki filmów science fiction. W rolach głównych wystąpili Jeff Bridges i Bruce Boxleitner. Reżyserem oraz autorem scenariusza jest Steven Lisberger, bazując na powieści autorstwa Lisbergera i Bonnie MacBird. W filmie wystąpili również David Warner, Cindy Morgan i Barnard Hughes.
Główny wątek fabularny opiera się na historii programisty, który zostaje przetransportowany w świat oprogramowania komputera mainframe, gdzie porozumiewa się z różnymi programami w celu powrotu do świata rzeczywistego.
Fabuła.
Film przedstawia komputerowego włamywacza, który zostaje zdematerializowany i przeniesiony do wnętrza komputera. Okazuje się, że wnętrze maszyny rządzi się podobnymi prawami jak nasza cywilizacja. Rządy sprawuje główny program komputerowy - zachowując się jak dyktator - rozkazuje wszystkim pozostałym programom i jednostkom komputera. Włamywacz, jako autor niektórych części systemów, w którym został zamknięty, próbuje zastąpić program główny przez osobiście stworzonego Trona. Akcja przeplata się wątkami rzeczywistymi i wirtualnymi, często w zaskakujący sposób prezentując porównania rzeczywistego realnego świata do komputerowego.
Film stanowi kamień milowy w historii animacji komputerowej. Przełomowe dzieło ze studia Walta Disneya, w którym akcja mierzona jest w mikrosekundach. Flynn (Jeff Bridges) komputerowy włamywacz stara się udowodnić kradzież swojej pracy. Włamuje się do głównego komputera swego dawnego pracodawcy, gdzie okazuje się, że został wciągnięty do środka urządzenia. Tam musi stoczyć walkę o życie w mrożącej krew w żyłach grze komputerowej. Jego przeciwnikami są wojownicy wykreowani przez najnowszą technologię, a sprzymierzeńcem Tron (Bruce Boxleitner) specjalny program zabezpieczający.
Realizacja.
Produkcja filmu "Tron" rozpoczęła się w 1976 roku, kiedy Lisberger zafascynował się wczesną grą komputerową "Pong". Razem z producentem Donaldem Kushnerem postanowił stworzyć studio animacyjne do stworzenia animowanego filmu "Tron". Do promocji studia Lisberger i jego zespół stworzyli trzydziestosekundową animację odsłony tytułowego bohatera, nazwanego „Tron”.
Lisberger zdecydował się jednak na użycie żywych aktorów przed kamerą wraz z animacją komputerową do stworzenia pełnego filmu.
Po kilku nieudanych próbach w kilku studiach, projekt filmu został przyjęty pozytywnie przez studio Disney.
Film "Tron" miał premierę 9 czerwca 1982 w 1 091 kinach w Stanach Zjednoczonych. Uzyskał on pozytywne recenzje od krytyków, którzy chwalili grę aktorską i scenę graficzną, ale nie byli zbyt przychylni fabule. Film był sukcesem pieniężnym, zdobywając ponad 33 miliony dolarów w Stanach Zjednoczonych (około 74 miliony dolarów w przełożeniu na rok 2010). "Tron" otrzymał nominacje za Najlepsze Kostiumy i Najlepszy Dźwięk podczas 55. ceremonii wręczenia Oscarów oraz, 14 lat później, Nagrodę za Osiągnięcia Techniczne. Z czasem "Tron" stał się filmem kultowym kreując własną markę, zawierającą kilka gier komputerowych, komiksy i kreskówkę. Film doczekał się kontynuacji, "", nagranej przez Josepha Kosinskiego wydanej 17 grudnia 2010. Na podstawie filmu powstała gra komputerowa oparta na wolnej licencji – "Armagetron Advanced".
Efekty specjalne.
W filmie zastosowano połączenie kilku technik trickowych które umożliwiły stworzenie wrażenia przebywania we wnętrzu komputera. Dzięki optycznej technice backlit animation (podświetlaniu obrazu) uzyskano efekt „neonowego” wyglądu postaci. Nowatorskie, uważane wówczas za niemożliwe w takiej skali do wykonania efekty oparte na animacji komputerowej (dla której nie używano nawet nazwy CGI, wymyślonej kilka lat później), zajęły aż 15 minut czasu ekranowego. Cyfrową animacją w całości wykreowano m.in. podróż do wnętrza komputera, wyścigi motocykli Lightcycle, statek Sarka, statek Solar Sailer, latające i jeżdżące pojazdy w świecie komputerowym, twarz MCP (Master Control Program) i postać Bita.
Należy podkreślić, że stosowana na początku lat 80. XX wieku cyfrowa animacja w niczym nie przypominała dzisiejszego sposobu kreacji cyfrowego obrazu. Każdą klatkę renderowano oddzielnie, a następnie rejestrowano za pomocą kamery filmowej wprost z monitora CRT. Dodatkowo każdą klatkę animacji rejestrowano kilkukrotnie, używając kolorowych filtrów.
Pomimo zastosowania cyfrowej animacji, jej łączenie z ujęciami aktorskimi (nakręconymi wyjątkowo na taśmie czarno-białej) musiało zostać wykonane tradycyjnymi metodami fotochemicznymi, opartymi na maskowaniu obrazu i wielokrotnej ekspozycji z użyciem kopiarki optycznej. Ówczesna technologia wykluczała bowiem cyfrową kompozycję obrazu filmowego. Nałożenie aktorów na sztuczne tło wymagało użycia od 12 do nawet 30 tzw. masek, które izolowały wybrane elementy kadru (wliczając realizację efektu „backlit”). Łączna liczba masek użytych do połączenia ujęć aktorskich ze sztucznie stworzonymi tłami wyniosła ok. 600 tys. sztuk. Za ich produkcję odpowiadała 450-osobowa ekipa z tajwańskiego studia Cuckoo's Nest. Tego typu efekty zajęły 53 minuty czasu ekranowego.
Nie wszystkie ujęcia cyfrowego świata były wykreowane za pomocą komputerów. Korzystano również z tradycyjnej animacji rysunkowej, imitującej obrazy cyfrowe. Animację rysunkową można zauważyć między innymi w scenach wizji Cyberprzestrzeni po zniszczeniu Master Control Program, w sekwencji bitwy na dyski, a także w krótkiej scenie pojawienia się pajączków tropiących Grid Bugs. Jeff Bridges został zarejestrowany przez kilka zsynchronizowanych ze sobą aparatów fotograficznych. Mimo zastosowania tak nowatorskiej techniki, jak CGI, film nie był nominowany do Oscara. Jak wspominał reżyser Steven Lisberger w dodatkach DVD do filmu, fachowcy z branży mieli nikłe pojęcie o cyfrowej animacji, a mimo to uznali, że efekty do filmu to bardziej zasługa komputerów niż ludzi.

</doc>
<doc id="285641" url="https://pl.wikipedia.org/wiki?curid=285641" title="Hilary Minster">
Hilary Minster

Hilary Minster, właściwie Roger Michael Hilary Minster (ur. 21 marca 1944 w Surrey, zm. 24 listopada 1999 w Londynie) – brytyjski aktor.
Odtwarzał wiele ról w serialach telewizyjnych. Jedną z jego najbardziej znanych kreacji była postać generała Ericha von Klinkerhoffena w serialu komediowym "’Allo ’Allo!" (1982–1992).
Ponadto grał między innymi w "Doktor Who", "Crossroads", "Secret Army" oraz "Druciarz, krawiec, żołnierz, szpieg". Zagrał także pilota niemieckiego w filmie "Bitwa o Anglię".

</doc>
<doc id="285643" url="https://pl.wikipedia.org/wiki?curid=285643" title="Gerd">
Gerd



</doc>
<doc id="285644" url="https://pl.wikipedia.org/wiki?curid=285644" title="Polemic">
Polemic

Polemic – zespół ze Słowacji, grający muzykę ska.
Zespół Polemic powstał w 1989 roku w Bratysławie. Od początku grał muzykę jamajską – głównie ska i ska punk, z elementami reggae i raggamuffin. Piosenki śpiewane są po słowacku i angielsku.
W 1995 roku piosenka Polemic pt. "Baba-ryba" ukazała się na międzynarodowej składance "United colours of ska, vol.2", wydanej przez niemieckie wydawnictwo "Pork Pie". Pierwszy oficjalny album Polemic ukazał się w 1996 roku, ale już wcześniej koncertowy materiał tego zespołu został wydany w Polsce na pirackiej kasecie i pod zmienioną nazwą.
Polemic jest jednym z najbardziej znanych słowackich zespołów muzycznych, grał koncerty na całym świecie, w tym wielokrotnie w Polsce.
Dyskografia.
Single:

</doc>
<doc id="285648" url="https://pl.wikipedia.org/wiki?curid=285648" title="Karabinek K-3">
Karabinek K-3

K-3 – zaprezentowany w 1996 roku na targach "Defendery International" armeński karabinek automatyczny zbudowany w układzie bullpup.
K-3 jest wersją karabinka automatycznego AK-74. Chwyt pistoletowy z mechanizmem spustowym przeniesiono przed gniazdo magazynka, a komora zamkowa została przedłużona do przodu do punktu w którym w AK-74 kończyło się łoże. Przed komorą zamkową zamocowano nowe łoże z tworzywa sztucznego. tył komory zamkowej zaopatrzono w trzewik oporowy, a jej lewą stronę w bakę (podpórkę podpoliczkową). K-3 posiada nowe mechaniczne przyrządy celownicze umieszczone na wspornikach lub celownik optyczny na wsporniku mocowanym do lewej strony komory zamkowej.
Mechanizmy wewnętrzne, a także mechanizm i dźwignia bezpiecznika-przełącznika rodzaju ognia pozostały niezmienione. Broń jest zasilana ze standardowych magazynków karabinka AK-74.
Karabinek K-3 nie został oficjalnie przyjęty do uzbrojenia. Do 2000 roku wyprodukowano prawdopodobnie ok. 40 egzemplarzy tego karabinka. Były one testowane przez żołnierzy ormiańskich oddziałów specjalnych.

</doc>
<doc id="285649" url="https://pl.wikipedia.org/wiki?curid=285649" title="Henryk III Salicki">
Henryk III Salicki

Henryk III (ur. 28 października 1017, zm. 5 października 1056) – książę Bawarii w latach 1026–1041 (jako "Henryk VI"), książę Szwabii w latach 1038–1045, król Niemiec, Burgundii i Włoch od 1039 (w Niemczech i Burgundii koronowany wcześniej, za życia ojca), cesarz rzymski od 1046. Władca z dynastii salickiej, syn i następca cesarza Konrada II i Gizeli.
Panowanie.
Już w 1028 roku w wyniku zabiegów ojca został wybrany i koronowany na króla Niemiec, a w 1033 roku koronowany na króla Burgundii. Samodzielną władzę przejął po śmierci Konrada w 1039 roku.
Jako król Niemiec zapewnił państwu stabilność i pomyślność. W 1039 roku udzielił synowi króla polskiego Mieszka II Kazimierzowi I Odnowicielowi militarnego wsparcia w postaci 500 ciężkozbrojnych, co umożliwiło Kazimierzowi powrót do Polski i odbudowanie struktur państwowych. Cesarz obawiał się bowiem zbytniego wzmocnienia Brzetysława czeskiego. W 1041 pokonał księcia czeskiego Brzetysława I. W 1043 ustalił granicę pomiędzy Austrią a Węgrami. W 1046 roku odebrał hołd wasalny książąt Polski – Kazimierza I Odnowiciela oraz Czech – Brzetysława I.
Po podziale Lotaryngii w 1044 doszło do długotrwałych walk między cesarzem a księciem Gotfrydem Brodatym, który otrzymał w lenno tylko Górną Lotaryngię. Sprawował arbitraż pomiędzy swoimi protegowanymi, np.: w 1054 roku rozstrzygnął spór między Czechami a Polską o Śląsk.
Będąc gorliwym chrześcijaninem, Henryk III przeprowadził reformę Kościoła. W 1046 zorganizował synody w Sutri i w Rzymie. Zwalczał występujące wśród kleru nadużycia i umocnił pozycję papieża, choć jednocześnie utrzymywał nad nim cesarską kontrolę zapewniając papieski tron kolejno czterem duchownym niemieckim. Doprowadził do pozbawienia rzymskiego stronnictwa arystokratycznego wpływu na wybór papieża i w 1046 został koronowany na cesarza. Pod wpływem żony, Agnieszki z Poitou, stał się propagatorem reformy cluniackiej i ulegał wpływom kultury francuskiej, która promieniowała na Niemcy także z anektowanej Burgundii. W działaniach wobec państwa i Kościoła kierował się zasadami "treuga Dei" (pokoju Bożego) oraz "iustitia et pax" (sprawiedliwości i pokoju), głoszonymi właśnie przez mnichów z Cluny.
Uważany jest za jednego z najsilniejszych monarchów w historii Świętego Cesarstwa Rzymskiego. Podporządkował Cesarstwu Kościół, swobodnie decydował o obsadzie urzędu papieskiego, decydował o biegu spraw kościelnych i wytyczał kierunki wewnątrzkościelnej polityki. Trzymał w ryzach książąt niemieckich i dominował nad wschodnimi sąsiadami, którzy podlegali jego zwierzchnictwu. Z powodzeniem realizował ideę uniwersalnej władzy cesarskiej, wzorowanej na tradycji starożytnego Rzymu. Gorliwie oddany cesarskiemu urzędowi, podążał wzorem ojca, Konrada II.
Tytulatura.
Za życia swojego ojca Henryk jako 11-letni chłopiec został koronowany w Akwizgranie. Od roku 1028 używał tytułu królewskiego i występował w dokumentach jako "Heinricus gratia Dei rex" lub z numerem porządkowym jako "Heinricus tertius Dei gratia rex". Pod nominalną władzą Henryka III jako króla i faktyczną jego ojca jako cesarza znajdowało się "cesarstwo rzymskie", ponieważ tak od czasów Konrada II określano Rzeszę.
Henryk jako "król Rzymian" panował samodzielnie od roku 1039, nie zmieniając tytułu. W roku 1046 został koronowany na cesarza Rzymian. W okresie 1046-1056 Henryk był tytułowany "Heinricus Dei gratia Romanorum Imperator Augustus" Obok stosowanej w edyktach i na pieczęciach formuły dewocyjnej "Dei gratia" w dokumentach wystawianych przez cesarza znaleźć można również bardziej archaiczne formy. Henryk używał tytułów "imperator" ("wódz naczelny") i "augustus" (wspaniały, boski), natomiast nigdy "semper augustus".
Małżeństwa i potomstwo.
Henryk III był dwukrotnie żonaty: w 1036 ożenił się z Gunhildą, córką Kanuta Wielkiego, króla Anglii, Danii i Norwegii, po raz drugi ożenił się w 1043 z Agnieszką z Poitou, córką Wilhelma V, księcia Akwitanii.
Z pierwszego małżeństwa pochodziła:
Z drugiego małżeństwa pochodzili:

</doc>
<doc id="285656" url="https://pl.wikipedia.org/wiki?curid=285656" title="Diablowina">
Diablowina

Diablowina (, , ) – tatrzański szczyt o wysokości 2379 m (według starszych pomiarów 2390 m lub 2375 m) położony na terenie Słowacji w Grani Baszt ("Hrebeň bášt"), rozdzielającej doliny: Młynicką ("Mlynická dolina") i Mięguszowiecką ("Mengusovská dolina").
Tradycyjnie rozumiany masyw Diablowiny znajduje się między Diablą Przełęczą (2319 m) a Szatanią Przełęczą (2323 m). W takim ujęciu oprócz głównego wierzchołka należą do niego jeszcze 3 turnie:
Wysokości obiektów podawane przez "Wielką encyklopedię tatrzańską" wskazywały na wyraźnie większą wybitność Diablowiny (90 m), niż późniejsze pomiary innych autorów (60 m) oraz najnowsze dane z lotniczego skaningu laserowego (56 m).
Szczyt Diablowiny znajduje się pomiędzy Diablą Przełęczą Wyżnią (2343 m) a Piekielnikową Przełączką (2353 m). Jest drugim co do wysokości szczytem Grani Baszt (po Szatanie). Na wschód opada ścianą o wysokości około 200 m do środkowej części Szataniego Żlebu. Jej dolną część tworzy olbrzymia, prawie pionowa płyta, w górnej części znajduje się zacięcie równoległe do zacięcia opadającego z Diablej Przełęczy Wyżniej. Zachodnia ściana opada do Diablej Zatoki w Dolinie Młynickiej. Z prawej strony (patrząc od dołu) ogranicza ją depresja opadająca z Piekielnikowej Przełączki. Około 50 m pod granią łączy się ona ze żlebkiem Czarciej Szczerbiny. Z lewej strony ograniczenie tworzy żleb z Diablej Przełęczy Wyżniej, do którego krawędź ściany opada pionowymi ściankami w dolnej i górnej części. W środkowej części ścianki zanikają, dzięki czemu jest możliwość przetrawersowania ze ściany do żlebu. Dolna część ściany to urwisko, środkową tworzą średnio strome tarasy, najwyższa część zbudowana jest z litej i dobrze urzeźbionej skały. W dolnej części ściana rozdwaja się tworząc dwa żebra obejmujące kruchy komin.
Taternictwo.
Przez Diablowinę nie prowadzą żadne znakowane szlaki, można jednak wejść na szczyt z uprawnionym przewodnikiem. Najłatwiejsze podejście prowadzi z Szatana, na którego można wejść z Doliny Młynickiej dość łatwą drogą oznaczoną kopczykami (tylko z uprawnionym przewodnikiem). Przejście z Szatana na Diablowinę przez Szatanią Przełęcz jest trudniejsze, zajmuje ok. 45 min, ekspozycja jest umiarkowana, skała pewna.

</doc>
<doc id="285658" url="https://pl.wikipedia.org/wiki?curid=285658" title="Piekielnikowa Turnia">
Piekielnikowa Turnia

Piekielnikowa Turnia (, , , 2370 m) – turnia w Tatrach Wysokich położona na terenie Słowacji, w Grani Baszt ("Hrebeň bášt") rozdzielającej doliny: Młynicką ("Mlynická dolina") i Mieguszowiecką ("Mengusovská dolina"). Wcześniejsze pomiary określały jej wysokość na 2374 m lub ok. 2360 m.
Piekielnikowa Turnia znajduje się w południowo-wschodniej grani Diablowiny pomiędzy szczytem Diablowiny ("Diablovina", 2379 m), od którego oddziela ją Piekielnikowa Przełączka (2353 m), a Szatanią Przełęczą (2323 m), oddzielającą ją od wierzchołka Szatana. Pomiędzy Piekielnikową Turnią a Szatanią Przełęczą wznosi się niewielka turniczka nazywana Czarcim Rogiem ("Čertov hrb").
Pierwsze odnotowane wejścia na Piekielnikową Turnię:
Jest to trudno dostępna iglica skalna, ale przy przejściu granią można łatwo ją ominąć. Jej strome, zachodnie żebro ma wysokość około 50 m i ograniczone jest żlebkami opadającymi z obu przełączek po bokach turni. Do górnej części Szataniego Żlebu opada niemal pionową ścianą o wysokości około 140 m. Ściana ta ma jasną barwę, powstała bowiem w wyniku świeżego obrywu. Do czasu pisania przewodnika przez Władysława Cywińskiego (2009 r.) nie została zdobyta.
Najłatwiejsze wejście na Piekielnikową Turnię prowadzi z Piekielnikowej Przełączki grańką z litej skały, płytą i rysą (II i III w skali tatrzańskiej, czas przejścia 20 min). Dyhrenfurthowi i Rumpeltowi zdobycie tej turni przysporzyło sporo trudności. Pierwsza próba sforsowania południowej grani (według obecnej skali II stopień trudności) zakończyła się fiaskiem, więc po pozostawieniu na przełączce plecaków weszli granią północną, pokonując dolny nieco przewieszony jej stopień używaną wówczas techniką „żywej drabiny”. Zachęceni sukcesem zeszli i ponowili próbę wejścia granią południową, tym razem ze skutkiem. Turnię określili jako ubogą w chwyty. Bez sztucznych ułatwień drogę tę pokonał jako pierwszy Gyula Komarnicki 26 czerwca 1911 r.
Z uprawnionym przewodnikiem można przejść ten odcinek Grani Baszt; nie wspina się wówczas na Piekielnikową Turnię, lecz omija ją po stronie Doliny Młynickiej poziomym trawiastym trawersem, przechodząc na jej zachodnie żebro, którym wspina się kilkanaście metrów w górę, potem trawersem na lewo na Piekielnikową Przełączkę.

</doc>
<doc id="285660" url="https://pl.wikipedia.org/wiki?curid=285660" title="Ulica Krakowskie Przedmieście w Warszawie">
Ulica Krakowskie Przedmieście w Warszawie

Ulica Krakowskie Przedmieście – ulica w śródmieściu Warszawy, stanowiąca północny odcinek Traktu Królewskiego.
Opis.
Za punkt początkowy ulicy przyjmuje się pomnik Mikołaja Kopernika: tu Nowy Świat przechodzi w Krakowskie Przedmieście – po zachodniej stronie ulicy sąsiadują ze sobą bezpośrednio budynki z adresami "Nowy Świat 69" i "Krakowskie Przedmieście 1".
W swoim biegu Krakowskie Przedmieście spotyka i krzyżuje się z następującymi ulicami:
Cała ulica jest jako założenie urbanistyczne wpisana do rejestru zabytków (nr rej. 205 z 1 czerwca 1965).
W 1994 Trakt Królewski w Warszawie wraz z historycznym zespołem miasta i Wilanowem został uznany za pomnik historii.
W lipcu 2008 zakończył się kapitalny remont ulicy.
Historia.
Przedmieścia przy Bramie Krakowskiej zaczęły się tworzyć już w XIV w., natomiast przy nich w 1454 powstał kościół bernardynów. Wówczas teren przed murami zaczęto nazywać placem Bernardyńskim (dziś tak nazywa się plac na Czerniakowie). Drewniane domostwa budowali tutaj różnorodni rzemieślnicy, powstały cegielnie, ukształtowały się dwie odnogi placu, gdzie wschodnia prowadziła do najstarszej warszawskiej jurydyki należącej do proboszcza kolegiaty: Dziekanki. Tak zwany plac Bernardyński (lub Bernardyńskie Przedmieście) był wcześniej nazywany Czerskim Przedmieściem, a potem Krakowskim Przedmieściem, gdyż był początkiem traktu łączącego Warszawę pierwotnie z Czerskiem, a następnie z Krakowem. Droga ta stała się też świetnym miejscem do budowy reprezentacyjnych pałaców magnaterii oraz rodziny królewskiej, było też znakomitym miejscem triumfalnych wjazdów do miasta (między innymi wjeżdżali tędy hetman Stefan Czarniecki czy Jan III Sobieski) oraz hołdów składanych przez Prusy Książęce i Inflanty. W I połowie XVII w. przybrała formę traktu od Kaplicy Moskiewskiej, będącej panteonem chwały oręża polskiego i tryumfów militarnych króla Zygmunta III Wazy do projektowanego "„Forum Wazów”", z którego została zrealizowana jedynie kolumna króla Zygmunta.
Do XVII w. od Krakowskiego Przedmieścia odchodziły tylko uliczki Krótka (nieistniejąca dziś, na wysokości kamienicy nr 59) oraz Rzeźnicza (dziś Bednarska). 
Zabudowa ulicy została w większości zniszczona w czasie potopu szwedzkiego.
W 1683 przy ulicy ustawiono figurę Matki Boskiej Pasawskiej. W XVIII w. ukształtowały się nazwy Szerokie Krakowskie Przedmieście (dla dawnego placu Bernardyńskiego) oraz Wąskie Krakowskie Przedmieście (dla pozostałego odcinka). Około 1762 ulica była już całkowicie wybrukowana, a do 1855 uzyskała oświetlenie gazowe.
Krakowskie Przedmieście zawsze było świadkiem demonstracji, szczególnie podczas zaborów – szczególnym wydarzeniem była manifestacja z 27 lutego 1861, kiedy to rosyjskie wojsko zaczęło strzelać do manifestantów, zabijając pięć osób. Pogrzeb pięciu poległych 2 marca zmienił się w wielką manifestację narodową – kondukt pogrzebowy przeszedł z kościoła św. Krzyża przez plac Saski, Wierzbową, Bielańską i Nalewki na Powązki. Krakowskie było też świadkiem demonstracji studenckich 1968 oraz spotkania papieża Jana Pawła II z młodzieżą w 1979 (przed kościołem św. Anny).
W 1861 Rada Administracyjna Królestwa Polskiego podjęła decyzję o wyburzeniu 14 domów na 12 posesjach, znajdujących się pomiędzy figurą Matki Boskiej Passawskiej a placem przed kościołem karmelitów. Oprócz korzyści komunikacyjnych (dojazd do budowanego mostu Kierbedzia), władze miały na względzie likwidację wąskich zaułków, które utrudniały działania rosyjskiej konnicy podczas tłumienia rozruchów. Projekt zrealizowano w 1865 organizując w miejscu wyburzonych budynków skwer z fontanną (dziś znajdującą się pod kinem Muranów).
W 1866 ruszyła tędy linia tramwaju konnego łączącego dworce: Wiedeński i Petersburski.
W latach 1886–1887 wyburzono cztery budynki (w tym Dwór pod Gwiazdą), przedłużając do Krakowskiego Przedmieścia ul. Miodową. Ulicę "Nowo-Miodową" otwarto dla ruchu kołowego w 1888, po przebudowie fasad budynków. Do przebicia ulicy obowiązek przepuszczania przechodniów z Krakowskiego Przedmieścia na ul. Miodową lub odwrotnie ciążył na właścicielach nieruchomości na której znajdowały się pałac Małachowskich i kamienica Roeslera i Hurtiga.
Ulica stała się reprezentacyjną arterią miasta, znajdowały się tu najlepsze sklepy. W 1907 uruchomiono oświetlenie elektryczne, a w 1908 roku ulicą po raz pierwszy pojechały tramwaje elektryczne. 
W okresie okupacji niemieckiej ulicy nadano niemiecką nazwę "Krakauer Strasse".
Zabudowa ulicy ucierpiała w czasie obrony Warszawy we wrześniu 1939. Największe straty spowodowało powstanie warszawskie. Pomimo zniszczenia Krakowskie Przedmieście odniosło proporcjonalnie mniejsze straty niż pozostała część zabytkowej Warszawy, zwłaszcza po parzystej stronie ulicy. Kościoły wizytek i karmelitów, Pałac Namiestnikowski i Hotel Bristol odniosły tylko niewielkie uszkodzenia. Według Jana Zachwatowicza zadecydowały o tym względy wojskowe (zachowanie budynków na skarpie warszawskiej jako osłony).
Po wojnie większość zabytków odbudowano, w niektórych przypadkach przywracając im wcześniejszą, XVIII-wieczną szatę architektoniczną. Wyrównano wysokość pierzei ulicy obniżając najwyższe budynki do 2–4 pięter. Nowe obiekty (np. Nowa Dziekanka) harmonizowały z dotychczasową zabudową. Wyjątkiem był tzw. Kopnięty Dom (Krakowskie Przedmieście 9) na miejscu Kamienicy Beyera. Większość prac rekonstrukcyjnych zakończono do 1951. Ulica straciła jednak swój reprezentacyjny charakter.
W 1973 oddano do użytku podziemne przejście dla pieszych na wysokości kampusu głównego Uniwersytetu Warszawskiego i pałacu Czapskich. Przejście powstało ze funduszy Powszechnego Zakładu Ubezpieczeń przeznaczonych na zapobieganie wypadkom, co upamiętniała tablica po jego północnej stronie. Przejście zostało zasypane podczas modernizacji ulicy w 2006.
W 2004 podjęto decyzję o przekształceniu ulicy w reprezentacyjny deptak. Prace rozpoczęły się we wrześniu 2006 i zakończyły w lipcu 2008. Projektantem przebudowy był Krzysztof Domaradzki. Ulica po remoncie stała się szerokim deptakiem z wąską jezdnią pośrodku dostępną tylko dla komunikacji miejskiej oraz taksówek. Nawiązując do wyglądu ulicy na obrazach Canaletta użyto specjalnego, żółtawego granitu sprowadzonego z Chin, aby imitował kolor nawierzchni z XVIII w. Oprócz tego użyto także granitu szwedzkiego (czerwony) oraz strzegomskiego (szary).
Na nowym Krakowskim Przedmieściu pojawiły się także nowe, stylizowane ławki, pachołki, kwietniki, latarnie-pastorały, zasadzono kilkadziesiąt drzew, ustawiono cztery kubiki z reprodukcjami obrazów Canaletta oraz brązową tablicę wskazującą oś Saską. Ulica nie została w pełni przystosowana dla niepełnosprawnych.
Pod fragmentem północnego odcinka ulicy przebiega tunel Trasy W-Z.
Ważniejsze obiekty.
Strona nieparzysta:
Strona parzysta:

</doc>
<doc id="285661" url="https://pl.wikipedia.org/wiki?curid=285661" title="Żabia Przełęcz">
Żabia Przełęcz

Żabia Przełęcz (, , , 2224 m, według wcześniejszych pomiarów 2225 m) – przełęcz w głównej grani Tatr usytuowana pomiędzy Rysami (2501 m) a Żabim Koniem ("Žabí kôň", 2291 m).
Jest to najniższa z przełęczy w grani rozdzielającej Dolinę Rybiego Potoku i Dolinę Mięguszowiecką ("Mengusovská dolina"), jest też najniższą przełęczą w głównej grani Tatr na odcinku od Przełączki pod Zadnim Mnichem po Polski Grzebień. Powyżej przełęczy w zachodniej grani Rysów znajdują się trzy uskoki oddzielone płytkimi przełączkami. Najbardziej wybitny z nich to turniczka Innominata. Słowacki taternik i tatrolog Arno Puškáš uskokom tym nadał nazwy: "Východná", "Prostredná" i "Zapádná Veža nad Žabím sedlom", co później przetłumaczono na język polski jako Wschodnia Turnia nad Żabią Przełęczą, Pośrednia Turnia nad Żabią Przełęczą i Zachodnia Turnia nad Żabią Przełęczą. Od szczytu Rysów turnie te oddzielone są Przełączką nad Turniami ("Štrbina nad vežami"). Tymczasem najbardziej wybitna Pośrednia Turnia nad Żabią Przełęczą miała już w latach 60. XX wieku nazwę nadaną przez taterników – Innominata. Władysław Cywiński optuje za pozostawieniem tej nazwy, jako już utrwalonej, równocześnie uważa, że pozostałe dwa uskoki są tak niewybitne, że nie warto im nadawać nazw.
Na obydwie strony z Żabiej Przełęczy opadają bardzo strome formacje skalne będące komino-żlebami, na dokładkę cechujące się dużą kruszyzną. Na północną stronę komin z Żabiej Przełęczy opada do Kotła pod Rysami, na południową do Kotlinki pod Żabim Koniem. Z uwagi na wysoki stopień trudności Żabia Przełęcz nie jest używana jako połączenie obydwóch dolin. Nieco łatwiejsza droga prowadzi nie przez samą przełęcz, ale przez półkę znajdującą się ok. 12 m powyżej niej, w zachodniej grani Rysów. Żabia Przełęcz jest natomiast dobrym punktem wyjścia do drogi na Żabiego Konia.
Ze stopnia ponad przełęczą rozciąga się oryginalny widok na Żabiego Konia i okoliczne szczyty.
Historia zdobycia.
Droga przez półkę powyżej przełęczy została pokonana przez czeskiego taternika Viktora Lorenca i przewodnika Jána Rumana Driečnego młodszego 22 sierpnia 1875 r. Było to przejście wcześniej nieplanowane, a opisane w 1876 r. w Roczniku Węgierskiego Towarzystwa Karpackiego. Z opublikowanego tam artykułu wynika, że Viktor Lorenc podczas wycieczki z Wyżnich Hagów nad Morskie Oko pozostawił przy Popradzkim Stawie pierścionek zaręczynowy. Przypomniał sobie o nim dopiero wieczorem, gdy było za późno na powrót. Po zakończonej wycieczce zależało mu na jak najwcześniejszym powrocie nad Popradzki Staw, stąd pomysł na skrócenie drogi przez przejście rozdzielającej doliny grani. Po rezygnacji ze zbyt trudnej drogi przez Żabią Przełęcz Wyżnią Lorenc wraz z przewodnikiem przeszli półką nad Żabią Przełęczą do Doliny Żabiej, a stamtąd nad Popradzki Staw, gdzie taternik odnalazł pozostawiony pierścionek.
Na samej przełęczy jako pierwsi stanęli:
Drogi wspinaczkowe.
Władysław Cywiński w 9 tomie przewodnika "Rysy. Przewodnik szczegółowy" opisuje następujące drogi wspinaczkowe:
Do 2001 roku komin opadający do Kotła pod Rysami był dziewiczy (brak informacji o tym, by ktokolwiek nim przeszedł). Kominem południowym (z Dolinki pod Żabim Koniem) po raz pierwszy przeszli Zdenék Brabec i Petr Prachtel 16 lipca 1963 r. (droga nr 4, VI).

</doc>
<doc id="285663" url="https://pl.wikipedia.org/wiki?curid=285663" title="Piruet (łyżwiarstwo)">
Piruet (łyżwiarstwo)

Piruety (ang. "Spins", Sp) – to jeden z obowiązkowych elementów łyżwiarskich w konkurencjach solistów i solistek, par sportowych i tanecznych. Piruet polega na obrotach wokół jednej osi bez przemieszczania się po lodzie w czasie jego wykonywania. Jest wykonywany z trzymaniem lub bez trzymania części ciała. Istnieje wiele rodzajów piruetów, określanych przez: przyjmowane pozycje, czyli ułożenie rąk, nóg i tułowia, nogę łyżwiarską na której wykonywany jest piruet, wejście do piruetu.
Piruety najczęściej są prezentowane w kombinacji piruetów (ang. "Combination spins", CoSp), czyli piruecie w którym łyżwiarz może zmienić pozycję, nogę łyżwiarską, krawędź łyżwy w piruetach wykonywanych jeden po drugim. Liczba obrotów, pozycje w piruetach, które są obligatoryjne w danym programie, w danym sezonie, aby mogły podlegać ocenie, są ogłaszane w komunikatach Międzynarodowej Unii Łyżwiarskiej (ISU) i zależą m.in. od kategorii wiekowej łyżwiarzy.
Podział piruetów ze względu na pozycję.
Istnieją trzy podstawowe pozycje, które mogą mieć swoje odmiany, najczęściej są to te same lub podobne pozycje do tych przyjmowanych w spiralach. Istnieje pięć poziomów trudności wykonywanego piruetu od poziomu B do poziomu 4.
Podział piruetów ze względu na nogę łyżwiarską.
Każdy piruet w dowolnej pozycji może być wykonywany na dowolnej nodze. Piruety ze zmianą nogi w kombinacji są lepiej punktowane przez sędziów i podwyższają trudność jego wykonania. Piruety we wszystkich pozycjach mogą być wykonywane solo bez zmiany nogi łyżwiarskiej.
Do piruetu można wejść z krawędzi łyżwy lub ze skoku. Skoki odpowiadają kolejno nazwom piruetów, czyli skok do piruetu siadanego itd.
Piruety ze względu na kierunek.
Nie chodzi tutaj o kierunek obrotu w osi, gdyż kierunek samego obrotu w piruecie zależy m.in. od tego która noga łyżwiarza jest silniejsza. Dla większości ludzi jest to noga lewa, a wszelkie obroty, ruchy itp. są dla nich wygodniejsze, gdy je wykonują przez lewe ramię (w kierunku przeciwnym do ruchu wskazówek zegara). W tym właśnie kierunku skacze i kręci piruety większość łyżwiarzy.
W przypadku łyżwiarzy, którzy wykonują piruet się w kierunku przeciwnym do ruchu wskazówek zegara (lewonożnych – częstszy wariant):
W przypadku łyżwiarzy, którzy wykonują piruet w kierunku zgodnym z ruchem wskazów zegara (prawonożnych):
W obu przypadkach, za trudniejszy i rzadziej wykonywany, uważa się piruet w tył.

</doc>
<doc id="285668" url="https://pl.wikipedia.org/wiki?curid=285668" title="X-wing">
X-wing

Myśliwiec Incom T-65, popularnie zwany X-wingiem, to jeden z najczęściej pojawiających się typów statków kosmicznych świata "Gwiezdnych wojen". Został zaprojektowany przed Bitwą o Yavin w zakładach Incom na bazie republikańskich myśliwców typu Z-95. Ponieważ pracownicy zespołu projektowo-konstrukcyjnego przeszli na stronę Rebelii, to ona uzyskała projekty pojazdu i rozpoczęła jego produkcję. X-wingi są uzbrojone w cztery działka laserowe umieszczone na końcach rozkładanych skrzydeł, oraz dwie wyrzutnie torped protonowych, mogące pomieścić w sumie 6 takich pocisków. Standardowo pilotowi pomaga w nawigacji droid astromechaniczny (najczęściej stosowane typy to Industrial Automaton R2 i R4), który może też przeprowadzać w czasie lotu pomniejsze naprawy.
Historia.
Myśliwce X-wing stanowiły trzon floty Rebeliantów, a później także Nowej Republiki, i w bitwie o Bazę Starkiler w 7 części. Odegrały znaczącą rolę w czasie Bitwy o Yavin. Luke Skywalker, pilotujący wtedy myśliwiec tego typu, po zaledwie kilkugodzinnym szkoleniu przeprowadził skuteczny atak na Gwiazdę Śmierci i zniszczył ją. W czasie Bitwy o Endor Wedge Antilles, również za sterami X-winga, zniszczył drugą Gwiazdę Śmierci wraz z Lando Calrissianem pilotującym Sokoła Millennium. Podczas późniejszych kampanii X-wingi wielokrotnie pojawiały się na polach bitew. Najsłynniejsze eskadry, używające głównie X-wingów, to Eskadra Łotrów oraz Eskadra Bliźniaczych Słońc. 
Na krótko przed inwazją Yuuzhan Vongów do produkcji trafił najnowszy model X-winga, typ XJ.

</doc>
<doc id="285669" url="https://pl.wikipedia.org/wiki?curid=285669" title="Existenz">
Existenz



</doc>
<doc id="285671" url="https://pl.wikipedia.org/wiki?curid=285671" title="Andrzej Tarkowski">
Andrzej Tarkowski

Andrzej Krzysztof Tarkowski (ur. 4 maja 1933 w Warszawie, zm. 23 września 2016 tamże) – polski embriolog, profesor Uniwersytetu Warszawskiego, laureat nagród naukowych na całym świecie, w tym Nagrody Japońskiej.
Życiorys.
Edukacja.
Urodził się w 1933 roku w Warszawie. W 1955 roku ukończył studia na Wydziale Biologii i Nauk o Ziemi Uniwersytetu Warszawskiego, z tą uczelnią związał swoją działalność naukową. W latach 1964–2003 kierował Zakładem Embriologii UW, w latach 1972–2003 był dyrektorem Instytutu Zoologii Uniwersytetu Warszawskiego.
Działalność naukowa.
Tarkowski jest twórcą szkoły naukowej embriologii doświadczalnej ssaków (jego uczniowie pracują w ośrodkach naukowych w kraju i na świecie, m.in. Rennes, Cambridge, Toronto). Udowodnił, że dwukomórkowe zarodki myszy można mechanicznie rozdzielić, wszczepić do macicy i uzyskać normalne płodne osobniki; pobudził za pomocą bodźca elektrycznego komórkę jajową do rozwoju partenogenetycznego; opracował metody umożliwiające łączenie i uzyskanie zarodków aneuploidalnych (tetraploidalnych) i mozaikowych. Wyniki badań Tarkowskiego były publikowane w "Nature" i innych renomowanych czasopismach światowych. Dzięki ciągłości publikacji powstały teoretyczne i praktyczne podstawy pod osiągnięcia biologii i medycyny XX wieku (zapłodnienie in vitro, klonowanie i odkrycie komórek macierzystych).
Współpracował z ośrodkami naukowymi na świecie. Był stypendystą Fundacji Rockefellera w Zakładzie Zoologii Uniwersytetu Północnej Walii, profesorem wizytującym w: University of Oxford, Rockefeller University of New York, University of Adelaide, Institut Jacques Monod (CNRS) i Université de Paris XII.
Był członkiem takich gremiów naukowych, jak: Centralna Komisja Kwalifikacyjna, Rada Główna Nauki i Szkolnictwa Wyższego, Zespół Nauk Biologicznych, Nauk o Ziemi i Ochrony Środowiska Komitetu Badań Naukowych, Fundacja na Rzecz Nauki Polskiej. Wchodził w skład komitetów redakcyjnych krajowych i międzynarodowych czasopism naukowych, w tym "Journal of Embryology and Experimental Morphology", "Reproduction i Development".
Był członkiem rzeczywistym Polskiej Akademii Nauk, członkiem czynnym Polskiej Akademii Umiejętności i członkiem zagranicznym Francuskiej Akademii Nauk, Amerykańskiej Akademii Nauk oraz Academia Europea. Zasiadał w Komitecie Bioetyki PAN.
Uroczystości pogrzebowe miały miejsce 30 września 2016 roku na cmentarzu Wawrzyszewskim w Warszawie.
Odznaczenia, nagrody i wyróżnienia.
Postanowieniem z 18 kwietnia 2012 został przez prezydenta Bronisława Komorowskiego odznaczony Krzyżem Komandorskim z Gwiazdą Orderu Odrodzenia Polski.
W 2000 roku Tarkowski uzyskał tytuły doktora honoris causa Uniwersytetu Jagiellońskiego, a w 2005 – Uniwersytetu Medycznego w Łodzi.
Inne zainteresowania.
Poza pracą zawodową zajmował się fotografią. Swoje prace prezentował na wystawach: „Impresje botaniczne”, „Drzewo i drewno”, „Ziemia, po której stąpamy”.

</doc>
<doc id="285675" url="https://pl.wikipedia.org/wiki?curid=285675" title="Woda powierzchniowa">
Woda powierzchniowa



</doc>
<doc id="285676" url="https://pl.wikipedia.org/wiki?curid=285676" title="Owca w Wielkim Mieście">
Owca w Wielkim Mieście

Owca w Wielkim Mieście (ang. "Sheep in the Big City", 2000-2002) – amerykański serial animowany emitowany w Polsce na kanale Cartoon Network. Twórcą serialu jest Mo Willems. Premiera polska – 3 września 2001; premiera światowa – 4 listopada 2000. W grudniu 2003 roku serial zakończył swoją emisję w Polsce. 10 listopada 2007 rozpoczęła się emisja serialu na kanale Boomerang. Emitowane są odcinki 1-25.
Serial opowiada o życiu barana o imieniu Owca, pochodzącego z farmy Farmera Jana. Jednak ścigany przez Tajną Organizację Militarną, dowodzoną przez Generała Konkretnego, pragnącego wykorzystać Owcę jako napęd Działa Napędzanego Owcą, Owca zmuszony jest uciekać z farmy i zamieszkać w Wielkim Mieście.
Każdy odcinek składa się z trzech części, rozdzielonych reklamami fikcyjnych produktów, najczęściej firmy Oksymoron, a kończony jest stand-upem Gadającego Szweda. 
Wersja polska.
Opracowanie i udźwiękowienie wersji polskiej: Studio Sonica
Reżyseria: Jerzy Dominik
Dialogi: Barbara Robaczewska
Dźwięk i montaż:
Organizacja produkcji: Elżbieta Kręciejewska
Wystąpili:
i inni
Lektor: Jerzy Dominik
Kierownictwo muzyczne: Marek Krejzler 
Teksty piosenek: Marek Robaczewski 
Śpiewali:

</doc>
<doc id="285680" url="https://pl.wikipedia.org/wiki?curid=285680" title="Eskadra Łotrów">
Eskadra Łotrów

Eskadra Łotrów (ang. "Rogue Squadron") – elitarna eskadra (dywizjon) myśliwców kosmicznych z fikcyjnego świata "Gwiezdnych wojen", najsłynniejsza jednostka bojowa Sojuszu Rebeliantów i Nowej Republiki, której pilotami byli m.in. Luke Skywalker i Wedge Antilles.
Eskadra pojawia się po raz pierwszy w ', występuje także w pozostałych filmach tzw. pierwszej trylogii – w ' oraz '. Piloci eskadry byli głównymi bohaterami serii książek Michaela A. Stackpole’a i Aarona Allstona "X-wingi" (zapoczątkowanej tomem "X-wingi. Eskadra Łotrów", wyd. 1996, ) oraz serii komiksów ', publikowanych przez Dark Horse Comics. Eskadra była głównym bohaterem serii gier komputerowych ': ' (1998), ' (2001) oraz ' (2003).
Historia.
Eskadra Łotrów Powstała ze zreorganizowanej Eskadry Czerwonych, która poniosła znaczące straty w czasie zwycięskiej Bitwy o Yavin (po wykonaniu zadania do bazy wróciło tylko 2 z 12 pilotów – Luke Skywalker i Wedge Antilles). Niedługo potem Eskadra zaczęła być używana jako jednostka do zadań specjalnych i skrajnie niebezpiecznych. Między innymi to jej przypadła służba patrolowa na Hoth, a następnie dramatyczna misja osłaniania wycofujących się z tej planety wojsk Rebelii.
Ponieważ Luke Skywalker zaczął koncentrować się bardziej na działaniach związanych z pełnieniem obowiązków Jedi, oficerem dowodzącym eskadry został w tym czasie Wedge Antilles. Pod jego dowództwem jednostka wzięła udział w okupionym ciężkimi stratami ataku na drugą Gwiazdę Śmierci pod Endorem (ze względów historycznych przyjęła na czas tej akcji miano Eskadry Czerwonej), a następnie w misji na Bakurze, gdzie stawiła czoła korpusowi ekspedycyjnemu Ssi-ruuvi.
Wszystko to sprawiło, że w momencie ukonstytuowania się Nowej Republiki Łotry były najbardziej rozpoznawalną jednostką myśliwską w całych jej siłach wojskowych. Eskadra wykonywała kolejne, z reguły wyjątkowo trudne zadania, działając nie tylko w przestrzeni kosmicznej, ale także na powierzchniach planet – jej członkowie często opuszczali myśliwce, by prowadzić działania bardziej związane z konspiracją, niż otwartymi atakami.
W roku 7 ABY obciążona wieloma ofiarami śmiertelnymi eskadra została ponownie przeformowana i wzięła udział w kampanii mającej na celu zdobycie Coruscant. Dzięki Łotrom plan przejęcia planety zakończył się sukcesem. Członkowie Eskadry prowadzili następnie działania przeciwko siłom Lorda Zsinja oraz Ysanne Isard – posunęli się nawet do podjęcia decyzji o wystąpieniu ze służby, żeby doprowadzić do upadku byłej dyrektor Wywiadu Imperialnego poprzez wywołanie zakończonej sukcesem kampanii znanej jako Wojna o Bactę. Oficjalnie jednak dokumenty dotyczące ich rezygnacji nie zostały przetworzone przez republikańską machinę biurokratyczną aż do czasu, kiedy Isard została pokonana, a Łotry wróciły na Coruscant.
W następnych latach eskadra walczyła z siłami imperialnymi m.in. podczas ofensywy Wielkiego Admirała Thrawna, odrodzenia Imperatora, kryzysu związanego z działaniami Admirał Daali; usunęła też siły Desanna i Galaka Fyyara z Doliny Jedi na Ruusan i wsparła obronę przed nimi Yavin 4. Wzięła też udział w walkach z siłami Yuuzhan Vongów.
Piloci.
Podczas kolejnych lat w Eskadrze Łotrów służyło wielu znakomitych pilotów. Wykonywali oni różne misje, od których nieraz zależało istnienie Nowej Republiki. Przez eskadrę przewinęli się między innymi:
Wyposażenie.
Eskadra Łotrów używała myśliwców typu X-wing kolejnych wersji, z zasady odmawiając migracji na inne, nowsze typy maszyn. W szczególnych sytuacjach Łotry korzystały jednak i z innych myśliwców – od Z-95 podczas akcji na Coruscant, po wyjątkową mieszankę wielu typów maszyn bezpośrednio po Bitwie pod Endorem.

</doc>
<doc id="285681" url="https://pl.wikipedia.org/wiki?curid=285681" title="Mário Soares">
Mário Soares

Mário Alberto Nobre Lopes Soares (ur. 7 grudnia 1924 w Lizbonie, zm. 7 stycznia 2017 tamże) – portugalski polityk, prawnik i nauczyciel, działacz opozycyjny, więzień polityczny. Parlamentarzysta krajowy, eurodeputowany V kadencji, minister, w latach 1976–1978 i 1983–1985 premier, a od 1986 do 1996 prezydent Portugalii.
Życiorys.
Rodzina.
Syn João Lopesa Soaresa i Elisy Nobre Soares. Jego ojciec był nauczycielem i politykiem okresu Pierwszej Republiki Portugalskiej. W 1949 Mário Soares zawarł związek małżeński z Marią Barroso, która zmarła w 2015. Miał dwoje dzieci – córkę Isabel Soares i syna João Soaresa.
Działalność do lat 70..
Od czasów studenckich był zaangażowany w działalność środowisk opozycyjnych wobec dyktatury Antónia de Oliveiry Salazara. Do 1951 związany z Portugalską Partią Komunistyczną. Był dyrektorem akademii młodych komunistów w Lizbonie i prezesem sekcji młodzieżowej Movimento de Unidade Democrática. W 1949 pełnił funkcję sekretarza generała José Nortona de Matosa. Na Uniwersytecie Lizbońskim ukończył historię i filozofię (1951), a także prawo (1957). Pracował jako nauczyciel w szkole średniej oraz jako dyrektor założonego przez swojego ojca Colégio Moderno. W 1957 uzyskał uprawnienia adwokata, podejmując praktykę w tym zawodzie.
Współpracował w dalszym ciągu z kolejnymi grupami opozycyjnymi, był liderem działającej w latach 50. organizacji Resistência Republicana e Socialista. Był obrońcą w procesach politycznych i prawnikiem generała Humberta Delgado, niezależnego kandydata w wyborach prezydenckich w 1958, zamordowanego w 1965. W 1964 utworzył organizację polityczną pod nazwą Acção Socialista Portuguesa. Reprezentował opozycyjne środowiska w wyborach parlamentarnych w latach 60. Za swoją działalność polityczną był dwanaście razy aresztowany przez funkcjonariuszy policji politycznej PIDE, łącznie więziony przez około trzy lata. W 1968 bez procesu zesłany na Wyspę Świętego Tomasza, dwa lata później zezwolono mu na wyjazd do Francji. Na emigracji praktykował w zawodzie prawnika, zajmował się także działalnością akademicką na uniwersytetach w Vincennes i Rennes.
Działalność od lat 70..
19 kwietnia 1973 w niemieckiej miejscowości Bad Münstereifel współtworzył na bazie ASP Partię Socjalistyczną. Stanął na jej czele jako sekretarz generalny, kierując tym ugrupowaniem nieprzerwanie do 1985. Od 1974 był jednocześnie wiceprzewodniczącym Międzynarodówki Socjalistycznej.
Do Portugalii powrócił po zwycięstwie rewolucji goździków w kwietniu 1974. W rządach przejściowych pełnił początkowo funkcję ministra spraw zagranicznych (1974–1975), następnie ministra bez teki (1975). W 1975 uzyskał mandat posła do konstytuanty, w 1976 po raz pierwszy wybrany do Zgromadzenia Republiki, utrzymując mandat poselski w kolejnych wyborach w 1979, 1980, 1983 i 1985.
Od 23 lipca 1976 do 28 sierpnia 1978 po raz pierwszy sprawował urząd premiera, stojąc na czele dwóch gabinetów. Od 1977 pełnił jednocześnie obowiązki ministra spraw zagranicznych. Od 9 czerwca 1983 do 6 listopada 1985 po raz drugi stał na czele portugalskiego rządu.
W 1986 wystartował w wyborach prezydenckich. W pierwszej turze otrzymał 25,4% głosów, przegrywając z Diogo Freitasem do Amaral, którego poparło 46,3% głosujących. W drugiej turze Mário Soares zwyciężył swojego kontrkandydata z wynikiem 51,2% głosów. Zaprzysiężony został 9 marca 1986. W 1991 z powodzeniem ubiegał się o reelekcję, mając poza socjalistami poparcie także ze strony Partii Socjaldemokratycznej. Zwyciężył wówczas w pierwszej turze, otrzymując 70,3% głosów.
Drugą kadencję prezydencką zakończył 9 marca 1996, kiedy to zastąpił go Jorge Sampaio. Z urzędu wszedł w skład Rady Stanu. Reaktywował założoną w 1991 fundację swojego imienia, a także stanął na czele fundacji Fundação Portugal-África. W wyborach w 1999 z listy Partii Socjalistycznej uzyskał mandat posła do Parlamentu Europejskiego V kadencji, który wykonywał do 2004. Był członkiem frakcji socjalistycznej oraz Komisji Spraw Zagranicznych, Praw Człowieka, Wspólnego Bezpieczeństwa i Polityki Obronnej.
W 2006 ponownie kandydował w wyborach prezydenckich z poparciem PS. W głosowaniu zajął trzecie miejsce z wynikiem 14,3% głosów.
Zmarł 7 stycznia 2017 w Lizbonie, po jego śmierci ogłoszono trzydniową żałobę narodową. Jego pogrzeb państwowy odbył się 11 stycznia 2017, Mário Soares został pochowany na stołecznym cmentarzu Prazeres.
Odznaczenia i wyróżnienia.
Jako prezydent Portugalii z urzędu został Wielkim Mistrzem Wstęgi Trzech Orderów, Orderu Wieży i Miecza, Orderu Chrystusa, Orderu Avis, Orderu Świętego Jakuba od Miecza, Orderu Infanta Henryka, Orderu Wolności, Orderu Zasługi, Orderu Edukacji Publicznej.
Otrzymał tytuł doktora honoris causa ponad 30 uniwersytetów, m.in. Lancaster University (1986), Brown University (1987), Université Libre de Bruxelles (1987), Uniwersytetu w Salamance (1987), Princeton University (1988), Uniwersytetu Bolońskiegu (1989), Université Paris Sorbonne (1989), Uniwersytetu w Porto (1990), Uniwersytetu Turyńskiego (1990), Universidad de Santiago de Compostela (1992), Trinity College w Dublinie (1993), Uniwersytetu Oksfordzkiego (1993), Universidad Autónoma del Estado de México (1994), Uniwersytetu Maltańskiego (1994), Uniwersytetu Complutense w Madrycie (1996), Uniwersytetu w Coimbrze (1997), University of Toronto (1998).

</doc>
<doc id="285682" url="https://pl.wikipedia.org/wiki?curid=285682" title="Woda przemysłowa">
Woda przemysłowa

Woda przemysłowa – woda zazwyczaj piątej klasy czystości, której skład chemiczny lub bakteriologiczny nie zezwala na używanie jej do celów spożywczych ani w gospodarstwie domowym, ale może być używana w celach technologicznych. Zwykle nie jest ona poddawana procesom oczyszczania, czasem zaś specjalnie preparowana.
Woda przemysłowa stosowana jest między innymi:

</doc>
<doc id="285684" url="https://pl.wikipedia.org/wiki?curid=285684" title="Kościół św. Floriana w Chodzieży">
Kościół św. Floriana w Chodzieży

Kościół pw. św. Floriana w Chodzieży pochodzi z roku 1755, jest zbudowany w stylu późnobarokowym z zachowaniem murów gotyckich.
Historia.
Początki kościoła sięgają prawdopodobnie XIII wieku. W drugiej połowie XVI wieku znajdował się w rękach protestantów. Zniszczony pożarem w 1754 r. został odbudowany staraniem Karola Grudzińskiego herbu Grzymała, kasztelana gnieźnieńskiego. Konsekrowany 11 października 1801 r.
Wygląd i budowa.
Zewnętrzne ściany są oskarpowane. Późnobarokowe szczyty: wschodni i zachodni zostały rozczłonkowane pilastrami. Pomiędzy pilastrami w niszach konchowych umieszczono drewniane rzeźby świętych. Na szczycie wschodnim znajduje się stiukowe przedstawienie aniołów z monstrancją.
Przy północno-zachodnim narożniku usytuowana jest wieżyczka, w której znajdują się schody prowadzące na chór i poddasze. W 1906 r. odbudowano od zachodu obszerną kruchtę. Kościół jest budynkiem orientowanym z dwuprzęsłowym prezbiterium zamkniętym prostą ścianą. Nawa jest czteroprzęsłowa; do wschodniego jej przęsła przylegają kaplice tworząc rodzaj transeptu. Prezbiterium i nawa są pokryte sklepieniem kolebkowo-krzyżowym. Do prezbiterium od strony północnej przylega zakrystia o sklepieniu kolebkowym. Nad nią jest kaplica św. Antoniego otwierająca się do prezbiterium dwiema arkadami, dostępna schodami z kaplicy Świętej Trójcy.
Ołtarz główny pochodzi z XVIII w. W polu głównym znajduje się nowszy obraz z przedstawieniami Matki Bożej, św. Floriana i św. Mikołaja, a w zwieńczeniu obraz Matki Bożej z Dzieciątkiem z II poł. XVII w. Kaplice otwarte są do nawy arkadami o łukach koszowych. Ponad łukami arkad znajduje się bogata dekoracja stiukowa w 1755 r. z postaciami Chronosa i anioła oraz z tablicami herbowymi odnoszącymi się do rodzin chowanych pod kościołem i kaplicami. W kaplicach znajdują się drewniane ołtarze wykonane w II poł. XVIII w. Nadstawy ołtarzy w obramieniach rokokowych wolut zostały przyozdobione rzeźbami świętych.
Zwieńczenia ujmują dekoracyjnymi ramami okna z witrażami z początku XX w. Chór muzyczny trójarkadowy posiada na balustradzie dekorację stiukową o motywach rokokowych oraz panoplia z herbami Grzymała Grudzińskich i Poraj Świnarskich. Na ścianie północnej umieszczono epitafium bpa Józefa Cybichowskiego, proboszcza chodzieskiego w latach 1860–1866, z rzeźbą wykonaną przez Wawrzyńca Kaima ok. 1933 r.
Cudowny obraz.
Obraz Trójcy Świętej pochodzi z kościoła o tymże wezwaniu, który spłonął wraz z częścią miasta w 1798 roku. Świątynia spłonęła doszczętnie. Ocalał tylko wspomniany obraz, przez co uznano go za cudowny. Jeszcze w XX w. odbywały się pielgrzymki do obrazu, lecz obecnie kult ten zanika.
Organy.
Instrument został wybudowany przez Bronisława Cepkę z Popowa k. Wronek w 1958 roku i posiada 25 głosów realnych o charakterze modernistycznym/neobarokowym. Niestety obecnie nie jest używany z powodu licznych awarii. Prospekt bezstylowy z cokołami neobarokowymi. Dyspozycja:
Dzwony i dzwonnica.
Klasycystyczna wysoka dzwonnica zwieńczona dekoracyjnym hełmem z koroną, jest jednym z dominujących elementów krajobrazu Chodzieży. Wiszą w niej dwa dzwony. Jeden zabytkowy, pochodzący ze zburzonego po II wojnie światowej kościoła ewangelickiego odlany w 1798 r., drugi został odlany w 1956 roku z fundacji parafian i proboszcza ks. dr T. Malepszego, którego nazwisko zostało odlane błędnie jako „Małolepszy”. Trzeci dzwon, XVIII- wieczna sygnaturka jest umiejscowiona w fasadzie kościoła od strony rynku.
Kolegiata.
4 maja 2009 arcybiskup Henryk Muszyński ustanowił przy kościele św. Floriana kapitułę kolegiacką.

</doc>
<doc id="285686" url="https://pl.wikipedia.org/wiki?curid=285686" title="William Hayward Pickering">
William Hayward Pickering



</doc>
<doc id="285689" url="https://pl.wikipedia.org/wiki?curid=285689" title="Malina kamionka">
Malina kamionka

Malina kamionka ("Rubus saxatilis") – gatunek rośliny z rodziny różowatych. Występuje w stanie dzikim w Europie, na Kaukazie, w Mongolii i Chinach.
Biologia i ekologia.
Bylina. Siedlisko: zarośla, młodniki i lasy mieszane i liściaste ; rzadziej w sztucznych drzewostanach szpilkowych. Chętnie na miejscach skalistych, zwłaszcza w górach, gdzie malinę kamionkę można znaleźć jeszcze na wysokości 2000–2400 m n.p.m. Preferuje gleby wapienne i próchnicze.
Zastosowanie.
Sztuka kulinarna: Owoce w smaku podobne do porzeczek, jednak zbierane są nieczęsto gdyż są rzadkie. Można je jeść na surowo.

</doc>
<doc id="285691" url="https://pl.wikipedia.org/wiki?curid=285691" title="Soutra Aisle">
Soutra Aisle

Soutra Aisle − ruiny miejscowości w południowej Szkocji, położonej na dawnej trasie pielgrzymek z Edynburga do klasztorów w północnej Anglii. 
Historia.
W 1164 roku szkocki król Malcolm IV nakazał wybudować w tym miejscu klasztor augustianów, których zadaniem miała być opieka nad chorymi pielgrzymami. Wkrótce zdobył on sławę jednego z najznamienitszych szkockich szpitali. 
Odkrycie.
W ruinach szpitala przeprowadzono badania, z których wynika, że medycyna średniowieczna stała tam na niezwykle wysokim poziomie. Mnisi przeprowadzali skomplikowane operacje chirurgiczne, leczyli depresję, a także objawy szkorbutu.

</doc>
<doc id="285694" url="https://pl.wikipedia.org/wiki?curid=285694" title="Flaga Irlandii Północnej">
Flaga Irlandii Północnej

Flaga Irlandii Północnej (ang. "Red Hand Flag") która była używana w okresie 1953–1972 de facto jako flaga cywilna przez gubernatora Irlandii Północnej i jej mieszkańców, a przynajmniej przez protestantów lojalnych wobec Korony Brytyjskiej. Była ona podobna do flagi Anglii, jednak wbrew potocznym mniemaniom czerwony krzyż nie był angielskim krzyżem świętego Jerzego, lecz został zaczerpnięty z herbu Ulsteru – historycznej prowincji Irlandii, której 6 hrabstw wchodzi obecnie w skład Irlandii Północnej, a 3 w skład Republiki Irlandii. Sześcioramienna gwiazda oznaczała 6 hrabstw, zaś czerwona ręka była zaczerpnięta także z herbu Ulsteru i była dawnym godłem rodu możnowładczego O’Neill. Korona wskazywała na przynależność do Zjednoczonego Królestwa Wielkiej Brytanii i Irlandii Północnej.
Obecnie flaga ta posiada jedynie statut nieoficjalny. Jako flaga państwowa używana jest flaga Wielkiej Brytanii, tak zwana "Union Jack".
W 1972 w związku ze wzrostem napięcia w kraju, władze brytyjskie zniosły autonomię Irlandii Północnej i wprowadziły rządy bezpośrednie z Londynu. Jednocześnie zniesiono oficjalny status "Red Hand Flag".
Obecnie "Red Hand flag" jest używana nieoficjalnie przez część mieszkańców Irlandii Północnej, zwłaszcza gdy jest to wymagane przez obyczaj (uroczystości patriotyczne). Z braku innej flagi jest także używana jako symbol reprezentacji sportowych Irlandii Północnej. Po odzyskaniu autonomii w 1998 nie przywrócono jej jednak statusu oficjalnego, czego powodem jest prawdopodobnie niechęć do niej republikańskiej części ludności. Katolicy północnoirlandzcy za swoją flagę narodową uważają flagę Irlandii.
Mimo braku zatwierdzenia ustawą "Red Hand flag" pełni funkcję oficjalnego emotikona flagi Irlandii Północnej.
Flaga Ulsteru to czerwony krzyż na złotym (żółtym) tle. Na środku mieści się tarcza oraz czerwona ręka.
Zwolennicy niepodległości Irlandii Północnej (jako państwa niezależnego zarówno od Londynu, jak i od Dublina) używają własnej flagi ("Ulster Nation Flag") – krzyż świętego Patryka umieszczony jest na granatowym tle, a sześcioramienna gwiazda nie jest ukoronowana.

</doc>
<doc id="285695" url="https://pl.wikipedia.org/wiki?curid=285695" title="Sznur modlitewny">
Sznur modlitewny

Sznur modlitewny – przedmiot służący kultowi religijnemu, używany w celu ułatwienia odprawiania modlitwy o charakterze cyklicznym, w której ma miejsce wielokrotne powtórzenie jej składowej części. Używany w większości religii świata zarówno do modlitwy, jak i medytacji.
Chrześcijaństwo.
W katolicyzmie używany jest różaniec, służący do odmawiania modlitwy o tej samej nazwie oraz do odprawiania Koronki do Miłosierdzia Bożego. W średniowiecznym chrześcijaństwie przy pomocy sznura modlitewnego zwanego paternoster odmawiano modlitwę Ojcze nasz. W chrześcijaństwie prawosławnym przy pomocy sznura modlitewnego (czotków) odmawia się głównie tzw. modlitwę jezusową.
Islam.
"Tasbih", "Misbaha", "Masbaha", Subha "muzułmański" – sznur modlitewny składający się z 33 lub 99 koralików wykonanych w różnych materiałów: najczęściej z drewna, plastiku, kości słoniowej, pereł, bursztynu czy nasion oliwki; Często zakończony jest frędzlem lub ozdobnym koralikiem. Używany przez muzułmanów do odmawiania 33 razy lub 3-krotności tej liczby, czyli 99 razy jednego z atrybutów Boga, np.: "Chwała Bogu" lub "Bóg jest wielki", albo "On, który przychodzi" lub 99 imion Allaha. Rzadziej odmawia się jednym ciągiem wszystkie 99 atrybutów Boga, gdyż trudno jest je zapamiętać i zazwyczaj poprzestaje się na jednym dowolnie wybranym atrybucie i jego powtarzaniu.
Buddyzm.
"Jamdze", "Mae" – buddyjski sznur modlitewny, znany też pod nazwą mala i służy głównie do odliczania mantr podczas medytacji; Używany przez buddystów do odmawiania 108 razy jednej z mistycznych formuł, określających cnoty lub atrybuty oświeconego Buddy, np. "O klejnocie w lotosie" (klejnot to Budda i jego nauka, a lotos to świat). Podczas odmawiania tych inwokacji często czyni się pokłony.

</doc>
<doc id="285699" url="https://pl.wikipedia.org/wiki?curid=285699" title="Guillaume de Sonnac">
Guillaume de Sonnac

Guillaume de Sonnac (zm. 11 lutego 1250) – osiemnasty wielki mistrz zakonu templariuszy.
Wcześniej był mistrzem prowincji francuskiej. Cieszył się znacznym autorytetem wśród templariuszy i został obrany wielkim mistrzem mimo sędziwego wieku. Brał udział w VI krucjacie. Pertraktował z sułtanem Egiptu As-Salihem bądź jego emirami, prawdopodobnie, aby uzyskać cele wyprawy bez rozlewu krwi. Wódz krucjaty król Francji Ludwik IX Święty nie zgodził się jednak na żadne kontakty z muzułmanami i zakazał mistrzowi jakichkolwiek negocjacji z nimi za swoimi plecami. 
Mistrz de Sonnac zginął wkrótce w trakcie krucjaty podczas bitwy pod Al-Mansurą. 

</doc>
<doc id="285702" url="https://pl.wikipedia.org/wiki?curid=285702" title="Rajd Francji 2005">
Rajd Francji 2005

Rezultaty Rajdu Korsyki w 2005 roku, który odbył się w dniach 21 października – 23 października:
Klasyfikacja po 14 rundach.
Tabele przedstawiają tylko pięć pierwszych miejsc.

</doc>
<doc id="285703" url="https://pl.wikipedia.org/wiki?curid=285703" title="Little 15">
Little 15

Little 15 – singel grupy Depeche Mode promujący album "Music for the Masses".

</doc>
<doc id="285704" url="https://pl.wikipedia.org/wiki?curid=285704" title="Fura">
Fura

Fura, nazywana też "furmanką" lub "wozem konnym" – tradycyjny konny pojazd kołowy, używany głównie w rolnictwie do przewożenia płodów rolnych.
Fury różniły się materiałami i sposobami wykonania. Wykonanie różniło się w zależności od regionu, przeznaczania oraz zamożności właściciela. Pierwotnie wykonywana w całości z drewna, zmieniała się wraz z rozwojem techniki. W Polsce od około XIV w. w konstrukcji furmanki zaczęto stosować żelazo, z którego pierwotnie wykonane były tylko osie wozu, później obręcze kół i okucia elementów konstrukcyjnych zapobiegające rozdzielaniu się elementów drewnianych wzdłuż włókien. W miarę rozwoju techniki stosowano coraz więcej elementów żelaznych, pierwotnie do łączenia elementów drewnianych, a w XX w. nawet do wykonywania elementów konstrukcyjnych. W latach pięćdziesiątych XX wieku zaczęto zastępować koła drewniane, stalowymi ogumionymi, a drewniane piasty, metalowymi z łożyskami tocznymi.
Konstrukcja.
Fura składała się z wózka przedniego, zwanego kierownikiem, oraz tylnego, zwanego zadem. Wózki połączone były rozworą, połączoną na sztywno z wózkiem tylnym metalową obręczą zaciskową, umożliwiającą rozmontowanie i zmianę długości wozu w miarę potrzeby.
Obręcz koła składała się z 5-7 segmentów, zwanych dzwono, każdy element łączony był dwiema drewnianymi szprychami z piastą. Obręcz koła i piasta okute były żelaznymi obręczami. Przednie, koła były mniejsze od tylnych.
Przednia para kół połączona z długim drągiem (dyszlem) umożliwiała zmianę kierunku jazdy (kierowanie). Połączenie przedniej pary kół z tylną (tzw. zwora lub sfora) umożliwiało zmianę długości fury w zależności od potrzeb. Elementy metalowe to okucia, często ozdobne, dwie stalowe osie (przednia i tylna), żeliwne tuleje ślizgowe w piastach kół oraz elementy mocujące i złączne w postaci różnego rodzaju pierścieni, sworzni itp. Rozkładana konstrukcja wozu miała praktyczne zastosowanie, gdyż ułatwiała jego przechowywanie w stodole w sezonie jesienno-zimowym.
Od połowy XX w. do konstrukcji wozów zaczęto stosować elementy samochodów i przyczep, zastępując niektóre drewniane elementy stalowymi, a koła stalowe z pneumatycznym pneumatycznym ogumieniem. Na terenach górskich zmiany wprowadzano z opóźnieniem.
Zaprzęganie.
Koń (lub para koni) zaprzęgane były do fury przy pomocy postronków przywiązanych z jednej strony do orczyka (lub dwóch orczyków, po jednym dla każdego konia), zaczepionego u nasady dyszla, a z drugiej do chomąta, założonego na kark konia. Przy niewielkim obciążeniu ciągniona najczęściej przez jednego konia; podczas transportu ciężkich ładunków zaprzęgano parę koni.
Inaczej zaprzęgano konie do fury we wschodniej części Podlasia. Fura nie posiadała jednego dyszla lecz dwa drążki zwane hołoblami. Pomiędzy nimi był zaprzężony koń z założonym na kark chomątem. Z obu stron chomąta przywiązane były użwy – mocne rzemienie. Do przymocowania użew do hołobli służyła drewniana duha (duga).
Na głowę koń miał założoną uzdę, a w pysku kiełzno. Woźnica kierował koniem za pomocą lejc połączonych z kiełznem.
Użytkowanie.
Później fura często była dopinana do traktora, formalnie nie można było ciągnąć fury po drogach publicznych, ale było to zazwyczaj tolerowane przez milicję. 
Używana do wszelkiego transportu towarów i ludzi na wsi, przeważnie przy zwożeniu płodów rolnych do magazynów, stodół. Ładowność fury ograniczona była siłą ciągniących ją koni i stanem drogi bądź pola, po którym się poruszano. Materiały lekkie ładowane produkty piętrzono ponad burty. Przy zwózce snopów, słomy czy siana zmieniano wóz na wersję drabiniastą, na bardzo lekki ładunek (siano) przewiązywano wzdłuż liną, bądź kładziono żerdź przywiązywaną do fury przy pomocy powrozów. Do zwózki ziemniaków, buraków i innych sypkich materiałów używano burt pełnych oraz zatylników zamykających z przodu i z tyłu przestrzeń ładunkową. Do przewozu obornika stosowano układ z jedną burtą i ewentualnie jedną deską z drugiej strony, taki układ ułatwiał boczne ładowanie i rozładowanie obornika. Do przewozu drewna długiego stosowano tylko podwozie, bez dodatkowego wyposażenia. 
Wóz taborowy.
Zanim wojsko zaczęło powszechnie używać pojazdów mechanicznych podstawowym środkiem transportu – przede wszystkim zaopatrzenia – były zaprzęgi konne. Oprócz specjalistycznych (np. dla saperów, ruchomych kuźni itp.) w masowym użyciu był wóz taborowy, czyli wojskowa odmiana furmanki. W trakcie mobilizacji tabor uzupełniano rolniczymi furmankami.
Wozy taborowe używane przez wszystkie armie niewiele się różniły, głównie ciężarem (i ładownością) w zależności od terenu.
Polski parokonny wóz taborowy wz. 19 ważył 380 kg, jego ładowność określano na od 400 kg (najgorsze drogi) do 600 kg (najlepsze drogi) ("Instrukcja .." pkt. 66).
W heraldyce.
Element furmanki w heraldyce:

</doc>
<doc id="285707" url="https://pl.wikipedia.org/wiki?curid=285707" title="Tadeusz Kielanowski">
Tadeusz Kielanowski

Tadeusz Michał Kielanowski (ur. 12 września 1905 we Lwowie, zm. 6 maja 1992 w Gdańsku) – polski lekarz, profesor medycyny, inicjator telefonu zaufania, rektor Uniwersytetu Marii Curie-Skłodowskiej w Lublinie i pierwszy rektor Akademii Medycznej w Białymstoku. Profesor AM w Gdańsku, etyk i filozof medycyny.
Życiorys.
Pochodził z rodziny o tradycjach lekarskich: jego ojciec, Bolesław, był lekarzem, zaś matka, Maria, była córką lekarza, dra Leopolda Lityńskiego.
Podczas I wojny światowej wyjechał z rodzinnego Lwowa do Grazu w Austrii, gdzie uczył się w gimnazjum. Po wojnie wrócił do Lwowa i w 1921 został wysłany z grupą 18 prymusów z całej Polski do Nancy we Francji, gdzie w internacie, w bardzo surowej dyscyplinie spędził dwa lata i zdał maturę. Po maturze chciał studiować medycynę, ale za namową rodziny i znajomych wrócił do Paryża i rozpoczął studia na wydziale prawa i równocześnie w Szkole Nauk Politycznych. Przez dwie kadencje pełnił tam z wyboru funkcję sekretarza Stowarzyszenia Studentów Polskich w Paryżu. Zdecydował się jednak porzucić karierę prawniczą i dyplomatyczną i podjąć studia medyczne na Wydziale Lekarskim Uniwersytetu Jana Kazimierza we Lwowie. Po dyplomie (1929) rozpoczął bezpłatny staż na internie w szpitalu, z przydziałem na salę gruźliczą we Lwowie. Został następnie asystentem w Zakładzie Anatomii Patologicznej, kierowanym przez prof. Witolda Nowickiego. Podczas sześciu lat spędzonych tam wykonał i ogłosił kilkanaście prac, dotyczących gruźlicy. Rok akademicki 1935/1936 spędził na rocznym stypendium Funduszu Kultury Narodowej w Niemczech, we Francji i krótko w Anglii. Stypendystami Funduszu Kultury Narodowej w Paryżu byli w tym samym czasie: chirurg – Wiktor Bross i farmakolog – Piotr Kubikowski. W 1937 odszedł z kliniki prof. Nowickiego i rozpoczął specjalizację z ftyzjatrii klinicznej w Klinice Chorób Wewnętrznych prof. Romana Renckiego we Lwowie. Kierował w tym mieście domem akademickim dla chorych na gruźlicę, zwanym inaczej "Domem Posanatoryjnym". W maju 1939 pojechał do Zurychu z wykładem na temat lwowskiego pół-sanatorium akademickiego, pierwszej instytucji tego rodzaju na świecie.
Po zajęciu Lwowa przez Armię Czerwoną (22 września 1939) pozostał asystentem oddziału gruźliczego kliniki Chorób Wewnętrznych Państwowego Instytutu Medycznego we Lwowie (wydzielonego z przedwojennych struktur Uniwersytetu Jana Kazimierza. Dziekanem Wydziału Lekarskiego był profesor Bolesław Jałowy).
W czasie okupacji niemieckiej Lwowa (1941–1944) pracował w dalszym ciągu w szpitalu. Był członkiem AK. Przez okres okupacji wiele czasu zajmowała mu muzyka, w tym gra na skrzypcach, którą kontynuował od lat dziecinnych. W mieszkaniu Heleny Bruchnalskiej (przy ul. Zyblikiewicza 5) urządzał tajne środowe koncerty muzyki poważnej, podczas których występowali znani później artyści: Felicja Andruchowicz-Międlar – skrzypaczka, Henryk Statkiewicz – skrzypek wirtuoz, po wojnie profesor konserwatorium w Bydgoszczy, Stanisław Skrowaczewski – wówczas młody pianista i kompozytor, później światowej sławy dyrygent, śpiewacy – Andrzej Hiolski i Władysław Malczewski, śpiewaczki – H. Green-Skazowa i Teresa Manasterska, pianista – Jerzy Broszkiewicz, który po wojnie został pisarzem.
W październiku 1944 opuścił Lwów i wstąpił do polskiego wojska, lecz wkrótce zajął się tworzeniem wydziału lekarskiego nowego lubelskiego uniwersytetu – Uniwersytetu Marii Curie-Skłodowskiej. W roku akademickim 1945/1946 pełnił funkcję prodziekana, w dwóch kolejnych latach – dziekana Wydziału Lekarskiego, zaś od 1948 do marca 1950 – rektora UMCS. W 1950 organizował od podstaw Akademię Medyczną w Białymstoku i był rektorem tej uczelni do 1955. W marcu 1956 roku objął kierownictwo Katedry Ftyzjatrii Akademii Medycznej w Gdańsku i był nim przez ponad dwadzieścia lat – do emerytury.
W 1965 odwiedził w Londynie założyciela pierwszego na świecie telefonu zaufania, rektora anglikańskiej parafii w City – Edwarda Chad Varah. Założył taki telefon również w Gdańsku.
Opublikował m.in. "Odpowiedzialność uczonych. Dylemat współczesnej nauki", tom 176 serii wydawniczej Omega (1970), "Rozmyślania o przemijaniu", tom 240 serii wydawniczej Omega (1973).
Pochowany na Cmentarzu Srebrzysko w Gdańsku (rejon I, polana I, rząd 6).
Życie prywatne.
Jego młodszymi braćmi byli:

</doc>
<doc id="285710" url="https://pl.wikipedia.org/wiki?curid=285710" title="Lugo">
Lugo



</doc>
<doc id="285720" url="https://pl.wikipedia.org/wiki?curid=285720" title="Mario Soares">
Mario Soares



</doc>
<doc id="285723" url="https://pl.wikipedia.org/wiki?curid=285723" title="Mino">
Mino



</doc>
<doc id="285725" url="https://pl.wikipedia.org/wiki?curid=285725" title="Szczyty górskie w Ameryce Południowej">
Szczyty górskie w Ameryce Południowej

Najwyższe szczyty górskie Ameryki Południowej, ułożone według wysokości:

</doc>
<doc id="285732" url="https://pl.wikipedia.org/wiki?curid=285732" title="Keane">
Keane

Keane – brytyjski zespół rockowy założony w 1995 roku w mieście Battle, w East Sussex. Styl grania grupy wywodzi się z nurtów tzw. brit popu i rocka alternatywnego. Ogromny wpływ na ukształtowanie się muzyki Keane miało trio pochodzące z Norwegii – a-ha. Podstawowym elementem, który odróżnia zespół od innych jest brak klasycznego gitarzysty, którego zastąpiono pianistą.
Historia.
Tim Rice-Oxley już w dzieciństwie poznał późniejszego członka zespołu – Toma Chaplina. Stało się to za sprawą brata Rice-Oxleya – Toma, który urodził się w tym samym szpitalu, tego samego dnia, co Chaplin. Ich matki się zaprzyjaźniły, co zaowocowało również przyjaźnią między chłopakami. Obaj uczęszczali później do Vinehall School w Robertsbridge, w której dyrektorem i właścicielem był ojciec Toma – Richard. Po jej ukończeniu przeszli do Tonbridge School, gdzie poznali Dominica Scotta i Richarda Hughesa. Wszystkich połączyła fascynacja muzyką, jednak żaden nie myślał poważnie o karierze z nią związanej.
Podczas studiów na University College w Londynie Rice-Oxley wraz ze Scottem założyli zespół rockowy o nazwie „Lotus Eaters”. Niedługo potem dołączył do nich Hughes, który zajął miejsce perkusisty. Karierę zaczęli jako grupa grająca covery ich ulubionych wykonawców tj. U2, Oasis czy The Beatles. Próby nagrań organizowali w domu. Ich pierwszym menedżerem został zaprzyjaźniony z Rice-Oxleyem Adam Tudhope (aktualnie znany z produkcji filmów realizowanych przez swoją wytwórnię – White House Pictures).
W 1997 Tim Rice-Oxley dostał propozycję od Chrisa Martina dotyczącą dołączenia do formującego się zespołu Coldplay, ten jednak odmówił, nie chcąc opuszczać Keane. Wybór uargumentował słowami: "Byłem poważnie zainteresowany, ale Keane już działał, więc porzuciłem pomysł grania w Coldplay".
W tym samym roku do Keane dołączył Tom Chaplin. Zajął on mimo sprzeciwów Hughesa i Scotta funkcję wokalisty, którą wcześniej pełnił Tim. Ostatecznie Chaplin pozostał na swojej pozycji, Rice-Oxley natomiast zajął się instrumentami klawiszowymi. Z powodu dołączenia 4 członka, zespół zmienił nazwę na "Cherry Keane" (Tak nazywała się koleżanka mamy Chaplina, która się nimi opiekowała, gdy byli młodsi. Gdy zmarła na raka zostawiła w testamencie sporo pieniędzy rodzinie Toma). Niedługo potem nazwę skrócono do "Keane".
Tego samego roku (1997) Chaplin wyjechał do Południowej Afryki, żeby pracować jako wolontariusz. Znalazło to odzwierciedlenie w późniejszych działaniach zespołu, który zaangażował się w kampanię "Make Poverty History". W trakcie pobytu Toma w Afryce, reszta członków grupy dalej próbował swoich sił w muzyce. Gdy po powrocie Chaplina odbierano z lotniska, pierwszymi słowami, które wypowiedział Hughes były: „Mamy koncert za 10 dni”. Z nowym, własnego autorstwa materiałem, Keane zadebiutował na żywo w pubie Hope &amp; Anchor 13 lipca 1998 roku. Rice-Oxley powiedział, że choć ich muzyka zawierała elementy stylu gitarowego, to była bardzo liryczna i „rozmarzona”, co wyróżniało ich spośród konkurencji. Przez kolejne 2 lata kontynuowali koncertowanie po londyńskich klubach i pubach. W 1998 roku Chaplin rozpoczął studia historyczne na Uniwersytecie Edynburskim, jednak dość szybko porzucił je i powrócił do Londynu, aby z przyjaciółmi kontynuować karierę muzyczną.
W 1994 roku jeszcze bez umowy na płytę, Keane nagrali pierwszy promocyjny singel – "Call Me What You Like". Został on wydany na płycie przez członków zespołu Zoomorphic i był sprzedawany po koncertach w pubach, w których grali do stycznia 2000 roku. Ukazało się zaledwie 500 sztuk, jednak później grupa udostępniła utwór za pośrednictwem sieci.
Członkowie Keane obwieścili, że nie mają nic przeciwko temu, by fani dzielili się utworami niewydanymi na CD tj. "Emily" czy "More Mately". Chaplin kilka lat później skomentował to mówiąc: ""Myślę, że fani wezmą te piosenki za dodatek, jakąś ciekawostkę, nie widzę w tym nic złego. Jeśli chodziłoby o album, który aktualnie przygotowujemy ("Under the Iron Sea"), sądzę, że traktowałbym to trochę inaczej"".
Cztery miesiące po powtórnym wydaniu „Call Me What You Like”, w maju 2001 roku ukazał się ich drugi singel – „Wolf at the Door”. W sprzedaży było tylko 50 płyt ręcznie wykonanych, które w chwili obecnej są niezwykle cennymi okazami kolekcjonerskimi. Jeden z egzemplarzy został sprzedany za 1000 funtów brytyjskich na serwisie aukcyjnym – eBay.
W okresie od października do listopada 2001 Keane został zaproszony przez producenta Jamesa Sangera do studia nagrań w Les Essarts we Francji, gdzie zespół nagrywał ścieżki dźwiękowe takie jak "Bedshaped" czy "This Is the Last Time". Właśnie podczas tej sesji pojawił się pomysł, by użyć instrumentów klawiszowych jako głównych. Sanger uważany był za kluczową postać dla brzmienia Keane w okresie powstawania "Hopes and Fears".
Członkowie zespołu powrócili do Anglii w listopadzie i wkrótce potem podpisali kontrakt z wytwórnią BMG na wydawanie ich muzyki, nie mając jeszcze podpisanego kontraktu płytowego.
Wyniki sprzedaży nie napawały optymistycznie. Druga połowa 2001 i cały kolejny rok były trudnymi momentem w historii Keane – odwołane wszystkie koncerty oraz spadek zainteresowania ich działalnością doprowadziły prawie do rozpadu, a muzycy zaczęli wątpić w sens dalszego istnienia zespołu. W czerwcu 2001 Dominic Scott zdecydował się opuścić grupę i rozpocząć studia na London School of Economics.
Przełom nastąpił w grudniu 2002 roku, kiedy Keane znów zaczął występować na żywo. Na jednym z koncertów w „Betsey Trotwood” w Londynie pojawił się Simon Williams z Fierce Panda Records, który kilka lat wcześniej odkrył Coldplay. Williams zaproponował wydanie pierwszego komercyjnego singla zespołu. "Everybody's Changing" ukazał się 12 maja 2003 roku.
Okres "Hopes and Fears".
Po wydaniu pierwszego "dużego" singla Keane zyskali uznanie w Wielkiej Brytanii i USA, gdzie "This Is the Last Time" pozostał jedynym dostępnym singlem, aż do "Crystal Ball" zrealizowanego w 2006 roku. W styczniu 2004 roku Keane został uznany najlepiej rokującym zespołem przez słuchaczy BBC w corocznym głosowaniu Sound of Music. Co więcej, rok ten uważa się za jeden z najlepszych dla brytyjskiej muzyki.
Miesiąc później, ukazał się kolejny utwór Keane – "Somewhere Only We Know", który osiągnął trzecie miejsce na UK Singles Chart pod koniec lutego 2004 roku. 4 maja ukazało się rewydawnictwo "Everybody's Changing" z nowymi utworami na singlu, które również okazało się dużym sukcesem i uplasowało się nawet na 4. miejscu UK Singles Chart. Keane stał się rozpoznawalny, co pozwoliło na oficjalne wydanie pierwszej płyty studyjnej.
"Hopes and Fears" – debiutancki album Keane został wydany 10 maja 2004 roku, dzień przed rozpoczęciem przez zespół trasy koncertowej po świecie. Pojawił się na pierwszym miejscu UK Albums Chart i został drugim, najlepiej sprzedającym się albumem roku w Wielkiej Brytanii przegrywając ostatniego dnia ze Scissor Sisters. Łącznie na całym świecie sprzedało się około pięć i pół miliona kopii albumu, a Keane zdobył dwie nagrody Brit Awards w styczniu 2005 roku: za najlepszy album roku dla "Hopes and Fears" i za odkrycie roku, którą to przyznawali w głosowaniu słuchacze BBC Radio 1. Zespół pokonał m.in. takich wykonawców jak Muse czy Franz Ferdinand. Trzy miesiące później Rice-Oxley otrzymał nagrodę Ivor Novello dla najlepszego piosenkopisarza roku.
Jako członkowie fundacji "Make Poverty History", Keane wystąpił z piosenkami "Somewhere Only We Know" i "Bedshaped" na koncercie Live 8, który odbył się w Londynie 2 lipca 2005 roku. Keane jest również patronem "War Child", dla której we wrześniu 2005 roku nagrał własną interpretację piosenki Eltona Johna "Goodbye Yellow Brick Road" na płytę charytatywną: "Help: a Day in the Life". Wcześniej zespół nagrał przeróbkę słynnego "The Sun Ain't Gonna Shine Anymore" Walker Brothers, który dostępny był jedynie na stronie oficjalnej War Child, jako wersja do ściągnięcia. Później został on również wydany na singlu jako prezent dla członków mailing list Keane.
Tak jak w 1985 roku Band Aid, Band Aid 20 nagrał nową wersję piosenki "Do They Know It's Christmas?". Zarówno Chaplin jak i Rice-Oxley udzielili się w niej wokalnie.
W czasie tego okresu zespół zyskał raczej średnie uznanie w USA, głównie z powodu ograniczonej trasy koncertowej, występując najczęściej jako support dla U2. Został również nominowany do nagrody Grammy w kategorii najlepszy artysta roku, razem z Sugarland, Johnem Legendem, Ciarą, i Fall Out Boy, jednak przegrał z Legendem.
Okres "Under the Iron Sea".
W kwietniu 2005 roku, w środku trasy koncertowej "Hopes and Fears", Keane zaczął nagrywać drugi album ("Under the Iron Sea") razem z producentem poprzedniej płyty – Andym Greenem. Nagrywano w Helioscentric Studios w Rye we Wschodnim Sussex. Dodatkowe nagrania wykonano w The Magic Shop Studios w Nowym Jorku. Zespół ujawnił tytuł płyty przez zamieszczanie ręcznie napisanej informacji na ich oficjalnej stronie już 14 marca 2006 roku. Oficjalnie premiera miała miejsce 12 czerwca 2006 roku.
Płyta różni się stylem od poprzedniej, a jej tytuł pochodzi od ósmej piosenki: "Crystal Ball", w której to "under the iron sea" jest częścią tekstu. Płyta utrzymana jest w "baśniowym" stylu, a do każdej piosenki powstał rysunek (można znaleźć je w wersji CD+DVD płyty). Zostało to skomentowane przez zespół jako: "coś psującego się w świecie baśni".
Pojawienie się płyty poprzedzone było wydaniem kompilacji "Atlantic" (24 kwietnia), w wersji teledysku (nakręconego przez Irvina Welsha, pisarza, autora "Trainspotting") tylko do ściągnięcia z Internetu, oraz "Is It Any Wonder?" (29 maja), który dotarł do trzeciej pozycji na UK Singles Chart. Sam album przez pierwsze dwa tygodnie sprzedaży plasował się na pierwszym miejscu na UK Albums Chart. Do 22 maja 2007 roku sprzedano ponad 2 200 000 kopii. "Under the Iron Sea" spotkał się z przychylnością krytyków, którzy określali go jako "mroczny i ciężki" i przewidywali, że może przyciągnąć nową, szerszą publiczność.
Trzecim singlem z płyty został utwór "Crystal Ball", który Chaplin opisuje jako: "jeden z najbardziej chwytliwych i zapamiętywanych utworów z płyty". Został on wydany 21 sierpnia 2006 roku i ostatecznie uplasował się najwyżej na miejscu #20 UK Singles Chart.
Jeszcze przed wydaniem albumu zespół zaczął drugą trasę koncertową, mającą promować nowe wydawnictwo. Z powodu wyczerpującego koncertowania, 22 sierpnia 2006 roku Chaplin przyznał, że zapisał się do kliniki odwykowej z powodu swoich problemów z alkoholem i narkotykami. Z początku wiązało się to odwołaniem 3 koncertów i opóźnieniem wrześniowej trasy po USA. Ostatecznie odwołano jednak całą trasę po Ameryce Północnej, by Chaplin mógł kontynuować leczenie. W wyniku tego, planowana trasa po Wielkiej Brytanii i Europie, zaplanowana na październik i listopad 2006 roku, miała zostać przełożona, w zależności od czasu pobytu Chapina w klinice Priory Clinic w Londynie. Opuścił ją 6 października, ale wciąż się leczy.
W tym samym czasie "Concert Live" ogłosiło, że Keane wydaje limitowaną edycję 1000 płyt pod nazwą "Keane Live 06"(10 na koncert), na których zarejestrowano każdy występ na żywo w Wielkiej Brytanii w 2006 roku.
"Nothing in My Way" był czwartym singlem z "Under the Iron Sea", wydanym 30 października 2006 roku. Szczególny sukces osiągnął on w meksykańskim radiu komercyjnym, plasując się tam w pierwszej trójce na liście przebojów i pozostając na niej przez miesiąc.
Pod koniec października 2006 roku, Tim Rice-Oxley współpracował z Gwen Stefani, jako współautor piosenki "Early Winter", która pojawiła się na jej drugim solowym albumie, "The Sweet Escape". Stefani chciała pracować z zespołem już od 2005 roku, na co Rice-Oxley odpowiedział: "Może da się coś z tym zrobić".
Single z "Under the Iron Sea" odniosły sukces nie tylko w sprzedaży bezpośredniej. "Is It Any Wonder?" pojawił się na soundtracku do "Madden 2007", "Nothing in My Way" w grze "FIFA 07", "A Bad Dream" w 4 sezonie amerykańskiego serialu "Życie na Fali" ("The OC"). Co więcej, "Try Again" został wybrany przez reżysera Tila Schweigera na główny temat muzyczny jego filmu "One Way" i pod postacią ścieżki dźwiękowej z filmu został wydany (jedynie w Niemczech) jako piąty singel. Poza tym osiem piosenek nagranych na żywo zostało zawartych na EP nagranych dla iTunes, pt. "Live from London".
Szóstym i ostatnim singlem z "Under the Iron Sea" jest "A Bad Dream" wydany 22 stycznia 2007 roku. Uplasował się on na pozycji #17 na brytyjskim notowaniu BBC.
Brytyjska trasa "Under the Iron Sea" na przełomie 2006 i 2007 roku również okazała się wielkim sukcesem. Wliczała ona wszystkie główne miejsca koncertowe w Wielkiej Brytanii oraz dwie noce na Wembley. 7 lipca 2007 roku Keane wziął udział w koncercie Live Earth, który miał naświetlić problem globalnego ocieplenia.
Okres "Perfect Symmetry".
Perfect Symmetry to kolejny, już 3 album studyjny, który wydał zespół z East Sussex. Krążek został zrealizowany 13 października 2008 i zawiera 11 utworów. Jako pierwszy płytę promuje singel o nazwie "Spiralling", który oficjalnie został przedstawiony 4 sierpnia 2008.
Muzycznie "Perfect Symmetry" odbiega od wcześniejszych nagrań grupy. Po raz pierwszy od wczesnych początków jeszcze w latach 90', członkowie Keane zdecydowali się na wprowadzenie znacznie obszerniejszych fragmentów z użyciem gitary. Do instrumentów wykorzystywanych w utworach dołączono również saksofon. Efekt końcowy jest rezultatem znacznie bardziej luźnego, relaksacyjnego i kreatywnego podejścia do nagrywania niż w przypadku poprzedniego albumu – "Under the Iron Sea".
Okładkę albumu wykonał koreański artysta Osang Gwon. Jest ona złożona z 25 kwadratów, każdy natomiast podzielony jeszcze na 2 równe trójkąty (perfekcyjna symetria), w których usytuowane są elementy wizerunków członków zespołu.
Kolejnymi singlami promującymi są: "The Lovers Are Losing", "Perfect Symmetry" i "Better Than This".
Inspiracje muzyczne.
Rice-Oxley i Scott byli głównymi autorami piosenek zespołu podczas pierwszych lat jego istnienia. Gdy w 2001 roku odszedł Scott, głównym kompozytorem został Rice-Oxley. Jednakże przy każdej piosence współpracuje on z zespołem, więc prawa autorskie są dzielone między wszystkich członków.
Podczas początków działalności piosenki zespołu traktowały głównie o miłości i nieudanych związkach ("We Might As Well Be Strangers", "On a Day Like Today"). W nowszych kompozycjach pojawiła się tematyka m.in. problemów w stosunkach pomiędzy Chaplinem a Rice-Oxleyem. Poruszali również tematy polityczne ("Is It Any Wonder?") i wojenne ("A Bad Dream").
Keane cytował muzyków takich jak The Beatles, U2, Oasis, R.E.M., The Smiths, Radiohead, Queen, Marty Wilde, Pet Shop Boys i Paul Simon, jako mających wpływ na ich twórczość. Znani są jako "ten zespół bez gitar", ponieważ główną rolę spełniają w ich muzyce instrumenty klawiszowe. Poprzez używanie opóźnionych i zniekształconych dźwięków na pianinie, jego brzmienie jest różne od klasycznego i często nierozpoznawalne jako pianino. Podczas jednego z wywiadów w Los Angeles, Rice-Oxley powiedział, że uważa muzykę "pianinopodobną" za nudną, dlatego chcą stworzyć coś innego.
Linki zewnętrzne.
"Keane na:"

</doc>
<doc id="285734" url="https://pl.wikipedia.org/wiki?curid=285734" title="Nissan Skyline">
Nissan Skyline

Nissan Skyline – samochód sportowy klasy średniej bądź luksusowej produkowany w Japonii przez firmę Nissan od 1957 roku. Dostępne są wersje: coupé lub sedan. Skyline jest sprzedawany w Ameryce Północnej i Korei Południowej.
ALSI-1.
Pierwszy model Skyline został wyprodukowany w kwietniu 1957 roku przez firmę Prince - był to samochód należący do klasy luksusowej. Jego pojemność silnika wynosiła 1482 cm³ Silnik ten sygnowany był oznaczeniem GA30 i dysponował mocą 44 kW (60 KM). W przednim zawieszeniu tego modelu została zastosowana belka de Dione'a będąca w stanie wytrzymać prędkości do 140 km/h. Model Skyline był produkowany przez firmę Prince Motor Company jako 4-drzwiowy sedan i 5-drzwiowe kombi. Skyline’y występowały także jako pick-upy i vany nazwane "Prince Skyway".
ALSI-2.
W 1958 roku Skyline przeszedł modyfikacje przednich lamp. Ten model zaopatrzony był w silnik o oznaczeniu fabrycznym GA-4 OHV, który miał pojemność 1484 cm³. Silnik ten generował moc 70 KM, 4400 obrotów na minutę i był produkowany do 1961 roku.
BLRA-3.
Nissan Skyline Sport był produkowany ręcznie przez Giovanniego Michelottiego i występował w wersji coupé i cabrio. Występował w 4 kolorach: Palemo Beige Metalic, Berona Gray, Mantova Ivory oraz Isca Blue. Model ten był zaopatrzony w silnik o pojemności 1862 cm³, który odznaczał się mocą 92 KM dostępnych od 4800 obrotów na minutę oraz momentem obrotowym 154 Nm. Ważył 1350 kg.
S50 lub BLSID.
W 1961 roku Fuji Precision Industries zmieniło jego nazwę na Prince. Po roku 1954 została wypuszczona seria S50. Była ona drugim pokoleniem tego samochodu i stała się jednym z bardziej pożądanych aut w Japonii. Pojazd ten był napędzany silnikiem G-1 o pojemności 1862 cm³ i mocy 70 KM, który był wersją starego motoru GA-4. Również była produkowana wersja silnikowa o mocy 91 KM. W roku 1962 model ten został przestylizowany i otrzymał nazwę S21S. Model S50 rozwijał się do roku 1963 i sprzedawany był na różnych rynkach pod nazwą A150. W 1966 roku Nissan i Prince połączyły się i S50 ukazał się jako Nissan Skyline. Był on produkowany do roku 1967.
S54.
W maju 1964 Prince wykreował wyścigowego Skyline’a GT. Opierał się na S54 i został użyty do niego większy 6-cylindrowy rzędowy silnik G7 od Gloria (S40). Samochód potrzebował rozszerzenia rozstawu osi o 8" aby dostarczyć przestrzeni dla większego silnika. Kiedy ogłoszono drugi Japanese Grand Prix, Prince miał nadzieje na zwycięstwo Skyline'a GT-II, egzemplarze tego auta zajęły jednak miejsca od drugiego do szóstego. Głównym konkurentem japońskiego auta był Porsche 904. Głównie dzięki sukcesowi tego wyścigowego pojazdu, Prince 2000GT (zwany również GT -, GT – B, S54A i S54B) został wypuszczony na japoński rynek. Produkowany był on w dwóch wersjach:
Model B cechowały trzy gaźniki Weber 40DCOE-18, blokada mechanizmu różnicowego oraz ogranicznik poślizgu, 5-biegowa manualna skrzynia biegów i wspomaganie hamulców. Zarówno w modelu B jak i A użyto w przednich hamulcach zaciski dwutłoczkowe.
S57.
W 1967 wyprodukowano następcę modelu S50: Skyline S57. Nissan zaopatrzył tę serię w silnik 1487 cm³ OHC o oznaczeniu G15, który osiągał moc 88 KM, był to najpotężniejszy silnik w Japonii w klasie do 1500 cm³.
C10.
Produkcję serii C10 z 1968 roku rozpoczęła firma Prince w fabryce Opama R&amp;D na przedmieściach Tokio. Marka ta była oznaczona logiem Nissana. W czasie gdy seria C10 była sprzedawana, Prince zachował nazwę, która miała w całości wyeliminować z produkcji samochody i ciężarówki. Diler ten stał się oddziałem Nissana i marketingowa grupa została przy Prince, powstrzymując przeniesienie linii produkcyjnej z Mita do Ginza. Skyline C10 opuścił fabrykę Nissana z silnikiem 1487 cm³ OHC G15 I4, który był montowany w poprzednim modelu S57 i posiadał moc 95 KM. Występowała także wersja z silnikiem o pojemności 1800 cm³ L G18 I4. Nissan produkował również ten model w wersji kombi. Model coupé został wyprodukowany w 1970 roku.
2000GT.
W następnym roku został wyprodukowany model GC10 2000 GT z silnikiem 1998 cm³ L20 I6. W podwoziu zastosowano sześć podłużnic, aby uniknąć rozciągania, których było dużo w modelu S54. Nowy silnik posiadał moc 120 KM.
GT-R.
Pierwszy Skyline GT-R pojawił się w lutym 1969 roku. Wypuszczony został model PGC-10 (wersja coupé była potem oznaczona KPGC-10), Hakosuka dla fanów Hako oraz krótka wersja coupé. Model GT-R posiadał silnik o pojemności 1998 cm³, był sygnowany literami DOHC S20 I6. Nowy produkt z dwoma wałkami rozrządu generował moc 160 KM oraz momentem obrotowym 180 Nm. Tak samo, jak najlepszy sportowy samochód w tym czasie, posiadał on mniejszy silnik GR8 używany w wyścigowych Nissanach R380. Model GT-R pojawił się w wersji sedan, a dwudrzwiowe coupé zostało wprowadzone do produkcji w 1971 roku. Samochód był odchudzony z niepotrzebnego wyposażenia, aby był lżejszy i mógł brać udział w wyścigach. Wersja sedan w wyścigach wygrała 33 razy, czyli mniej niż dwa lata później wersja coupé. Liczba zwycięstw wzrosła w 1971 roku do 50. Seria C10 konkurowało z: Toyotą 1600 GT5, Isuzu Bellett GTR, Mazdą Familia (R100), Mazdą Capellą (RX-2) – równej modelom Porsche z tamtego okresu. W 1971 nowa Mazda RX-3 stała się rywalem GT-R’a. GT-R powiększył liczbę zwycięstw, co dało mu znaczącą przewagę nad Mazdą RX-3. GT-R był także faworytem w wyścigach ulicznych. To były początki ulicznego driftu, który polegał na celowym wprowadzeniu samochodu w nadsterowność. Najpopularniejszym kierowcą driftowym został Kunimitsu Takahashi.
Modele:
C110.
Następna generacja C110 była produkowana w latach 1972-1977. Na eksport w 1970 roku, Skyline C110 i GC110 był sprzedawany jako Datsun seria K, Datsun 160K, Datsun 180K i Datsun 240K. Nadwozie ukazało się w wersji czterodrzwiowego sedana, dwudrzwiowego coupé i pięciodrzwiowego kombi. C110 był bardziej wymyślny w stylistyce niż poprzednik. To była pierwsza wersja z okrągłymi tylnymi światłami, co w przyszłości było cechą typową Skyline’a. Skyline C110 został rozpowszechniony przez zespół "Ken &amp; Mary" ("Kenmeri"). Skyline został ogłoszony w Japonii przez zespół, który w tym czasie został opisany w okolicy przez kolegów (Kena i Mary) jako relaks i zadowolenie. Zdobył wysoki sukces i uplasował się na wysokich pozycjach w Japonii jako dobrze sprzedawany samochód. Zakupić go można było w Australii, niewielka liczba tych samochodów przetrwała i jest w użytku do dnia dzisiejszego. Tam, Datsun 240K był samochodem tańszym niż Ford Falcon GT lub BMW 5 i kosztował 5000 USD.
GT-R.
Nissan Skyline GT-R powstał we wrześniu 1972 roku, ale był produkowany tylko do marca 1973, kiedy Nissan wstrzymał produkcję. Kryzys paliwowy zobaczyło wiele ludzi, którzy woleli ekonomiczne, sportowe i dobrze wykonane samochody. Nissan oburzony zakończył udział w wyścigach, więc nie było celu w dalszej produkcji modelu GT-R. Nie oficjalnie był eksportowany gdziekolwiek, chociaż Nissan eksportował samochody do Australii. Tylko 197 modeli KPGC110 GT-R zostało sprzedanych w Japonii, samochody były zmodyfikowane przez firmę Nissan Performance (która została nazwana NISMO). Ostatnim GT-R-em był po 16 latach w 1989 roku model BNR32.
Modele:
C211.
Przełom zrobiły modele C211 i GC211 z 1977 roku, zastosowano w nich nową rzędową sześciocylindrową jednostkę napędową montowaną wzdłużnie z przodu. Samochody produkowano do 1987 roku. Datsun 240K/280K i Datsun 240C/280C były produkowane na eksport. Występowała rzadka wersja kombi, która miała nietypową stylistykę, w tylnych drzwiach zastosowano o wiele mniejsza szybę niż zwyczajnie była stosowana między słupkami C i D. Model GT-ES zastąpił model GT-R z turbodoładowanym silnikiem, który miał oznaczenie L20ET.
Był to pierwszy samochód w Japonii z silnikiem turbodoładowanym. Jedna uwaga dotycząca tego silnika, nie było intercoolera, ani blow-offa, lecz zawór, który upuszczał ciśnienie z układu dolotowego, jeżeli było za duże.
Modele:
R30.
Nazwa została "przyniesiona" z japońskiego domu i w sierpniu 1981 roku na ogólnoświatowy rynek zostaje wypuszczony model R30, który powstał na płycie podłogowej modelu C31. W przeciwieństwie do poprzedniej generacji cztero- i sześcio-cylindrowe wersje teraz zostały udostępnione, a długość pozostała ta sama. Seria R30 była dostępna jako: dwudrzwiowe coupé, czterodrzwiowy sedan, czterodrzwiowy hatchback, i czterodrzwiowe kombi. Wszystkich dostępnych modeli Skyline’a R30 było 26. Wszystkie wersje z wyjątkiem kombi zwykle posiadały cztery okrągłe światła zarówno z przodu jak i z tyłu, co stało się cechą charakterystyczną dla Skyline’ów. Kombi miało inne światła tylne niż wersja sedan, czy coupé i nie występowała wersja z turbo, były dostępne wersje sześciu-cylindrowe. Kombi bardziej przypominał Nissana Sunny, niż Skyline’a. Dwudrzwiowe coupé miało drzwi z słupkami, niezwykłą cechą było to że siedzący z tyłu pasażerowie mogli sobie otworzyć tylne okna (cecha ta została już zastosowana w modelach C10 coupé, C110 coupé i C211 coupé), podczas gdy czterodrzwiowe wersje miały tradycyjnie ukształtowane okna. Modele R30 szczególnie były dobrze sprzedawane w Australii i Nowej Zelandii, mieszkańcy tych państw wybierali tradycyjne tylne światła, zamiast wybieranego bardziej umownego wyglądu dla Nissana. Duży wybór silników, był dostępny od rzędowego, sześciocylindrowego, turbodoładowanego silnika 2.0 L20ET I6 SOHC o mocy 140 KM przez czterocylindrowy 1.8 Z18S SOHC I4, 105 KM do sześciocylidrowego 2.8 LD28 SOHC I6 Diesla, wersje te zostaną omówione potem. Wszystkie nowe 16-zaworowe z dwoma wałkami rozrządu silniki FJ20 DOHC zadebiutowały w 1981 roku i były początkowo czterocylindrowe, na japońskim rynku dużo zajęły silniki po dwa zawory na cylinder. Pewna liczba egzemplarzy o najlepszych specyfikacjach modeli posiadała regulowane amortyzatory, które mogły regulowane podczas jazdy, był to pierwszy taki system, który został wyprodukowany dla mnóstwa środków lokomocji JDM ("Japan Domestic Market" – Japoński rynek krajowy). Nissan Gloria i Nissan Laurels także wprowadziły silniki z serii L oraz diesle (tylko Laurel). W sierpniu 1983 R30 przeszedł szereg modyfikacji, zmiany obejmowały m.in. układ hamulcowy, w każdym kole były tarcze hamulcowe, zamiast standardowych hamulców bębnowych. Stary czterocylindrowy silnik Z18S zastąpiono nową jednostką CA18E. Modyfikacje przeszła również karoseria, nadwozie otrzymało nowe zderzaki, "skrzydlate" drzwi, nowe lusterka (zastępujące stare "kije hokejowe") i wężowe tylne lampy, które zaokrągliły linie nadwozia. W tym roku także wersja R30 Paul Newman była wypuszczona, aby poprawić stosunki między Nissanem a aktorem Paulem Newmanem, który używał samochodu w swoich filmach, a także brał udział w wyścigach dla przedsiębiorstwa w późnych latach 70., a wczesnych 80. Nissan Skyline Paul Newman w wersji GT-ES z silnikiem turbodoładowanym łatwo osiągnął duży poziom zainteresowania i jest do dzisiejszego dnia bardzo poszukiwany wśród japońskich kolekcjonerów.
RS.
Model o tych samych możliwościach z silnikiem L20ET – model GT-ES, początkowo jak 2000RS był wypuszczony w październiku 1981 roku, większość niepotrzebnych części została zdemontowana, celem zredukowania masy, Skyline nie posiadał żadnych luksusowych elementów oraz nie panował przepych (masa została zredukowana do 1130 kg). Modele te były zaopatrywane w silniki z czterema zaworami na cylinder DOC. FJ20E, silnik ten produkował moc 150 KM przy 6000 rpm i moment obrotowy 181 Nm przy 4800 rpm. Oficjalnie Nissan dla modeli z silnikami FJ20 wprowadził oznaczenie DR30. W lutym 1983 seria DR30 przeszedł modyfikację, silnik otrzymał większą turbosprężarkę i dostał oznaczenie FJ20ET w modelu 2000RS Turbo. Przednie hamulce zostały udoskonalone, co zwiększyło siłę hamowania. Teraz 190 KM przy 6400 rpm i 225 Nm przy 4800 rpm w FJ20ET, silnik ten zdobył duże uznanie i prestiż, ponieważ był to najpotężniejszy silnik w Japonii w swojej erze. Nissan podniósł stan Skyline'ów DR30 i w świetle tego powodzenia obdarzył Skyline'a nową bardzo małą i szczodrą liczbę zmian, które może odróżnić tylko lesser Skyline'ów, model po faceliftingu opuścił fabrykę w sierpniu 1983 roku. Wnętrze teraz zostało znacząco udoskonalone, posiadało elektrycznie otwierane okna, klimatyzację, regulację siły skręcania; powiększona liczba elementów wnętrza przyczyniła się do wzrostu masy samochodu do 1250 kg. Ale o wiele więcej uderzającą zmianą był nowy przód w wersji RS, na zakończenie otrzymał przezwisko Tekameb lub Metalowa Maska, z charakterystycznym spojrzeniem. Teraz przednie światła samochodu były znacznie cieńsze i zamiast tradycyjnego grilla teraz nowa maska była pochylona do dołu aż do przedniego zderzaka. Modele z silnikiem turbodoładowanym o oznaczeniu FJ20ET zostały przemianowane na RS-X Turbo. Samochód przeszedł dalsze zmiany w 1984 roku, został dołożony intercooler, zwiększono ciśnienie doładowani, FJ20ET dostał nowy wydech, teraz RS-X Turbo C generował moc aż 205 KM przy 6400 rpm i moment obrotowy 245 Nm przy 4400 rpm. Do dzisiejszego dnia Skyline zaopatrzony w silnik z serii FJ20 pozostaje samochodem kultowym, zarówno w rodzimym kraju, jak również w innych częściach świata (w Japonii modele te wciąż są zarezerwowane do wyścigów na 1/4 mili), powracają do życia również Skyline’y z wczesnych lat 80. To także utorowało drogę dla wprowadzenia nowego legendarnego oznaczenia GT-R, wyraźnie zaczynając od serii Skyline’ów C110 z 1973 roku. Seria RS osiągała umiarkowane powodzenie w Australii w środku lat 80. z kierownicami w stylu "George Fury", konkurujący i wygrywający rozmaite tournée samochód zwyciężał w tym czasie.
Modele: (Japonia)
R31.
Skyline z 1986 roku był naturalną ewolucją modelu R30. Był trochę większy i bardziej "kwadratowy" od poprzednika. Były dostępne wersje sedan, sedan z twardym dachem, coupé i kombi. Skyline R31 cechował się wieloma nowymi technologiami, jakie zostały w nim zastosowane. Skyline HR31 był pierwszym modelem zaopatrywanym w silniki z serii RB. Silniki RB w R31 są często określane jako "Czerwony Szczyt" ponieważ miały mają czerwone pokrywy zaworów. Są trzy warianty silników z tej serii. Najwcześniejsze R31 z silnikiem DOHC. RB były zaopatrzone w system NICS ("Nissan Induction Control System" – system kontrolowanego wtrysku) system wtrysku zbudowany był z 12 bardzo małych dysz dolotowych, i system rozdzielał porty dolotowe w połowie co sprzyjało modyfikacjom przy niskich obrotach. Potem wersje zaopatrzone były w system ECCS ("Electronically Concentrated Control System" – skupienie kontroli silnika za pomocą elektroniki) silnik kierował dwunastoma miniaturowymi dyszami, dla pojedynczych sześciu, o wiele większych dysz (one przechwytywała 12 portów, więc był tam metalowy rozdzielacz, silnik otrzymał również o wiele większa turbosprężarkę. Rzędowe, sześciocylindrowe silniki Nissana RD28, o pojemności 2,8 były Dieslami. Innym bardzo zaawansowanym technologicznie systemem, był system HICAS ("High Capacity Active Steering" – wysoki poziom aktywnego kierowania), który polegał na tym, że wszystkie 4 koła były skrętne. Seria R31 była jedynym modelem Skyline’a, która cechowała czterodrzwiowa rodzinna sylwetka. Te modele nie odznaczały się prawie w ogóle od wersji GT. Skyline R31 był także produkowany w Australii z 3-litrowym silnikiem (RB30E) dostępnym w wersji sedan lub kombi, czterocylindrowa wersja nazywała się Nissan Pintata. Kombi miał ten sam przód co coupé i sedan, jedyna różnica polegała na tym, że nie posiadał czterech okrągłych świateł hamulców, co było znakiem charakterystycznym Skyline’a. Samochody produkowane w Australii, według ciężkich praw importu, które określały jakie samochody mogą jeździć w Australii. 29 305 modeli Skyline’ów R31 zostało wyprodukowanych w południowej Afryce w wersjach czterodrzwiowego sedana pomiędzy 1987 a 1992 rokiem. To był ostatni widziany Skyline w południowej Afryce. Silniki jakimi były zaopatrywane Skyline’y, to: sześciocylindrowy, rzędowy silnik RB30E, sześciocylindrowy, rzędowy silnik RB20E lub czterocylindrowy silnik CA1820S.
GTS-R.
Ostateczna wersja Skyline’a R31 była zaopatrzona w silnik RB20DET-R i nazwana została HR31 GTS-R coupé (zostało wyprodukowanych 800 sztuk). To były wersje z normalnym silnikiem RB20DET, tylko posiadały większą turbosprężarkę zamontowaną na nierdzewnym, stalowym kolektorze wydechowym, z przodu został zamontowany o wiele większy intercooler, zwiększający moc do 210 KM, wersje wyścigowe zaliczane do grupy A rozwijały moc nawet do 460 KM.
Modele: Japonia
Modele: Australia
Modele: Afryka Południowa
R32.
Nissan Skyline HR32 zadebiutował w maju 1989 roku. Dostępne były wersje: dwudrzwiowe coupé i czterodrzwiowy sedan. Było kilka wersji z sześciocylindrowym, rzędowym silnikiem z serii RB, który miał ulepszoną głowicę (12 portów dolotu nie było obecnych), był zaopatrzony w ECCS (Electronically Concentrated Control System – "elektroniczny system sterowania") systemem wtryskowym. Dostępne były także czterocylindrowe silniki o pojemności 1800 cm³. Wiele modeli miało system HICAS, system czterech kół skrętnych, tylne koła były połączone linkami z przednimi kołami i były sterowane hydraulicznie. Wersja 2.5 została pierwszym samochodem wyprodukowanym w Japonii z 5-biegową automatyczną skrzynią biegów. Wszystkie dwulitrowe turbodoładowane oraz wolnossące silniki miały 4-biegową automatyczną skrzynię biegów. Płyta podłogowa oparta była na modelu R31 Cefiro i C30 Laurel. Wszystkie trzy samochody są bardzo popularne w Japonii (oraz inne państwa do których ten model jest importowany). W Japonii silnik CA18i był w wersji czasami zamieniany na silnik SR20DET (czterocylindrowe turbo) efektem była niska masa i lepiej rozłożona masa niż fabryczne modele z silnikiem sześciocylindrowym.
GT-R.
Seria GT-R wyposażona była w dwie turbosprężarki z ceramicznymi wirnikami, system tylnej osi skrętnej(HICAS) i 280 KM przy 6800 rpm. Silnik RB26DETT ze względu na japońskie przepisy oficjalnie miał 280KM, jednakże faktyczna moc silnika była wyższa(nawet do 320KM). Silnik był przygotowywany do wyścigów, gdzie moce dochodziły nawet do 500 KM, przy zmienionym układzie wydechowym, podwyższonym ciśnieniu doładowana i przeprogramowanym ECU (komputer sterujący pracą silnika). Elektroniczna kontrola ciśnienia doładowania posiadała mechaniczny ogranicznik, który był oznaczony na żółto, tak więc nowy właściciel mógł go usunąć i cieszyć się zwiększonym ciśnieniem doładowania w fabrycznym samochodzie (większą mocą). Seria GT-R miała system Super HICAS, był bardziej zaawansowany, ponieważ każde koło było kontrolowane przez komputer. GT-R miał o wiele większy intercooler(chłodnica powietrza doładowanego), większe hamulce i aluminiową maskę. Siedzenia miały lepsze trzymanie boczne, pojawiły się: wskaźnik ciśnienia doładowania, został on umieszczony w miejscu zegara cyfrowego, który został usunięty z wnętrza. Zegar został zastąpiony wskaźnikiem momentu obrotowego, który wskazywał przeniesienie momentu na koła przednie w zakresie 0-50%. Wskaźniki temperatury oleju, napięcia i doładowania były umieszczone w okolicy kierownicy. . Główny inżynier Naganori Itoh, zamierzał brać udział w wyścigach w Grupie A, więc specyfikacja była ustalana pod kątem regulaminu Grupy A. Celem GT-R’a było pobicie czasu okrążenia na północnej pętli toru Nurburgring, który wynosił wówczas 8min 45s i został ustanowiony przez Porsche 944. Kierowca testowy Nissana Hiroyoshi Katoh ustanowił nowy rekord 8 minut i 20 sekund. Kierowca zespołu Best Motoring ustanowił czas 8 minut i 22,38 sekundy. Skyline R32 GT-R wygrywał z JTCC. W latach 1989-1993 wystartował w 29 wyścigach i wygrał 29 razy. Brał udział w 50 wyścigach typu N1 Super Taikyu w latach 1991-1997 (następca R33). R32 GT-R zwyciężał w Australii w wyściugu Buthurst 1000 torowych samochodów, konkurował nawet z Holdenem I Fordem V8, zwyciężał w latach 1991 i 1992. Ze względu na swoje właściwości jezdne prasa okrzyknęła go mianem "Godzilla". Jednak dobry czas minął w Grupie A, Nissan przegrał z samochodem wyścigowym. R32 został również pokonany przez to że, został zakwalifikowany do kategorii Supertorowych samochodów, dziś GT500. Zmienił się regulamin i do Nissana zostały założone koła o rozmiarze 16 cali. Ograniczyło to rozmiar hamulców, co spowodowało, że Nissan nie mógł się ścigać. Późniejsze zmiany w regulaminie dopuszczały koła o rozmiarze 17 cali, tak więc w lutym 1993 roku został wyprodukowany Nissan GT-R V–Spec (dla zwycięstw), zaopatrzony został w 17-calowe felgi z firmy BBS, za którymi znajdowały się duże hamulce Brembo. Zostało zmienione sprzęgło, z pchniętego na naciskowe, samochód został wyposażony w aktywny tylny dyferencjał. Rok później powstał model V-Spec II z nowymi naklejkami i szerszymi oponami.
Modele:
R33.
Skyline R33 został wyprodukowany w sierpniu 1993 roku. Nieco cięższy od R32, dostępny był w wersji dwu- i czterodrzwiowej; wszystkie modele miały silniki sześciocylindrowe. Nissan zrobił niezwykły skok w dół, wyprodukował wersje GTS z silnikiem 2.0l RB20E, podczas gdy produkcja R33 z silnikiem DOHC RB20DET została przerwana. W R32 były stosowane automatyczne 5-biegowe skrzynie biegów, połączone z 2.5l wolnossącym silnikiem, wszystkie 2.0l oraz 2.5l silniki miały automatyczne, 4-biegowe skrzynie biegów. Niektóre modele zostały zaopatrzone w zmodyfikowany system czterech kół skrętnych HICAS, który został nazwany Super HICAS, zastosowany po raz pierwszy w R32 GT-R. Super HICAS sterował poprzez komputer tylne koła; był to system hydrauliczny. Ograniczono ślizg w tylnym dyferencjale, zamiast tego był on wypełniony kleistym olejem LSD. W aktywny dyferencjał zostały wyposażone wszystkie Skyline’y R33 V-Spec. Silniki RB25DE i RB25DET były wyposażone także w system NVCS (variable inlet cam phasing – system zmiennych faz rozrządu). Miały one pewną przewagę, ponieważ przy pewnej liczbie obrotów została zmieniona krzywka, co zmieniało charakterystykę silnika. Z okazji czterdziestych urodzin Nissana do produkcji został wprowadzony model R33 GT-R w wersji czterodrzwiowej. Modyfikacją tego modelu były zainteresowane dwie firmy: pierwsza to AUTECH, a druga to NISMO.
1996.
Skyline R33 (seria II) był następcą modeli R32. W 1996 poduszka powietrzna kierowcy była praktycznie w standardzie, natomiast poduszka pasażera była opcją. Układ zapłonowy został także zmieniony, moduł systemu zapłonowego już nie był umieszczony w pokrywie zaworów, został zastąpiony układem sterowania znajdującym się w ECU. Turbo dostało nylonowe koło sprężarki. Przez pewien czas Skyline R33 był produkowany w bardzo dużej liczbie, w różnych stylach lamp oraz z różnymi body kitami, dostosowanych do nadwozia, podwozie zaś nie uległo żadnym zmianom. Wśród kosmetycznych zmian w drugiej serii R33 można wymienić zmienione światła przednie, które mocniej zachodziły dołem w stronę grilla, były dostosowane z nowymi soczewkami, grill był dłuższy niż w serii I, maska miała ukształtowaną przednią część, tak aby pasowała do nowych świateł oraz przedniego zderzaka, zmiana zderzaka polegała na obniżeniu krawędzi styku świateł oraz zderzaka. W późniejszych modelach serii II istniała możliwość zamówienia systemu Activ-LSD. Nissan przerwał produkcje modelu R33 w roku 1996- roku czterdziestych urodzin Nissana.
GT-R.
Skyline BCNR33 występował także z silnikiem RB26DETT pochodzącym z modelu BNR32, został zwiększony moment obrotowy, dzięki zmianom w aerodynamice turbiny oraz dolocie i intercolerze. W turbinie zostały zmienione łożyska na kulkowe, ale turbina dalej pozostała ceramiczna, oprócz turbiny N1 (metalowa turbina, łożyska kulkowe). W wersji GT-R R33 wszystkie modele były wyposażone w hamulce Brembo. W 1995 roku GT-R został ulepszony: silnik RB26DETT, system czterech kół skrętnych Super HICAS oraz ATTESA-ETS. Limitowaną serie stworzono w 1996 roku, nazwaną NISMO 400R, co oznaczało 400 KM. Kierowca testowy Nissana Dirk Schoysman okrążył północną pętlę toru Nürburgring w mniej niż 8 minut. Był to praktycznie pierwszy samochód, który pokonał barierę 8 minut, poza Jaguarem XJ220, który uzyskał czas 7 minut i 46 sekund. Inni producenci dogonili Nissana; nadmienić należy model R33 nie był stworzony do wyścigów, pod tym względem górował zawsze nad nim model R32.
Modele GT-R
Modele:
R34.
W maju 1998 roku model HR/ER/ENR34 przeszedł ogromną liczbę zmian w porównaniu do dwóch poprzednich modeli R32 i R33, pogłębiono w nim sportowy charakter, silnik RB25DET NEO stał się bardziej ekonomiczny, poprzez to bardziej przyjazny środowisku. Produkcja R34 z oznaczeniem GT z silnikiem RB20E została przerwana, w zamian za ten silnik został wprowadzony do produkcji ulepszony silnik RB20DE z modelu R32, dostał on również do oznaczenia NEO. Skyline’a R34 napędzał silnik RB20DE NEO, połączony z 5-biegową skrzynią biegów, 6-cylindrowy rzędowy silnik stał się najbardziej ekonomiczny spośród wszystkich R6 w Skyline'ach. 5-biegowa automatyczna skrzynia biegów dostępna była w niektórych modelach, w poprzednich modelach była niedostępna. Nissan produkował 4-biegową automatyczną przekładnię tiptronic, dla wszystkich automatycznych wersji. Samochód był używany w filmie ,2Fast 2Furious" oraz ,Fast and Furious 4. "
Oferowany był w kolorach:
AR2 – Active Red
EV1 – Lightning Yellow
EY0 – SIllica Breath
GV1 – Black Pearl
JW0 – Millennium Jade
KR4 – Sonic Silver
KV2 – Athlete Silver
LV4 – Midnight Purple II
LX0 – Midnight Purple III
QT1/QX1 – Pearl White
TV2 – Bayside Blue
WV2 – Sparkling Silver
GT-R.
R34 wszedł na rynek w 1999 roku; w porównaniu z poprzednikiem zostało zmodyfikowane podwozie, zmianom uległy również inne elementy. Bardziej wytrzymały blok N1 GT-R został założony we wszystkich GT-R’ach R34, niestety nękały go problemy z układem smarowania przez zbyt małe kanały olejowe oraz za słabą pompę. Standardowo R34 był zaopatrzony w turbiny ze stalowymi wirnikami. Turbina w R34 N1 została zaopatrzona w łożyska kulkowe. Skrzynia biegów również została wzmocniona. Wałki rozrządu zostały na nowo zestrojone i w dużym stopniu różniły się od tych zamontowanych w RB26DETT z R32. Orurowanie i intercooler zostały dopracowane i ulepszone. Największą cechą i najbardziej znaczącą dla R34 GT-R, której nie było w żadnym innym modelu Skyline, był wyświetlacz na górze deski rozdzielczej o nazwie MFD (Multi Function Display). Ten wyświetlacz był bardzo znaczący dla samochodu w tym czasie. Pokazywał on wiele statystyk silnika samochodu, w tym ciśnienie doładowania, temperaturę oleju, temperaturę wody i wiele innych. Jako samochód z 1999 roku tego rodzaju technologia była wówczas bardzo rzadka i zaawansowana. Funkcja MFD w wersji Nismo była w stanie pokazać siłę G, przy której znajdował się samochód podczas jazdy a także licznik okrążeń, który można uruchomić za pomocą przycisku umieszczonego w pobliżu dźwigni zmiany biegów. W urządzeniu Nismo MFD ukryto również przewód szeregowy złącza DB9 ukryty pod lewą osłoną po stronie pasażera, która mogła służyć do przesyłania danych z samochodu do laptopa. Można to zrobić tylko za pomocą japońskiej wersji systemu Windows i japońskiego oprogramowania, co jest dziś bardzo trudne do zdobycia. Inne funkcje, takie jak akumulator umieszczony pod tylnym siedzeniem samochodu, zapewniły więcej miejsca w komorze silnika. Samochód był oferowany z systemami ATESSA-ETS PRO (b.zaawansowany napęd AWD z elektronicznym rozdziałem momentu pomiędzy osiami kół itp.) i HICAS (tylnej osi skrętnej) Nissan wypuścił także serię udoskonalonych R34 GT-R i nazwał je V-spec II. Powstał także R34 GT-R V-Spec II N1, ale brak części dla Nismo zmusił ich do zaprzestania produkcji samochodu szybszego do V-spec II.
Modele:
Modele wersji GT-R:
V35 – jedenasta generacja (V35) Nissana Skyline’a została wyprodukowana w czerwcu 2001 roku na płycie podłogowej Nissana FM, który obecnie nazywa się 350Z. Nissan Skyline jest zaopatrzony w silnik VQ35DE, tylnonapędowe (napęd na wszystkie koła jest dostępny dla sedana), rozłożenie masy to 52%/48%. V35 także jest pierwszą generacją Skyline’a eksportowaną do USA. Jest on tam sprzedawany pod nazwą Infiniti G35. V35 oznacza zmieniający się punkt dla Skyline’a. Nie występuje tu 6-cylindrowy rzędowy silnik turbo, nie występuje wersja GT-R. Nissan zaopatrzył go w bardziej potężny silnik o oznaczeniu VQ35DE, który występuje w 350z. Skyline i 350z mają tą samą płytę podłogową, ale 350z jest bardziej usztywniony, ma bardziej aerodynamiczną sylwetkę i jest prawie o 100 kilogramów lżejszy od Skyline’a.
Modele:
V36.
Dwunasta generacja Skyline została wypuszczona 20 listopada 2006 roku. 4-drzwiowa wersja sedan występuje tylko w Japonii a w Stanach Zjednoczonych jest sprzedawana pod nazwą Infiniti G35 2007. Pojazd zaopatrzony jest w silnik VQ25HR 2.5l V6 produkującym moc 220 KM lub w silnik VQ35HR 3.5l V6 o mocy 310 KM (HR oznacza 4 generację silnika VQ (przyrostek DE oznacza poprzednią generację tego silnika] silnik ten odznacza Wysoki Dźwięk i Wysokie Obroty Pracy). Silniki 2,5 l dostępne są również w wersji z napędem na cztery koła.
Modele:
Podczas Tokyo Motor Show 2001, Nissan zaprezentował Nissana GT-R Proto, pokazał jego przyszłościowy wygląd (oznaczenie generacji było nieobecne). W 2003 roku przedstawiciel Nissana Carlos Ghosn oznajmił, że Nissan wypuści na rynek nowego GTR-a. Podczas Motor Show 2005 Nissan odsłonił nowego GTR-a PROTO, prototypowa wersja Skyline’a 2007 GT-R. Model powstał na bazie sedana z poprzedniej generacji.
Pod koniec września 2013 r. pokonał on tor Nürburgring w czasie 7:08.679 min zyskując miano najszybszego coupe świata.

</doc>
<doc id="285735" url="https://pl.wikipedia.org/wiki?curid=285735" title="Cielmice">
Cielmice

Cielmice (niem. "Cielmitz") – dzielnica Tychów położona w południowo-wschodniej części miasta, przy drodze krajowej nr 1, między Paprocanami a Urbanowicami.
Historia.
Cielmice jako wieś lokowane w 1374 r.
Ślady pierwszego osadnictwa na terenie Cielmic sięgają epoki neolitu (znaleziona siekierka krzemienna). Na terenie Cielmic odkryto wczesnośredniowieczny cmentarz z ok. XI w. Natomiast pierwsza wzmianka pisana pochodzi z 1386 r. w dokumencie wydanym przez księcia Jana I Raciborskiego.
Nazwa Cielmice pochodzi prawdopodobnie od nazwy rodu szlacheckiego Cielma, najprawdopodobniej założyciela osady lub od nazwy celników, którzy pobierali myto (cło) na moście ciągnącym się przez Dolinę Gostyni, a pobierane było głównie od kupców czeskich zmierzających do Krakowa przez Lędziny.
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 r. wieś została wymieniona jako "Tielmicze".
W 1973 miejscowość włączono do Tychów.
Historycznym herbem Cielmic jest złota kaczka w locie na niebieskim polu. Wizerunek ten pochodzi z pieczęci Księstwa Pszczyńskiego. Próba sformalizowania jego statusu w statucie osiedla została zakwestionowana przez Naczelny Sąd Administracyjny, który uznał, że brak jest podstaw prawnych nadawania herbom jednostkom pomocniczym gmin.
Sport.
Dzielnica Cielmice posiada także własny klub piłkarski „Ludowy Klub Sportowy Ogrodnik Cielmice” założony w 1973 r.
Gospodarka.
Na obszarze Cielmic, znajduje się większość zakładów Katowickiej Specjalnej Strefy Ekonomicznej (podstrefa Tychy): Ekoland, Toyo Seal Poland, Comen, BOS, Formpol, Nexteer, Agora, Rosa, a także hipermarket Castorama, Media Markt, Obi oraz otwarte w marcu 2018 r. centrum handlowe Gemini Park Tychy.
Transport.
Zaraz za zachodnią granicą dzielnicy przebiega droga krajowa nr 1 (wraz z tym trasa międzynarodowa E75 i E462). Zaś przez Cielmice biegnie trasa lokalna do Bojszów. 
Przez dzielnicę przebiegają także linie autobusowe obsługiwane przez ZTM:
21 (Cielmice - Tereny Przemysłowe - Śródmieście - Stare Tychy - Wilkowyje) 
128 (Tereny Przemysłowe - Cielmice - Paprocany - Śródmieście) 
696 (Tereny Przemysłowe - Cielmice - Paprocany - Śródmieście - Stare Tychy - Wilkowyje) 
L (Bieruń - Tereny Przemysłowe - Cielmice - Paprocany - Śródmieście - Stare Tychy - Wartogłowiec - Czułów)

</doc>
<doc id="285738" url="https://pl.wikipedia.org/wiki?curid=285738" title="Raport Leuchtera">
Raport Leuchtera

Raport Leuchtera – potoczna nazwa publikacji Freda A. Leuchtera: "The Leuchter Report: An Engineering Report on the Alleged Execution Chambers at Auschwitz, Birkenau, and Majdanek Poland" wydanej 1988, w Kanadzie, nakładem Samisdat Publishers Ernsta Zündela. W Wielkiej Brytanii ukazała się pod tytułem "Auschwitz: The End of the Line: The Leuchter Report – The First Forensic Examination of Auschwitz".
Charakterystyka raportu.
Na zlecenie obrony oskarżonego w Kanadzie o propagowanie negacjonizmu Ernsta Zündela Leuchter przeprowadził na własną rękę (bez zezwolenia i nadzoru) badania śladów w ruinach komór gazowych na terenie kilku hitlerowskich obozów zagłady. Stwierdzone przez chemiczną ekspertyzę w USA ślady Cyklonu B Leuchter określił jako nikłe i zinterpretował jako ślady dezynfekcji pomieszczeń. W konkluzji podważył fakt istnienia w obozach hitlerowskich komór gazowych służących do zabijania ludzi.
Oparty na kilku błędnych założeniach, zawierający szereg podstawowych błędów merytorycznych i warsztatowych raport nie znalazł uznania poza kręgami negacjonistów, w których przyjęto go z entuzjazmem, do dziś obficie cytując, np. David Irving po opublikowaniu raportu ostatecznie oficjalnie zadeklarował się jako tzw. rewizjonista.
Tezy Leuchtera podjął na początku lat 90. niemiecki chemik, zaangażowany negacjonista, Germar Rudolf. W 1992 r. Rudolf ogłosił ekspertyzę o „tworzeniu się i wykrywalności związków cyjanowodoru w komorach gazowych Oświęcimia”, dokładniejszą i korygującą błędy Leuchtera.
W 1994 r. Instytut Ekspertyz Sądowych w Krakowie przeprowadził ponownie badania śladów pestycydu w ścianach komór gazowych byłych obozów koncentracyjnych Auschwitz i Birkenau. Opublikowane wyniki badań całkowicie wykluczają tezy raportu Leuchtera.

</doc>
<doc id="285739" url="https://pl.wikipedia.org/wiki?curid=285739" title="Władysław Stróżewski">
Władysław Stróżewski

Władysław Antoni Stróżewski (ur. 8 czerwca 1933 w Krotoszynie) – polski filozof, profesor zwyczajny Uniwersytetu Jagiellońskiego i innych uczelni. Jest kontynuatorem tradycji fenomenologii Romana Ingardena. Do najważniejszych kwestii badanych przez niego należą zagadnienie negacji i niebytu, problematyka twórczości, aksjologiczna struktura człowieczeństwa, hermeneutyka boskości, piękna i podstawowych kategorii ontologicznych.
Życiorys.
Ukończył Liceum Ogólnokształcące w Koźminie Wielkopolskim, gdzie jego nauczycielem był Jerzy Klinger. Podjął studia na Katolickim Uniwersytecie Lubelskim, które ukończył w 1955. Uczeń profesorów Stefana Swieżawskiego, Mieczysława Alberta Krąpca, Romana Ingardena i Izydory Dąmbskiej. W 1957 rozpoczął pracę w Katedrze Historii Filozofii Uniwersytetu Jagiellońskiego (prowadził m.in. zajęcia z estetyki w Studium Literacko-Artystycznym). Tam w 1968 uzyskał stopień doktora habilitowanego. W 1984 otrzymał tytuł naukowy profesora nauk humanistycznych.
Od 1972 przez 20 lat był wykładowcą filozofii w Akademii Muzycznej w Krakowie. Został wykładowcą Akademii Ignatianum w Krakowie.
Członek Społecznego Komitetu Odnowy Zabytków Krakowa (SKOZK). Członek Collegium Invisibile.
Redaktor naczelny „Kwartalnika Filozoficznego” i przewodniczący Polskiego Towarzystwa Filozoficznego.
Pod jego kierunkiem stopień naukowy doktora w 2001 otrzymał Artur Przybysławski.
Nagrody i odznaczenia.
W listopadzie 2002 roku za książkę "O wielkości. Szkice z filozofii człowieka", otrzymał Nagrodę Krakowska Książka Miesiąca.
W 2003 roku Uniwersytet Jagielloński przyznał mu tytuł doktora honoris causa.
22 października 2009 roku uroczyste odnowienie doktoratu na KUL.
W 2014 roku otrzymał Krzyż Komandorski Orderu Odrodzenia Polski. Wcześniej otrzymał m.in. Krzyż Kawalerski Orderu Odrodzenia Polski oraz Złoty Krzyż Zasługi.
20 marca 2019 otrzymał tytuł doktora honoris causa Akademii Muzycznej im. Karola Szymanowskiego w Katowicach.
W maju 2019 roku Uniwersytet Pedagogiczny im. Komisji Edukacji Narodowej w Krakowie przyznał mu tytuł doktora honoris causa. 
W 2019 roku, 24 maja, prof. Władysław Stróżewski otrzymał od papieża Franciszka Order Świętego Sylwestra I klasy. 

</doc>
<doc id="285740" url="https://pl.wikipedia.org/wiki?curid=285740" title="Historia Sosnowca">
Historia Sosnowca

Historia Sosnowca jako miasta zaczyna się w roku 1902. Osada o tej nazwie istniała jednak znacznie wcześniej. Wiele zaś z jego dzisiejszych dzielnic ma rodowód średniowieczny.
Nazwa.
Nazwa miasta Sosnowiec pochodzi od borów sosnowych porastających te tereny przed 1830 rokiem. Piękna (aczkolwiek nieprawdziwa) legenda mówi, jakoby kilku istotnym miastom Zagłębia Dąbrowskiego, a szczególnie Będzinowi, podczas lustracji tego najstarszego zagłębiowskiego, nadprzemszańskiego grodu, nazwy nadał sam Kazimierz III Wielki (według innych wersji Kazimierz I Odnowiciel). Miał on wyrazić się, iż: "Tam rosną dąbrowy, tam sosnowy, tutaj będziem My, tam pogoń, a tam czeladź nasza". Pierwotna nazwa wsi źródłowej dla nazwy obecnej Sosnowca – pozostająca w duchu wspomnianej legendy, niemniej już dużo później i oficjalna – brzmiała Sosnowice. Odnotowywana jest w aktach jako Sosnowietz – jako teren należący do zaboru pruskiego.
Pierwsze wzmianki o wsi o tej nazwie pochodzą z 1727 roku z akt parafii mysłowickiej. Była to niewielka osada położona w sąsiedztwie nieco większych i bardziej rozwiniętych osad zwanych Sielec oraz Zagórze (obecnie również dzielnice Sosnowca).
Najstarsze dzieje.
Na terenie dzisiejszego miasta Sosnowiec istniał w XI/XII wieku jeden z ośrodków średniowiecznego centrum hutnictwa ołowiu i srebra. Dowodów na to dostarczyły wykopaliska przeprowadzone w Sosnowcu-Zagórzu podczas których odkryto piece hutnicze.
Najstarszy dokument odnoszący się do jednej z obecnych dzielnic Milowice datowany jest na ok. 1123 r., niemniej nie ma stuprocentowej pewności, iż wspomniana w nim nazwa Miley odnosi się do tej właśnie (podówczas) wsi. Wszakże źródła z 1228 roku odnoszą się już z pewnością do takich obecnych dzielnic, jak Milowice, Klimontów, Zagórze.
W latach 1470-1480 Jan Długosz w księdze "Liber beneficiorum dioecesis Cracoviensis" wymienia wsie, które stały się częścią późniejszego miasta Sosnowiec jak: Klimontów w formach "Clymonthow" oraz "Clymuntow", Zagórze w formie "Zagorze", Sielec w formie "Szyedlecz", Porąbka w formie "Porambka", Pogoń w formie "Pogonya". Milowice, zostały także zaznaczone na mapie Martina Helwiga z 1561 roku.
Czasy zaborów.
Po utworzeniu Królestwa Polskiego i Rzeczypospolitej Krakowskiej to tu od roku 1846 zbiegały się granice państw, tworząc na terenie obecnego Sosnowca, w widłach Czarnej Przemszy i Białej Przemszy tzw. Trójkąt Trzech Cesarzy, który obecnie stanowi południową część granic nieistniejącego wtedy jeszcze jako miasto Sosnowca.
Przełom w rozwoju miejscowości przypada na lata 1850–1880 w związku z planami i późniejszą budową stacji Kolei Warszawsko-Wiedeńskiej (dworzec z 1859). Tereny bogate w zasoby naturalne, z dobrym węzłem komunikacyjnym, zaczęły przyciągać przemysłowców z krajów zachodnich, którzy niejednokrotnie „chwytali zagłębiowskiego bakcyla”, czego dowodem jest fakt, iż z czasem stawali się głównymi działającymi na rzecz awansu miasta a np. potomkowie niemieckiej rodziny Dietlów byli w stanie odmówić w czasie wojny służby w wojsku niemieckim. Jednocześnie – wraz z napływem ludzi do pracy – jako element istotnie współtworzący sosnowiecki (zagłębiowski) charakter, zauważyć należy świadome i patriotyczne, powstające podówczas środowiska robotnicze. W związku z powyższym warto wspomnieć toczące się w czasie powstania styczniowego walki o Sosnowiec i kilkutygodniowy okres „niepodległości” tego regionu (dowódca w tym czasie – A. Kurowski) z polską administracją, sądami i służbą celną. W 1898 Sosnowiec też stał się – obok Warszawy – miejscem pierwszego na ziemiach polskich pochodu pierwszomajowego. Znana jest też historia robotniczo-niepodległościowych ruchów w 1905 r., które doprowadziły do istnienia przez kilka tygodni Republiki Zagłębiowskiej, działającej w ramach tzw. Rewolucji 1905–1907 o postulatach socjalnych i niepodległościowych. Wspominamy ją już teraz wszakże, wśród wydarzeń z końca XIX wieku: po prostu dla wykazania, że te tygodnie późniejsze były elementem trwającej cały czas przez lata niezwykłej aktywności obywatelskiej sosnowiczan, wyrażonej choćby już w powstaniu styczniowym, choć w warunkach zupełnie małego i pobocznego skrawka Polski. W końcówce XIX wieku Maczki (ob. dzielnica) były też miejscem zamachu na cara. Choć w naturalny sposób mogło to tylko wzmocnić niechęć do Sosnowca – to pomimo retorsji, jednak sosnowiczanom udało się obrócić nawet te okoliczności na wsparcie dla niemożliwego: dla pozwolenia na budowę świątyni katolickiej (pod pretekstem dziękczynienia za ocalenie cara). Wybudowano zaś: świątynie o takim natężeniu patriotyzmu polskiego, jak i rzymskokatolickiego (kopia statuy św. Piotra z Watykanu, także zresztą ustawiona w zupełnej wierności oryginałowi) – tak, że nikt nie mógł mieć wątpliwości co do przekonań obywateli.
Wszakże, w końcu udało się osiągnąć i cel zabiegów administracyjnych. W dniu 10 czerwca 1902, dzięki staraniom głównie rodów przemysłowych, ze znacznym udziałem urzędnika carskiego Aleksandra Budrysz-Ratyńskiego, miejscowość uzyskała prawa miejskie. Pierwotnie miasto obejmowało tereny wsi: Sosnowiec, Pogoń, Ostra Górka, Sielec, Kuźnica i Radocha. Warto podkreślić prowadzącą też do tego zaciekłość Sosnowiczan w budowaniu i rozwijaniu swego miasta. Wymownym dla faktu, jak carat bronił się przed awansem cywilizacyjnym w Polsce jest fakt, że „dusił” w roli wioski tę społeczność aż do chwili, gdy wioska ta miała przeszło 60 tys. mieszkańców. Tak uparcie walczyli „faktami” Sosnowiczanie o swe zaistnienie! (niestety, stąd i na przykład konsekwencją są ułomności architektoniczne czy infrastruktury miejskiej przez długi czas: ok. 70 procent wybudowanych w tym czasie budynków było bez pozwolenia i bez możliwości należytego zaprojektowania). To miasto na przykład, nim zdołało „wydusić prawa miejskie”, szczyciło się dowodem rozwoju choćby w postaci zawodowego teatru, jednej ze starszych scen polskich, działającej jeszcze w XIX wieku: obecnie Teatr Zagłębia. W końcu – tą drogą udało się im więc dokonać tego, co po powstaniu styczniowym było niemożliwe: podniesienie Sosnowca do rangi miejskiej było pierwszym w Królestwie Polskim nadaniu praw miejskich po powstaniu styczniowym (następne, w 1906 r. były Puławy). Na przełomie wieków prężnie działały też różne agendy dobrze zorganizowanych miast, towarzystwo lekarskie, prasa itp. Rok 1905 to początek strajków i zrywów o charakterze rewolucyjnym, z postulatami społecznymi i narodowowyzwoleńczymi, które w tym roku przez kilka tygodni znów dały niepodległość – Republika Zagłębiowska a trwały i do 1907. Szczególnie warto też zaznaczyć, że w tej atmosferze, pomimo carskich prześladowań, które w naturalny sposób niszczyły dotyczyły działalności polskiej na tym terenie w tym czasie – w 1906 zdołał powstać, a następnie przetrwać poprzez zmieniające się różne fazy – jeden z najstarszych do dzisiaj działających w Polsce klubów piłkarskich, Zagłębie Sosnowiec.
W 1914 do Sosnowca dołączono Środulę, a 1 czerwca 1975 roku Zagórze, Kazimierz Górniczy z Porąbką, Klimontów i Maczki. Miasto coraz bardziej staje się więc centrum, czy z czasem nawet stolicą Zagłębia Dąbrowskiego, aczkolwiek z początkiem XX wieku administracyjnie jeszcze nie ma takiej pozycji.
II RP.
Od 1918 do 1939 miasto było w woj. kieleckim. W ostatnich dniach pierwszej wojny światowej robotnicy przystąpili do rozbrajania oddziałów niemieckich. W dniach 11-12 listopada 1918 roku powstała Rada Delegatów Robotniczych Okręgu Sosnowieckiego. Rada Delegatów Robotniczych Okręgu Zagłębia Dąbrowskiego i jej siła zbrojna – Czerwona Gwardia miały swoją siedzibę w Sosnowcu. Rada Delegatów Robotniczych Okręgu Sosnowieckiego i Dąbrowskiego przesłała "rewolucyjne pozdrowienia" bolszewickiemu Rządowi Komisarzy Ludowych w Moskwie i wyraziła radość ze zwycięstwa proletariackiej rewolucji w Rosji. 21 lipca 1919 roku doszło do likwidacji rad delegatów a delegatów komunistycznych osadzono w więzieniu. W październiku 1923 roku doszło w Sosnowcu do strajku powszechnego. W czasie kadencji socjalistycznego Zarządu Miejskiego w latach 1925 – 29 została wybudowana w mieście sieć kanalizacyjna i wodociągowa. 
II wojna światowa.
W czasie II wojny zostało włączone do III Rzeszy, rejencja katowicka. W mieście powstało getto, żydowscy mieszkańcy zginęli w obozach koncentracyjnych.
w marcu 1940 roku w fabryce urządzeń mechanicznych wybuchł, jeden z nielicznych w czasach okupacji, strajk.
W lipcu 1941 roku w mieście powstał komitet okręgowy "Stowarzyszenia Przyjaciół ZSRR" przekształcony w kwietniu 1942 roku w komitet PPR. W 1943 roku siedmiu członków komitetu zostało aresztowanych i zamordowanych w Oświęcimiu. Po wojnie ku ich pamięci wmurowano tablicę pamiątkową w budynek ratusza.
Miasto zostało zajęte 27 stycznia 1945 roku przez wojska 59 Armii Czerwonej pod dowództwem gen. I. Korownikowa.
6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy m.in. dla byłych żołnierzy AK i podziemia niepodległościowego. Obóz pracy nr 140 powstał w Sosnowcu.
Religia.
Przynależność w Kościele Ewangelicko-Augsburskim w RP. Jeszcze przed nadaniem praw miejskich Sosnowiec przynależał do diecezji piotrkowskiej. Najbliższy kościół znajdował się w Dąbrowie (dziś to kościół św. Barbary). W 1878 przybyli do Sosnowca Dietlowie. Ufundowali oni kościół ewangelicki na Pogoni, który sami utrzymywali. W 1913 przyporządkowano jemu kościół filialny w Dąbrowie Górniczej. W 1922 ustanowiono z nich parafię ewangelicko-augsburską w Sosnowcu. Od 1946 wchodzi ona w skład diecezji katowickiej. Wkrótce usankcjonowana została praktyka współpracy pomiędzy parafiami luterańskimi w Sosnowcu, Hołdunowie, Mysłowicach i Szopienicach, w ramach tzw. parafialnego ośrodka szopienickiego. Współpraca ta trwa do dzisiaj.
Przynależność w Kościele łacińskim: w chwili otrzymywania praw miejskich diecezja kielecka. Następnie od 1925 roku – miasto stanowiło część diecezji częstochowskiej, czyli wchodziło do niej z chwilą jej powstania. Po ostatniej reformie administracji kościelnej w Polsce, w 1992 r. ustanowiono zagłębiowską diecezję: diecezję sosnowiecką, do godności katedry wynosząc pierwszorzędnego w Sosnowcu znaczenia świątynię Matki Bożej Wniebowziętej.
Historia najnowsza.
Do historii miasta zapisało się wydarzenie pożaru Katedry Sosnowieckiej w nocy 28/29 października 2014r. Spłonął wtedy drewniany dach. Niedługo potem Episkopat Polski zwrócił się z prośbą do biskupów diecezjalnych całej Polski o przeprowadzenie zbiórki na odbudowę katedry.
Rody związane z Sosnowcem.
Miasto swój rozwój kulturowy i przemysłowy – ze szczególnym uwzględnieniem XIX i XX wieku – zawdzięcza głównie kilku wielkim rodom szlacheckim i przemysłowym, zaznaczających swą obecność w dłuższym przedziale czasu lub ze szczególnym wpływem w określonym momencie historii. W porządku alfabetycznym byli to:

</doc>
<doc id="285756" url="https://pl.wikipedia.org/wiki?curid=285756" title="Marian Kociniak">
Marian Kociniak

Marian Kociniak (ur. 11 stycznia 1936 w Warszawie, zm. 17 marca 2016 tamże) – polski aktor filmowy i teatralny.
Życiorys.
Uczeń technikum budowy silników, następnie Państwowej Wyższej Szkoły Teatralnej w Warszawie (1959); uczeń Ludwika Sempolińskiego. Od 1959 prawie bez przerw występował w macierzystym Teatrze Ateneum. Często występował w Teatrze Telewizji, m.in. w "Łuku Triumfalnym", "Moskwie Pietuszki", "Elegii dla jednej pani", "Igraszkach z diabłem" oraz w spektaklu "Coś w rodzaju miłości" (łącznie 80 ról). Występował również w Kabarecie Starszych Panów. Na ekranie zadebiutował w 1959 w filmie "Pan profesor". Zagrał w ponad 30 filmach. Współpracował także z radiem, występując w magazynie "60 minut na godzinę", gdzie tworzył parę z Andrzejem Zaorskim w skeczach z serii „Kulisy srebrnego ekranu”, natomiast wykonywana przezeń piosenka „Powtórka z rozrywki” rozpoczyna program pod tym samym tytułem na antenie Programu III Polskiego Radia.
Ogólnopolską rozpoznawalność zapewniła mu kreacja Franka Dolasa w polskiej trylogii komediowej "Jak rozpętałem drugą wojnę światową" . Zagrał także Murgrabiego w filmie i serialu "Janosik" Jerzego Passendorfera. Gościnnie zagrał w "Wojnie domowej, Stawce większej niż życie" oraz w "Głębokiej wodzie." Grał w filmach reżyserowanych przez Andrzeja Wajdę ("Niewinni czarodzieje, Danton, Pan Tadeusz)." 
W 2003 podczas VIII Festiwalu Gwiazd w Międzyzdrojach artysta odcisnął dłoń na Promenadzie Gwiazd.
Od początku kariery nie wyrażał zgody na wywiady. Wyjątek stanowił wywiad dla TVP Info z okazji 50-lecia pracy artystycznej. Z tej samej okazji w kwietniu 2010 trafił do księgarń wywiad rzeka z aktorem pt. "Spełniony", autorstwa Remigiusza Grzeli.
Aktor warszawskiego Teatru Ateneum (1959–2010), od 2010 współpracował z Teatrem na Woli.
W 2013 roku zakończył karierę.
Został członkiem honorowego komitetu poparcia Bronisława Komorowskiego przed wyborami prezydenckimi w 2010 i 2015. Zmarł w szpitalu 17 marca 2016 w wieku 80 lat. Został pochowany 23 marca 2016 obok swojej żony na cmentarzu ewangelicko-reformowanym przy ulicy Żytniej w Warszawie (kwatera 12-4-1a).
Życie prywatne.
Przez ponad 50 lat był żonaty z Grażyną Kociniak (zm. 11 lutego 2016), montażystką filmową, należącą do Stowarzyszenia Filmowców Polskich. Mieli jedną córkę. Marian Kociniak był stryjecznym bratem zmarłego w 2007 aktora teatralnego i filmowego Jana Kociniaka.

</doc>
<doc id="285758" url="https://pl.wikipedia.org/wiki?curid=285758" title="Smichov">
Smichov



</doc>
<doc id="285759" url="https://pl.wikipedia.org/wiki?curid=285759" title="Roberto Cecon">
Roberto Cecon

Roberto Cecon (ur. 28 grudnia 1971 w Gemonie) – włoski skoczek narciarski, czterokrotny olimpijczyk, dwukrotny brązowy medalista mistrzostw świata w lotach narciarskich (1992 i 1994), srebrny medalista mistrzostw świata juniorów (1990). W sezonie 1994/1995 drugi zawodnik klasyfikacji generalnej Pucharu Świata.
Na nartach zaczął skakać w wieku sześciu lat. W Pucharze Świata pierwszy raz pojawił się w 1987 w Oberstdorfie, a pierwsze pucharowe punkty uzyskał podczas startu w Planicy w 1988. Karierę zakończył 23 marca 2003 podczas finału Pucharu Świata w Planicy.
Jego rekord życiowy to 207,5 metra z kwalifikacji do konkursu w Planicy uzyskany 20 marca 2003.
Jego synowie Federico i Francesco również uprawiają skoki narciarskie.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix w skokach narciarskich.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)
Kariera trenerska.
W 2004 roku Roberto Cecon został asystentem Hannu Lepistö na stanowisku trenera kadry włoskiej. Od 2006 do 2008 roku był trenerem włoskiej kadry A.

</doc>
<doc id="285760" url="https://pl.wikipedia.org/wiki?curid=285760" title="Krucjata połabska">
Krucjata połabska

Krucjata połabska () – zbrojne wyprawy wojenne zorganizowane w XII wieku z upoważnienia papieża Eugeniusza III (), przez feudałów niemieckich, skierowane oficjalnie przeciwko plemionom Słowian połabskich wyznającym religie niechrześcijańskie. Do krucjaty tej przyłączyli się także niektórzy polscy książęta, ale ich udział i motywy nie zostały do końca wyjaśnione. Wyprawy te dawały rycerstwu niemieckiemu możliwość uniknięcia uczestnictwa w zorganizowanej w 1147 roku II wyprawie krzyżowej przy jednoczesnym zachowaniu ideałów rycerskich. 
Krucjata połabska z roku 1147 była bezpośrednią reakcją na nawoływania do uczestnictwa w II wyprawie krzyżowej, a jej inicjatorem był Bernard z Clairvaux. Była ona prowadzona przez księcia Saksonii Henryka Lwa oraz margrabiego Marchii Północnej Albrechta Niedźwiedzia, który ok. 1157 utworzył Marchię Brandenburską na podbitych przez siebie ziem połabskich. Szczególne zasługi w obronie swoich włości przed atakami krzyżowców miał obodrzycki książę Niklot, dzięki któremu pierwotne zamiary przejęcia kontroli nad słowiańskimi ziemiami w 1147 roku zakończyły się fiaskiem. Szczególnym niepowodzeniem zakończyła się próba zdobycia, chrześcijańskiego skądinąd, Szczecina obleganego przez wojska krzyżowców.

</doc>
<doc id="285763" url="https://pl.wikipedia.org/wiki?curid=285763" title="Józef Płoskonka">
Józef Płoskonka

Józef Stanisław Płoskonka (ur. 8 maja 1946 w Krakowie) – polski urzędnik państwowy i samorządowy, w latach 1990–1994 wojewoda kielecki, od 1998 do 2001 wiceminister spraw wewnętrznych i administracji.
Życiorys.
W 1970 ukończył studia w dziedzinie fizyki na Uniwersytecie Jagiellońskim, w 1975 uzyskał stopień doktora nauk fizycznych ze specjalnością fizyka jądrowa. Był pracownikiem naukowym, pełnił m.in. funkcję wicedyrektora Instytutu Fizyki Wyższej Szkoły Pedagogicznej w Kielcach.
W latach 80. działał w „Solidarności”. W czasie stanu wojennego został internowany na okres ponad czterech miesięcy.
Od 1990 do 1994 pełnił funkcję wojewody kieleckiego. Następnie pracował m.in. jako prezes Świętokrzyskiej Agencji Rozwoju Regionalnego S.A. w Kielcach. Był też ekspertem w Zespole ds. Reformy Administracji Publicznej w Instytucie Spraw Publicznych. W rządzie Jerzego Buzka zajmował stanowisko podsekretarza stanu w Ministerstwie Spraw Wewnętrznych i Administracji. Odpowiadał za sprawy dotyczące samorządu terytorialnego, był sekretarzem Międzyresortowego Zespołu ds. Wdrażania Reformy Administracji Publicznej. W 2000 przez kilka miesięcy pełnił funkcję komisarza gminy Warszawa-Centrum po tym, jak Naczelny Sąd Administracyjny uznał, że władze gminy zostały powołane niezgodnie z prawem.
W 2002 został członkiem kolegium Najwyższej Izby Kontroli i doradcą prezesa NIK. Pełnił również obowiązki dyrektora delegatury NIK w Katowicach. Doradzał Janowi Rokicie i Platformie Obywatelskiej w sprawach z zakresu samorządu terytorialnego i administracji publicznej.
Odznaczenia i wyróżnienia.
Odznaczony Krzyżem Komandorskim (2019) i Krzyżem Oficerskim (2009) Orderu Odrodzenia Polski, Krzyżem Wolności i Solidarności (2018) oraz Odznaką Honorową za Zasługi dla Samorządu Terytorialnego (2015)
W 1994 został honorowym obywatelem Włoszczowy.

</doc>
<doc id="285765" url="https://pl.wikipedia.org/wiki?curid=285765" title="Daniel Carleton Gajdusek">
Daniel Carleton Gajdusek

Daniel Carleton Gajdusek (ur. 9 września 1923 w Yonkers, zm. 12 grudnia 2008 w Tromsø) – amerykański wirusolog i pediatra pochodzenia słowackiego, członek m.in. National Academy of Sciences, laureat Nagrody Nobla z dziedziny fizjologii i medycyny w roku 1976 za badania nad prionami, wtedy nazywanymi „powolnymi wirusami” (ang. "slow viruses").
Życiorys.
Studiował biologię, chemię i matematykę w University of Rochester. Studia I stopnia ukończył w 1943 roku. Stopień doktora medycyny otrzymał w Harvard University (1946), po czym odbył badawcze staże podoktoranckie w Columbia University, California Institute of Technology i Harvard University. W latach 1952–1953 pracował w Instytucie Pasteura w Teheranie, badając choroby zakaźne, następnie był:
Prowadził badania z zakresu pediatrii, wirusologii, neurologii, m.in. badania terenowe w Papui-Nowej Gwinei wśród chorujących na kuru, która dziesiątkowała przedstawicieli ludu Fore. Przełomowe znaczenie miało potwierdzenie możliwości przeniesienia patogenu z mózgu człowieka do mózgu szympansa. Eksperyment rozpoczął się w sierpniu 1963 roku, gdy z Papui-Nowej Gwinei przewieziono próbki tkanki mózgu dwojga dzieci zmarłych na kuru. 17 sierpnia do czaszki szympansicy Daisey wstrzyknięto 0,03 g tkanki mózgowej dziewczynki o imieniu Kigea, a cztery dni później podobną próbkę z mózgu chłopca Eiro wprowadzono do mózgu szympansicy Georgette. Zespół współpracowników Gajduska obserwował szympansice przez trzy lata. Dopiero w 1966 roku u obu zwierząt pojawiły się objawy charakterystyczne dla kuru; Gajdusek, przebywający wówczas na wyspie Guam, został pilnie wezwany do Maryland. Po uśpieniu szympansic próbki tkanki mózgowej wysłano do pracowni anatomii patologicznej. Stwierdzono gąbczaste zwyrodnienie, które pojawia się w różnych chorobach neurodegeneracyjnych, np. w kuru, scrapie lub chorobie Creutzfeldta-Jakoba. W pierwszych publikacjach zespołu Gajuska nieznany patogen określano jako „powolny wirus”.
Za odkrycie dotyczące nowych mechanizmów rozprzestrzeniania się chorób zakaźnych w 1976 roku przyznano D.C. Gajduskowi Nagrodę Nobla (odkrycie prionów wyróżniono Nagrodą Nobla dwadzieścia lat później; Stanley Prusiner, Nobel 1997). Daniel Carleton Gajdusek został uhonorowany również w Polsce – w 1995 roku otrzymał tytuł doktora honoris causa Akademii Medycznej w Łodzi.
Publikacje naukowe.
Jest autorem lub współautorem wielu publikacji, m.in.:
Wykorzystywanie seksualnie dzieci.
Gajdusek był pedofilem. Odpowiadały mu zwyczaje panujące w rejonie, w którym w zabawach erotycznych uczestniczyły – bez przymusu – nawet ośmioletnie dzieci, a homoseksualizm miał charakter obrzędowy (podobnie jak kanibalizm – przyczyna zakażeń prionami). Miał w wieku 7 lat stosunki seksualne ze stryjem, o którym mówił: „Był to najważniejszy człowiek w moim życiu”. 
Gromadząc próbki do analiz (części zwłok ofiar kuru, przesyłane do Stanów Zjednoczonych) D.C. Gajdusek korzystał z pomocy wielu papuańskich chłopców. Po odebraniu Nagrody Nobla, w czasie nagrywania szwedzkiego filmu dokumentalnego „Geniusz i chłopcy”, przyznał się reżyserowi (Bosse Lindquist) do seksualnego współżycia z setkami spośród chłopców (300–400). Twierdził, że nie czuli się seksualnie wykorzystywani – wszyscy prosili o te zbliżenia. Traktowali go jak ojca, a on długo otaczał ich opieką, m.in. zapewniając wykształcenie w Stanach Zjednoczonych. Gdy w 1976 roku odbierał Nagrodę Nobla, w apartamentach rodzinnych sztokholmskiego Grand Hotelu zamieszkał z ośmioma młodymi mężczyznami, a odbiór miliona dolarów skomentował: „Przez najbliższe 2,5 roku nie będę się musiał martwić o utrzymanie mojej rodziny”.
Po ujawnieniu tych faktów naukowiec został aresztowany. Wywołało to falę sprzeciwu wśród środowiska naukowego, w obronie Gajduska stanęli Benoît Mandelbrot, Robert Gallo, Oliver Sacks czy Lena Einhorn. Ostatecznie w 1997 roku poszedł na ugodę z sądem i w więzieniu spędził tylko rok. Po uwolnieniu przeniósł się do Europy – w lecie mieszkał w Paryżu i Amsterdamie, a w zimie w Norwegii. Zmarł samotny w hotelowym pokoju w Tromsø.

</doc>
<doc id="285767" url="https://pl.wikipedia.org/wiki?curid=285767" title="Getbol">
Getbol

Getbol - dyscyplina sportowa, nazywana mini-piłką nożną.
Historia.
Podstawy getbolu zostały wymyślone w latach 90. XX wieku, a zasady gry opracował w 2002 roku mieszkaniec Opola, Przemysław Mielech. Do października 2005 w Polsce było 2 tysiące zawodników, 21 klubów, oraz zaczynano je zakładać na Słowacji i w Czechach. Planowane są także na Litwie, Łotwie, Białorusi i w Niemczech.
W październiku 2004 roku odbył się turniej „GETBOL - I Mistrzostwa Polski" w Opolu. Wystąpili w niej zawodnicy z grupy seniorów, czyli w wieku powyżej 18 lat. W finale zwyciężył Sebastian Rzymski, który pokonał Jakuba Mrowińskiego wynikiem 7:3.

</doc>
<doc id="285770" url="https://pl.wikipedia.org/wiki?curid=285770" title="Daniel Gajdusek">
Daniel Gajdusek



</doc>
<doc id="285771" url="https://pl.wikipedia.org/wiki?curid=285771" title="Rezerwat przyrody Kukle">
Rezerwat przyrody Kukle

Rezerwat przyrody Kukle – leśny rezerwat przyrody położony na terenie gminy Sejny w województwie podlaskim. Jego zachodnia granica przebiega po granicy Polski z Litwą.
Został utworzony w 1983 roku na powierzchni 313,54 ha. W 2011 roku powiększono go do 343,24 ha. Obszar rezerwatu podlega ochronie ścisłej (6,27 ha) i czynnej (336,97 ha).
Rezerwat obejmuje obszar lasu oraz fragment rzeki Marychy, położone w leśnictwie Budwieć Nadleśnictwa Pomorze.
Celem ochrony jest zachowanie naturalnych starodrzewów świerkowo-sosnowych, siedlisk bagiennych i zbiorowisk nieleśnych w dolinie rzeki Marycha, a także dystroficznych jezior z okolicznymi borami bagiennymi. Rezerwat zawiera przekrój składu gatunkowego i struktury głównych typów zbiorowisk leśnych i nieleśnych Puszczy Augustowskiej.

</doc>
<doc id="285772" url="https://pl.wikipedia.org/wiki?curid=285772" title="Marketing-mix">
Marketing-mix



</doc>
<doc id="285775" url="https://pl.wikipedia.org/wiki?curid=285775" title="Rezerwat przyrody Kulikówka">
Rezerwat przyrody Kulikówka

Rezerwat przyrody „Kulikówka” – rezerwat przyrody położony na terenie gminy Dobrzyniewo Duże w województwie podlaskim. Znajduje się w obrębie otuliny Parku Krajobrazowego Puszczy Knyszyńskiej i jest najmniejszym rezerwatem tego parku.

</doc>
<doc id="285778" url="https://pl.wikipedia.org/wiki?curid=285778" title="Łosza">
Łosza



</doc>
<doc id="285787" url="https://pl.wikipedia.org/wiki?curid=285787" title="Czarna Kompania">
Czarna Kompania

Czarna Kompania – cykl powieściowy Glena Cooka z gatunku dark fantasy opowiadający o losach kompanii najemników.
Cykl "Czarna Kompania".
Cykl obejmuje następujące książki, podzielone na kilka podcykli:
Zarys fabuły.
Tytułowym (zbiorowym) bohaterem jest Czarna Kompania, oddział najemników funkcjonujący w świecie ogarniętym wojnami pomiędzy czarownikami. Punktem wyjścia pierwszego tomu cyklu jest wydostanie się na wolność Pani, żony Dominatora, pochowanej razem z nim przed wiekami w Krainie Kurhanów. Pani towarzyszy grupa czarowników zwanych Schwytanymi. Jeden z nich, Duszołap wynajmuje Czarną Kompanię w mieście Beryl, w czasie gdy pełni ona służbę u miejscowego władcy.
W toku fabuły bohaterowie zmieniają stronę konfliktu, gdyż w wyniku zbiegu okoliczności, dołącza się do nich sierota, Pupilka, która okazuje się być największym przeciwnikiem Pani. Poza uczestnictwem w bieżących działaniach wojennych Kompania ma jeszcze jeden cel - dotrzeć do miejsca, z którego pochodzi, do Khatovaru, aby odkryć swoje własne początki.
Członkowie Czarnej Kompanii oraz inni bohaterowie.
Niueng Bao.
Rasa pochodząca od innej Wolnej Kompanii, połączyła swe losy z Czarną Kompanią podczas oblężenia w Dejagore.
Dziesięciu Których Schwytano, Nowi Schwytani.
Wiele pokoleń wcześniej, tych "Dziesięciu" potężnych czarnoksiężników zostało magicznie związanych z wolą Dominatora:
Później Pani zastąpiła tych ze Schwytanych, którzy zostali zgładzeni na następujących:
Następni Schwytani zwerbowani kiedy Czarna Kompania służyła Białej Róży:
Przyszłość cyklu.
Autor cyklu w wywiadzie dla strony Strange Horizons, stwierdził, że planuje wydanie kolejnych tomów cyklu, o tytułach "A Pitiless Rain" i "Port of Shadows". Drugi z nich został wydany w 2018 roku.

</doc>
<doc id="285788" url="https://pl.wikipedia.org/wiki?curid=285788" title="Bismarckhütter Ballspiel Club">
Bismarckhütter Ballspiel Club

Bismarckhütter Ballspiel-Club (BBC) – drużyna piłkarska społeczności niemieckiej Wielkich Hajduk (dzisiejszy Chorzów) powstała w 1908 roku, połączona z Ruchem Wielkie Hajduki w 1923 roku, reaktywowana w 1939 roku, istniała do 1945 roku.
Historia.
Klub był jednym z najstarszych na Górnym Śląsku. Piłkarze nosili czarne koszulki z biało-czerwonymi pasami. W 1914 rozpoczęto budowę boiska zwanego „na Kalinie”. Prace przerwała wojna i dokończono je dopiero w 1918 roku (było ogrodzone). W latach 1918–1922 szeregi klubu zasiliło wielu uzdolnionych piłkarsko hajduczan, którzy później (po fuzji) z powodzeniem występowali w Ruchu Wielkie Hajduki.
Fuzja z Ruchem Wielkie Hajduki.
7 stycznia 1923 roku sfinalizowana została fuzja między BBC a Ruchem Wielkie Hajduki, w wyniku której "„Niebiescy”" (po zmianie nazwy na Ruch BBC Wielkie Hajduki), weszli w posiadanie obiektu piłkarskiego potocznie zwanego "„na Kalinie”" lub "„Hasiok”", który służył Ruchowi, aż do powstania stadionu na ul. Cichej 6 w 1935 r.
Działalność podczas II wojny światowej.
Klub został reaktywowany przez władze niemieckie po likwidacji Ruchu Chorzów 2 września 1939 – dekretem o likwidacji polskich organizacji na Górnym Śląsku. Jednak wkrótce (12 listopada 1939 roku) zmieniono nazwę na "Bismarckhütter Sport Vereinigung 1899 e.V" nawiązując do tradycji klubu "Turnverein Jahn 1899". Pod taką nazwą klub rozegrał swój pierwszy "„wojenny”" mecz 19 listopada 1939 r. z "Turn- und Sportverein Lipine" (1:2). Awans do "górnośląskiej gauligi" ("GL Oberschlesien") wywalczono w 1941 r. i w następnym sezonie 1941/42 wywalczyła 2. miejsce tuż za "Germanią Königshütte". W sezonie 1942/1943 "ex-Niebieskim" przyszło wywalczyć 4. miejsce. Rok później również nie udało się przerwać dominacji "„Zielonych Koniczynek”" (Germanii/AKS-u). 20 stycznia 1945 Chorzowianie mieli podejmować "Turn- und Sportverein Lipine" (Naprzód Lipiny), jednak spotkanie prawdopodobnie już się nie odbyło. Klub znów przestał istnieć wraz z końcem II wojny światowej na Górnym Śląsku.

</doc>
<doc id="285789" url="https://pl.wikipedia.org/wiki?curid=285789" title="Stefan Kawalec">
Stefan Kawalec

Stefan Kawalec (ur. 25 sierpnia 1953 w Warszawie) – polski ekonomista, były wiceminister finansów.
Życiorys.
Stefan Kawalec jest synem małżeństwa Wacława Kawalca i Haliny Cetnarowicz. Ukończył w 1979 studia na Wydziale Matematyki, Mechaniki i Informatyki Uniwersytetu Warszawskiego. Od 1978 do 1982 pracował w Centralnym Ośrodku Badań i Rozwoju Techniki Kolejnictwa PKP, a w latach 1983–1989 w Instytucie Funkcjonowania Gospodarki Narodowej Szkoły Głównej Planowania i Statystyki.
Jako harcerz, a następnie instruktor, w latach 1963–1972 działał w Hufcu Warszawa-Śródmieście ZHP. W latach 70. zaangażował się w działalność opozycji. Działał w Studenckim Komitecie Solidarności, współpracował z Komitetem Obrony Robotników i Komitetem Samoobrony Społecznej „KOR”. W 1980 został tymczasowo aresztowany, wkrótce objęły go zwolnienia wynikające z porozumień sierpniowych. W tym samym roku wstąpił do „Solidarności”. W okresie stanu wojennego internowano go na okres około pół roku.
W 1989 rozpoczął współpracę z Leszkiem Balcerowiczem w Ministerstwie Finansów, był współtwórcą tzw. planu Balcerowicza. Do 1991 pełnił funkcję dyrektora generalnego w tym resorcie i jednocześnie głównego doradcy ministra. Od 1991 do 1994 zajmował stanowisko wiceministra finansów, współpracując z kolejnymi ministrami (Karolem Lutkowskim, Andrzejem Olechowskim, Jerzym Osiatyńskim i Markiem Borowskim). Został odwołany w 1994 przez premiera Waldemara Pawlaka w związku z rzekomymi nieprawidłowościami przy prywatyzacji Banku Śląskiego S.A. W proteście przeciwko temu do dymisji podał się minister Marek Borowski, z którym nie skonsultowano decyzji o tej dymisji.
Po odejściu z rządu pracował głównie w bankowości. W latach 1994–2002 pełnił funkcję dyrektora ds. strategii oraz szefa doradców w Banku Handlowym. W latach 2002–2003 był wiceprezesem zarządu Commercial Union Polska, zaś od lipca 2003 do czerwca 2006 zajmował stanowisko dyrektora ds. strategii grupy PZU. Od 2008 prezes zarządu spółki z ograniczoną odpowiedzialnością Capital Strategy.
Współpracował z Centrum Analiz Społeczno-Ekonomicznych, doradzał również Platformie Obywatelskiej w sprawach ekonomicznych.
W 2016 wraz z Ernestem Pytlarczykiem opublikował książkę "Paradoks euro. Jak wyjść z pułapki wspólnej waluty".

</doc>
<doc id="285792" url="https://pl.wikipedia.org/wiki?curid=285792" title="Sławomir Petelicki">
Sławomir Petelicki

Sławomir Jan Petelicki (ur. 13 września 1946 w Warszawie, zm. 16 czerwca 2012 tamże) – polski oficer służb specjalnych, generał brygady Wojska Polskiego, pomysłodawca i pierwszy dowódca Jednostki Wojskowej 2305 GROM.
Życiorys.
Syn Hanny (1925–2014) z domu Komosy i Mirosława Petelickiego (1922–2014). Jego matka pochodziła z Warszawy, w 1945 wstąpiła ochotniczo do Ludowego Wojska Polskiego, a następnie była sekretarką szefa Departamentu Uzbrojenia WP w MON, ojciec zaś pułkownikiem Sił Zbrojnych, pochodził z Nieświecza, w latach 1943–1944 członkiem komunistycznej partyzantki, od 1944 należał do Brygady PSzP „Grunwald”, a potem pracownikiem Oddziału Spraw Zagranicznych Sztabu Generalnego LWP. Sławomir miał młodszego brata, Janusza (ur. 1953).
Był absolwentem VI Liceum Ogólnokształcącego im. Tadeusza Reytana w Warszawie. W 1969 ukończył studia na Uniwersytecie Warszawskim, uzyskując tytuł magistra prawa (pracę magisterską obronił w lutym 1970, już po podjęciu pracy w MSW).
Od 1969 do 1990 funkcjonariusz Departamentu I MSW – wywiadu cywilnego PRL. Pełnił służbę za granicą w placówkach dyplomatycznych jako dyplomata PRL: w 1971 w Wietnamie Północnym, w 1972 w Chinach, od 1973 w Konsulacie Generalnym PRL w Nowym Jorku, gdzie pod przykryciem attaché konsularnego i wicekonsula PRL był rezydentem o ps. „Wan”. Prowadził tam działalność wywiadowczą, inwigilując głównie środowiska polonijne. W zainteresowaniu placówki wywiadu PRL w Nowym Jorku (kryptonim „Imperium”) były w tym czasie m.in. Polski Instytut Naukowy, Instytut Europy Środkowo-Wschodniej, Studium Rosyjskie w Hunter College, Fundacja Kościuszkowska, Instytut Piłsudskiego. Do osób, które rozpracowywał Petelicki, należeli m.in. Zbigniew Brzeziński, Jan Nowak-Jeziorański, Jerzy Mroczkowski, Bolesław Wierzbiański, Północno-Amerykańskie Studium Spraw Polskich, organizacja Wolna Polska.
W 1976 Wydział XI Departamentu I MSW, specjalizujący się w rozpracowywaniu emigrantów, miał założyć sprawę o kryptonimie „Tyrmand”. Zamknięto ją w 1981. Po powrocie do kraju (w sierpniu 1978) pracował w Wydziale XI Departamentu I MSW, który zajmował się zwalczaniem „dywersji ideologicznej” i emigracji, co oznaczało zwalczanie ośrodków opozycyjnych w kraju i na emigracji. Od lutego 1980 był zastępcą naczelnika tego wydziału. Petelicki był m.in. zaangażowany w szkolenie agenta TW „Grey” i stworzenie planu jego wykorzystania. Zadania tego agenta „polegały na obserwacji środowiska polonijnego w Szwecji, ze szczególnym uwzględnieniem przedstawicielstw KPN i KSS KOR”.
W 1983 został skierowany na placówkę wywiadu do Sztokholmu, gdzie kierował rezydenturą pod przykryciem I sekretarza Ambasady PRL. Zajmował się głównie inwigilacją emigracji pomarcowej i solidarnościowej (Biuro Informacyjne „Solidarności”, Kongres Polaków w Szwecji) oraz rozpracowaniem kanałów przerzutowych środków finansowych i materialnych dla opozycji w kraju. Petelicki powrócił do kraju w lipcu 1988. We wrześniu 1989 został zastępcą naczelnika Wydziału X (kontrwywiad zagraniczny) Departamentu I MSW, którym kierował w tym czasie Gromosław Czempiński.
13 lipca 1990 z polecenia premiera Tadeusza Mazowieckiego, ministra spraw wewnętrznych Krzysztofa Kozłowskiego i po akceptacji przez prezydenta Wojciecha Jaruzelskiego objął dowodzenie niejawną Grupą Reagowania Operacyjno-Manewrowego, funkcjonującą jako jednostka wojskowa 2305. Był specjalistą od dalekiego rozpoznania i dywersji. Brał udział w wielu tajnych operacjach zagranicznych.
Do 19 grudnia 1995 Petelicki był dowódcą pododdziału MSW, a od 14 maja do 13 czerwca 1996 – pełnomocnikiem premiera Włodzimierza Cimoszewicza do walki z przestępczością zorganizowaną. 6 grudnia 1997 ponownie objął stanowisko dowódcy JW 2305, które pełnił do 17 grudnia 1999. 15 sierpnia 1998 został przez prezydenta Aleksandra Kwaśniewskiego awansowany na stopień generała brygady. Od 1999 pobierał generalską emeryturę od MSW.
Po przejściu na emeryturę zajął się działalnością doradczą. Od 2001 pracował w polskim oddziale firmy doradczej Ernst &amp; Young. Do lipca 2007 zasiadał w Radzie Nadzorczej Biotonu, a do 2009 – w Radzie Nadzorczej Pol-Aqua SA. Jego artykuł "Gra o najwyższą stawkę. Czego liderzy biznesu mogą nauczyć się od komandosów GROM-u" został wyróżniony jako „najlepszy tekst opublikowany w Harvard Business Review Polska w latach 2003–2006”.
Był honorowym członkiem 5th i 10th Special Forces Groups (US Army Special Forces) „zielonych beretów” Armii Stanów Zjednoczonych, wszechstronnie przeszkolonym na żołnierza działań specjalnych, także w tych oddziałach. Posiadał złotą odznakę GROM z wieńcem. Uzyskał m.in. uprawnienia skoczka spadochronowego wojsk powietrznodesantowych, strzelca wyborowego, płetwonurka, 5 dan w karate fudokan i uprawnienia kierowcy pojazdów wojskowych. Był specjalistą ds. desantu śmigłowcowego. W 2000 został wybrany „Gentlemanem Roku” przez czytelników miesięcznika „Gentleman”. Był pomysłodawcą powstania w 1997 Fundacji Byłych Żołnierzy Jednostek Specjalnych G.R.O.M. oraz jej członkiem.
Był członkiem Zespołu Ekspertów Niezależnych (ZEN), który opracował raport "Dlaczego musiało dojść do Katastrofy Smoleńskiej" w sprawie katastrofy z 10 kwietnia 2010, przedstawiający „fakty i wskazania co należy zrobić, aby zacząć odbudowywać rozbity system bezpieczeństwa Polski”. Został członkiem Komitetu poparcia Marszu Niepodległości w 2011.
Był właścicielem firmy S O G Consulting Sławomir Petelicki, zajmującej się usługami i doradztwem w zakresie prowadzenia działalności gospodarczej, interesów oraz zarządzania.
Zmarł 16 czerwca 2012 w wyniku rany postrzałowej. Został pochowany 26 czerwca 2012 w Alei Zasłużonych na Cmentarzu Wojskowym na Powązkach (kwatera A29-tuje-14). Mszę pogrzebową w katedrze polowej Wojska Polskiego w Warszawie koncelebrowali metropolita gdański i były biskup polowy Wojska Polskiego abp Sławoj Leszek Głódź i bp polowy Wojska Polskiego Józef Guzdek.
W sprawie jego śmierci prokuratura i policja prowadziły czynności mające na celu wyjaśnienie okoliczności zgonu. Prokuratura Okręgowa w Warszawie ujawniła wstępne wyniki sekcji zwłok generała – potwierdzono postrzał głowy – ranę wlotową i wylotową; nie ujawniono innych obrażeń ciała. W czerwcu 2013 prokuratura umorzyła śledztwo. Według opinii biegłych: „Śledczy prowadzący sprawę nie stwierdzili cech przestępstwa. Jednocześnie z dużym prawdopodobieństwem można stwierdzić, że samobójcza śmierć w dniu 16 czerwca 2012 r. nie była szczegółowo zaplanowana”. Sprawę śmierci Sławomira Petelickiego poruszyła Dorota Kania w książce "Cień tajnych służb" z 2013.
Jego żona, Agnieszka Petelicka, była m.in. producentką filmową (w 1996 została matką chrzestną Sztandaru Jednostki Wojskowej GROM).

</doc>
<doc id="285795" url="https://pl.wikipedia.org/wiki?curid=285795" title="Suchona">
Suchona

Suchona (ros. Сухона) – rzeka na północy europejskiej części Rosji na wschód od Jeziora Ładoga uważana za górny bieg Dwiny, którą tworzy po połączeniu z rzeką Jug.
Nazwa tej rzeki, podobnie jak rzeki Iżmy, pochodzi od nieznanego ludu, który zamieszkiwał północną Rosję i Syberię zanim pojawiły się tam ludy słowiańskie i ugrofińskie. Charakterystyczne dla pozostałej po nim najstarszej warstwy nazewniczej, dotyczącej rzek, są nazwy zakończone na "-na", "-ma", "-ga", "-enga" i "-ksa". 
Rzeka wypływa z Jeziora Kubieńskiego. Wiosną, przy wysokich stanach wód w Wołogdzie i Leży, występuje zasilanie zwrotne Jeziora Kubieńskiego. Suchona jest spławna i żeglowna, a poprzez Szeksnę połączona jest z Wołgą. Do Dwiny uchodzi w mieście Wielki Ustiug.
Główne dopływy:
Ważniejsze miejscowości nad Suchoną: Sokoł, Szujskoje, Motyri, Kożuchowo, Turowiec, Ustie, Tot'ma, Miedwiediewo, Michajłowka, Koczenga, Siergijewskaja, Niuksienica, Bobrowskoje, Wostroje, Połdarsa, Łodiejka, Nowator, Wielki Ustiug.

</doc>
<doc id="285797" url="https://pl.wikipedia.org/wiki?curid=285797" title="Jerzy Polaczek">
Jerzy Polaczek

Jerzy Jan Polaczek (ur. 24 sierpnia 1961 w Piekarach Śląskich) – polski polityk i prawnik, samorządowiec, od 1997 poseł na Sejm III, IV, V, VI, VII, VIII i IX kadencji, w latach 2005–2006 minister transportu i budownictwa w rządzie Kazimierza Marcinkiewicza, w latach 2006–2007 minister transportu w tym samym gabinecie oraz w rządzie Jarosława Kaczyńskiego.
Życiorys.
W 1986 ukończył studia na Wydziale Prawa i Administracji Uniwersytetu Śląskiego w Katowicach. W 1991 ukończył aplikację radcowską w Okręgowej Izbie Radców Prawnych w Katowicach.
W latach 1986–1990 pracował jako inspektor w Spółdzielni Mieszkaniowej w Piekarach Śląskich. Działał w samorządzie tego miasta jako radny rady miejskiej (1990–2001) oraz wiceprezydent miasta (1990–1998). W latach 1990–1997 był delegatem do sejmiku samorządowego województwa katowickiego.
W latach 1993–1999 był przewodniczącym zarządu wojewódzkiego Koalicji Konserwatywnej w Katowicach, zaś w latach 1999–2001 przewodniczącym zarządu wojewódzkiego Stronnictwa Konserwatywno-Ludowego.
W okresie 1997–2001 sprawował mandat posła na Sejm III kadencji z listy Akcji Wyborczej Solidarność. Był członkiem prezydium klubu parlamentarnego AWS. W 2000 wymieniano go jako jednego z kandydatów na stanowisko prezesa nowo powołanego Instytutu Pamięci Narodowej.
W marcu 2001 wraz z grupą polityków SKL przeciwnych współpracy z Platformą Obywatelską współtworzył Przymierze Prawicy, które później weszło w skład Prawa i Sprawiedliwości. Ponownie uzyskiwał mandat poselski w 2001 i 2005 z listy PiS. Od 31 października 2005 do 5 maja 2006 był ministrem transportu i budownictwa w rządzie Kazimierza Marcinkiewicza. 5 maja 2006 po rekonstrukcji gabinetu, objął funkcję ministra transportu. 7 września 2007 został odwołany z urzędu ministra transportu z jednoczesnym powołaniem na sekretarza stanu w Ministerstwie Transportu i kierownika resortu. 12 września 2007 Lech Kaczyński powołał go ponownie na stanowisko ministra transportu.
W wyborach parlamentarnych w 2007 po raz czwarty został wybrany na posła, otrzymując w okręgu katowickim 56 018 głosów. W listopadzie 2007 zrezygnował z zasiadania w Komitecie Politycznym PiS, a w grudniu tego samego roku z członkostwa w partii. W październiku 2008 został członkiem koła poselskiego Polska XXI, a w październiku 2009 członkiem utworzonego tego samego dnia koła parlamentarnego „Polska Plus”.
9 stycznia 2010 na kongresie założycielskim wybrano go na prezesa zarządu partii Polska Plus. 25 września 2010 wraz z innymi członkami Polski Plus, po samorozwiązaniu tej partii, przystąpił ponownie do Prawa i Sprawiedliwości. W wyborach parlamentarnych w 2011 ponownie uzyskał mandat poselski, tym razem kandydując w okręgu gliwickim i otrzymując 22 310 głosów.
W 2015 został ponownie wybrany do Sejmu, powracając do okręgu katowickiego i zdobywając 18 429 głosów. W wyborach samorządowych w 2018 bez powodzenia startował na urząd prezydenta Piekar Śląskich. W wyborach w 2019 z powodzeniem ubiegał się o poselską reelekcję, otrzymując 7621 głosów.
W 1997 otrzymał Srebrny Krzyż Zasługi.
Życie prywatne.
Syn Franciszka i Teresy. Żonaty (żona Małgorzata), mają troje dzieci: Annę, Rafała i Michała.
Jest członkiem Opus Dei, a także pomysłodawcą i założycielem Centrum Kreowania Liderów „Kuźnia”.

</doc>
<doc id="285798" url="https://pl.wikipedia.org/wiki?curid=285798" title="Przedsiębiorca będący osobą fizyczną">
Przedsiębiorca będący osobą fizyczną

Przedsiębiorca będący osobą fizyczną, dawniej "osoba fizyczna wykonująca działalność gospodarczą", "jednoosobowa działalność gospodarcza", "indywidualna działalność gospodarcza", "osoba fizyczna prowadząca działalność gospodarczą", "jednoosobowy podmiot gospodarczy", "przedsiębiorstwo prywatne osoby fizycznej" lub "kupiec jednoosobowy" – najprostsza organizacyjnie forma przedsiębiorcy w Polsce. 
Charakterystyka.
Osoba fizyczna może stać się przedsiębiorcą, jeżeli jest w pełni zdolna do czynności prawnych i nie nałożony został na nią przez sąd zakaz prowadzenia działalności gospodarczej w danym zakresie. 
Przedsiębiorca taki ponosi bez ograniczeń odpowiedzialność za zobowiązania wynikające z działalności gospodarczej, w pierwszym rzędzie z majątku przedsiębiorstwa jednoosobowego lub spółki cywilnej, a gdy nie wystarcza on dla ich pokrycia - z majątku prywatnego, w przypadku spółki cywilnej solidarnie z innymi wspólnikami.
Firma przedsiębiorcy będącego osobą fizyczną musi zawierać jego nazwisko, a w przypadku spółki cywilnej - nazwiska przedsiębiorców będących spólnikami. W przypadku śmierci przedsiębiorcy, przedsiębiorstwo w spadku po zmarłym lub stanowiące spółkę cywilną, której spólnikiem był zmarły, może pod określonymi warunkami działać przez ograniczony czas pod firmą zmarłego przedsiębiorcy. 
Każdy przedsiębiorca ma także obowiązek posługiwania się na pieczęciach, kopertach, wizytówkach i pismach firmowych, papierze firmowym, oraz wszelkich wydawanych przez przedsiębiorcę dla podmiotów zewnętrznych fakturach, rachunkach, paragonach i innych dokumentach numerem NIP, podobnie jak numerem statystycznym REGON, przy czym w przypadku zawiązania spółki cywilnej używa się na powyższych zasadach numerów NIP i REGON spółki, odrębnych od tych nadanych przedsiębiorcom będącym jej wspólnikami.
Podstawy prawne działania przedsiębiorcy będącego osobą fizyczną zawarte są w 
Uzyskiwanie statusu przedsiębiorcy przez osobę fizyczną.
Osoba fizyczna uzyskuje status przedsiębiorcy poprzez wpis do Centralnej Ewidencji i Informacji o Działalności Gospodarczej. Do prowadzenia działalności gospodarczej niektórych rodzajów przedsiębiorca musi ponadto uzyskać zezwolenie, licencję lub koncesję albo wpis do rejestru działalności regulowanej oraz przedstawić dokumenty potwierdzające posiadanie wymaganych kwalifikacji lub uprawnień.

</doc>
<doc id="285800" url="https://pl.wikipedia.org/wiki?curid=285800" title="Michael Walchhofer">
Michael Walchhofer

Michael Walchhofer (ur. 28 kwietnia 1975 w Radstadt) – austriacki narciarz alpejski, wicemistrz olimpijski, czterokrotny medalista mistrzostw świata oraz trzykrotny zwycięzca klasyfikacji zjazdu Pucharu Świata.
Kariera.
Po raz pierwszy na arenie międzynarodowej Michael Walchhofer pojawił się 17 grudnia 1994 roku w Neustift im Stubaital, gdzie w zawodach FIS Race zajął szesnaste miejsce w gigancie. Nigdy nie wystąpił na mistrzostwach świata juniorów. Pierwsze sukcesy osiągnął w sezonie 1998/1999, kiedy zwyciężył w klasyfikacji generalnej Pucharu Europy oraz był najlepszy w klasyfikacji slalomu. Na początku 1999 roku, 6 stycznia w Kranjskiej Gorze zadebiutował w zawodach Pucharu Świata, kończąc slalom na dziewiątej pozycji. Tym samym już w swoim debiucie zdobył pierwsze pucharowe punkty. Wystąpił jeszcze w dwóch zawodach PŚ w tym sezonie, jednak wyniku z debiutu nie poprawił i w klasyfikacji generalnej zajął 81. miejsce. W 1999 roku wystartował także na mistrzostwach świata w Vail, gdzie rywalizacji w slalomie nie ukończył, a w kombinacji zajął szóste miejsce.
W trzech kolejnych sezonach uzyskiwał stopniowo coraz lepsze wyniki, w tym 21 stycznia 2001 roku w Kitzbühel po raz pierwszy stanął na podium zawodów pucharowych, zajmując drugie miejsce w kombinacji. Punktował jeszcze kilkukrotnie i w sezonie 1999/2000 zajął 43. miejsce w klasyfikacji generalnej i drugie w klasyfikacji kombinacji, za Norwegiem Lasse Kjusem. W kombinacji wystartował także na mistrzostwach świata w St. Anton w lutym 2001 roku, jednak nie ukończył rywalizacji. W tej samej konkurencji był piąty po zjeździe podczas rozgrywanych rok później igrzysk olimpijskich w Salt Lake City. Slalomu do kombinacji jednak nie ukończył i ostatecznie nie był klasyfikowany. W zawodach pucharowych sezonu 2001/2002 czterokrotnie stawał na podium: 8 grudnia w Val d’Isère był trzeci w zjeździe, 15 grudnia 2001 roku w Val Gardena był drugi w tej samej konkurencji, 20 stycznia w Kitzbühel zajął trzecie miejsce w kombinacji, a 2 lutego 2002 roku w Sankt Moritz był trzeci zjeździe. W efekcie w klasyfikacji generalnej zajął 23. miejsce, w klasyfikacji zjazdu był dziewiąty, a w klasyfikacji kombinacji zajął piąte miejsce.
Pierwsze zwycięstwo w zawodach PŚ odniósł 26 stycznia 2003 roku w Kitzbühel, gdzie okazał się najlepszy w kombinacji. Ponadto jeszcze cztery razy stawał na podium: 7 grudnia w Beaver Creek, 21 grudnia w Val Gardena, 11 stycznia w Bormio i 18 stycznia w Wengen zajmował drugie miejsce w biegu zjazdowym. Wyniki te pozwoliły mu zająć dziewiąte miejsce w klasyfikacji generalnej, drugie w klasyfikacji kombinacji oraz trzecie w klasyfikacji zjazdu. W klasyfikacji kombinacji lepszy okazał się jedynie Bode Miller z USA, a wśród zjazdowców wyprzedzili go jego rodak, Stephan Eberharter oraz Daron Rahlves z USA. W lutym 2003 roku startował na mistrzostwach świata w Sankt Moritz, gdzie wywalczył złoty medal w zjeździe. W zawodach tych wyprzedził bezpośrednio Norwega Kjetila André Aamodta oraz Bruno Kernena ze Szwajcarii. Na tych samych mistrzostwach wystąpił także w kombinacji, jednak nie ukończył zawodów. Podobne wyniki Austriak osiągnął w kolejnym sezonie, który ukończył na siódmej pozycji. W pierwszej trójce plasował się pięć razy, w tym 29 listopada 2003 roku w Lake Louise zwyciężył w biegu zjazdowym. W klasyfikacjach zjazdu, supergiganta i kombinacji zajmował piąte miejsce.
Najlepsze wyniki w cyklu Pucharu Świata Walchhofer osiągnął w sezonie 2004/2005, kiedy zajął czwarte miejsce w klasyfikacji generalnej. Na podium stawał dziesięć razy, w tym czterokrotnie na najwyższym stopniu: 17 grudnia w Val Gardena w supergigancie oraz 15 stycznia w Wengen, 18 i 19 lutego 2005 roku w Garmisch-Partenkirchen w zjeździe. W klasyfikacji supergiganta był piąty, a w klasyfikacji zjazdu zdobył Małą Kryształową Kulę, wyprzedzając Bode Millera oraz kolejnego Austriaka, Hermanna Maiera. Podczas mistrzostw świata w Bormio nie obronił tytułu mistrzowskiego z Sankt Moritz, zdobył jednak trzy medale. Najpierw wywalczył srebrny medal w supergigancie, rozdzielając na podium Millera i Benjamina Raicha. Parę dni później zajął trzecie miejsce w zjeździe, ulegając tylko Millerowi i Rahlvesowi. Ponadto wspólnie z Renate Götschl, Kathrin Zettel, Nicole Hosp, Rainerem Schönfelderem i Raichem wywalczył srebrny medal w rywalizacji drużynowej.
Najważniejszym punktem sezonu 2005/2006 były igrzyska olimpijskie w Turynie. Austriak zdobył tam swój jedyny medal olimpijski, zajmując drugie miejsce w biegu zjazdowym. Na podium rozdzielił tam Francuza Antoine'a Dénériaza i Szwajcara Bruno Kernena. Na tych samych igrzyskach wystartował także w kombinacji. Podobnie jak cztery lata wcześniej po zjeździe zajmował piąte miejsce, jednak slalomu do kombinacji nie ukończył i nie był klasyfikowany. W zawodach PŚ wielokrotnie plasował się w najlepszej dziesiątce, jednak na podium stawał rzadziej niż przed rokiem. W sumie w najlepszej trójce znalazł się pięć razy, w tym odniósł trzy zwycięstwa: 10 grudnia 2005 roku w Val d’Isère i 21 stycznia 2006 roku w Kitzbühel był najlepszy w zjeździe, a 11 grudnia w Val d’Isère wygrał supergiganta. W klasyfikacji generalnej dało mu to piąte miejsce, w klasyfikacji kombinacji był drugi za Raichem, a w klasyfikacji po raz drugi w karierze był najlepszy.
Przez dwa kolejne sezony plasował się poza najlepszą dziesiątką klasyfikacji generalnej PŚ. W tym czasie cztery razy stanął na podium, za każdym razem odnosząc zwycięstwo w zjeździe: 28 i 29 grudnia 2006 roku w Bormio, 30 listopada 2007 roku w Beaver Creek oraz 15 grudnia 2007 roku w Val Gardena. W sezonie 2007/2008 dało mu to trzecie miejsce w klasyfikacji zjazdu, w której wyprzedzili go tylko Szwajcar Didier Cuche i Bode Miller. W lutym 2007 roku brał udział w mistrzostwach świata w Åre, zajmując piętnaste miejsce w zjeździe, a superkombinacji nie ukończył.
Trzecią w karierze Małą Kryształową Kulę za zwycięstwo w klasyfikacji zjazdu zdobył w sezonie 2008/2009. Na podium stanął sześć razy, pięć razy w biegu zjazdowym i raz w supergigancie. Odniósł wtedy jedno zwycięstwo, 20 grudnia 2008 roku w Val Gardena był najlepszy w zjeździe. W klasyfikacji supergiganta był szósty, a w klasyfikacji generalnej zajął tym razem ósmą pozycję. Z mistrzostw świata w Val d’Isère w lutym 2009 roku wrócił jednak bez medalu. Zajął tam dwunaste miejsce w zjeździe, a w supergigancie uplasował się jedną pozycję niżej. Podczas rywalizacji w biegu zjazdowym Walchhofer wystartował w niekorzystnych warunkach atmosferycznych (mgła na trasie), ukończył jednak zawody, uzyskując dwunasty wynik. Po proteście trenera Walchhofer po raz drugi tego samego dnia pokonał trasę, w nieco lepszych warunkach i osiągnął dziewiąty rezultat, jednak po zakończeniu zawodów jury uznało, iż to pierwszy przejazd jest ważny.
Na igrzyskach olimpijskich w Vancouver w 2010 roku Austriak był dziesiąty w zjeździe, a w supergigancie zajął 21. miejsce. W zawodach pucharowych na podium stanął cztery razy: 19 listopada w Lake Louise był trzeci w supergigancie, 12 grudnia w Val d’Isère w tej samej konkurencji był najlepszy, 29 grudnia w Bormio zajął trzecie miejsce w zjeździe, a 22 stycznia w Kitzbühel był drugi w supergigancie. Dało mu to drugie miejsce w klasyfikacji supergiganta, za Kanadyjczykiem Erikiem Guayem, a przed Akselem Lundem Svindalem z Norwegii. Był też szósty w klasyfikacji zjazdu i dziesiąty w klasyfikacji generalnej. Ostatni sukces osiągnął w sezonie 2010/2011, zajmując drugie miejsce w klasyfikacji zjazdu. W najlepszej trojce plasował się pięć razy: 27 listopada w Lake Louise wygrał zjazd, 17 grudnia w Val Gardena wygrał supergiganta, 29 grudnia 2010 roku w Bormio ponownie wygrał zjazd, 11 marca 2011 roku był trzeci w zjeździe, a dzień później po raz kolejny był najlepszy w tej konkurencji. Zajął ponadto czwarte miejsce w klasyfikacji supergiganta i piąte w klasyfikacji generalnej. Brał również udział w mistrzostwach świata w Garmisch-Partenkirchen, zajmując siódme miejsce w zjeździe i jedenaste w supergigancie.
W 2011 roku zakończył karierę.

</doc>
<doc id="285804" url="https://pl.wikipedia.org/wiki?curid=285804" title="Margareta Budner">
Margareta Budner

Margareta Budner (ur. 11 czerwca 1975 w Koninie) – polska polityk i lekarz chirurg, senator VI, IX i X kadencji.
Życiorys.
W 2000 ukończyła studia na Akademii Medycznej w Poznaniu, specjalizowała się w zakresie chirurgii dziecięcej. W trakcie studiów była stażystką w Szpitalu Klinicznym w Stralsund. W 2014 uzyskała stopień doktora nauk medycznych w Instytucie Matki i Dziecka.
Od 2000 do 2001 odbywała staż w Szpitalu Klinicznym w Gdańsku. Następnie pracowała w Szpitalu Wojewódzkim w Koninie. W okresie 2002–2003 była zatrudniona w Klinice Chirurgii Dziecięcej Samodzielnego Publicznego Szpitala Klinicznego w Warszawie. W 2003 została zatrudniona w Klinice Chirurgii Dziecięcej i Transplantacji Narządów Centrum Zdrowia Dziecka.
W 2001 wstąpiła do Samoobrony RP. W 2005 z jej ramienia uzyskała liczbą 34 540 głosów mandat senatorski w okręgu konińskim. Zasiadała w Komisji Spraw Europejskich oraz Komisji Zdrowia. 7 grudnia 2006 wystąpiła z klubu parlamentarnego i partii, 24 stycznia 2007 wstąpiła do Koła Senatorów Niezależnych i Ludowych.
W wyborach parlamentarnych w tym samym roku bez powodzenia ubiegała się o reelekcję z ramienia Prawa i Sprawiedliwości (otrzymując 71 016 głosów zajęła trzecie miejsce spośród 11 kandydatów). Dwa lata później bezskutecznie kandydowała z listy PiS do Parlamentu Europejskiego (otrzymała 4122 głosy).
W wyborach parlamentarnych w 2011 ponownie bezskutecznie kandydowała z ramienia PiS do Senatu w okręgu konińskim. Otrzymując 33 255 głosów, zajęła drugie miejsce wśród sześciu kandydatów. W 2015 została ponownie zarejestrowana jako kandydatka PiS do izby wyższej parlamentu w okręgu 93 (Konin). Uzyskała mandat senatora IX kadencji, otrzymując 53 754 głosy. W wyborach w 2019 z powodzeniem ubiegała się o senacką reelekcję, otrzymując 98 117 głosów.
Życie prywatne.
Jest córką Alfreda Budnera.

</doc>
<doc id="285809" url="https://pl.wikipedia.org/wiki?curid=285809" title="Rafał Blechacz">
Rafał Blechacz

Rafał Blechacz (ur. 30 czerwca 1985 w Nakle nad Notecią) – polski pianista, zwycięzca XV Międzynarodowego Konkursu Pianistycznego im. Fryderyka Chopina (2005), laureat nagrody Paszport „Polityki” (2005) w kategorii „Muzyka poważna”.
Życiorys.
Wykształcenie.
Już jako 9-latek fascynował swoją grą na fortepianie pedagogów szkoły podstawowej. Jest absolwentem I Liceum Ogólnokształcącego im. Bolesława Krzywoustego w Nakle nad Notecią. Ukończył Państwowy Zespół Szkół Muzycznych im. Artura Rubinsteina w Bydgoszczy (w klasie fortepianu Jacka Polańskiego i Joanny Brzezińskiej), a następnie Akademię Muzyczną im. Feliksa Nowowiejskiego w Bydgoszczy w klasie fortepianu Katarzyny Popowej-Zydroń.
Od połowy lat 90 XX w. dawał pierwsze indywidualne koncerty i recitale, m.in. w Studiu Koncertowym Polskiego Radia z orkiestrą symfoniczną pod dyrekcją Andrzeja Straszyńskiego (1995), w Filharmonii Narodowej (1997), w Sopocie (1998), Toruniu (1998).
W 2002 został stypendystą Krajowego Funduszu na rzecz Dzieci.
Napisał pracę doktorską o filozofii w muzyce. Od 2020 wykłada w Akademii Muzycznej w Bydgoszczy.
Międzynarodowa kariera.
15 września 2005 r. ukazała się pierwsza płyta Rafała Blechacza – "Piano Recital". W 2006 roku pianista podpisał 5-letni kontrakt z niemiecką wytwórnią płytową Deutsche Grammophon.
Pierwszy album Rafała Blechacza wydany przez Deutsche Grammophon miał swoją premierę w październiku 2007 roku. Płyta zawierała wszystkie preludia oraz dwa nokturny z op. 62 Fryderyka Chopina i zebrała bardzo przychylne recenzje prasy światowej. W 2008 roku Rafał Blechacz nagrał sonaty – Haydna, Beethovena i Mozarta, a w 2009 powstał album zawierający koncerty fortepianowe Fryderyka Chopina.
27 lutego 2010 Blechacz dał koncert w John F. Kennedy Center for the Performing Arts w Waszyngtonie, zbierając niezwykle pochlebne opinie krytyków muzycznych, m.in. w „The Washington Post”.
W 2012 roku ukazała się piąta płyta Blechacza, na której znalazły się utwory Szymanowskiego i Debussy’ego.
Szósta płyta Blechacza miała premierę 10 września 2013 roku, a znalazło się na niej 7 polonezów Chopina.
10 lutego 2017 roku do sprzedaży trafił kolejny, siódmy już album pianisty poświęcony twórczości Jana Sebastiana Bacha. Muzyk opowiadając o powstawaniu albumu przyznał, że starał się w swojej interpretacji nawiązać do technik organowych.
Na początku 2019 wspólnie ze skrzypaczką Bomsori Kim, laureatką II nagrody w konkursie im. Henryka Wieniawskiego (2016), wydał płytę z muzyką kameralną, zawierającą kompozycje Faurégo, Debussy'ego, Szymanowskiego i Chopina. 
3 marca 2023 ukazała się płyta „Chopin”, na której Blechacz wrócił do solowych utworów fortepianowych Fryderyka Chopina, m.in. drugiej i trzeciej Sonaty.
Nagrody i wyróżnienia.
Wkrótce po sukcesie na Konkursie Chopinowskim Rafał Blechacz otrzymał wiele nagród i wyróżnień:
8 stycznia 2014 został laureatem prestiżowej nagrody Gilmore Artist Award.

</doc>
<doc id="285811" url="https://pl.wikipedia.org/wiki?curid=285811" title="Podatek wyrównawczy">
Podatek wyrównawczy

Podatek wyrównawczy – element systemu podatkowego PRL, obowiązujący od 1 stycznia 1958 do 31 grudnia 1991. Dotyczył podatników indywidualnych.
Sprowadzał się do dodatkowego opodatkowania osób, których dochody w roku podatkowym przekroczyły pewien ustalony przez Ministerstwo Finansów limit. Dotyczył on zarówno tzw. „wolnych zawodów” (artystów, adwokatów itp.), jak i osób zatrudnionych w tzw. gospodarce uspołecznionej. Osoba, której dochód przekroczył limit, zobowiązana była do składania zeznania podatkowego (osoby o dochodach niższych nie miały obowiązku takich zeznań składać). Kwota powyżej limitu była opodatkowana według progresywnej stawki od 10% do 50%. Od podatku tego były liczne ulgi i odliczenia, m.in. na budowę lub remont domu. Z myślą o osobach wykonujących zawody twórcze, otrzymujących niekiedy honoraria raz na kilka lat (np. literaci), przewidziano możliwość przechowywania tych honorariów na specjalnym rachunku bankowym; wówczas opodatkowane były nie wpływy na ten rachunek, tylko kwoty z tego rachunku pobrane, o ile w roku podatkowym przekroczyły wspomniany limit.

</doc>
<doc id="285813" url="https://pl.wikipedia.org/wiki?curid=285813" title="Jarosław Chmielewski">
Jarosław Chmielewski

Jarosław Marian Chmielewski (ur. 21 lipca 1971 w Wieluniu) – polski polityk i prawnik, senator VI kadencji.
Życiorys.
W 1995 ukończył studia na Wydziale Prawa i Administracji Uniwersytetu Wrocławskiego. W latach 1990–2000 był dyrektorem Wojewódzkiej Poczty Polskiej w Opolu, w 2001 dyrektorem wydziału prawnego w ZUS Opole, a od 2001 do 2002 pełnomocnikiem zarządu PFRON. W latach 2003–2005 odbył aplikację radcowską przy Okręgowej Izbie Radców Prawnych w Poznaniu oraz pełnił funkcję dyrektora Oddziału Wrocławskiego Kancelarii Radców Prawnych Piszcz i Wspólnicy, zaś od 2004 do 2005 był likwidatorem SPZOZ-ów w Częstochowie.
Należał do Zjednoczenia Chrześcijańsko-Narodowego, w wyborach parlamentarnych w 2001 kandydował do Sejmu z listy Akcji Wyborczej Solidarność Prawicy. Później przystąpił do Prawa i Sprawiedliwości. W wyborach w 2005 z jego ramienia uzyskał mandat senatorski w okręgu opolskim. W wyborach parlamentarnych w 2007 nie ubiegał się o reelekcję. W wyborach samorządowych w 2018 otwierał okręgową listę Wolnych i Solidarnych do sejmiku dolnośląskiego.

</doc>
<doc id="285814" url="https://pl.wikipedia.org/wiki?curid=285814" title="Tadeusz Mołdawa">
Tadeusz Mołdawa

Tadeusz Mołdawa (ur. 26 listopada 1943 w Murawkach, zm. 11 czerwca 2019 w Warszawie) – polski prawnik, politolog, profesor nauk społecznych, nauczyciel akademicki Uniwersytetu Warszawskiego, dziekan Wydziału Dziennikarstwa i Nauk Politycznych UW w latach 1993–1999 i 2005–2008. Działacz PZPR, wykładowca Wyższej Szkoły Nauk Społecznych przy KC PZPR. Podporucznik wojskowego organu bezpieczeństwa państwa PRL.
Życiorys.
Edukacja.
Syn Jana i Natalii. W 1966 ukończył studia na Wydziale Prawa Uniwersytetu Warszawskiego. W 1974 uzyskał stopień doktora nauk politycznych w Instytucie Nauk Politycznych Uniwersytetu Warszawskiego (promotorem jego rozprawy doktorskiej był doc. Kazimierz Gościniak), zaś w 1990 habilitację. W 2014 prezydent RP nadał mu tytuł naukowy profesora nauk społecznych.
Praca naukowa i zawodowa.
Od 1967 pracownik naukowy Instytutu Nauk Politycznych UW, w latach 2001–2005 był jego dyrektorem. W latach 1993–1999 oraz od 2005 do 2008 dziekan Wydziału Dziennikarstwa i Nauk Politycznych UW.
W 2004 pod jego kierunkiem stopień naukowy doktora uzyskał Tomasz Słomka.
Był Członkiem Komitetu Nauk Politycznych Polskiej Akademii Nauk (2011–2014).
W latach 1991–1997 był członkiem Trybunału Stanu.
Zajmował się problematyką systemów politycznych oraz historii instytucji politycznych w Polsce, Europie Środkowej i Wschodniej oraz Hiszpanii, Portugalii i na Kubie. Autor wielu opracowań i publikacji w wyżej wymienionych dziedzinach.
Zmarł 11 czerwca 2019 i 17 czerwca po mszy w kościele św. Jozafata Kuncewicza urna została złożona w grobie rodzinnym na Cmentarzu Wojskowym na Powązkach (kwatera C17-V-2).

</doc>
<doc id="285818" url="https://pl.wikipedia.org/wiki?curid=285818" title="Rəsul Quliyev">
Rəsul Quliyev

Rəsul Quliyev (czasem używana jest transkrypcja z pisowni rosyjskiej: "Rasul Gulijew"; ur. 10 grudnia 1947 w Nachiczewanie) – polityk azerski.
Życiorys.
1970 – ukończył studia na wydziale petromechanicznym Instytutu Naftowego i Chemicznego w Baku (obecnie: Państwowa Azerbejdżańska Akademia Naftowa).
1971 – rozpoczął pracę w Bakińskiej Rafinerii.
1990 – został członkiem Rady Najwyższej Azerbejdżanu.
Po uzyskaniu przez Azerbejdżan niepodległości został deputowanym w Parlamencie Narodowym (az. "Milli Məclisi") i wraz z opozycją walczył przeciwko reżimowi prezydenta Ayaza Mütəllibova.
1993 – objął stanowisko wiceprezesa Narodowego Przedsiębiorstwa Naftowego Republiki Azerbejdżańskiej (SOCAR), a następnie został wicepremierem Azerbejdżanu. Heydər Əliyev po objęciu władzy uczynił go przewodniczącym parlamentu.
1995 – został ponownie wybrany do Parlamentu i znów mu przewodził.
1996 – we wrześniu pogorszyły się jego stosunki z Əliyevem. Odszedł ze stanowiska z powodów zdrowotnych i udał się do USA na leczenie, co skończyło się "de facto" wieloletnim azylem. W Ameryce oskarża Əliyeva o korupcję, klanowość i bezprawie.
1997 – został pozbawiony immunitetu parlamentarnego, równocześnie wszczęto przeciwko niemu postępowanie karne w sprawie zdefraudowania 107 milionów dolarów w latach 1990-95, kiedy był dyrektorem Rafinerii Bakińskiej.
1998 – wybrano go na współprzewodniczącego Demokratycznej Partii Azerbejdżanu (założonej w 1992). Po jej podziale w 2000 Quliyev został jedynym liderem.
Pod koniec lat 90. odrzucił pomysł tworzenia bloku opozycyjnego, krytykując przy tym Musawat (pol. "Równość" – najstarszy i największy ruch opozycyjny prowadzony obecnie przez İsę Qəmbəra), jednak zmienił zdanie przed wyborami prezydenckimi w październiku 2003, kiedy to poparł kandydaturę İsy Qəmbəra. Wiosną 2005 jego Partia Demokratyczna weszła do bloku "Azadlıq" (Azadlyg, pol. "Wolność"), obejmującego już Musawat oraz Ludowy Front Azerbejdżanu (przewodzi jej Əli Kərimli).
Bibliografia.
Quliyev wydał trzy książki, w których krytykuje elity władzy azerbejdżańskiej:

</doc>
<doc id="285820" url="https://pl.wikipedia.org/wiki?curid=285820" title="Zygmunt Rybicki">
Zygmunt Rybicki

Zygmunt Rybicki (ur. 15 maja 1925 w Pankach k. Częstochowy, zm. 1 maja 1989 w Warszawie) – polski prawnik, nauczyciel akademicki, działacz państwowy, w latach 1969–1980 rektor Uniwersytetu Warszawskiego
Życiorys.
Był synem polskiego oficera, urzędnika, działacza społecznego i prezydenta Częstochowy Stanisława oraz Marii z Górskich.
W 1948 roku ukończył studia na Wydziale Prawa Uniwersytetu Warszawskiego. Asystent w Akademii Nauk Politycznych w Warszawie (1948–1950), referendarz w Kancelarii Cywilnej Prezydenta RP (1947–1948). Kandydat nauk prawnych 1957, docent 1959. Od 1964 profesor Uniwersytetu Warszawskiego, od 1969 profesor zwyczajny. W latach 1959–1962 był kierownikiem Zawodowego Studium Administracji UW. W latach 1962–1963 był zastępcą dyrektora Instytutu Nauk Prawnych Polskiej Akademii Nauk. 1963–1965 dyrektor departamentu w Ministerstwie Szkolnictwa Wyższego. Od 1965 pełnił funkcję prorektora, zaś w latach 1969–1980 rektora Uniwersytetu Warszawskiego. Współodpowiedzialny za represje wobec studentów stosowane w związku z wydarzeniami Marca 1968.
W latach 1969–1977 był prezesem Zarządu Głównego Towarzystwa Wiedzy Powszechnej. W latach 1970–1972 był przewodniczącym Polskiego Towarzystwa Nauk Politycznych. Od 1972 do 1977 przewodniczył Komitetowi Nauk Prawnych PAN. Członek Francuskiego Towarzystwa Prawa Porównawczego (od 1974), Amerykańskiego Towarzystwa Nauk Administracyjnych (1975–1979), Włoskiego Instytutu Nauk Administracyjnych (od 1976).
W latach 1957–1973 był radnym Miejskiej Rady Narodowej w Warszawie. Od 1980 podsekretarz stanu, zaś od 1985 sekretarz stanu w Urzędzie Rady Ministrów. W latach 1973–1982 wiceprzewodniczący Rady Legislacyjnej przy Prezesie Rady Ministrów. 
Członek PPS od 1947, a następnie Polskiej Zjednoczonej Partii Robotniczej od 1948, w latach 1967–1979 członek Komitetu Warszawskiego, od 1971 zastępca członka Komitetu Centralnego PZPR, a w latach 1980–1981 członek Komitetu Centralnego. Od 1974 wchodził w skład Rady Naczelnej ZBoWiD.
Autor 25 prac zwartych oraz ok. 150 artykułów i studiów z zakresu prawa administracyjnego i prawnych problemów zarządzania, m.in. książek: „Podstawy socjalistycznej państwowości” (tom 187 serii wydawniczej Omega, 1970), „System rad narodowych” (1971), „Administracja gospodarcza w PRL” (1975), „Administracja gospodarcza europejskich krajów RWPG” (1975), „Zarys prawa administracyjnego i nauki administracji” (współautor, 1984).
Odznaczony m.in. Krzyżem Komandorskim z Gwiazdą, Oficerskim i Kawalerskim Orderu Odrodzenia Polski, Orderem Sztandaru Pracy I klasy, Złotym i Srebrnym (1955) Krzyżem Zasługi, Krzyżem Partyzanckim, Krzyżem Walecznych, Medalem 10-lecia Polski Ludowej (1955), Medalem 40-lecia Polski Ludowej, Komandorią Orderu Infanta Henryka (Portugalia, 1976), orderem francuskim i belgijskim.
Pochowany na cmentarzu Powązki Wojskowe w Warszawie (kwatera A3-tuje-1-42).

</doc>
<doc id="285822" url="https://pl.wikipedia.org/wiki?curid=285822" title="Krzysztof Tchórzewski">
Krzysztof Tchórzewski



</doc>
<doc id="285824" url="https://pl.wikipedia.org/wiki?curid=285824" title="Jerzy Chróścikowski">
Jerzy Chróścikowski

Jerzy Mieczysław Chróścikowski (ur. 24 sierpnia 1953 w Michalinowie) – polski polityk, rolnik i działacz związkowy, przewodniczący NSZZ Rolników Indywidualnych „Solidarność”, senator IV, VI, VII, VIII, IX i X kadencji (1997–2001, od 2005).
Życiorys.
Ukończył z tytułem zawodowym magistra administracji studia w Centrum Studiów Samorządu Terytorialnego i Rozwoju Lokalnego Uniwersytetu Warszawskiego. Od 1974 do 1978 pracował jako górnik w Kopalni Węgla Kamiennego Kazimierz-Juliusz w Sosnowcu. W 1978 rozpoczął prowadzenie gospodarstwa rolnego w Białowoli. W latach 1982–1988 był zatrudniony w Wojskowych Zakładach Motoryzacyjnych w Zamościu, następnie od 1991 do 1997 w administracji w Urzędzie Gminy Zamość.
W 1981 wstąpił do NSZZ Rolników Indywidualnych „Solidarność”. W 1991 został przewodniczącym władz wojewódzkich w Zamościu, a w 1992 wszedł w skład władz krajowych. W 2007 objął funkcję przewodniczącego związku. Związkiem tym kierował do listopada 2016. Zasiadał również w radzie Lubelskiej Izby Rolniczej.
W latach 1990–1998 był członkiem rady gminy Zamość, od 1994 pełnił funkcję jej przewodniczącego. W wyborach parlamentarnych w 1993 bez powodzenia ubiegał się o mandat poselski z listy Polskiego Stronnictwa Ludowego – Porozumienia Ludowego. Od 1997 do 2001 sprawował mandat senatora IV kadencji z ramienia Ruchu Odbudowy Polski z województwa zamojskiego. W 2001 bez powodzenia ubiegał się o reelekcję z ramienia Bloku Senat 2001. W latach 2002–2005 był radnym sejmiku lubelskiego z ramienia Ligi Polskich Rodzin Od 2 grudnia 2002 do 11 stycznia 2003 wchodził w skład zarządu województwa (uchwała o powołaniu zarządu województwa z jego udziałem została jednak uchylona decyzją wojewody). Następnie wstąpił do Prawa i Sprawiedliwości, zostając członkiem zarządu okręgowego tej partii.
W wyborach parlamentarnych w 2005 został wybrany na senatora VI kadencji z ramienia PiS w okręgu chełmskim. Objął funkcję przewodniczącego Komisji Rolnictwa i Ochrony Środowiska. W wyborach parlamentarnych w 2007 po raz trzeci uzyskał mandat senatorski, otrzymując 100 748 głosów. W wyborach parlamentarnych w 2011, 2015 i 2019 był ponownie wybierany do Senatu z ramienia PiS.

</doc>
<doc id="285825" url="https://pl.wikipedia.org/wiki?curid=285825" title="Agent (program telewizyjny)">
Agent (program telewizyjny)

Agent (w latach 2016–2019: Agent – Gwiazdy) – polski program telewizyjny typu reality show oparty na belgijskim formacie "De Mol," emitowany w latach 2000–2002 i 2016–2019 na antenie telewizji TVN. Program często uznawany jest za pierwszy polski reality show.
W latach 2000–2002 producentem wykonawczym programu było FremantleMedia, a w latach 2016–2019 – Jake Vision.
Zasady programu.
W programie brało udział kilkunastu uczestników, którzy wyjeżdżali za granicę. Ich zadaniem było wykonywanie określonych zadań: fizycznych lub umysłowych, za które była przewidziana określona suma pieniędzy. Wśród nich był Agent, tj. jedna osoba wytypowana przez producentów programu, której zadaniem było przeszkadzać pozostałym uczestnikom w zdobyciu pieniędzy do puli osoby wygranej i jednocześnie nie dać się wykryć.
Każdy odcinek zawierał relację z zazwyczaj trzech zadań, które były w rzeczywistości wykonywane przez dwa dni. Na koniec każdego odcinka wszyscy zawodnicy (od czwartej edycji z wyłączeniem osób, które zdobyły wcześniej zielony immunitet i go wykorzystały w tym momencie) odpowiadali na kilkanaście pytań dotyczących Agenta. Osoba, która udzieliła najmniej poprawnych odpowiedzi, odpadała z programu. Od czwartej edycji istniała także możliwość natrafienia na specjalny krążek (tzw. joker), który w teście o Agencie wycofywał jedną błędną odpowiedź, zwiększając szansę danej osoby na pozostanie w programie. W szóstej edycji został dodany tzw. czarny immunitet, który anulował wszystkie użyte w danym odcinku jokery i immunitety (w efekcie czego osoba, która wykorzystała zielony immunitet w danym odcinku została poproszona o napisanie testu). W pierwszych trzech edycjach uczestnicy dowiadywali się o wynikach testu na uroczystej kolacji, poprzez otwarcie koperty, w której znajdowało się zielone piórko oznaczające pozostanie w programie lub czerwone piórko oznaczające eliminację. W edycjach 4–7 wyniki testu ogłaszała prowadząca, Kinga Rusin.
Po kilkudziesięciu dniach w grze troje najlepszych zawodników, którzy w finałowej walce odpowiadali na 50 pytań dotyczących całego pobytu i działalności Agenta. Na rozstrzygającej wszystko kolacji finaliści, którym towarzyszyli wszyscy wcześniej wyeliminowani uczestnicy, otwierali koperty, w których znajdowały się trzy kolory piórek – zielone, wskazujące zwycięzcę, czerwone – przegranego i czarne – określające Agenta.
W czwartej edycji Agent, na prośbę prowadzącej, ujawniał się sam, natomiast finaliści otrzymali koperty, a wyciągnięta karta z wydrukowaną kwotą, która stanowi wygraną, oznaczała zwycięstwo. W piątej edycji trójka finalistów, na prośbę prowadzącej, otworzyła koperty; w jednej z niej znajdowało się czarne piórko wskazujące Agenta. Pozostałych dwoje uczestników dostało koperty; zwycięzca w środku znalazł zielone piórko, a przegrany – czerwone. W szóstej edycji Agent ujawnił się przez pojawienie się na ekranie w kapturze, po czym wszedł do studia. Pozostała dwójka była oświetlona czerwonym i zielonym światłem. Dodatkowo, zwycięzca szóstej i siódmej edycji otrzymali dodatkowo 10 000 zł za posiadanie Złotego Jokera.
Po paru miesiącach uczestnicy spotykali się w Polsce (np. w Warszawie, Krakowie) w programie "Agent – Epilog", w którym nagrodą była tym razem dwutygodniowa wycieczka do miejsca, gdzie realizowana była dana edycja programu.
Emisja programu.
W czasie drugiej edycji odsłony „Agent – Gwiazdy” w Internecie udostępniano dodatkowe materiały towarzyszące głównym wydaniom programu pod nazwą "Agent – Gwiazdy. Więcej"
Uczestnicy i wyniki rozgrywki.
Pierwsza edycja („Agent”, 2000).
Uczestnikami pierwszej edycji programu byli: Agnieszka, Danuta, Izabela, Izolda, Jakub, Jerzy, Liwia, Małgorzata, Piotr, Remigiusz, Romuald, Wojciech.
Druga edycja („Agent”, 2001).
Uczestnikami drugiej edycji programu byli: Barbara, Bartosz, Beata, Daniel, Dariusz, Dorota, Hanna, Joanna, Jolanta, Mirosław, Roman, Wojciech.
Trzecia edycja („Agent”, 2002).
Uczestnikami trzeciej edycji programu byli: Adam, Alżbeta („Beta”), Aneta, Artur, Grażyna, Kamila, Małgorzata, Mirosław, Przemysław, Ryszard, Teresa, Wojciech.
Czwarta edycja („Agent – Gwiazdy”, 2016).
Uczestnikami czwartej edycji programu byli: Tamara Gonzalez Perea, Joanna Jabłczyńska, Antoni Królikowski, Rafał Maślak, Monika Mrozowska, Tomasz Oświeciński, Eva Halina Rich, Maciej Sieradzky, Kamila Szczawińska, Sylwia Szostak, Michał Szpak, Dominika Tajner-Wiśniewska, Hubert Urbański, Piotr „Vienio” Więcławski.
Piąta edycja („Agent – Gwiazdy”, 2017).
Uczestnikami piątej edycji programu byli: Alan Andersz, Michał Będźmirowski, Julita „Jula” Fabiszewska, Olga Frycz, Joanna Jędrzejczyk, Piotr Kędzierski, Jarosław Kret, Daria Ładocha, Mateusz Maga, Odeta Moro, Tomasz „Niecik” Niecikowski, Agnieszka Rylik, Marek Włodarczyk, Edyta Zając.
Szósta edycja („Agent – Gwiazdy”, 2018).
Uczestnikami szóstej edycji programu byli: Beniamin Andrzejewski, Ryszard „Peja” Andrzejewski, Victor Borsuk, Tomasz Ciachorowski, Karolina Ferenstein-Kraśko, Jan Kuroń, Anna Lucińska, Michał Mikołajczak, Maciej Myszkowski, Ilona Ostrowska, Anna Skura, Piotr Świerczewski, Maja Włoszczowska, Julia Wróblewska.
Siódma edycja („Agent – Gwiazdy”, 2019).
Uczestnikami siódmej edycji programu byli: Krystyna Czubówna, Aleksander Doba, Andrzej Gołota, Mariola Gołota, Edyta Górniak, Rafał Jonkisz, Violetta Kołakowska, Damian Kordas, Michał Koterski, Wiktor Mrozik, Angelika Mucha, Agata Nizińska, Maria Sadowska, Katarzyna Wołejnio.
Oglądalność w telewizji.
Dane dotyczące oglądalności zostały oparte na badaniach przeprowadzonych przez Nielsen Audience Measurement i dotyczą wyłącznie oglądalności premiery telewizyjnej – nie uwzględniają oglądalności powtórek, wyświetleń w serwisach VOD (np. Player) itd.

</doc>
<doc id="285827" url="https://pl.wikipedia.org/wiki?curid=285827" title="Namiestnik Gondoru">
Namiestnik Gondoru



</doc>
<doc id="285828" url="https://pl.wikipedia.org/wiki?curid=285828" title="Ryszard Ciecierski">
Ryszard Ciecierski

Ryszard Ciecierski (ur. 21 sierpnia 1942 w Mieczyszczowie) – polski polityk i inżynier, senator VI kadencji.
Życiorys.
W 1968 ukończył studia na Politechnice Śląskiej, w 1975 został doktorem nauk technicznych. W latach 1970–1991 i ponownie od 2002 do 2003 był pracownikiem naukowym Politechniki Opolskiej. W latach 1991–2002 pracował w administracji samorządowej. W 2003 przeszedł na emeryturę.
Od 2002 do 2005 był radnym i przewodniczącym rady miasta w Opolu. W 2005 został wybrany na senatora VI kadencji z listy Platformy Obywatelskiej w okręgu opolskim. W przedterminowych wyborach parlamentarnych w 2007 nie ubiegał się o reelekcję. W 2010 kandydował bez powodzenia do sejmiku opolskiego z listy PiS.
W 1997 otrzymał Srebrny Krzyż Zasługi.

</doc>
<doc id="285829" url="https://pl.wikipedia.org/wiki?curid=285829" title="Geert Hofstede">
Geert Hofstede

Geert Hofstede (ur. 2 października 1928 w Haarlemie, zm. 12 lutego 2020) – holenderski psycholog społeczny, zasłynął jako badacz zależności między kulturą organizacyjną a kulturą narodową. Jego wykształcenie początkowo było związane z branżą techniczną (ukończył technikum oraz Uniwersytet Techniczny w Delfcie z tytułem magistra), jednak swoje socjologiczne sukcesy szlifował na Uniwersytecie w Maastricht i był jego profesorem. Był żonaty i miał 4 synów oraz 10 wnucząt.
Na podstawie badań przeprowadzonych na przełomie lat sześćdziesiątych i siedemdziesiątych XX wieku wśród pracowników koncernu IBM zatrudnionych w kilkudziesięciu krajach Hofstede wykazał, że pewne wzorce myślenia, odczuwania i zachowania, które odróżniają członków jednej organizacji od drugiej (kultura organizacyjna), są charakterystyczne dla przedstawicieli danego narodu. Hofstede wyróżnił następujące wymiary kultur narodowych:
Definicje sporządzono na podstawie książki G. Hofstede „Kultury i organizacje” Warszawa: 2000
Szacunkowe wartości wymiarów dla Polski:
PDI: 68
IDV: 60
MAS: 64
UAI: 93.

</doc>
<doc id="285830" url="https://pl.wikipedia.org/wiki?curid=285830" title="Hermann Henselmann">
Hermann Henselmann

Hermann Henselmann (ur. 3 lutego 1905 w Roßli w górach Harz, zm. 19 stycznia 1995 w Berlinie) – niemiecki architekt modernistyczny i socrealistyczny, po II wojnie światowej działający w NRD.
Życiorys.
Po nauce zawodu stolarza Henselmann studiował w Szkole Rękodzieła i Rzemiosła Artystycznego w Berlinie, po czym rozpoczął pracę w biurach architektonicznych. Pierwszym projektem, którym pokierował (po śmierci kierownika biura, Alexandra Ferenczego), była willa KenWin. Od 1931 kierował własnym biurem i zbudował wiele willi i domów jednorodzinnych utrzymanych w duchu klasycznego modernizmu. Po przejęciu władzy przez hitlerowców, ze względu na żydowskich przodków musiał zrezygnować z własnego biura, zamieszkał w Wilhelmshorst koło Berlina. W 1943 wyjechał do Pragi, gdzie pracował w biurze Godbera Nissena do 1945.
Po wojnie Hermann Henselmann został Miejskim Radcą Budowlanym w Gocie, od 1945 dyrektorem Wyższej Szkoły Budownictwa w Weimarze, a w latach 1949–1951 kierownikiem Instytutu Budownictwa na Niemieckiej Akademii Nauk w Berlinie (wschodnim). 
Na początku lat 50. odszedł od architektury modernistycznej i tworzył przez jakiś czas w stylu socrealistycznym. W 1953 został głównym architektem Wielkiego Berlina (w istocie tylko wschodniej części miasta), funkcję tę sprawował do 1959. Następnie działał w różnych kolektywach projektowych, wracając w swych projektach do form modernistycznych, a w latach 1964–1967 także w Instytucie Projektów Typowych, zajmującym się uprzemysłowionym budownictwem mieszkaniowym. Do przejścia na emeryturę w 1972 był zastępcą dyrektora Instytutu Urbanistyki i Architektury na Akademii Budownictwa. Henselmann mieszkał w jednym z zaprojektowanych przez siebie wieżowców przy Strausberger Platz w Berlinie. W połowie lat 70. XX wieku miał powiedzieć: 
Dzieła.
Friedrichem Rihlem)

</doc>
<doc id="285832" url="https://pl.wikipedia.org/wiki?curid=285832" title="Żwacz (przeżuwacze)">
Żwacz (przeżuwacze)

Żwacz ("rumen") – pierwszy i największy z trzech przedżołądków u przeżuwaczy. Ułożony wzdłuż lewej połowy jamy brzusznej, sąsiaduje z przełykiem. U owiec i kóz osiąga od 13–23 litrów pojemności, u bydła domowego 100–180 litrów. Znajdują się w nim orzęski symbiotyczne, które trawią zawartą w pokarmie celulozę na własne potrzeby, następnie zwierzę odłyka tak strawiony pokarm, by później trafił on do kolejnych komór żołądka. Cały proces nosi nazwę cyklu żwaczowo-czepcowego, który składa się ze skomplikowanej kombinacji skurczów odpowiednich części tych przedżołądków. 
Jest miejscem głównych przemian azotowych. Około 35-40% bakterii żwaczowych produkuje enzymy proteolityczne (rozkładające białko). 
Żwacz łączy się z przełykiem ujściem przełykowo-żwaczowym, "ostium esophagorumeni" i z czepcem ujściem żwaczowo-czepcowym, "ostium rumenoreticularis".
Cykl żwaczowo-czepcowy – szereg następujących po sobie w odpowiedniej kolejności skurczów mięśniówki przedżołądków przeżuwaczy mający na celu odpowiednie wymieszanie i rozdzielenie trawionego pokarmu.
Przebieg cyklu żwaczowo-czepcowego:
Pobranie pokarmu – pobrany pokarm po niezbyt dokładnym przeżuciu i obfitym naślinieniu zostaje połknięty, a następnie przełykiem przedostaje się do grzbietowego worka żwacza. W żwaczu substancje ulegają rozpuszczeniu w płynnej zawartości, cięższe i rozdrobnione nierozpuszczalne składniki, np. ziarno zbóż, opadają na dno, pozostałe zaś tworzą na powierzchni gąbczasty splot włókien.
Naprzemienne skurcze czepca i żwacza – dwufazowy skurcz czepca:
W normalnym przebiegu procesów fermentacyjnych powstaje u krowy w ciągu godziny 25–30 litrów gazów o składzie: CO2 – 67%, CH4 – 26%, N2 i H2 – 7%,O – 1%, H2S – 0,1%. Największa ilość tych gazów zostaje wydalona przez odbijanie, a tylko niewielka część zostaje wchłonięta przez błonę śluzową żwacza lub przedostaje się do dalszych odcinków przewodu pokarmowego.

</doc>
<doc id="285833" url="https://pl.wikipedia.org/wiki?curid=285833" title="Mięsień żwacz">
Mięsień żwacz

Mięsień żwacz () – parzysty mięsień żucia, znajdujący się po obu stronach głowy. Występuje u ssaków, u których odszczepia się od mięśnia skroniowego.
Jest szczególnie silnie rozwinięty u kopytnych i gryzoni.
Anatomia ogólna.
Jest to silny, zwarty mięsień. Ma on postać grubej i płaskiej płyty. Zazwyczaj dwuwarstwowy. Zależnie od gatunku, wieku i miejsca przerośnięty dużą ilością blaszek ścięgnistych. Włókna mięśniowe tworzą, w stosunku do tych blaszek, ustawione przeciwnie do siebie i wielokrotnie się powtarzające układy pierzaste.
Mięsień ten pokrywa zewnętrzną powierzchnię gałęzi żuchwy i część jej trzonu na wysokości trzonowców, gdzie znajduje się punkt końcowy jego przyczepu. Początek swój natomiast bierze na łuku jarzmowym oraz grzebieniu twarzowym. Do stopnia rozwoju tego łuku i grzebienia proporcjonalny jest rozwój mięśnia.
Mięsień ten dzieli się na dwa pokłady wyróżnione przede wszystkim na podstawie odmiennego kierunku włókien mięśniowych. Pokłady te nazywane są częścią powierzchniową ("pars superficialis") i częścią głęboką ("pars profunda"), a włókna jednej układają się pod kątem 90° do drugiej.
Część głęboka uzewnętrznia się na niewielkim fragmencie w rejonie stawu skroniowo-żuchwowego. Jej włókna mają kierunek skośny, dolno-przedni. Część ta łączy się na wysokości łuku jarzmowego z mięśniem skroniowym.
Funkcja.
Mięsień ten unosi żuchwę ku górze i przyciska do zębów górnych. Ponadto u części ssaków roślinożernych jednostronny jego skurcz umożliwia ruchy boczne żuchwy. Część końcowa tego mięśnia sięga do dolnego brzegu wyrostka kątowego żuchwy, przechodzi na jej wewnętrzną stronę i zespala się poprzez szew z mięśniem skrzydłowym przyśrodkowym.
Przegląd.
Drapieżne.
U drapieżnych mięsień ten jest gruby i uwypuklony. Nie zakrywa trzonowców. Część powierzchniowa skierowana jest tylno-dolnie. Jego zakończenie dochodzi do krawędzi wyrostka kątowego żuchwy i przechodzi na stronę wewnętrzną, gdzie poprzez szew łączy się z mięśniem skrzydłowym przyśrodkowym. Część głęboka również jest dobrze rozwinięta i najgrubsza w rejonie stawu żuchwowo-skroniowego. Na łuku jarzmowym łączy się ten mięsień z mięśniem skroniowym. Ponadto w tej grupie ssaków występuje w żwaczu dodatkowo część pośrednia.
Nieparzystokopytne.
U konia mięsień ten jest duży, płaski, w większości uścięgniony i pokryty błyszczącą otoczką rozścięgnową. Zaczyna się na grzebieniu twarzowym i łuku jarzmowym, a końcowy punkt przyczepu ma na zewnętrznej powierzchni gałęzi żuchwy.
Naczelne.
Człowiek.
U człowieka mięsień ten posiada dwie warstwy: powierzchniową, o włóknach biegnących ukośnie i głęboką, o włóknach biegnących pionowo. Warstwa powierzchniowa ma początkowy przyczep na dolnym brzegu kości jarzmowej, a głęboka na łuku jarzmowym, przy czym część włókien przechodzi pod łukiem do dołu skroniowego oraz torebki stawowej i krążka stawowego stawu skroniowo-żuchwowego. Końcowym przyczepem obu warstw jest guzowatość żwaczowa, a niektóre włókna łączą się z włóknami mięśnia skrzydłowego przyśrodkowego. Skurcze tego mięśnia unoszą żuchwę, a część włókien dodatkowo bierze udział w jej wysuwaniu. Unerwiony jest gałązką nerwu żuchwowego.

</doc>
<doc id="285834" url="https://pl.wikipedia.org/wiki?curid=285834" title="Lamela">
Lamela



</doc>
<doc id="285836" url="https://pl.wikipedia.org/wiki?curid=285836" title="Huragan Wilma">
Huragan Wilma

Huragan Wilma – potężny cyklon tropikalny, 21. sztorm i 12. huragan na Oceanie Atlantyckim w ciągu sześciu miesięcy 2005 roku. Jest również trzecim huraganem w tym sezonie, któremu przypisano najwyższą kategorię w pięciostopniowej skali Saffira-Simpsona. Naukowcy z amerykańskiego Narodowego Centrum Huraganów, uznali go za najsilniejsze zanotowane tego typu zjawisko w historii. Stwierdzono również, że dla tego huraganu, należałoby utworzyć kolejną – VI kategorię. Siła huraganu zmalała po przejściu nad meksykańskim stanem Jukatan 22 października 2005 roku, po którym stał się on huraganem 3 kategorii.
W drugim tygodniu października 2005 roku, rozległe i złożone obszary niskiego ciśnienia ("depresja atmosferyczna") uformowały się nad zachodnią częścią Oceanu Atlantyckiego oraz wschodnimi wyspami Karaibskimi, którym towarzyszyło kilka centrów burz i sztormów. Ten obszar spowodował załamanie pogody w południowo-zachodniej części Jamajki. Zjawisko to powoli przeobrażało się w silny sztorm tropikalny, który 17 października 2005 roku nazwano "Wilma". Sztorm przesuwając się powoli nad ciepłymi wodami Zatoki Meksykańskiej, rósł w siłę stając się huraganem 18 października 2005 roku. W ciągu 24 godzin wiatr urósł w siłę, przeobrażając się z silnego tropikalnego sztormu o prędkości 110 km/h w potężny huragan piątej kategorii z wiatrem przekraczającym 280 km/h. Wiatr zdecydowanie uspokoił się po przejściu nad Meksykiem, jego prędkość 23 października zmalała do 177 km/h.
Około godziny 16.00 czasu amerykańskiego (22.00 czasu polskiego), oko huraganu Wilma (strefa ciszy) które ma średnicę 65 km, znajdowało się nad meksykańskimi wyspami Cozumel ("20°6′ N 86°9′ W"), blisko stanu Quintana Roo. Przesuwając się na północny zachód z prędkością (9 km/h) 22 października uderzyła w meksykański półwysep Jukatan, gdzie pozbawiła domów i noclegów dziesiątki tysięcy ludzi, a śmierć poniosło 10 osób. W panice z egzotycznych wysp i wybrzeży meksykańskich uciekło ponad 35 tysięcy turystów. Huragan, który podczas 6 godzin w nocy z 21 na 22 października przesunął się tylko o niecałe 30 km, w zmienił kurs i skierował się na zachodnią Kubę, po czym ruszył na północ i uderzył w amerykański stan Floryda, gdzie gubernator Jeb Bush już kilka dni wcześniej ogłosił stan zagrożenia. W obawie przed huraganem władze Hondurasu zamknęły porty nad Zatoką Meksykańską. Stan zagrożenia ogłoszono na Kubie, w Nikaragui i Meksyku, a na wyspach Archipelagu Florida Keys zarządzono obowiązkową ewakuację mieszkańców. George W. Bush oraz gubernator Florydy Jeb Bush ogłosili na Florydzie stan klęski żywiołowej.
Wilma była najpotężniejszym zarejestrowanym huraganem wszech czasów 5 kategorii w skali Saffira-Simpsona, z wiatrem o sile prawie 295 km/h, centrum ciśnienia nieprzekraczającym 882 mbar (hPa) i frontem o rozpiętości 750 km.
Na wieść o przybraniu na sile przez huragan Wilma nerwowo zareagowały rynki paliwowe.

</doc>
<doc id="285837" url="https://pl.wikipedia.org/wiki?curid=285837" title="FreeCell">
FreeCell

FreeCell – gra karciana będąca rodzajem pasjansa, której celem jest posortowanie talii kart według określonych zasad.
Zasady.
Plansza.
Plansza do gry składa się z trzech grup pól. 
Pierwsza grupa, docelowa, składająca się z czterech pól, to miejsce na posortowane karty. Na puste pole można położyć asa w dowolnym kolorze; na kartę leżącą na którejś z grup można położyć tylko kartę o tym samym kolorze i dokładnie o jednostkę wyższą – na przykład na ósemkę kier można położyć dziewiątkę kier, na waleta pik – damę pik itp. Z grupy docelowej nie wolno zdejmować kart.
Druga grupa, pomocnicza, składa się z czterech pól. Na każde z pól można położyć dowolną kartę, niezależnie od wagi czy koloru. Na karty znajdujące się w grupie pomocniczej nie można kłaść żadnych kart. Z grupy pomocniczej można zdejmować karty w dowolnym momencie.
Trzecia grupa, składająca się z ośmiu pól, stanowi pole gry. Na początku są na niej ułożone wszystkie karty tak, że widać wszystkie wagi i kolory (koszulkami w dół). Na pierwszych czterech polach leży 7 kart, na pozostałych czterech – 6. Z każdego pola można zdejmować kartę znajdującą się na jej wierzchu; natomiast położyć kartę na polu można tylko wtedy, gdy karta na którą kładziemy, jest przeciwnego koloru (czarny/czerwony) i o jednostkę wyższa od karty kładzionej – na przykład na króla kier można położyć tylko damę pik lub damę trefl. Na puste pole można położyć dowolną kartę.
Ruch.
W każdym ruchu można przenieść dokładnie jedną kartę. Do poprawnych ruchów należą:
Czasami zdarza się, że nie jest możliwe wykonanie ruchu zgodnego z zasadami gry. Freecella uznaje się wtedy za przegranego.
Nie każde rozdanie FreeCella jest możliwe do ułożenia.
Odmiany Freecella.
Istnieje wiele odmian gry Freecell, różniących się zasadami gry. Przykładowo:
Implementacje.
"Microsoft Freecell".
Gra Freecell jest domyślnie instalowana z systemami z serii Microsoft Windows. Producenci gry dostarczyli 1 000 000 rozdań.
Platformy mobilne.
Kilka implementacji gry Freecell można znaleźć w portalu Sourceforge.net.

</doc>
<doc id="285839" url="https://pl.wikipedia.org/wiki?curid=285839" title="Hofstede">
Hofstede



</doc>
<doc id="285840" url="https://pl.wikipedia.org/wiki?curid=285840" title="Leon Niemczyk">
Leon Niemczyk

Leon Stanisław Niemczyk (ur. 15 grudnia 1923 w Warszawie, zm. 29 listopada 2006 w Łodzi) – polski aktor filmowy i teatralny. Jeden z najwybitniejszych i najpopularniejszych aktorów w historii polskiej kinematografii.
W ciągu ponad 50 lat kariery zagrał w około 400 filmach polskich i prawie 150 zagranicznych, głównie niemieckich. Grał także w filmach czechosłowackich, jugosłowiańskich i francuskich. Z zagranicznych wytwórni filmowych najbardziej był związany z wytwórnią DEFA z NRD. Zagrał dla niej w ponad 100 filmach, od ról epizodycznych do głównych. W 1969 otrzymał państwową nagrodę NRD za najlepszą rolę roku, za rolę Lorenza Regera w filmie Horsta Seemanna "Zeit zu leben". W latach 1948–1979 występował także w teatrze.
Najbardziej znane filmy z udziałem Niemczyka to: "Baza ludzi umarłych" (1958), "Pociąg" (1959) Jerzego Kawalerowicza, "Krzyżacy" (1960) Aleksandra Forda, nominowany do Oskara "Nóż w wodzie" (1961) Romana Polańskiego, "Rękopis znaleziony w Saragossie" (1964) Wojciecha Jerzego Hasa, "Chudy i inni" (1966), czy "Wielki Szu" (1982). Mimo że był jednym z najbardziej znanych polskich aktorów, przyjmował niemal wszystkie propozycje, łącznie z rolami epizodycznymi. Od końca lat 90. grał również w popularnych serialach telewizyjnych, takich jak "Złotopolscy", "Klan", "Na dobre i na złe" i "Ranczo".
Wczesne lata.
Urodził się w Warszawie, gdzie mieszkał do czasu II wojny światowej wraz z rodzicami i rodzeństwem, trzema braćmi i siostrą. Jego braćmi byli skrzypek Wacław Niemczyk i Ludwik Niemczyk, żołnierz Armii Krajowej, który po wojnie przeprowadzał na Zachód uciekinierów z Polski. Był stryjem dla dzieci Wacława: aktorki Moniki Niemczyk i artysty Krzysztofa Niemczyka. Jego ojciec zmarł w 1936 na zawał serca.
W czasie wojny został postrzelony w nogę. Pracował w biurze kreślarskim, ukończył też podchorążówkę Armii Krajowej. Chcąc uniknąć aresztowania przez Gestapo w lutym 1943, posługiwał się fikcyjnym nazwiskiem Jerzy Królikowski. Wziął udział w powstaniu warszawskim, po jego upadku chciał wrócić do Krakowa, jednak został aresztowany i wywieziony na teren III Rzeszy, gdzie pracował jako technik drogowy i budował tory kolejowe wrócił do pracy pod Wrocławiem. Po ewakuacji w głąb Niemiec zgłosił się do armii amerykańskiej, służył w 444. batalionie przeciwlotniczym 97. Dywizji Piechoty 3. Armii dowodzonej przez gen. George’a Pattona.
Po wojnie wrócił z Włoch do Polski, by odnaleźć matkę, która zamieszkała we Wrocławiu. W 1947 został zatrzymany na granicy polsko-czechosłowackiej i aresztowany w Cieszynie, następnie trafił m.in. do więzienia w Warszawie, gdzie odsiedział pół roku. Po wyjściu na wolność zatrudnił się w Stoczni Gdańskiej.
Kariera aktorska.
Równocześnie z pracą w stoczni uczęszczał do amatorskiego zespołu teatralnego, z którego dostał się do studia teatralnego Iwona Galla. Następnie grał w warszawskim Objazdowym Teatrze Komedii Muzycznej (1948), w Teatrze Wybrzeże w Gdańsku (1949) i bydgoskim Teatrze Ziemi Pomorskiej (1950–1953). W 1952 zdał eksternistyczny egzamin aktorski.
Otrzymawszy propozycję zagrania w filmie Jerzego Kawalerowicza "Celuloza" (1953), przeprowadził się do Łodzi, gdzie zamieszkał na stałe. W 1959 zagrał główną rolę Jerzego w "Pociągu" Kawalerowicza. Po roli w filmie Romana Polańskiego "Nóż w wodzie" zaczął otrzymywać propozycje gry w filmach zagranicznych. Od 1967 grał w kinie niemieckim. Debiutował rolą Stefana w (niem. "Die gefrorenen Blitze") w reżyserii Jánosa Veicziego. Zagrał w ponad 100 produkcjach wytwórni DEFA z NRD, z którą współpracował przez ponad 20 lat. W 1969 odebrał nagrodę państwową dla najlepszego aktora za rolę inżyniera Lorenza Regera w filmie Horsta Seemanna (niem. "Zeit zu leben").
W latach 1953–1979 występował w Teatrze Powszechnym w Łodzi, ostatecznie porzucił teatr na rzecz filmu.
W 2000 wystąpił w teledysku do piosenki Stachursky’ego „Czuję i wiem”.
Życie prywatne.
Niemczyk twierdził, że był sześciokrotnie żonaty. Jednak wg jego córki z pierwszego małżeństwa (z aktorką Tatianą Zaunar), Moniki, która nie utrzymywała kontaktów z ojcem, aktor miał dwie żony (drugą miała być Krystyna Niemczyk), przy czym drugie małżeństwo nie jest pewne.
Był kibicem Łódzkiego Klubu Sportowego.
Zmarł na raka płuc. Prochy Niemczyka spoczęły na łódzkim Starym Cmentarzu przy ul. Ogrodowej.
Odznaczenia i upamiętnienie.
Odznaczony Krzyżem Kawalerskim, Krzyżem Oficerskim (1985), a także Krzyżem Komandorskim Orderu Odrodzenia Polski (1999). Wyróżniony Honorową Odznaką Miasta Łodzi i Nagrodą Państwową NRD II klasy.
W 1998 została odsłonięta jego gwiazda w Alei Gwiazd na ulicy Piotrkowskiej w Łodzi.
Imię Leona Niemczyka nosi łódzki skwer przy Filmówce.

</doc>
<doc id="285841" url="https://pl.wikipedia.org/wiki?curid=285841" title="Prezydent Niemiec">
Prezydent Niemiec



</doc>
<doc id="285843" url="https://pl.wikipedia.org/wiki?curid=285843" title="Pilchowice (województwo dolnośląskie)">
Pilchowice (województwo dolnośląskie)

Pilchowice (niem. "Mauer") – wieś w Polsce położona w województwie dolnośląskim, w powiecie lwóweckim, w gminie Wleń, na pograniczu Pogórza Izerskiego i Gór Kaczawskich w Sudetach.
Podział administracyjny.
W latach 1975–1998 miejscowość położona była w województwie jeleniogórskim.
Demografia.
Pilchowice to jedno z większych sołectw gminy w dolinie Pilchowickiego Potoku (230-290 m n.p.m.). Według Narodowego Spisu Powszechnego (III 2011 r.) liczyło 615 mieszkańców. Jest także największą, pod względem liczby mieszkańców, miejscowością gminy Wleń.
Nazwa.
Pierwsza wzmianka o miejscowości w formie "Pilhouic" pochodzi z 1217 roku. Nazwa wsi była później notowana także w formach "Magna Mura ac Parva" (1349), "Mouwer" (1371), "Mawer", "Mauer" (1677), "Mauer" + "Ober"~, "Nieder"~ (1786), "Mauer", "Nieder"~, "Ober"~ (1845), "Mauer" (1941), "Pilichowice", "Pilchowice" (1945). 
Wtórna nazwa niemiecka "Mauer" wywodzi się od staro-wysoko-niemieckiego "mura" w znaczeniu ‘końcówka, pozostałość’.
Gospodarka.
Na uwagę zasługuje fabryka tektury i płyt filtracyjnych oraz zapora, zbiornik wodny i hydroelektrownia. Sama miejscowość podzielona jest przez rzekę Bóbr na dwie części. Lewy brzeg to centrum wsi; tutaj znajduje się większość ważniejszych urzędów i instytucji Pilchowic: m.in. szkoła podstawowa, ośrodek zdrowia, dwa sklepy ogólnospożywcze, agencja pocztowa, biblioteka, kościół filialny i remiza OSP. Przez prawy brzeg przechodzi droga z Jeleniej Góry do Bolesławca z rozwidleniem na zaporę przez Pilchowice. Po prawej stronie rzeki jest boisko sportowe.
Zabytki.
Do wojewódzkiego rejestru zabytków wpisany jest:
inne zabytki:
Pilchowice w kulturze.
Zapora wodna w Pilchowicach oraz jej okolice zostały odwzorowane w grze polskiej produkcji pt. Zaginięcie Ethana Cartera. Teren ten, wraz z innymi elementami zaczerpniętymi z innych regionów Polski, stał się areną działań gry.
Na pobliskiej stacji kolejowej Pilchowice Nielestno zostały nakręcone początkowe sceny do filmu Jak rozpętałem drugą wojnę światową w reżyserii Tadeusza Chmielewskiego z 1970 roku.
W Pilchowicach toczy się akcja powieści kryminalnej "Zapora" autorstwa Huberta Hendera.

</doc>
<doc id="285849" url="https://pl.wikipedia.org/wiki?curid=285849" title="Góry Błękitne (Australia)">
Góry Błękitne (Australia)

Góry Błękitne (ang. "Blue Mountains") – pasmo górskie w Nowej Południowej Walii w Australii. Położone jest na zachodnich obrzeżach Sydney, około 50 km od centralnej dzielnicy biznesowej Sydney. Najwyższy szczyt gór, One Tree Hill ma wysokość 1 111 m n.p.m., góry stanowią część Wielkich Gór Wododziałowych. Mają powierzchnię 1 436 km². Park Narodowy Gór Błękitnych znajduje się na liście światowego dziedzictwa UNESCO.
Góry zawdzięczają swoją nazwę porastającym ich stoki eukaliptusom. Ulatniające się olejki eteryczne, które zawarte są w liściach tych drzew powodują, że kiedy góry oglądane są z odległości co najmniej kilkuset metrów to wyglądają jakby były przykryte lekką, niebieskawą mgłą, poświatą. Ten efekt występuje w wielu rejonach górskich Australii porośniętych eukaliptusami.
W okresie australijskiej zimy – najczęściej w lipcu zdarzają się tu niewielkie opady śniegu, co jest okazją w hotelach i pensjonatach do ubierania choinek i serwowania świątecznych kolacji, co jest popularne wśród mieszkańców niedalekiego Sydney.
Istnieją tutaj dodatkowe atrakcje turystyczne np. obejmujące kolejkę oraz kolej linową. Ponadto znajdują się tutaj: \ , muzea oraz liczne .

</doc>
<doc id="285850" url="https://pl.wikipedia.org/wiki?curid=285850" title="Góry Błękitne">
Góry Błękitne



</doc>
<doc id="285851" url="https://pl.wikipedia.org/wiki?curid=285851" title="Knight Lore">
Knight Lore

Knight Lore – gra komputerowa stworzona i wydana przez Ultimate Play The Game w 1984 roku. Gra jest trzecią pozycją z serii Sabreman, zapoczątkowanej przez gry Sabre Wulf i Underwurlde. W przeciwieństwie do poprzednich gier z tej serii, korzysta z izometrycznego przedstawienia pola gry. Autorami gry są Tim Stamper i Chris Stamper. Gra została wydana w wersji na komputery ZX Spectrum, BBC Micro, Amstrad CPC, MSX, PC, NES.
Bohaterem gry jest Sabreman, człowiek obarczony klątwą, powodującą jego nocne przemiany w wilkołaka. Sabreman ma 40 dni na spenetrowanie pomieszczeń zamku Knight Lore i odnalezienie składników magicznego napoju, który ma zdjąć z bohatera klątwę.

</doc>
<doc id="285865" url="https://pl.wikipedia.org/wiki?curid=285865" title="F15">
F15



</doc>
<doc id="285872" url="https://pl.wikipedia.org/wiki?curid=285872" title="XV Międzynarodowy Konkurs Pianistyczny im. Fryderyka Chopina">
XV Międzynarodowy Konkurs Pianistyczny im. Fryderyka Chopina

XV Międzynarodowy Konkurs Pianistyczny im. Fryderyka Chopina (również "XV Konkurs Chopinowski") – 15. edycja Międzynarodowego Konkursu Pianistycznego im. Fryderyka Chopina, która odbyła się w dniach 2–24 października 2005 w Warszawie. Konkurs został zorganizowany przez Towarzystwo im. Fryderyka Chopina. Wcześniej w dniach 23–29 września 2005 odbyły się eliminacje.
Wzięło w nim udział 80 pianistów z 18 krajów. Dyrektorem konkursu był Albert Grudziński, a dyrektorem-koordynatorem, Tomasz Stanicki. W stosunku do poprzednich edycji zmieniono reguły konkursu. Wprowadzono dwa etapy oraz finał (zamiast dotychczasowych trzech etapów oraz finału).
Przesłuchania konkursowe zostały podzielone na dwa etapy, które odbyły się w dniach: 3–11 października oraz 13–16 października. Koncerty finałowe trwały od 18 do 21 października. Konkurs wygrał Polak Rafał Blechacz. W dniach 22–24 października zakończyły konkurs trzy koncerty laureatów.
Eliminacje.
Nowością był etap eliminacji, który, w odróżnieniu od dotychczasowego kwalifikowania na podstawie przysyłanych kaset wideo, polegał na odegraniu 15-minutowego publicznego występu składającego się z dwóch etiud oraz wylosowanego utworu dłuższego. Przesłuchania eliminacyjne odbywały się w dniach 23–29 września, w dwóch salach (Akademia Muzyczna im. Fryderyka Chopina, Pałac Kultury i Nauki), gdzie jury przesłuchało 257 kandydatów (do eliminacji zgłosiło się ponad 300 uczestników, przy czym nie wszyscy przyjechali na przesłuchania). Z grupy tej jury wybrało osiemdziesięciu uczestników.
Konkurs.
Repertuar.
Zgodnie z tradycją, w konkursie wykonywane były wyłącznie utwory Fryderyka Chopina. Regulamin stanowił, że uczestnicy mieli do wyboru określone utwory Chopina spośród dostępnych grup, wykonując je z pamięci:
Jury.
Do konkursowego przebiegu przesłuchań oraz podziału nagród powołano jury, w następującym składzie:
Przebieg konkursu.
Koncert inauguracyjny.
Konkurs rozpoczął się 2 października koncertem inauguracyjnym w warszawskiej Filharmonii Narodowej. Wystąpił Đặng Thái Sơn, który wraz z Orkiestrą Filharmonii Narodowej pod dyrekcją Antoniego Wita oraz solistami Iwoną Hossą (sopran) i Jarosławem Brękiem (bas-baryton) wykonali: "Chaconne – in memoria Giovanni Paolo II" – Krzysztofa Pendereckiego, "I Koncert fortepianowy g-moll op. 25" – Felixa Mendelssohn-Bartholdy’ego oraz Symfonię nr 4 "Sinfonia de motu" na sopran, baryton, chór i orkiestrę – Wojciecha Kilara.
I etap.
3 października 2005 rozpoczął się I etap konkursu. Pianiści występowali w kolejności ustalonej na podstawie losowania liter alfabetu (wylosowano literę „K”). Jako pierwszy w I etapie wystąpił Japończyk Fumio Kawamura. Uczestnicy przez dziewięć kolejnych dni występowali kolejno w dwóch sesjach: porannej (rozpoczynającej się o godzinie 10:00) i popołudniowej (rozpoczynającej się o godzinie 17:00). Każdy z pianistów wykonywał wybrane utwory w czasie ok. 40–45 minut.
Poszczególni jurorzy oceniali występ pianisty w tym etapie na podstawie dwóch kryteriów: według skali punktowej (przyznając mu od 1 do 100 punktów) oraz subiektywnej deklaracji dopuszczenia go do II Etapu (tak albo nie). 11 października 2005 około godz. 21:00 Oliver Jia ze Szwecji zakończył przesłuchania I etapu.
II etap.
Do II etapu zostało dopuszczonych 32 pianistów (w tym 7 Polaków) mających najwyższą średnią arytmetyczną ocen punktowych wszystkich jurorów przy jednoczesnym uwzględnieniu procentowych wskaźników subiektywnej deklaracji dopuszczenia ich do II etapu.
Finał.
Decyzją jury ogłoszoną 16 października do finału zakwalifikowano 12 pianistów:
Inne wydarzenia.
17 października 2005, w 156. rocznicę śmierci Fryderyka Chopina, odbyły się związane z tym uroczystości i nadzwyczajny koncert oratoryjny z utworem Requiem Wolfganga Amadeusa Mozarta w bazylice św. Krzyża o godz. 20:00 w wykonaniu artystów: Ewy Biegas (sopran), Agnieszki Rehlis (mezzosopran), Wiesława Ochmana (tenor), Piotra Nowackiego (bas) oraz chóru i orkiestry Filharmonii Narodowej pod dyrekcją Antoniego Wita.
Nagrody i wyróżnienia.
Nagrody regulaminowe.
Zdobywcy trzech pierwszych miejsc zostali uhonorowani medalami. Wszyscy finaliści otrzymali stosownie do zajętego miejsca bądź wyróżnienia odpowiednią nagrodę finansową. Przewidziano również nagrody specjalne oraz nagrody pozaregulaminowe wraz z zaproszeniami m.in. na cykle koncertów. Zgodnie z regulaminem nagrodzeni zobowiązani byli do udziału w kończących konkurs, koncertach laureatów. Poza tym wszyscy uczestnicy II etapu, którzy nie zostali finalistami otrzymali okolicznościowe dyplomy. Laureatem nagrody publiczności został Rafał Blechacz.
Zwycięzca konkursu Rafał Blechacz wykonał podczas konkursu następujące utwory:
Nagrody pozaregulaminowe.
W konkursie przyznano także wiele nagród pozaregulaminowych. Możliwość taką dopuszczał regulamin konkursu.
Konkurs w mediach.
Konkurs był w całości transmitowany w następujących mediach:
Upamiętnienie.
Z okazji XV Konkursu Chopinowskiego Poczta Polska wydała 16 września 2005 znaczek pocztowy o nominale 2,20 zł oraz blok złożony z układu czterech tych znaczków według projektu Marii Dziekańskiej.

</doc>
<doc id="285876" url="https://pl.wikipedia.org/wiki?curid=285876" title="Wilma">
Wilma



</doc>
<doc id="285878" url="https://pl.wikipedia.org/wiki?curid=285878" title="Pistolet TK">
Pistolet TK

Tuła-Korowin – zaprojektowany w ZSRR pistolet samopowtarzalny.
W 1926 roku w Tule rozpoczęto produkcję kieszonkowego pistoletu samopowtarzalnego, którego konstruktorem był Siergiej Aleksandrowicz Korowin. Nowy pistolet był przeznaczony dla starszych oficerów, a z powodu małych wymiarów i łatwości przenoszenia w ukryciu stał się także uzbrojeniem funkcjonariuszy aparatu bezpieczeństwa.
Pistolet Korowina był zasilany nabojem 6,35 × 16 mm SR. Miał on identyczne wymiary z nabojem 6,35 mm Browninga, ale dzięki zwiększonej naważce prochu pocisk tego naboju osiągał nieco większą prędkość wylotową niż pocisk naboju Browninga.
Podobnie jak inne konstrukcje kalibru 6,35 mm TK był bronią mało skuteczną. Dużą wadą był bezpiecznik blokujący wyłącznie spust. TK nie miał mechanizmu samonapinania (napięcie sprężyny uderzeniowej następowało podczas przeładowania) i broń z nabojem w lufie mogła wystrzelić w przypadku silnego wstrząsu. Dlatego TK był z reguły noszony nieprzeładowany co zmniejszało jego przydatność jako broni do samoobrony w przypadku nagłego ataku.
TK pozostawał w uzbrojeniu do końca II wojny światowej. W trakcie wojny większość użytkowników zastąpiła TK bronią zdobyczną (np. pistoletami PP lub PPK). Ostatecznie TK został wycofany z uzbrojenia po wprowadzeniu do uzbrojenia pistoletu Makarowa (PM) w 1951 roku.
Opis techniczny.
Pistolet TK działał na zasadzie odrzutu zamka swobodnego. Zasilany jest z jednorzędowego magazynka pudełkowego o pojemności 8 nabojów. TK był wyposażony w bezpiecznik nastawny blokujący spust. Celownik stały.

</doc>
<doc id="285881" url="https://pl.wikipedia.org/wiki?curid=285881" title="Pentakwark">
Pentakwark

Pentakwark – cząstka elementarna, hadron egzotyczny złożony z pięciu kwarków: czterech zwykłych i jednego antykwarka (lub odwrotnie). Przed eksperymentami potwierdzającymi z wysokim prawdopodobieństwem istnienie pentakwarków uznawano, że kwarki mogą występować jedynie trójkami (trzy kwarki lub trzy antykwarki) lub parami (jeden kwark i jeden antykwark).
W 2015 roku eksperyment LHCb z wysokim poziomem prawdopodobieństwa potwierdził istnienie pentakwarków.
Historia.
Możliwość istnienia hadronów złożonych z więcej niż trzech kwarków dopuszczał w swoim modelu z 1964 roku Murray Gell-Mann. W 1976 roku Robert Jaffe zaproponował ilościowy model cząstki złożonej z dwóch kwarków i dwóch antykwarków, w 1979 roku Daniel Strottman rozszerzył ten model o bariony złożone z czterech kwarków i jednego antykwarka. Nazwę „pentakwark” wprowadził Harry Lipkin w 1987 roku.
Badania.
W 2003 roku cztery zespoły fizyków opublikowały wyniki badań wskazujące na istnienie cząstki, którą nazwano pentakwarkiem teta plus (Θ+). Odkrycia tego dokonały zespoły Takashi Nakano oraz Kena Hicksa. Fizycy oświetlili promieniami gamma jądra atomów węgla, tworząc plazmę kwarkowo-gluonową, stan materii podobny do tego z pierwszych chwil po Wielkim Wybuchu. W powstałym przy tym doświadczeniu pęku cząstek wykryto sygnał przypisany cząstce Θ+, o masie 1540 MeV/c2. Miała ona mieć dziwność +1 (czyli zawierać antykwark s), liczbę barionową +1 (czyli zawierać o 3 więcej kwarków niż antykwarków) i ładunek +1. Takie liczby kwantowe oznaczały, że musi ona składać się z pięciu kwarków: dwóch dolnych, dwóch górnych oraz antykwarka dziwnego ("uudds"). Jednakże wkrótce po opublikowaniu pracy Nakano około dziesięć innych zespołów opublikowało wyniki badań wskazujące, że pentakwark teta jednak nie istnieje.
W następnych latach pojawiły się również doniesienia o odkryciu innych stanów związanych utworzonych przez pięć kwarków: Φ(1860) ("ssddu") i Θc(3100)0 ("uuddc"). Sygnały te były jednak mniej istotne statystycznie, nie zyskały też potwierdzenia w dalszych, niezależnych eksperymentach.
Naukowcy z Jefferson Lab przeprowadzili dalsze badania nad otrzymywaniem cząstek Θ+ z pięćdziesięciokrotnie wyższą precyzją, dowodząc że pentakwark nie pojawia się w jednym kanale reakcji. Dalsze analizy wykluczyły również jego występowanie w kolejnych, tym samym przecząc odkryciu. Prawdopodobnie pozytywny sygnał był efektem niedoszacowania wkładu tła.
W 2015 roku eksperyment LHCb prowadzony w ośrodku naukowo-badawczym CERN wykazał z wysokim poziomem prawdopodobieństwa występowanie pentakwarków w reakcjach rozpadu barionów pięknych Λb. Cząstka Pc(4450)+ jest widoczna jako wyraźny wierzchołek w danych, a istnienie drugiej, Pc(4380)+, jest konieczne do pełnego opisu uzyskanych danych. Skład kwarkowy cząstek to "uudcc".
Oprócz pentakwarków istnieją jeszcze inne stany związane składające się z 5 kwarków, na przykład Λ(1405), czyli stan związany nukleonu i antykaonu.

</doc>
<doc id="285883" url="https://pl.wikipedia.org/wiki?curid=285883" title="Styrian Spirit">
Styrian Spirit

Styrian Spirit – nieistniejące austriackie linie lotnicze.
Linie zostały założone 25 grudnia 2002 roku a działalność usługowa rozpoczęły 24 marca 2003 roku. Oferowała loty czarterowe na terenie Europy. W jej skład wchodziły Slovenian Spirit i Salzburg Spirit obsługujące lotniska w Salzburgu i Mariborze. 24 marca 2006 roku linie zawiesiły działalność i złożyły wniosek o ogłoszenie upadłości.
Flota.
Styrian Spirit dysponowała pięcioma samolotami:
Trasy.
W grudniu 2005 roku linie obsługiwały trasy:

</doc>
<doc id="285884" url="https://pl.wikipedia.org/wiki?curid=285884" title="Flock">
Flock

Flock – nierozwijana już przeglądarka internetowa, pierwotnie oparta na silniku Gecko, a od wersji 3.0 na WebKit.
Flock był przeznaczony głównie dla osób prowadzących blog oraz korzystających z serwisów takich jak del.icio.us czy Flickr. Przeglądarka ta oferowała ułatwienia w pisaniu bloga oraz korzystaniu ze wspomnianych serwisów.
Flock w tłumaczeniu na język polski oznacza: gromadę, zjazd, stado (ptaków), kierdel (owiec), tłum. Flock obecnie jest dostępny w 19 wersjach językowych (w tym także po polsku).
Silnik.
Flock do wersji 3.0 był oparty na silniku Gecko co oznacza, że wyświetlał strony tak samo jak przeglądarka Mozilla Firefox. Od wersji 3.0 jest oparty na projekcie Chromium i silniku WebKit.
Funkcjonalność.
Twórcy przeglądarki starają się zwrócić uwagę na szybkość wczytywania stron w systemie Windows oraz Linux, które ma przewyższać wczytywanie stron www w innych przeglądarkach jak Firefox czy SeaMonkey.
Przeglądarka przeznaczona jest głównie dla społeczności internetowej, gdyż posiada szereg usprawnień w tej dziedzinie, jak narzędzie do ładowania zdjęć na Flickr.com czy funkcję ułatwiającą pisania wiadomości na blogach opartych na silniku: WordPress, Drupal, Blogger.
Przeglądarkę wyposażono również w możliwość czytania serwisów RSS oraz moduł odpowiedzialny za to, wzorując się na zaawansowanych czytnikach RSS
Flock został również wyposażony w możliwość zmieniania skórek, instalacji dodatkowych rozszerzeń (większość z nich jest importowana z dodatków dostępnych dla przeglądarki Firefox), a także w inteligentny system wyszukiwania korzystający z opensource’owego rozwiązania CLucene.
Snippet.
Snippet, w tłumaczeniu dosłownym oznacza „wycinek”, „fragment” – jest to nowa opcja tej przeglądarki, umożliwiająca pisanie notatek, które po kliknięciu na kopertę na dole strony, wyświetli się jako oddzielny, dolny toolbar.
Moduł ten ma również możliwość wysłania naszej notatki jako wpisu na blog.
Inne funkcje.
Przeglądarka Flock została wyposażona w blokadę wyskakujących okienek, domyślnie Flock blokuje wszystkie wyskakujące okienka – lecz można skonfigurować go poprzez dodawanie zaufanych stron.
Program ma również wbudowany menadżer pobierania, identyczny z tym z przeglądarki Mozilla Firefox, z uwagi na to, że częściowo Flock bazuje na Firefoksie.
Dodatki.
Funkcjonalność Flocka można zwiększyć poprzez dostępne do niego rozszerzenia, dodatki, które w sposób istotny wpływają na funkcjonalność przeglądarki. Do najpopularniejszych i najbardziej funkcjonalnych z całą pewnością należą Gesty myszy, Google toolbar, AdBlock, Adblock Plus, Flashblock czy Chatzilla, więcej na ten temat w rozdziale Rozszerzenia dla przeglądarki Firefox.
Twórcy przeglądarki zadbali również o konwersję dodatków, który potrafi dostosować instalator dodatku do działania z przeglądarką Flock.
Rozwój.
16 czerwca 2010 roku, zaprezentowana została pierwsza wersja testowa przeglądarki Flock 3. Jednymi z najistotniejszych zmian są: zmiana silnika przeglądarki z Gecko na WebKit, zwiększenie wsparcia dla serwisów facebook i Twitter oraz funkcja synchronizacji danych przeglądarki, takich jak hasła, lista ulubionych witryn czy zainstalowane rozszerzenia.
W styczniu 2011 Flock Inc. został przejęty przez Zynga. Projekt został porzucony, a wsparcie techniczne było oferowane do 26 kwietnia 2011.

</doc>
<doc id="285890" url="https://pl.wikipedia.org/wiki?curid=285890" title="Sark">
Sark

Sark (ang. "Sark", "Isle of Sark", fr. "Sercq", serc. "Sèr") – czwarta co do wielkości wyspa należąca do archipelagu Wysp Normandzkich, dependencja i administracyjnie część Baliwatu Guernsey (który sam jest z kolei dependencją Korony Brytyjskiej). "De facto" feudalna monarchia dziedziczna pod władzą seniora, uznająca zwierzchność króla Anglii (lenno). Nie jest częścią Zjednoczonego Królestwa ani Unii Europejskiej.
Charakterystyka.
Wyspa Sark jest położona na kanale La Manche 32 km od wybrzeża Normandii, 22 km od wyspy Jersey i 10 km od wyspy Guernsey. Jej powierzchnia wynosi 5,5 km².
Wyspę zamieszkuje ok. 620 mieszkańców (2008), z których mniej niż 20 używało w 1998 roku języka sercquiais. W powszechnym użyciu jest język angielski.
Na Sarku obowiązuje system feudalny oparty na dzierżawie ziemi przez 40 panów feudalnych ("Tenants") od właściciela wyspy, którym jest dziedziczny władca noszący oficjalny tytuł Wielkiego Suwerennego Pana Sarku ("Seigneur"). Senior Sarku jest jednocześnie lennikiem króla Anglii, któremu corocznie składa daninę w wysokości 1,79 funta szterlinga (1/20 uposażenia rycerza w XVI wieku) i poddanym baliwa Guernsey, którego uznaje za zwierzchnika administracyjnego.
Na Sarku obowiązuje system walutowy Baliwatu Guernsey. Nie działa tu jednak system fiskalny Baliwatu Guernsey, gdyż na wyspie obowiązuje system danin feudalnych. Nie istnieje podatek od dochodu, ale od kapitału, który pobierany jest raz do roku i służy celom socjalnym.
Brak ubezpieczeń społecznych sprawia, że usługi medyczne są płatne; wizyta u lekarza kosztuje około 40 funtów. 
Budynki mieszkalne na wyspie są dziedziczne, stare kamienne budynki są modernizowane, np. wyposażane w instalacje elektryczne i wodne. 
Na wyspie zwyczajem jest niezamykanie domostw czy też wystawianie towarów rolniczych wraz z ceną i skarbonką. Każdy kupujący waży towar, a należność wrzuca do skarbonki.
Na Sarku obowiązuje zakaz poruszania się samochodami, nie można również używać śmigłowców oraz dronów (oba zakazy są łamane na wyspie Brecqhou). Jako środek transportu wykorzystywane są zaprzęgi konne i rowery, a jedynymi pojazdami mechanicznymi z silnikiem dopuszczonymi do ruchu są ciągniki rolnicze wykorzystywane w pracach polowych oraz jako karetka pogotowia. Największe dochody mieszkańcy wyspy czerpią z turystyki i operacji finansowych.
Ceny prądu na wyspie są wysokie, brak ulicznych latarni i neonów. Sark należy do rezerwatu ciemnego nieba nocą. Na wyspie nie ma stacji paliw, a ciągniki tankowane są z beczek. 
Ponieważ wyspy nie są samowystarczalne, raz w tygodniu do portu przybywa statek z zaopatrzeniem. 
Pod Sark podlega "de iure" kilka skalistych bezludnych wysepek oraz wyspa Brecqhou, której status prawny jest od 1993 nieuregulowany, gdyż posiadacze terytorium, bracia Barclay, nie chcą uznawać zwierzchności seniora Sarku i nie przestrzegają prawa obowiązującego na Sarku. Wyspa ta została nabyta przez nowych właścicieli za 2,33 miliona funtów.
Na wyspie istnieje średniowieczny zwyczaj "Clameur de Haro", który pozwala obywatelowi na zwołanie sądu do rozpatrzenia sprawy w sytuacji, gdy uważa on, że jego prawa zostały naruszone. Osoba oskarżona powinna wówczas zaprzestać czynności, o które została posądzona, do czasu rozpatrzenia sprawy przez sąd. Wymagana jest specjalna procedura zgłoszenia Clameur de Haro, a ostatni raz zastosowano ją na wyspie w 1999 roku. Zwykle Clameur de Haro dotyczy na Sarku granic sąsiedzkich gruntów
Historia.
Pierwsze pisane wzmianki o wyspie pochodzą z czasów Cesarstwa Rzymskiego. Była wtedy znana pod łacińską nazwą "Sargia". W 565 roku na Sarku osiedlili się mnisi, którzy założyli klasztor istniejący do XIV wieku. W 933 roku wyspa została nadana przez króla Francji Normanom i weszła w skład posiadłości Wilhelma I „Długiego Miecza” Normandzkiego. W 1100 roku Sark został zdobyty przez francuski ród Reviers-de-Vernon. W 1218 roku wyspa została zdobyta przez Anglików.
W XIV wieku Sark nawiedziła epidemia ospy, która zdziesiątkowała mieszkającą na wyspie ludność. W XV wieku Sark był bezludny i stanowił przystań dla pirackich statków. Wyspę ponownie zasiedlono w 1563 roku z inicjatywy rodu de Cartret. W 1565 roku suwereni wyspy stali się wasalami królowej Anglii, Elżbiety I. Wtedy też ustalono panujące do dziś zasady systemu feudalnego. W 1579 roku powołano parlament "Chief Pleas", w którym zasiadają dożywotnio głowy 40 rodzin mieszkających na Sarku. W 1582 roku bailiff Guernsey wymusił na suwerenach Sarku uznanie częściowego poddaństwa wyspy od Baliwatu Guernsey.
W XVII wieku podczas wojny domowej w Anglii wyspa Sark opowiedziała się za rządami parlamentu angielskiego. W 1720 roku lord John Cartret sprzedał Sark Johnowi Johnsonowi. Od tego czasu jeszcze kilkakrotnie wyspa zmieniała swoich właścicieli. W XVIII wieku na wyspie pojawili się misjonarze metodyści.
Pod koniec XVIII wieku pod wpływem wydarzeń Rewolucji Francuskiej na Sarku doszło do krótkotrwałego powstania ludowego przeciwko władzy feudalnej.
W latach 1833-1847 na wyspie działała kopalnia miedzi i srebra. W 1922 roku doszło do reformy parlamentarnej, w wyniku której zwiększono liczbę członków izby o 12 deputowanych wyłanianych w wyborach powszechnych na trzyletnią kadencję. Nie zmieniło to jednak niedemokratycznego charakteru "Chief Pleas".
W okresie II wojny światowej (3.07.1940-8.05.1945) wyspa była okupowana przez wojska niemieckie.
Proces demokratyzacji.
Po zakupie wyspy Brecqhou przez bliźniaków Barclay (Davida i Fredericka), głównych właścicieli The Daily Telegraph, rozpoczęło się większe zainteresowanie wyspą ze strony zarówno turystów, jak i władzy sądowniczej Wielkiej Brytanii. Wynikało ono m.in. z częstego krytykowania systemu władzy na wyspie przez brytyjskie gazety. Przeciwnicy braci Barclay twierdzą, iż akcja prasowa wynikała wyłącznie z niezgody braci na dopełnienie średniowiecznych zwyczajów wyspy związanych z nabyciem ziemi – nie chcieli zapłacić seniorowi 1/13 sumy, za którą nabyli wyspę, jako trybutu (fr. "Treizième") oraz złożyć mu przysięgi na wierność. Bracia chcieli również uzyskać możliwość podziału majątku, w drodze spadku, pomiędzy swoje dzieci (również córki), co było niezgodne z prawem Sarku.
W wyniku szerszego zainteresowania wyspą i presji władz brytyjskich na zmiany ustrojowe, 4 lipca 2007 roku Sark rozpoczął proces dostosowywania swojego prawa do wymogów Europejskiej Konwencji Praw Człowieka. Nieoficjalny sondaż z lutego 2006, w którym udział wzięło tylko 165 uprawnionych, wykazał znaczne podziały wśród mieszkańców wyspy w sprawie demokratyzacji systemu wyborczego – tylko 88 osób opowiedziało się za pełną demokratyzacją. 6 września 2006 roku zakończył się kolejny sondaż (telefoniczny i pocztowy) wśród obywateli Sarku, w którym 56% z nich (przy frekwencji 89,5%) opowiedziało się za radykalnymi zmianami ustrojowymi. Reforma legislatury wyspy miała potrwać do 2009 roku. 16 stycznia (zmiany częściowe) i 21 lutego (radykalne zmiany) 2008 roku parlament Sarku ("Chief Pleas") zaaprobował zmiany prawne, które wprowadzają 30-osobowy parlament, którego 28 członków ma być wybieranych w wyborach powszechnych. 9 kwietnia Tajna Rada Wielkiej Brytanii zaakceptowała reformy. 10 grudnia 2008 roku odbyły się pierwsze demokratyczne wybory, a nowy parlament miał zebrać się 21 stycznia 2009 roku. Wybory wygrała frakcja konserwatywna, związana z seniorem wyspy. Reformy zniosły również trybut, wprowadzając zamiast niego roczny podatek płacony seniorowi.
W związku z procesem demokratyzacji wyspy bracia Barclay zapowiedzieli wzrost swoich (i tak już dużych) inwestycji na wyspie do poziomu 5 mln funtów rocznie, jeśli proces demokratyzacji będzie postępował.

</doc>
<doc id="285892" url="https://pl.wikipedia.org/wiki?curid=285892" title="Filip III (król Hiszpanii)">
Filip III (król Hiszpanii)



</doc>
<doc id="285897" url="https://pl.wikipedia.org/wiki?curid=285897" title="Hiperładunek">
Hiperładunek

Hiperładunek, słaby hiperładunek – wielkość fizyczna przypisywana cząstkom elementarnym. Jest oznaczana literą Y i zdefiniowana następująco:
gdzie Q to ładunek elektryczny, a I3 to trzecia składowa słabego izospinu.
Hiperładunek obok słabego izospinu jest podstawowym ładunkiem oddziaływania elektrosłabego. Bozonami cechowania oddziaływania elektrosłabego są bozony W1, W2, W3 i B. Grupą cechowania teorii oddziaływań elektrosłabych jest grupa SU(2)xU(1), dzieląca się na podgrupy SU(2) i U(1), gdzie generatorami podgrupy SU(2) są operatory izospinu, a generatorem podgrupy U(1) jest operator hiperładunku. Pola wszystkich cząstek elementarnych o ustalonej chiralności, w tym leptonów i kwarków są stanami własnymi hiperładunku.

</doc>
<doc id="285898" url="https://pl.wikipedia.org/wiki?curid=285898" title="Teoria Fermiego">
Teoria Fermiego

Teoria Fermiego, to teoria oddziaływań słabych stworzona w 1932 roku przez Enrico Fermiego w celu wyjaśnienia rozpadu beta. Postulowała istnienie bozonu W przenoszącego siły i powodującego przemiany cząstek. Teoria ta naruszała symetrię względem odbić przestrzennych i z tego względu oddziaływanie słabe było zwane chiralnym: cząstki prawoskrętne oddziaływały inaczej niż lewoskrętne.
Teoria oddziaływań słabych Fermiego została połączona z elektrodynamiką kwantową w teorię oddziaływań elektrosłabych.

</doc>
<doc id="285900" url="https://pl.wikipedia.org/wiki?curid=285900" title="Freedom Air">
Freedom Air

Freedom Air – nowozelandzka tania linia lotnicza. Oferowała loty między miastami w Nowej Zelandii, Wschodniej Australii i Fidżi.
Flota Freedom Air składała się z 5 samolotów Boeing 737 i 1 Airbus A320-200. Właścicielem był Air New Zealand. Linia latała od roku 1995 do 2008.

</doc>
<doc id="285901" url="https://pl.wikipedia.org/wiki?curid=285901" title="Orzechowate">
Orzechowate

Orzechowate ("Juglandaceae") – rodzina roślin z rzędu bukowców ("Fagales"). Zalicza się do niej 9 rodzajów z 51–62 gatunkami. Są to drzewa i krzewy rosnące w Ameryce Północnej i Południowej (wzdłuż Andów), w Azji Wschodniej między Himalajami, Japonią i Nową Gwineą. Jeden gatunek – orzech włoski "Juglans regia" sięga od Azji poprzez Kaukaz do południowo-wschodniej Europy. Są to rośliny wiatropylne, z drobnymi jednopłciowymi kwiatami, zwykle jednopienne. Występują w strefie umiarkowanej w lasach zrzucających liście na zimę, a w strefie międzyzwrotnikowej w lasach górskich. Często rosną w lasach nadrzecznych.
Jadalne orzechy dostarczają przedstawiciele rodzaju orzesznik "Carya" (zwłaszcza orzesznik jadalny zwany pekanem) oraz orzech "Juglans" (zwłaszcza orzech włoski). Liczne gatunki wykorzystywane są jako źródło surowca drzewnego i sadzone jako ozdobne. Kora i owoce "Platycaria strobilacea" są surowcem do produkcji czarnego barwnika tekstylnego w Azji Wschodniej. Do barwienia drewna, wełny i włosów wykorzystywany jest także orzech włoski. Drewno orzeszników cenione jest do wędzenia.
Systematyka.
Jedna z rodzin rzędu bukowców należącego do kladu różowych w obrębie okrytonasiennych. W systemie APG III (2009) do orzechowatych dołączony został rodzaj "Rhoiptelea" (co zachowano w systemie APG IV z 2016), dawniej zwykle wyodrębniany jako rodzina "Rhoipteleaceae" siostrzana dla orzechowatych. W obrębie rodziny zajmuje on pozycję bazalną. Ostatni wspólny przodek "Rhoiptelea" i pozostałych orzechowatych datowany jest na ok. 85,8 miliona lat temu. Także na podobny okres od 78 do 90 milionów lat temu datowane są najstarsze skamieniałości przypisywane do tej rodziny. Orzechowate w przeszłości były znacznie bardziej zróżnicowane i rozpowszechnione na półkuli północnej, w tym w Europie (w późnej kredzie i paleogenie).
Podrodzina "Rhoipteleoideae" 
Podrodzina "Engelhardtioideae" 
Podrodzina "Juglandoideae" 

</doc>
<doc id="285902" url="https://pl.wikipedia.org/wiki?curid=285902" title="Eden (Lem)">
Eden (Lem)



</doc>
<doc id="285903" url="https://pl.wikipedia.org/wiki?curid=285903" title="Działalność gospodarcza osoby fizycznej">
Działalność gospodarcza osoby fizycznej



</doc>
<doc id="285906" url="https://pl.wikipedia.org/wiki?curid=285906" title="Urban IV">
Urban IV

Urban IV (łac. "Urbanus IV"), właśc. Jacques Pantaléon lub Jakub leodyjski (ur. ok. 1200 w Troyes, zm. 2 października 1264 w Perugii) – papież w okresie od 29 sierpnia 1261 do 2 października 1264.
Życiorys.
Był Francuzem; jego ojciec był szewcem, zamieszkałym w Troyes. Jacques studiował w Paryżu prawo i teologię. Był kanonikiem w Laon, potem zaś objął funkcję archidiakona w Liège. Zetknął się tam z objawieniami, jakie otrzymać miała Julianna, przeorysza konwentu augustianek w Mont Cornillion. Twierdziła ona, że Jezus przykazał jej starania o ustanowienie święta ku czci swego Ciała i Krwi.
Jako legat papieża Innocentego IV uczestniczył m.in. w synodzie polskiego Kościoła zwanym synodem wrocławskim (1248), oraz w zawarciu traktatu dzierzgońskiego pomiędzy pogańskimi Prusami a Krzyżakami. Od 1253 był biskupem Verdun. W 1255 papież Aleksander IV uczynił go patriarchą Jerozolimy, skąd powrócił po jego śmierci do Viterbo. Wybrany po trzymiesięcznej papieskiej elekcji, gdyż kardynałowie nie byli w stanie wybrać nikogo z własnego, zaledwie 8-osobowego, grona.
Po wyborze natychmiast mianował 14 kardynałów, w tym sześciu Francuzów. Początkowo, ze względu na wpływy Hohenstaufów w Rzymie, musiał rezydować w Viterbo. Po kilku miesiącach odzyskał władzę w północnych Włoszech, którą utracił jego poprzednik, Aleksander IV. Kwestią, którą musiał się zająć od razu, było rozwiązanie problemu Królestwa Sycylii. Początkowo Urban chciał przekazać koronę francuskiemu królowi, Ludwikowi IX, jednak ten odmówił. Ponadto swoje roszczenia żywił jeszcze Edmund Crouchback, ale papieżowi udało się rozwiązać tę sytuację polubownie. Wkrótce potem Urban podjął decyzję, by koronę królewską oddać młodszemu bratu Ludwika IX, Karolowi Andegaweńskiemu. 17 czerwca 1263 roku papież i Karol I sporządzili dokument, na mocy którego, nowy król zobowiązywał się do płacenia rocznego trybutu (10 tys. uncji złota), udzielania pomocy Kościołowi i że nigdy nie przejmie korony królewskiej w Niemczech. Gdy treść tego dokumentu dotarła do Manfreda, ten natychmiast zaatakował Państwo Kościelne i papież musiał uciekać najpierw do Orvieto, a potem do Perugii. Urban został tam zmuszony do wprowadzenia pewnych zmian, m.in. mianowania Karola I, senatorem rzymskim. Nie uczynił jednak nic, by przełamać bezkrólewie w Niemczech.
Bezskutecznie zabiegał o zorganizowanie krucjaty mającej odnowić Cesarstwo Łacińskie w Konstantynopolu, upadłe tuż przed jego wyborem. Panował tam wówczas Michał VIII Paleolog, z którym papież usiłował nawiązać porozumienie (m.in. cesarz miał uznać siedem sakramentów i nicejskie wyznanie wiary). Zanim jednak udało się pozyskać zgody obu stron, Urban IV zmarł w Perugii 2 października 1264 roku.
Z jego polecenia w latach 1262–1264 przeprowadzono badania kanoniczne w Trzebnicy i we Wrocławiu w procesie kanonizacyjnym Jadwigi Śląskiej, którą Urban, jeszcze jako legat papieski, poznał osobiście podczas pobytu w Polsce.
W 1264 bullą "Transiturus" wprowadził święto Bożego Ciała, a jej opracowanie powierzył Tomaszowi z Akwinu. Stało się to podobno na skutek cudu, jaki papież ujrzał w Bolsenie, kiedy to z konsekrowanej Hostii, zaczęła wypływać krew.

</doc>
<doc id="285908" url="https://pl.wikipedia.org/wiki?curid=285908" title="Rozkaz 227">
Rozkaz 227



</doc>
<doc id="285909" url="https://pl.wikipedia.org/wiki?curid=285909" title="Emisja zanieczyszczeń">
Emisja zanieczyszczeń

Emisja zanieczyszczeń – wprowadzanie do środowiska zanieczyszczeń, a w szczególności: 
do powietrza, wody, gleby lub ziemi.
Emisja może dotyczyć zarówno zanieczyszczeń będących wytworem działalności ludzkiej, jak i pochodzenia naturalnego (np. wulkanicznego).
Emisją określa się również same substancje lub energie wprowadzane do środowiska.
Przy czym, substancje to pierwiastki chemiczne oraz ich związki, mieszaniny lub roztwory występujące w środowisku lub powstałe w wyniku działalności człowieka. Substancja niebezpieczna zaś to jedna lub więcej substancji albo mieszaniny substancji, które ze względu na swoje właściwości chemiczne, biologiczne lub promieniotwórcze mogą, w razie nieprawidłowego obchodzenia się z nimi, spowodować zagrożenie życia lub zdrowia ludzi lub środowiska; substancją niebezpieczną może być surowiec, produkt, półprodukt, odpad, a także substancja powstała w wyniku awarii.
Hałas to dźwięki o częstotliwościach od 16 Hz do 16.000 Hz. Pola elektromagnetyczne określono jako pole elektryczne, magnetyczne oraz elektromagnetyczne o częstotliwościach od 0 Hz do 300 GHz.
Rodzaj i ilość wprowadzanych substancji lub energii w określonym czasie oraz stężenia lub poziomy substancji lub energii, w szczególności w gazach odlotowych, wprowadzanych ściekach oraz wytwarzanych odpadach określono jako wielkość emisji.
Środowisko zdefiniowano jako ogół elementów przyrodniczych, w tym także przekształconych w wyniku działalności człowieka, a w szczególności powierzchnię ziemi, kopaliny, wody, powietrze, zwierzęta i rośliny, krajobraz oraz klimat. Jego ochronę jako podjęcie lub zaniechanie działań, umożliwiające zachowanie lub przywracanie równowagi przyrodniczej. Równowagę przyrodniczą zdefiniowano jako stan, w którym na określonym obszarze istnieje równowaga we wzajemnym oddziaływaniu: człowieka, składników przyrody żywej i układu warunków siedliskowych tworzonych przez składniki przyrody nieożywionej.
Kwestie emisji reguluje m.in. ustawa z dnia 27 kwietnia 2001 r. — Prawo ochrony środowiska (art. 3 pkt 4 — definicja ustawowa emisji).

</doc>
<doc id="285911" url="https://pl.wikipedia.org/wiki?curid=285911" title="Wu Jie">
Wu Jie

Wu Jie (; pinyin "Wú Jié", ur. 26 października 1963 w Zhengzhou, prowincja Henan) – chiński pilot wojskowy, tajkonauta.
Jako pilot wylatał 1200 godzin.

</doc>
<doc id="285922" url="https://pl.wikipedia.org/wiki?curid=285922" title="Li Qinglong">
Li Qinglong

Li Qinglong (; ur. w sierpniu 1962 w Dingyuan, prowincja Anhui) – chiński pilot wojskowy, tajkonauta.
Miał polecieć w kosmos w 2003 jako pierwszy chiński astronauta, ostatecznie jednak jako pierwszy poleciał Yang Liwei.
Jako pilot wylatał ponad 1300 godzin.

</doc>
<doc id="285924" url="https://pl.wikipedia.org/wiki?curid=285924" title="Dolinianie">
Dolinianie

Dolinianie – ludność pochodzenia polsko-ruskiego zamieszkująca obszar wokół Sanoka, okolice Mrzygłodu oraz tereny na północ i wschód od Leska (wsch. Pogórze Bukowskie, połud. Pogórze Dynowskie), przede wszystkim Mrzygłód, Bukowsko, Sanok, Zagórz, Lesko, Nadolany, Wielopole. Na południu sąsiadowali z góralami ruskimi – Bojkami i Łemkami, na zachodzie – z Pogórzanami (Głuchoniemcami). Byli głównie rolnikami.
Po II wojnie światowej część Dolinian została wysiedlona do Związku Radzieckiego, a w 1947 roku na Ziemie Odzyskane.
Budownictwo.
W budownictwie występowała niemal wyłącznie zagroda jednobudynkowa, ze zrębem bielonym wapnem. Tradycyjnym pokryciem dachu była słoma, ale już przed I wojną światową pojawia się cementowa dachówka, gont, a nawet blacha. Cechą charakterystyczną dla doliniańskich chałup jest wnęka na szerokość stajni. Wsie Dolinian ciągnęły się przeważnie łańcuchem wzdłuż rzek.

</doc>
<doc id="285941" url="https://pl.wikipedia.org/wiki?curid=285941" title="Symetria (fizyka)">
Symetria (fizyka)

Symetria – rodzaj symetrii, której podlegają przestrzeń, pola kwantowe, równania pola, "lagranżjany", "hamiltoniany" itp. Symetrie są obecnie podstawowym narzędziem fizyki: z ich istnienia można wywnioskować zasady zachowania (twierdzenie Noether) oraz wszystkie własności cząstek elementarnych, takie jak ładunki, masy i oddziaływania, w których uczestniczą. Jeżeli jakiejś własności nie można wyprowadzić z zasad symetrii, tylko trzeba ją postulować arbitralnie, to teorię taką uznajemy za niekompletną.
Aby opisać symetrię, podaje się często grupę przekształceń, względem których symetria zachodzi, albo zbiór generatorów, które określają tę grupę.
Symetrie przestrzeni.
Za uniwersalną własność przestrzeni uznaje się jej jednorodność (symetrię względem przesunięć), izotropię (symetrię względem obrotów) i zasadę względności (symetrię względem przekształceń Lorentza). Inne obserwowane symetrie są być może odbiciem przekształceń w hipotetycznych dodatkowych wymiarach Wszechświata.
Istnieje też hipoteza Macha, głosząca, że prawa fizyki są takie same w układach poruszających się względem siebie ruchem przyspieszonym. Ogólna teoria względności jest w pewnym stopniu oparta o hipotezę Macha.
Symetrie tworzą grupy przekształceń ze względu na ich składanie. Przykłady grup symetrii:
Symetrie hamiltonianów.
Teorie różnych oddziaływań postulują różne postaci hamiltonianu (operatora energii). Takim samym symetriom jak hamiltonian podlegają lagranżjan oraz równania pola danej teorii. Hamiltonian podlega wszystkim symetriom przestrzeni i czasami dodatkowym symetriom cechowania. Mogą one być globalne (parametry grupy symetrii są ustalone w całej czasoprzestrzeni) prowadzą wówczas do pojawienia się prądów zachowanych zgodnie z twierdzeniem Noether, lub lokalne (parametry grup symetrii są funkcjami punktów czasoprzestrzeni).
Przykłady lokalnych symetrii cechowania:
Przykłady globalnych symetrii cechowania:
Inne hipotetyczne symetrie.
Iloczyny proste grup symetrii (takie jak "SU(3)xSU(2)xU(1)") z różnych względów nie podobają się fizykom, dlatego próbują oni uogólniać je do większych grup. Są to próby stworzenia tzw. teorii wielkiej unifikacji.
W badaniach nad matematycznymi własnościami kwantowego oscylatora harmonicznego odkryto symetrię względem przekształceń bozonów w fermiony. Doprowadziło to do stworzenia teorii supersymetrii. Supersymetria nie może być opisana zwykłą grupą, potrzeba do tego tzw. grup z gradacją.
Inne własności symetrii.
W fizyce istnieją też zjawiska, których nie da się wyjaśnić za pomocą czysto matematycznego pojęcia symetrii.
Symetrie lokalne i globalne.
W fizyce element grupy przekształceń może być funkcją punktu czasoprzestrzeni. Można np. zdefiniować przesunięcie, które każdy punkt przestrzeni przesuwa o inny wektor. Takie przesunięcie dodatkowo „wyginałoby” czasoprzestrzeń (chociaż nie zmieni się jej krzywizna, ponieważ zmiana dotyczy tylko układu współrzędnych). Obroty zależne od punktu czasoprzestrzeni mogą przeprowadzić układy prostoliniowe w krzywoliniowe i na odwrót.
Można rozważać transformacje „stałe”, gdzie w każdym punkcie czasoprzestrzeni współrzędne są modyfikowane o ten sam parametr oraz „zmienne”, gdzie nie ma takiego wymogu i w każdym punkcie wartość parametru może być inna.
Symetrie względem przekształceń stałych to symetrie globalne, względem dowolnych przekształceń – symetrie lokalne. Każda symetria lokalna posiada podsymetrię globalną.
Przykład:
Ogólna teoria względności ma symetrię lokalną względem przesunięć, obrotów i przekształceń Lorentza. Jej podsymetrią globalną są symetrie szczególnej teorii względności.
Zobacz też.
Grupy transformacji fizycznych
Pojęcia matematyczne

</doc>
<doc id="285944" url="https://pl.wikipedia.org/wiki?curid=285944" title="Somewhere Far Beyond">
Somewhere Far Beyond

Somewhere far Beyond – album heavymetalowej formacji Blind Guardian, wydany w 1992 roku. Utwór "Somewhere Far Beyond" powstał na podstawie serii Mroczna Wieża Stephena Kinga, "The Bard Song - Hobbit" został zainspirowany książką "Hobbit, czyli tam i z powrotem" J.R.R. Tolkiena, "Quest For Tanelorn" jest oparty na dziełach Micheala Moorcocka, a tekst "Time What Is Time?" powstał w oparciu o film Łowca androidów.
Lista utworów.
Dodatkowe utwory na wersji zremasterowanej z 2007 roku:

</doc>
<doc id="285946" url="https://pl.wikipedia.org/wiki?curid=285946" title="Kręgi krzyżowe">
Kręgi krzyżowe



</doc>
<doc id="285947" url="https://pl.wikipedia.org/wiki?curid=285947" title="Dorota Świeniewicz">
Dorota Świeniewicz

Dorota Anna Świeniewicz (ur. 27 lipca 1972 w Głuszycy) – polska siatkarka, grająca na pozycji przyjmującej. Reprezentantka Polski w latach 1991–2009, w kadrze narodowej rozegrała 325 spotkań. Od lutego 2013 roku asystentka trenera Jacka Pasińskiego w Sparcie Warszawa.
Mistrzyni Europy z 2003 i 2005 roku. Uznana najbardziej wartościową zawodniczką mistrzostw w Chorwacji oraz najlepszą siatkarką Europy 2005 roku. Zakończyła karierę w lutym 2012 roku, odchodząc w trakcie rozgrywek z drużyny Atomu Trefla Sopot.
Postanowieniem Prezydenta Rzeczypospolitej Polskiej Aleksandra Kwaśniewskiego z dnia 22 listopada 2005 roku została odznaczona Krzyżem Kawalerskim Orderu Odrodzenia Polski. Honorowa Obywatelka Miasta Świdnica.
Kariera.
Klubowa.
Dorota Świeniewicz urodziła się w Głuszycy, ale od najmłodszych lat mieszkała w Świdnicy i tam stawiała pierwsze siatkarskie kroki w miejscowej Polonii. Andrzej Ząbek, który był pierwszym trenerem Doroty tak wspomina początki jej kariery: "Na początku był płacz i zgrzytanie zębów. Dopiero po jakimś czasie Dorota przekonała się do siatkówki i nie można było jej zgonić z boiska". Kiedy miała 15 lat, trener Jerzy Matlak, który prowadził wtedy pierwszą drużynę Polonii, wziął ją do składu. Kilka lat później wraz ze świdnickim zespołem wywalczyła awans do I ligi, po czym postanowiła zmienić barwy klubowe.
W 1993 roku za namową Matlaka przeniosła się do Stali Bielsko-Biała, której ten wówczas był szkoleniowcem. Z bielskim zespołem zdobyła swoje pierwsze medale w krajowych rozgrywkach: wicemistrzostwo kraju w 1994 i 1995 roku oraz mistrzostwo Polski w 1996. W pucharze Polski trzykrotnie wystąpiła w finale, ale nie udało jej się sięgnąć po to trofeum. Po sezonie 1996/1997, w którym stanęła na najniższym stopniu podium w lidze, postanowiła wyjechać do Włoch i tam kontynuować swoją karierę.
Przez kolejnych dziewięć lat reprezentowała Despar Perugia. Z tym klubem w 2003 i 2005 roku zdobyła mistrzostwo Włoch, w 1999, 2003 i 2005 roku puchar Włoch oraz puchar ligi włoskiej rok później. Triumfowała w Pucharze Zdobywców Pucharów w 2000 roku, a cztery lata później zagrała w finale Ligi Mistrzyń. Podczas spotkania nabawiła się poważnej kontuzji, która uniemożliwiła jej dalszą grę. Jej drużyna przegrała z Marichalem Teneryfa, ale już dwa lata później Despar ze Świeniewicz w składzie okazał się najlepszym zespołem w Europie w finale pokonując RC Cannes.
W 2006 roku zdecydowała się zawiesić karierę żeby urodzić dziecko. W tym czasie pełniła funkcję dyrektora Biura Sportu i Rekreacji m.st. Warszawy oraz trenowała kadetki i juniorki w klubie UKS Hubert-Ochota Warszawa.
Po roku powróciła na parkiet — związała się z hiszpańskim klubem Icaro Alaro Mallorca, z którym wywalczyła wicemistrzostwo kraju. W 2008 roku powróciła na płw. Apeniński i dołączyła do zespołu Tena Santeramo. W trakcie rozgrywek w związku m.in. z kłopotami finansowymi klubu rozwiązała umowę i wróciła do Polski. W sezonie 2009/2010 reprezentowała BKS Aluprof Bielsko-Biała i zdobyła drugie mistrzostwo Polski. Od 2010 roku występowała w Atomie Treflu Sopot, z którym sięgnęła po wicemistrzostwo kraju. Na początku lutego 2012 w związku z problemami finansowymi klubu podjęła decyzję o zakończeniu kariery.
Reprezentacyjna.
Po raz pierwszy z reprezentacją Świeniewicz zetknęła się w wieku 13 lat, kiedy otrzymała powołanie od Danuty Hałaburdy i Rafała Błaszczyka do kadry młodziczek.
W reprezentacji seniorek zadebiutowała w 1991 roku. Wzięła udział w mistrzostwach Europy, na których Polki zajęły 9. miejsce. Ten sam wynik powtórzyła wraz z koleżankami w 1995 roku. W 1997 i 1999 roku uplasowały się w pierwszej ósemce, kolejno na 8. i 6. pozycji. Przez następnych kilka lat nie występowała w kadrze, gdyż ówczesny selekcjoner Zbigniew Krzyżanowski widział Dorotę na pozycji libero, a zawodniczka nie chciała przystać na taką zmianę.
Największe sukcesy w biało-czerwonych barwach odniosła z reprezentacją prowadzoną przez trenera Andrzeja Niemczyka. W Mistrzostwach Europy w 2003 roku w Turcji Polki zdobyły złoty medal. Dwa lata później na czempionacie w Chorwacji ponownie stanęły na najwyższym stopniu podium, a Świeniewicz otrzymała nagrodę MVP turnieju. Europejska Konfederacja Piłki Siatkowej uznała Dorotę najlepszą siatkarką Europy 2005 roku.
W 2007 roku po urlopie macierzyńskim wróciła do kadry, którą prowadził Marco Bonitta. Polki zakwalifikowały się do turnieju finałowego World Grand Prix zajmując 6. miejsce. Kilka miesięcy później pojechała na mistrzostwa Europy do Belgii i Luksemburga, ale tym razem nie udało się zdobyć medalu, zajmując w klasyfikacji końcowej 4. pozycję. Gdy nie znalazła się w składzie na turniej kwalifikacyjny w Halle do Igrzysk Olimpijskich w Pekinie zdecydowała się zakończyć reprezentacyjną karierę.
W 2009 roku postanowiła jeszcze raz spróbować swoich sił w biało-czerwonych barwach. Otrzymała powołanie od trenera Jerzego Matlaka. Wzięła udział w kwalifikacjach do mistrzostw świata oraz World Grand Prix. Pod koniec turnieju rozgrywanego w Kielcach oświadczyła, że z powodu nieustającej krytyki jej osoby i ataków w Internecie ze strony anonimowych użytkowników ostatecznie kończy karierę reprezentacyjną.
W latach 1991–2009 rozegrała 325 spotkań w reprezentacji Polski.
Osiągnięcia.
Klubowe.
Mistrzostwa Polski:
Puchar Polski:
Mistrzostwa Włoch:
Puchar Włoch:
Mistrzostwa Hiszpanii:
Liga Mistrzyń:
Puchar Zdobywców Pucharów:
Puchar CEV:
Reprezentacyjne.
Mistrzostwa Europy:
Kariera trenerska.
Po zakończeniu kariery zawodniczej była na stażu trenerskim w Stambule, zaproszona przez trenera Giovanniego Guidettiego. Brała udział w zajęciach trenerów Ze Roberto i Daniela Castellaniego.
W sezonie 2012/2013 asystentka trenera Mirosława Zawieracza w zespole PTPS Piła. W styczniu 2013 roku złożyła wypowiedzenie ze sprawowanej funkcji. Od lutego 2013 roku asystentka trenera Jacka Pasińskiego w Sparcie Warszawa.

</doc>
<doc id="285952" url="https://pl.wikipedia.org/wiki?curid=285952" title="Follow the Blind">
Follow the Blind

Follow the Blind – album powermetalowej formacji Blind Guardian, wydany w 1989 roku.
Projekt okładki: van Waay Design.
Cover utworu "Valhalla" został opublikowany na albumie "Veto" (2013) niemieckiej grupy Heaven Shall Burn. W nagraniu wziął udział wokalista Blind Guardian, Hansi Kürsch).
Lista utworów.
Dodatkowe utwory na wersji zremasterowanej z 2007 roku:

</doc>
<doc id="285955" url="https://pl.wikipedia.org/wiki?curid=285955" title="Tokyo Tales">
Tokyo Tales

Tokyo Tales – płyta zespołu heavymetalowego Blind Guardian z
1993 roku.
Lista utworów.
Dodatkowy utwór na edycji remasterowanej z 2007 roku:
Skład zespołu.
Zdjęcie na okładkę wykonał Buffo Schnadelbach.

</doc>
<doc id="285959" url="https://pl.wikipedia.org/wiki?curid=285959" title="Gerald Rudolph Ford">
Gerald Rudolph Ford



</doc>
<doc id="285961" url="https://pl.wikipedia.org/wiki?curid=285961" title="Greatest Hits (album Depeche Mode)">
Greatest Hits (album Depeche Mode)

Greatest Hits – czwarta kompilacja brytyjskiej grupy muzycznej Depeche Mode, wydana przez Amiga Records w 1987, tylko w NRD.
Na albumie znalazły się utwory z singli promujących wcześniejsze albumy zespołu. Jest to zbiór najlepszych utworów grupy według wytwórni Sire, oraz amerykańskich rozgłośni radiowych. Album jest niemiecką wersją angielskiego "The Singles 81→85" oraz amerykańskiego "Catching Up with Depeche Mode". Album wydano na płycie winylowej (12”) i kasecie magnetofonowej.

</doc>
<doc id="285962" url="https://pl.wikipedia.org/wiki?curid=285962" title="Niezwyciężony (powieść)">
Niezwyciężony (powieść)

Niezwyciężony – powieść Stanisława Lema wydana po raz pierwszy w 1964 roku w zbiorze z opowiadaniami pod tytułem "Niezwyciężony i inne opowiadania", należąca do gatunku hard science fiction.
Opis fabuły.
Kosmiczny krążownik drugiej klasy "Niezwyciężony" ląduje na pustynnej planecie "Regis III". Celem przybycia statku kosmicznego jest odszukanie "Kondora" – bliźniaczej jednostki, która lądowała tu wcześniej i z którą utracono łączność. Zachowując najwyższe środki bezpieczeństwa załoga rozpoczyna poszukiwania. Jednocześnie naukowcy przystępują do badań planety, starając się określić źródła potencjalnego zagrożenia. W trakcie poszukiwań zaginionego statku odkryte zostają nieznane konstrukcje, wyglądające jak odpowiednik ziemskiego miasta. Podczas gdy grupa badaczy dokonuje zwiadu ruin (które po bliższym zbadaniu wydają się szczątkami jakichś urządzeń), trzysta kilometrów dalej odnaleziony zostaje "Kondor". Okazuje się, że cała jego kilkudziesięcioosobowa załoga zginęła w tajemniczych okolicznościach, przed śmiercią tracąc pamięć. Badając planetę, Ziemianie znajdują roboty wielkości owadów, które łącząc się, tworzą zbiorowiska wielkości chmur. Roboty te wyniszczyły całe życie na lądach planety. Życie przetrwało jedynie w oceanach. Uczeni z "Niezwyciężonego" wprowadzają termin "nekrosfera" (gr. "nekros" 'martwy') na określenie tych robotów. Jest to neologizm utworzony przez autora w analogii do "biosfery". Do walki z ludźmi nekrosfera stosuje bardzo silne pole magnetyczne, niszczące wszelką informację w mózgach ludzkich, a także elektronowych. Badania archeologiczne wskazują, że nekrosfera Regis III powstała po rozbiciu się statku kosmicznego obcych. Ocalałe roboty zaczęły ewoluować i tworzyć różne formy, z których przetrwały jedynie miniaturowe roboty. 
Główni bohaterowie:

</doc>
<doc id="285965" url="https://pl.wikipedia.org/wiki?curid=285965" title="Spontaniczne złamanie symetrii">
Spontaniczne złamanie symetrii

Spontaniczne złamanie symetrii – zjawisko fizyczne zachodzące wówczas, gdy stan podstawowy układu fizycznego ma niższą symetrię (opisaną podgrupą G0 grupy G), niż symetria układu fizycznego (opisana grupą G).
Złamane symetrie fizyczne stają się dopiero widoczne w wysokich energiach. Stany symetryczne względem złamanej symetrii mogą wtedy przekształcać się między sobą i stają się wtedy nieodróżnialne.
Wyprowadzenie na przykładzie.
Załóżmy, że energia układu fizycznego zależy od jakiegoś parametru formula_1 Załóżmy też, że energia ta wyraża się wzorem (formula_2 jest jakąś stałą):
Równanie to jest symetryczne względem przekształcenia formula_4 i taką właśnie symetrię fizycy spodziewają się zaobserwować w przyrodzie.
Jednak równanie to ma dwa minima (stany podstawowe, stany próżni): formula_5 i formula_6 Żadne z tych minimów nie jest symetryczne względem przekształcenia formula_7 a jest ich więcej niż jedno. Dla niskich energii fizycy zauważą więc dwa niesymetryczne stany. Wyjściowa symetria będzie niewidoczna i właśnie to zjawisko jest nazywane spontanicznym złamaniem symetrii.
Dopiero kiedy przeprowadzi się eksperyment na obiektach o energii przewyższającej formula_8 wyjściowa symetria stanie się widoczna. Oba niesymetryczne stany podstawowe będą się wzajemnie w siebie przekształcać i wymieszają się w jeden stan symetryczny. W kontekście fizyki kwantowej próg ten nazywa się "energią unifikacji".
Analogia.
Spontaniczne łamanie symetrii można przybliżyć poprzez następującą analogię. Wyobraźmy sobie garść monet zawieszonych w stanie nieważkości. Jesteśmy w stanie odróżnić orła od reszki, ale poza tym monety są symetryczne względem odwracania. Każdą monetę, na której widzimy orła, możemy odwrócić o 180° i zobaczymy na niej reszkę.
Wyobraźmy sobie teraz, że wszystkie monety spadły na jakąś płaszczyznę. Niektóre z nich leżą do góry orłem, niektóre reszką. Bez podnoszenia monet z płaszczyzny nie możemy zamienić monety z orłem na monetę z reszką. Zatem nie ma już symetrii między nimi. Wyjściową symetrię można zauważyć tylko przy odpowiedniej energii, pozwalającej na podniesienie monety.
Przykłady złamanych symetrii w fizyce.
Zjawisko spontanicznego złamania symetrii występuje w wielu dziedzinach fizyki.
Ferromagnetyzm.
W fizyce fazy skondensowanej zjawisko to odpowiedzialne jest za powstanie spontanicznego namagnesowania w ferromagnetykach. Oddziałujący w krysztale układ spinów ma symetrię grupy obrotów SO(3). Stan podstawowy (stan o najniższej energii) preferuje ustawienie się spinów wzdłuż jednej dowolnej (spontanicznie wybranej) osi. Spiny w tym stanie mogą się jeszcze obracać wzdłuż tej osi. Stan ten ma symetrię podgrupy SO(2). Drgania termiczne niszczą to uporządkowanie co prowadzi do zjawiska przejścia fazowego.
Teorie pól kwantowych.
W teoriach pól kwantowych pola Higgsa przyjmują w próżni niezerowe wartości, przez co stan podstawowy ma niższą symetrię niż wyjściowy układ fizyczny. Np. Model Standardowy ma symetrię cechowania SUc(3)xSUL(2)xUY(1). W stanie podstawowym symetria ta na skutek kondensacji pól Higgsa i nabywania przez te pola niezerowych wartości średnich ulega złamaniu do SUc(3)xUQ(1). Konsekwencja zjawiska spontanicznego złamania symetrii jest pojawienie się bezmasowych wzbudzeń (cząstek) o spinie 0 nazywanych "bozonami Goldstona" i efekt nadawania niektórym cząstkom masy.
Inne.
Inne przykłady, gdzie występuje spontaniczne łamanie symetrii, to nadprzewodnictwo, teoria oddziaływań elektrosłabych lub teorie wielkiej unifikacji.
Symetrie przybliżone.
W fizyce istnieje również zjawisko symetrii przybliżonej, której nie należy mylić ze spontanicznym łamaniem symetrii. Symetria przybliżona również może być spontanicznie złamana. Przy łamaniu symetrii przybliżonej pojawiają się cząstki o spinie 0 obdarzone masą zwane "bozonami pseudogoldstonowskimi". Mezony pi 0 są bozonami pseudogoldstonowskimi złamanej przybliżonej symetrii izospinowej.

</doc>
<doc id="285976" url="https://pl.wikipedia.org/wiki?curid=285976" title="System KO w skokach narciarskich">
System KO w skokach narciarskich

System KO (ang. knock-out, pol. "nokaut") – sposób rozgrywania wybranych konkursów Pucharu Świata w skokach narciarskich polegający na tym, że w pierwszej serii skoczkowie skaczą w 25 parach ustalonych na podstawie serii kwalifikacyjnej, z których do serii finałowej przechodzą zwycięzcy oraz 5 przegranych z najlepszymi notami.
Stosowany jest w Turnieju Czterech Skoczni od jego 45. edycji (sezon 1996/1997). Od sezonu 2021/2022 ten system stosowany jest w Turnieju Sylwesterowym, który jest częścią Pucharu Świata kobiet w skokach narciarskich.
Kwalifikacje.
Podobnie jak przed wszystkimi innymi zawodami cyklu Pucharu Świata, w ramach systemu KO przeprowadza się serie kwalifikacyjne, wyłaniające uczestników pierwszej serii konkursu głównego. Istnieje jednak kilka różnic:
Przed sezonem 2017/2018 najlepsi zawodnicy danej edycji Pucharu Świata byli zwolnieni z obowiązku udziału w kwalifikacjach do konkursów Turnieju Czterech Skoczni (podobnie jak w przypadku innych zawodów cyklu). Jeśli skoczek posiadający ten przywilej nie startował w serii kwalifikacyjnej bądź jego nota była niższa niż 50. zawodnika, w pierwszej serii skakał on z ostatnim numerem startowym, przez co rywalizował w parze ze zwycięzcą kwalifikacji. W sezonach 2007/2008 – 2016/2017 zasady te dotyczyły 10 najlepszych skoczków klasyfikacji generalnej Pucharu, wcześniej – 15 czołowych zawodników cyklu.
Przebieg konkursu.
W konkursie głównym zawodnicy rywalizują w parach ustalonych na podstawie kwalifikacji na zasadzie rozstawienia, np. skoczek, który w kwalifikacjach zajął pierwsze miejsce, skacze z zawodnikiem z miejsca 50., drugi skoczek z zawodnikiem z 49. miejsca itd., według poniższego schematu (jako pierwszy występuje zawsze skoczek z wyższym numerem startowym, suma numerów w parze wynosi 51):
Zawodnicy z numerami startowymi 1–25 otrzymują plastrony w kolorze czerwonym, zaś z numerami 26–50 w kolorze niebieskim. Po oddaniu skoków zawodnicy stoją na punkcie o czerwonej bądź na niebieskiej macie (w zależności od koloru plastronu zawodnika) i stoją do momentu ogłoszenia zwycięzcy pary. Po tym momencie zwykle gratulują sobie nawzajem i wspólnie opuszczają zeskok.
Do serii finałowej przechodzi 30 zawodników: 25 zwycięzców każdej z par oraz 5 przegranych z najwyższym notami, tzw. "lucky losers" (oficjalnie nazywani "best losers"). Jeśli w ramach jednej pary obaj skoczkowie otrzymają tę samą notę, awansuje zawodnik z niższym numerem startowym. Liczba uczestników drugiej serii może być powiększona o skoczków, którzy upadli przy swojej próbie i osiągnęli co najmniej 95% długości najdłuższego skoku pierwszej serii (obliczanej na podstawie kompensacji za warunki wietrzne i długość rozbiegu) – może zatem wystąpić w niej ponad 30 zawodników. Jeśli liczba wyłonionych zwycięzców par jest mniejsza niż 25, listę zakwalifikowanych do drugiej serii uzupełnia się o odpowiednią liczbę "lucky losers". Kolejność startu w serii finałowej jest taka sama, jak w przypadku innych konkursów w skokach narciarskich – od zawodnika z najniższą notą w pierwszej serii do tego z najwyższą.
W sezonie 1996/1997 listę startową pierwszej serii ustalano na podobnych zasadach, jak wymienione wcześniej, ale numery startowe przyznawano według kolejności oddawania prób, a nie według miejsc zajętych w kwalifikacjach, np. 25. zawodnik kwalifikacji występował z numerem 1, 26. z numerem 2, 23. z numerem 3 itd. aż do ostatniej pary, w której 50. skoczek kwalifikacji miał numer 49, a ich zwycięzca skakał z numerem 50.
Wyjątki.
Od czasu wprowadzenia systemu KO w Turnieju Czterech Skoczni nie zastosowano go w przypadku 10 konkursów.
W ośmiu przypadkach system KO pominięto zgodnie z odpowiednią zasadą regulaminową, nakazującą rezygnację z niego, jeśli kwalifikacje nie mogły odbyć się w dniu poprzedzającym konkurs główny:
Ponadto raz kwalifikacje odwołano (60. TCS, Bischofshofen, powodem były złe warunki atmosferyczne), a raz anulowano ich wyniki (69. TCS, Oberstdorf, powodem było przywrócenie do startu reprezentantów Polski po pierwotnym ich wykluczeniu w związku z wynikami badań na obecność COVID-19).

</doc>
<doc id="285979" url="https://pl.wikipedia.org/wiki?curid=285979" title="Ursa minor">
Ursa minor



</doc>
<doc id="285982" url="https://pl.wikipedia.org/wiki?curid=285982" title="Wiwat, wiwat FRELIMO">
Wiwat, wiwat FRELIMO

Wiwat, wiwat FRELIMO (port. "Viva, Viva a FRELIMO") – hymn państwowy Mozambiku w latach 1975–2002. Napisał go Justino Sigaulane Chemane.

</doc>
<doc id="285984" url="https://pl.wikipedia.org/wiki?curid=285984" title="Evander Holyfield">
Evander Holyfield

Evander Holyfield (ur. 19 października 1962 w Atmore) – amerykański bokser, wielokrotny mistrz świata w wadze ciężkiej i juniorciężkiej, zdobywca brązowego medalu olimpijskiego na Igrzyskach Olimpijskich w Los Angeles w 1984 roku i srebrnego medalu na igrzyskach panamerykańskich w Caracas. W swojej karierze pokonał 9 zawodników o tytuł mistrza świata wagi ciężkiej i 5 zawodników o tytuł mistrza świata wagi juniorciężkiej.
Kariera zawodowa.
Waga juniorciężka.
12 lipca 1986, w swojej 12. profesjonalnej walce Holyfield otrzymał szansę walki o mistrzostwo świata federacji WBA z obrońcą tytułu Muhammadem Qawim. 15-rundowy pojedynek, określany przez ekspertów mianem najpiękniejszej walki w historii wagi junior ciężkiej, zakończył się zwycięstwem Holyfielda na punkty (2:1).
15 maja 1987 Holyfield stoczył kolejną walkę o pas mistrzowski, tym razem federacji IBF. Starcie z Rickym Parkeyem zakończyło się zwycięstwem Holyfielda przez techniczny nokaut w 3 rundzie.
W grudniu tego samego roku odbył się rewanż z Qawim, który zakończył się znokautowaniem tego pięściarza w 4. rundzie. 9 kwietnia 1988, posiadający już pasy WBA i IBF, Holyfield stanął naprzeciwko mistrza świata organizacji WBC Carlosa De Leona. Pokonując go w 8 rundzie, Holyfield stał się posiadaczem pasów mistrzowskich trzech najważniejszych federacji i mógł szczycić się mianem najlepszego pięściarza w swojej kategorii. Wkrótce potem podjął decyzję o przejściu do wagi ciężkiej. Jego rekord w kategorii junior ciężkiej to 18 zwycięstw i 0 porażek.
Waga ciężka.
Po 6 wygranych przed czasem walkach Holyfield otrzymał szansę na walkę o mistrzostwo świata w wadze ciężkiej i to aż trzech federacji – WBC, WBA, IBF. Jego przeciwnikiem był James Buster Douglas. 25 października 1990 Holyfield uporał się z nim w 3 rundzie. Panowanie Holyfielda w wadze ciężkiej trwające do 11 listopada 1992 roku (w tym czasie bronił pasów z G. Foremanem, B. Cooperem i L. Holmesem) zakończył Riddick Bowe, inna wielka gwiazda wagi ciężkiej. Pokonał Holyfielda na punkty. Już po roku, 6 listopada 1993 Holyfield zrewanżował się Riddickowi, jednak odzyskał tylko pasy WBA i IBF, gdyż Riddick Bowe zrzekł się wcześniej pasa WBC. Podczas tej walki miała miejsce niecodzienna sytuacja, otóż w trakcie 7 rundy w liny ringu uderzył paralotniarz na paralotni z napędem silnikowym. Holyfield wrócił na tron tylko na krótko, w pierwszej obronie musiał uznać wyższość Michaela Moorera. Następnie pokonał Raya Mercera. Zorganizowano trzeci jego pojedynek z Bowem, jednak jego stawką nie był żaden pas. Holyfield w tej walce radził sobie świetnie, z jego rąk Bowe po raz pierwszy w karierze zaliczył deski. Jednak w 9 rundzie podczas wymiany doszedł potężny cios Riddicka, który był początkiem szybkiego końca walki. Evander Holyfield doznał 3 porażki i wydawało się, że jego kariera zbliża się ku końcowi.
Jednak 9 listopada 1996 dostał szansę walki o pas WBA. Jego przeciwnikiem był sam Mike Tyson. Holyfield był skazany na pożarcie, uważano, że jego waleczny styl będzie idealny dla Iron Mike’a. Jednak to Holyfield w 11 rundzie zmusił sędziego do przerwania pojedynku, dając tym samym dowód na to, iż wciąż jest jednym z najlepszych pięściarzy wagi ciężkiej. 28 czerwca 1997 odbył się rewanż. Mike Tyson bez pomysłu na walkę przegrywał pierwsze 2 rundy. W trzeciej rundzie, w odpowiedzi na wielokrotne uderzenia głową przez Holyfielda (zarówno w tej, jak i w poprzedniej walce), odgryzł Holyfieldowi kawałek ucha. Walka zakończyła się zwycięstwem Evandera przez dyskwalifikację. W kolejnej walce Holyfield pokonał swojego dawnego pogromcę – Michaela Moorera, zdobywając przy tej okazji jeszcze pas IBF.
13 marca 1999 roku doszło do walki unifikacyjnej organizacji WBC, WBA i IBF pomiędzy Evanderem Holyfieldem i Lennoxem Lewisem. Mimo iż pochodzący z Jamajki Lewis górował w tej walce, sędziowie orzekli kontrowersyjny remis. Zorganizowano rewanż. Tym razem Holyfield walczył dużo lepiej, jednak widać było, że wiek daje mu się we znaki. Zdaniem wielu fachowców był lepszy, jednak sędziowie orzekli zwycięstwo Lennoxa Lewisa.
W kolejnej walce Holyfield zdobył wakujący po Lewisie pas WBA, wygrywając z Johnem Ruizem, jednak w rewanżu stracił go, a w kolejnym rewanżu ogłoszono remis.
Kolejnym przeciwnikiem był Hasim Rahman. Była to walka eliminacyjna przed pojedynkiem o mistrzostwo świata organizacji WBA. Pojedynek skończył się techniczną decyzją na niekorzyść Rahmana po tym, jak sędzia przerwał walkę w związku z pojawieniem się na jego czole, w wyniku zderzenia głowami, nienaturalnie dużego guza (wielkości piłki tenisowej).
10 kwietnia 2010 roku pokonał w Las Vegas przez techniczny nokaut w osmiej rundzie Francois Bothę z RPA. Stawką walki był mało znaczący tytuł organizacji WBFed. 22 stycznia 2011 roku bronił go przeciwko Shermanowi Williamsowi. Walka została zatrzymana w trzeciej rundzie z powodu rozcięcia skóry nad lewym okiem Holyfielda, które powstało po przypadkowym zderzeniu głowami. Pojedynek uznano za nieodbyty (no contest).
Ostatnią zawodową walkę stoczył 7 maja 2011 w Kopenhadze, wygrywając przez techniczny nokaut dziesiątej rundzie z reprezentantem gospodarzy Brianem Nielsenem (64-2, 43 KO) w dwunastorundowym pojedynku.
W czerwcu 2014 roku w wieku 51 lat Holyfield ogłosił definitywne zakończenie kariery bokserskiej. W 2021 roku wznowił karierę. 11 września 2021 przegrał przez nokaut w 1 rundzie z 44 letnim zawodnikiem MMA Victorem Belfortem.
Programy rozrywkowe.
Brał udział w I edycji show Dancing with the Stars, partnerowała mu Edyta Śliwińska. Zajęli 5. miejsce.
Wystąpił również w jednym z odcinków "Agenci NCIS: Los Angeles.(odc.prezentowany w dn.14 kwietnia 2022 r.w TV6.)

</doc>
<doc id="285987" url="https://pl.wikipedia.org/wiki?curid=285987" title="Bridge Protocol Data Unit">
Bridge Protocol Data Unit

ang. Bridge Protocol Data Units (BPDUs) – określenie ramki używanej w protokole drzewa rozpinającego. 
Przełączniki wysyłają komunikaty nazywane jednostkami BPDU ("Bridge Protocol Data Unit") umożliwiające utworzenie topologii logicznej bez pętli. Jednostki BPDU są odbierane nawet na zablokowanych portach. Zapewnia to możliwość wyliczenia nowego drzewa opinającego w przypadku awarii urządzenia lub ścieżki aktywnej.
Jednostki BPDU zawierają informacje, dzięki którym przełączniki mogą wykonywać określone zadania:
W przełącznikach rozsyłana jest ramka BPDU za pomocą unikalnego adresu MAC, na adres multicastowy 01:80:C2:00:00:00.
Nowy format BPDU.
Wprowadzony został nowy format BPDU, który zawiera dodatkowe pole na bitowe flagi o statusie portu i fazie negocjacji. Dodatkowo zmianie uległa zasada wysyłania BPDU – w RSTP wszystkie przełączniki wysyłają BPDU co ustalony interwał czasu hello time, nawet gdy nic nie dostają od przełącznika Root. Jest to jednocześnie mechanizm keep alive między przełącznikami – w przypadku braku trzech z rzędu komunikatów BPDU przełącznik uznaje, że utracił połączenie z sąsiadem.

</doc>
<doc id="285989" url="https://pl.wikipedia.org/wiki?curid=285989" title="Óscar de la Hoya">
Óscar de la Hoya

Óscar de la Hoya (ur. 4 lutego 1973) – amerykański zawodowy bokser meksykańskiego pochodzenia, wielokrotny mistrz świata w sześciu kategoriach wagowych, złoty medalista Igrzysk Olimpijskich w Barcelonie. W swojej karierze pokonał 23 zawodników o tytuł mistrza świata. Obecnie promotor, szef grupy Golden Boy Promotions.
Amatorska kariera.
Wychował się w Los Angeles, gdzie podjął treningi boksu. Wcześniej pięściarzami byli jego dziadek i ojciec. Podczas amatorskiej kariery De La Hoya stoczył 228 walk, z czego wygrał 223 (163 przez nokaut). W 1990 roku w wieku 17 lat został mistrzem USA w wadze piórkowej. W tym samym roku zmarła na raka piersi jego matka.
W 1991 roku zdobył mistrzostwo kraju w wadze lekkiej i został wybrany bokserem roku. Rok później w Barcelonie uczestniczył w turnieju olimpijskim w wadze lekkiej. Wygrał wszystkie pięć walk − w tym finałową z Niemcem Marco Rudolphem − zostając mistrzem olimpijskim. Zwycięstwo zadedykował zmarłej matce. Amerykańskie media nadały mu wtedy przydomek "Złoty Chłopiec" (The Golden Boy), którym posługiwał się przez całą późniejszą karierę.
Profesjonalna kariera.
Mistrzostwo wagi junior lekkiej.
23 listopada 1992 roku De La Hoya zadebiutował w zawodowym boksie i w swojej pierwszej walce odniósł zwycięstwo w pierwszej rundzie przez TKO. 5 marca 1994 roku, w swojej dwunastej walce, zdobył swój pierwszy tytuł mistrza świata, gdy pokonał w dziesiątej rundzie Jimmiego Bredahla, odbierając mu pas WBO wagi juniorlekkiej. Mistrzostwo obronił dwa miesiące później, nokautując w trzeciej rundzie Meksykanina Giorgio Campanellę.
Mistrzostwo wagi lekkiej.
29 lipca 1994 roku znokautował w drugiej rundzie Jorge Páeza i zdobył mistrzostwo świata WBO w wadze lekkiej. W swojej pierwszej obronie tytułu pokonał jednogłośnie na punkty John-John Molinę, który przed tą walką zrzekł się tytułu IBF w wadze junior lekkiej i zmienił kategorię wagową na wyższą. 6 maja 1995 doszło do walki unifikacyjnej, w której De La Hoya pokonał mistrza IBF Rafaela Ruelasa. De La Hoya dwukrotnie posłał rywala na deski zanim walka została przerwana w drugiej rundzie. Później IBF nakazało mu stoczyć pojedynek z obowiązkowym pretendentem Julio Miguelem, jednak De La Hoya nie zgodził się i zrezygnował z mistrzostwa. Przystąpił natomiast do walki o pas WBO z niepokonanym Genaro Hernandezem, który dla tej walki zrezygnował z tytułu WBA w wadze junior lekkiej. Hernandez wycofał się z pojedynku po sześciu rundach z powodu złamanego nosa. W szóstej i ostatniej obronie tytułu WBO w wadze lekkiej, De La Hoya znokautował Jesse'ego Jamesa Leiję w przeciągu dwóch rund.
Mistrzostwo wagi juniorpółśredniej.
7 czerwca 1996 walczył w Meksyku z niepokonanym Julio Césarem Chávezem o mistrzostwo federacji WBC. De la Hoya pokonał Chaveza przez TKO w czwartej rundzie. Walka została przerwana z powodu rozcięcia skóry na głowie Chaveza. Z tego względu aż do rewanżu w 1998 roku Chávez nie uznawał swojej porażki. De La Hoya tymczasem obronił swój tytuł w wyniku jednomyślnej decyzji w walce z innym niepokonanym meksykańskim pięściarzem, byłym mistrzem WBC wagi lekkiej i uważanym za najlepszego pięściarza wagi juniorpółśredniej, Miguel Ángel González.
Mistrzostwo wagi półśredniej.
12 marca 1997 De La Hoya zmienił kategorię wagową na półśrednią i zmierzył się z Pernellem Whitakerem. Pojedynek był zacięty a De La Hoya wygrał przez jednomyślną decyzję sędziów. Po walce The Ring uznał go za najlepszego pięściarza bez podziału na kategorie wagowe. 13 września 1997 pokonał on Hectora Camacho przez jednogłośną decyzję. 8 września 1998 stoczył rewanż z Chavezem i pokonał go przez TKO w ósmej rundzie. W swej kolejnej walce zmierzył się z niepokonanym byłym mistrzem WBA wagi półśredniej Ikiem Quarteyem i pokonał go przez niejednogłośną decyzję (116-112, 116-113, 114-115). Następnie walczył z Oba Carrem, którego pokonał przez TKO w jedenastej rundzie.
18 września 1999, po siedmiu obronach swojego tytułu WBC wagi półśredniej, De La Hoya stoczył pojedynek unifikacyjny z mistrzem IBF, niepokonanym Felixem Trinidadem. Walka była jednym z największych wydarzeń sportowych roku i pobiła rekord sprzedaży w systemie pay-per-view. Trinidad wygrał przez decyzję większości. Fani boksu oraz eksperci wzywali obu pięściarzy do rewanżu, który jednak nigdy nie nastąpił.
26 lutego 2000 De La Hoya znokautował Derrella Coleya, a walka była eliminatorem do pojedynku z mistrzem WBC. Po tym jak Trinidad zmienił kategorię wagową na wyższą, pas WBC powrócił do De La Hoyi. Ten stracił go jednak już 17 czerwca 2000 na rzecz Shane'a Mosleya (niejednogłośna decyzja).
De La Hoya pozwał swojego promotora Boba Aruma jesienią 2000 roku, starając się zerwać umowę z Top Rank. Sąd wydał wyrok na korzyść boksera w lutym 2001 roku. Nie zakończyło to jednak sporu między nimi. W marcu 2001 roku De La Hoya nazwał Aruma w wywiadzie prasowym rasistą, jednak później przeprosił za swoje słowa.
24 marca De La Hoya pokonał Arturo Gattiego przez TKO w piątej rundzie.
Mistrzostwo wagi lekkośredniej.
De La Hoya przeniósł się do kategorii lekkośredniej i zmierzył się z hiszpańskim mistrzem WBC Javierem Castillejo. De La Hoya zdominował walkę, wygrywając w każdej rundzie jednogłośnie na punkty. Po pojedynku z Castillejo nie walczył przez 15 miesięcy, w trakcie których prowadził negocjacje na temat walki z Fernando Vargasem, z którym rywalizował jeszcze w czasach amatorskich. Początkowo miała się ona odbyć w 2002 roku, jednakże De La Hoya wycofał się z niej z powodu kontuzji ręki. Ostatecznie została rozegrana 14 września 2002. Po zaciętym pojedynku De La Hoya wygrał przez TKO w 11. rundzie. Wkrótce potem ogłoszono, że test antydopingowy wykrył w organizmie Vargasa steryd stanozolol.
W swojej następnej walce De La Hoya obronił mistrzostwo WBC oraz WBA, pokonując przez TKO w siódmej rundzie Luisa Ramona Campasa. W kolejnym pojedynku doszło do rewanżu z Shane'em Mosleyem. Wygrał Mosley niejednogłośnie na punkty. Później wybuchł skandal, gdy wyszło na jaw, że Mosley stosował dostarczane przez laboratorium BALCo niedozwolone i w ówczesnych czasach niewykrywalne sterydy anaboliczne. Miał zacząć je zażywać właśnie przed rewanżem z Oscarem De La Hoyą. Później przyznał się do używania farmaceutyków zwiększających wydolność, jednak bez wiedzy, że są niedozwolone.
Mistrzostwo wagi średniej.
5 czerwca 2004 De la Hoya zmierzył się z Felixem Sturm o tytuł WBO wagi średniej. De La Hoya zwyciężył przez jednogłośną decyzję, stając się pierwszym w historii bokserem, który zdobył mistrzostwo świata w sześciu różnych kategoriach wagowych. Wszyscy trzej sędziowie punktowali 115-113 na rzecz Amerykanina. Decyzja była kontrowersyjna, ponieważ liczni eksperci wyliczyli, że Sturm zadał więcej celnych ciosów. Według puktacji serwisu theboxingtribune.com Sturm powinien był wygrać przez decyzję większości. Część krytyków stwierdziło, że De La Hoya wygrał tylko dlatego, że jego walka z Bernardem Hopkinsem była już zaplanowana i Sturm musiałby znokautować Amerykanina, żeby wygrać.
18 września 2004 roku doszło do unifikacyjnego pojedynku z mistrzem WBA, WBC i IBF Bernardem Hopkinsem, uznawanym ówcześnie za najlepszego pięściarza bez podziału na kategorie wagowe. Kilka dni przed walką wskutek ciężkich treningów dłonie De La Hoyi były pocięte i wymagały założenia jedenastu szwów. De La Hoya toczył pojedynek bardzo technicznie; po ośmiu rundach sędziowie punktowali 77-75 na jego rzecz oraz 78-74 i 79-73 dla Hopkinsa. W dziewiątej rundzie Hopkins znokautował De La Hoyę ciosem lewym sierpowym w wątrobę. Bob Arum później twierdził, że De La Hoya i tak by przegrał w ten czy inny sposób, ponieważ Hopkins, podobnie jak Mosley, miał być promowany przez Golden Boy Promotions (firmę De La Hoyi) De La Hoya odpierał oskarżenia, mówiąc "więc teraz on będzie mnie atakować na lewo i prawo. Wciąż będzie mówił, że umówiłem się z Hopkinsem i że, walczyłem z nim tylko dla pieniędzy. Nie mogę powstrzymać go przed mówieniem takich rzeczy, ale myślę, że boli go to, że nie zdecydowałem się pozostać z nim związany do końca mojej kariery.
Powrót do wagi juniorśredniej.
Po dwudziestu miesiącach De La Hoya wrócił na ring i podpisał kontrakt na walkę z mistrzem WBC wagi juniorśredniej Ricardo Mayorgą. Przed pojedynkiem znany z prowokacji Mayorga obrażał rywala i jego rodzinę. 6 maja 2006 De La Hoya posłał Mayorge na deski już w pierwszej rundzie lewym sierpowym, po czym znokautował go w szóstej rundzie, zdobywając pas WBC. 5 maja 2007 roku przystąpił do obrony pasa WBC, a jego przeciwnikiem był niepokonany Floyd Mayweather Jr. Po bardzo wyrównanym pojedynku De La Hoya przegrał na punkty (115-113, 112-116, 113-115). Chciał rewanżu, jednakże 6 czerwca 2008 Mayweather zapowiedział zakończenie kariery, kończąc wszelkie spekulacje na temat ponownej walki z De La Hoyą.
Powrót do wagi półśredniej.
6 grudnia zmierzył się z uznawanym za najlepszego pięściarza bez podziału na kategorie wagowe Mannym Pacquiao. Część dziennikarzy uważało, że ze względu na gorsze warunki fizyczne Pacquiao nie będzie w stanie nawiązać równorzędnej walki ze znacznie silniejszym De La Hoyą. Filipińczyk zdominował jednak Amerykanina, będąc od niego znacznie szybszym, i zmusił go do poddania walki w ósmej rundzie.
Zakończenie kariery.
14 kwietnia 2009, podczas konferencji prasowej przed Staples Centre w Los Angeles ogłosił zakończenie kariery.
Poza sportem.
De La Hoya został oskarżony o gwałt w 1998 roku. Według pozwu, złożonego w San Bernardino (Kalifornia), do gwałtu miało dojść w pokoju hotelowym w Cabo San Lucas w Meksyku w czerwcu 1996 roku. Proces zakończył się polubownie w 2001 roku.
W 2000 roku ukazała się nominowana do nagrody Grammy płyta zatytułowana Oscar De La Hoya. Wydana przez EMI International debiutancka płyta pięściarza, utrzymana w klimacie latino pop, zawiera 13 utworów w języku angielskim i hiszpańskim które zostały napisane przez Diane Warren i Bee Gees.
5 października 2001 De La Hoya ożenił się z Millie Corretjer. Mają dwoje dzieci. Ma także córkę, Cecilię Atianę z poprzedniego związku z Shanną Moakler.
W 2005 Golden Boy Enterprises ogłosiło powstanie Golden Boy Partners. Firma skupia się na rozwoju obszarów miejskich w społeczności latynoskiej.

</doc>
<doc id="285990" url="https://pl.wikipedia.org/wiki?curid=285990" title="Zygmunt Gorazdowski">
Zygmunt Gorazdowski

Zygmunt Karol Gorazdowski herbu Prawdzic (ur. 1 listopada 1845 w Sanoku, zm. 1 stycznia 1920 we Lwowie) – święty katolicki, polski ksiądz.
Życiorys.
Rodzina i wykształcenie.
Zygmunt Karol Gorazdowski urodził się 1 listopada 1845 w Sanoku w religijnej rodzinie szlacheckiej jako drugie z siedmiorga dzieci Feliksa Gorazdowskiego herbu Prawdzic i Aleksandry z domu Łazowskiego herbu Łada. 9 listopada 1845 został ochrzczony przez ks. Walentego Wojciechowskiego w kościele Franciszkanów w Sanoku. Miał rodzeństwo: Mariannę Helenę (1844-1881, po mężu Korabiewska, nauczycielka), Mieczysławę Stefanię (1846-1849), Mieczysława Bonawenturę Aleksandra (1849-1853), Kazimierza Jana (1852-1853), Michalinę Mieczysławę (1856-1879, nauczycielka), Marię Henrykę (1859-1938, po mężu Machalska, nauczycielka). Razem z rodziną młody Zygmunt przebywał w Sanoku do około 1850. W lutym 1846 przebywając u krewnych w Pstrągowej uniknął śmierci w trakcie rzezi galicyjskiej, gdy został ukryty przez opiekunkę pod kołem młyńskim. Mniej więcej w tym okresie nabawił się gruźlicy, która później towarzyszyła mu już przez całe życie. Naukę w szkołach początkowych i średnich odbywał w Przemyślu. Jako uczeń VIII klasy gimnazjalnej w 1863 bez powiadomienia rodziców wyruszył do powstania styczniowego. Po upadku powstania wrócił do Przemyśla i w 1864 zdał egzamin dojrzałości w tamtejszym C. K. Gimnazjum. Po maturze przez dwa lata studiował prawo na Uniwersytecie Lwowskim. W 1866 przerwał studia i wstąpił do Wyższego Seminarium Duchownego we Lwowie. Po ukończeniu seminarium nie zdecydowano jednak o wyświęceniu go na kapłana z powodu stanu zdrowia („wybuch krwi”). Następnie odbył dwuletnie leczenie ze względu na gwałtowny nawrót gruźlicy. Ostatecznie sakrament święceń kapłańskich otrzymał 25 lipca 1871 w katedrze lwowskiej. Przez pierwsze sześć lat pracował jako wikariusz i administrator w Tartakowie, Wojniłowie, Bukaczowcach, Gródku Jagiellońskim i Żydaczowie.
Działalność kapłańska i charytatywna.
W 1877 rozpoczął działalność kapłańską i dobroczynną we Lwowie. Początkowo posługiwał tam w kościele św. Marcina i w kościele Matki Boskiej Śnieżnej, a od lipca 1878 przez wiele lat w kościele św. Mikołaja. Przy tamtejszej parafii najpierw był wikarym (przy proboszczu ks. Odelgiewiczu), potem administratorem, a następnie proboszczem (po rezygnacji ks. Grabowskiego).
Od początku swojej posługi we Lwowie angażował się w pracę na rzecz ubogich, szczególnie mając wyjście naprzeciw żebractwu. Pod koniec lat 70. był asesorem i sekretarzem Instytutu Ubogich Chrześcijan we Lwowie. Włączał się czynnie w istniejące już instytucje dobroczynne, powoływał też nowe. Założył dom pracy dobrowolnej dla żebraków (pod wezwaniem Opatrzności), z jego inicjatywy zorganizowano tanią kuchnię ludową, w której żywili się robotnicy, studenci, młodzież szkolna, dzieci, a najliczniej – biedota lwowska. Wydawano w niej dziennie około 600 obiadów (korzystał z niej także św. brat Albert Chmielowski, ilekroć przebywał we Lwowie). Założył Zakład dla Nieuleczalnie Chorych i Wyzdrowieńców pod wezwaniem św. Józefa. Stworzył dom pracy dla starców. Dla ubogich studentów Seminarium Nauczycielskiego otworzył Internat św. Jozafata, którego był długoletnim dyrektorem. Założył Związek Katolickich Towarzystw Dobroczynnych. Powołał do istnienia pierwszy, a także przez długie lata jedyny w Galicji, Zakład Dzieciątka Jezus dla niemowląt i podrzutków. Był też jednym z głównych działaczy Towarzystwa Męskiego św. Wincentego a Paulo, Towarzystwa Pracy Kobiet dla Biednych Szwaczek, Towarzystwa św. Salomei dla Ubogich Wdów. Zorganizował zakonne Józefitki (Zgromadzenie Sióstr Świętego Józefa). Zakonnice niosły posługę cierpiącym w szpitalach, sierocińcach, ochronkach, w domach prywatnych. Mając na celu wspieranie wszystkich swoich dzieł założył stowarzyszenie religijne pod nazw SS. Józefitek.
Nauczał religii w lwowskim stowarzyszeniu pracy kobiet. Otrzymał tytuł kanonika honorowego. 20 kwietnia 1905 został mianowany tajnym szambelanem papieża Piusa X. W 1908 został członkiem wydziału Towarzystwa Miłosierdzia „Opatrzność” we Lwowie, utrzymującego „Dom Pracy” w tym mieście, stanowiący przytułek dla ubogich.
W drugiej połowie lat 80. figurował jako współtwórca i wydawca czasopisma katolickiego „Bonus Pastor”. Celem kształcenia niemieckojęzycznych dzieci z rodzin katolickich, dotąd uczących się w szkołach ewangelickich, zainicjował założenie dla nich szkoły językiem niemieckim wykładowym. Spotkało się to z negatywnym odzewem narodowych środowisk polskich, zarzucających księdzu udział w germanizacji. Sprawą uspokoił abp Józef Bilczewski i ostatecznie w 1903 założono katolicką 4-klasową szkołę ludową pw. św. Józefa, którą prowadzili bracia szkolni, sprowadzeni do Lwowa dzięki staraniom ks. Gorazdowskiego. Kilka lat przed wybuchem I wojny światowej (1914) podjął zamiar stworzenia katolickiego czasopisma i w tym duchu przez pewien czas współdziałał z „Heroldem Polskim” Stanisława Brandowskiego, zaś po wyniknięciu nieporozumienia z nim założył własne pismo pod nazwą „Gazeta Codzienna”, dla celów ktorego zakupił nieruchomość i drukarnię.
W związku z kłopotami wywołanymi przez osobę współpracującą z nim przy wydawaniu ww. gazety, w ostatnich latach życia ustąpił ze stanowiska proboszcza parafii św. Mikołaja i zamieszkał we lwowskim klasztorze sióstr Józefitek. Tam zmarł 1 stycznia 1920. Został pochowany na Cmentarzu Łyczakowskim we Lwowie.
Proces beatyfikacji i kanonizacji.
Już za życia mówiono o Zygmuncie Gorazdowskim „ksiądz Dziadów”, „ojciec ubogich”, „apostoł Bożego Miłosierdzia”. 
Z inicjatywy Zgromadzenia Sióstr Świętego Józefa (józefitek) podjęto starania celem wyniesienia jego na ołtarze. Stolica Apostolska wydała dekret tzw. "nihil obstat" zezwalający na rozpoczęcie procesu jego beatyfikacji, po czym 29 czerwca tegoż roku w archidiecezji lwowskiej został rozpoczęty ten proces na szczeblu diecezjalnym. Odtąd przysługiwał mu tytuł Sługi Bożego. W kwietniu 1993, po zakończeniu procesu na szczeblu diecezjalnym, akta zostały przekazane Kongregacji Spraw Kanonizacyjnych w Rzymie, która wydała dekret o ważności tego postępowania. Postulator procesu w 1999 złożył tzw. positio, wymagane w dalszej procedurze beatyfikacyjnej. odbyło się posiedzenie konsultorów teologicznych, a 15 listopada tegoż roku posiedzenie kardynałów i biskupów Kongregacji Spraw Kanonizacyjnych, po których papież Jan Paweł II, wydał zgodę na promulgowanie dekretu o heroiczności jego życia i cnót. Odtąd przysługiwał mu tytuł Czcigodnego Sługi Bożego.
Do beatyfikacji potrzebny był cud za jego wstawiennictwem, którym okazało się uzdrowienie Zdzisława z Wrocławia. Po zbadaniu jego okoliczności odbyło się posiedzenie komisji lekarskiej, a 27 marca tegoż roku posiedzenie konsultorów teologicznych i posiedzenie kardynałów i biskupów Kongregacji Spraw Kanonizacyjnych, po których papież Jan Paweł II zaakceptował zgłoszony cud. Uroczysta beatyfikacja wraz z beatyfikacją abp. Józefa Bilczewskiego odbyła się podczas mszy świętej we Lwowie pod przewodnictwem papieża Jana Pawła II. W homilii papież powiedział m.in.:
Obraz beatyfikacyjny z jego wizerunkiem namalowała s. Agnieszka Maniak SCCJ, który został następnie zawieszony w kaplicy domu generalnego Zgromadzenia Sióstr Świętego Józefa w Krakowie przy ul. Moniuszki 8. 
Do kanonizacji potrzebny był następny cud za jego wstawiennictwem. Po jego zgłoszeniu i procedurze jego badania, ogłoszono dekret o jego zaakceptowaniu, co oznaczało zgodę na jego kanonizację, która odbyła się w Rzymie na placu Świętego Piotra w czasie uroczystej mszy świętej pod przewodnictwem papieża Benedykta XVI podczas zamknięcia Roku Eucharystii i XI Zgromadzenia Zwyczajnego Synodu Biskupów wraz z kanonizacją czterech innych błogosławionych: abp. Józefa Bilczewskiego, ks. Kajetana Catanoso, o. Alberta Hurtado Cruchagi SJ i br. Feliksa z Nikozji OFMCap. Polskie władze reprezentowała ambasador Hanna Suchocka. Obecnych było ponad 3 tysiące pielgrzymów z Polski i Ukrainy wraz z delegacją Episkopatu Polski: kardynałem Józefem Glempem i Henrykiem Gulbinowiczem oraz arcybiskupami Stanisławem Dziwiszem i Henrykiem Muszyńskim.
Jego wspomnienie liturgiczne wyznaczono na dzień 26 czerwca (dies natalis).
Upamiętnienia.
Od lipca 2006 roku jest współpatronem miasta Sanoka. Decyzję władz samorządowych zatwierdziła dekretem Stolica Apostolska. Uroczyste ogłoszenie patronatu ogłoszono w październiku 2006 roku podczas mszy św. na sanockim rynku, której przewodniczył biskup Józef Michalik. Na obszarze Sanoka imieniem Zygmunta Gorazdowskiego nazwano jedną z ulic w dzielnicy Wójtostwo.
Na fasadzie kościoła franciszkanów w Sanoku znajduje się tablica upamiętniająca św. ks. Zygmunta Gorazdowskiego. Inskrypcja głosi: "W tym kościele pw. Podwyższenia Krzyża Świętego w Sanoku został ochrzczony 9 listopada 1845 roku św. ks. Zygmunt Gorazdowski, sanoczanin, beatyfikowany we Lwowie przez Jana Pawła II, 26.06.2001 r., kanonizowany w Rzymie przez Benedykta XVI, 23.10.2005 r." Ponadto w klasztorze franciszkanów w Sanoku jego imieniem nazwano kaplicę.
30 października 2010 w Sanoku przy współudziale społeczeństwa oraz zaproszonych gości m.in. biskupów Józefa Michalika i biskupa lwowskiego Mieczysława Mokrzyckiego odsłonięto statuę św. Zygmunta Gorazdowskiego przed kościołem Parafią Chrystusa Króla w Sanoku. Przedstawia stojącego ks. Zygmunta Gorazdowskiego skłaniającego się do siedzącej kobiety z dzieckiem na rękach. Treść podpisu na postumencie brzmi: "Patron miasta Sanoka Św. Ks. Zygmunt Gorazdowski. 1845 Sanok 1920 Lwów". Autorami było małżeństwo Marek Maślaniec i Agnieszka Świerzowicz. Został odsłonięty 30 października 2010 roku. Sfinansowano go z darów sanoczan.

</doc>
<doc id="285991" url="https://pl.wikipedia.org/wiki?curid=285991" title="Oscar De La Hoya">
Oscar De La Hoya



</doc>
<doc id="285992" url="https://pl.wikipedia.org/wiki?curid=285992" title="Samara (dopływ Wołgi)">
Samara (dopływ Wołgi)

Samara (ros. Самара) – rzeka w Rosji przeduralskiej, lewy dopływ Wołgi w zlewisku Morza Kaspijskiego. Długość wynosi 594 km, powierzchnia zlewni – 46,5 tys. km². Spławna, przy ujściu również żeglowna.
Rzeka wypływa na wyżynie Wielki Syrt, na północny zachód od Orenburga, a w Samarze uchodzi do Zbiornika Saratowskiego na Wołdze.
Główne dopływy:
Ważniejsze miejscowości nad Samarą: Donieckoje, Pieriewołockij, Mamałajewka, Pokrowka, Nowosiergijewka, Gamaliejewka, Soroczynsk, Tockoje, Buzułuk, Jełszanka, Zapławnoje, Bogatoje, Maksimowka, Utiewka, Domaszka, Samara.

</doc>
<doc id="285994" url="https://pl.wikipedia.org/wiki?curid=285994" title="R/V">
R/V



</doc>
<doc id="285997" url="https://pl.wikipedia.org/wiki?curid=285997" title="Juliana z Holandii">
Juliana z Holandii



</doc>
<doc id="285998" url="https://pl.wikipedia.org/wiki?curid=285998" title="Clement Richard Atlee">
Clement Richard Atlee



</doc>
<doc id="286000" url="https://pl.wikipedia.org/wiki?curid=286000" title="Piotr V (król Portugalii)">
Piotr V (król Portugalii)

Piotr V, port. "Pedro de Alcântara Maria Fernando Miguel Rafael Gabriel Gonzaga Xavier João António Leopoldo Victor Francisco de Assis Júlio Amélio de Bragança" (ur. 16 września 1837 w Lizbonie, zm. 11 listopada 1861 tamże) – król Portugalii w latach 1853–1861.
Piotr V był najstarszym synem Marii II, królowej Portugalii z dynastii Bragança oraz Ferdynanda, księcia Sachsen-Coburg-Gotha. Przez pierwsze dwa lata rządy regencyjne w jego imieniu sprawował ojciec. W 1858 ożenił się ze Stefanią Hohenzollern-Sigmaringen, ale nie mieli oni dzieci.
Zmarł w 1861 na dur brzuszny lub na tyfus plamisty.

</doc>
<doc id="286002" url="https://pl.wikipedia.org/wiki?curid=286002" title="Kraj Krasnojarski">
Kraj Krasnojarski

Kraj Krasnojarski (, "Krasnojarskij kraj") – kraj w Rosji. Druga pod względem wielkości (po Jakucji) jednostka terytorialna Rosji. Stolicą jest Krasnojarsk (1 mln mieszkańców). Wchodzi w skład Syberyjskiego Okręgu Federalnego.
Geografia.
Kraj położony jest w środkowej Syberii, w środkowo-wschodniej Rosji. Jego powierzchnia wynosi 2 339 700 km², co stanowi 13% terytorium państwa. Administracyjnie kraj graniczy od zachodu z Jamalsko-Nienieckim i Chanty-Mansyjskim Okręgiem Autonomicznym oraz obwodami: tomskim i kemerowskim, od południa z republikami: Chakasji i Tuwy, a od wschodu z obwodem irkuckim i Jakucją (Republika Sacha). Na terytorium kraju, w okolicach jeziora Wiwi (rejon ewenkijski) znajduje się geograficzny środek Rosji.
Kraj jest silnie rozciągnięty południkowo. Terytorium kraju sięga od archipelagu Ziemia Północna na północy do pasma górskiego Sajanów na południu. Większa część kraju leży na obszarze Wyżyny Środkowosyberyjskiej. Część wschodnia leży na Nizinie Zachodniosyberyjskiej. Część północna obejmuje zachodnią Nizinę Północnosyberyjską, Półwysep Tajmyr oraz częściowo Półwysep Gydański.
Kraj znajduje się w zlewisku Oceanu Arktycznego, leżąc nad morzami: Karskim i Łaptiewów. Główną rzeką jest Jenisej. Inne ważne rzeki to: Podkamienna Tunguzka, Dolna Tunguzka, Angara, Chatanga, Kurejka, Piasina, Sym, Wielki Pit, Syda, Tuba, Oja, Kan i Mana. Największym jeziorem jest Tajmyr, a największym sztucznym zbiornikiem jest Zbiornik Krasnojarski na Jeniseju.
Klimat.
W związku z dużą rozciągłością południkową klimat kraju jest niejednolity. Rejony południowe i środkowe gdzie mieszka większość ludności leżą w strefie klimatu umiarkowanego kontynentalnego natomiast północne w strefie klimatu subpolarnego i klimatu polarnego.
Większość kraju leży za granicą wiecznej zmarzliny. Przeważają tu tundra i tajga. Tereny rolnicze są niewielkie i znajdują się w południowej części kraju.
Historia.
Kraj utworzono w 1934 r.
Od 1 stycznia 2007 Ewenkijski Okręg Autonomiczny oraz Tajmyrski (Dołgańsko-Nieniecki) Okręg Autonomiczny zostały zlikwidowane i weszły w skład Kraju Krasnojarskiego jako rejony; stało się to na mocy wyników referendum z 17 kwietnia 2005.
Podział administracyjny.
Miejscowości pod jurysdykcją władz Federacji.
Są to miasta zamknięte oraz osiedla typu miejskiego wyłączone spod jurysdykcji władz Kraju Krasnojarskiego.
Miasta.
Artiomowsk ("Артёмовск"), Aczyńsk ("Ачинск"), Bogotoł ("Боготол"), Borodino ("Бородино"), Diwnogorsk ("Дивногорск"), Dudinka ("Дудинка"), Jenisejsk ("Енисейск"), Żeleznogorsk ("Железногорск"), Zaoziornyj ("Заозёрный"), Zielenogorsk ("Зеленогорск"), Igarka ("Игарка"), Iłańskij ("Иланский"), Kańsk ("Канск"), Kodyńsk ("Кодинск"), Lesosibirsk ("Лесосибирск"), Minusińsk ("Минусинск"), Nazarowo ("Назарово"), Norylsk ("Норильск"), Sosnowoborsk ("Сосновоборск"), Użur ("Ужур"), Ujar ("Уяр"), Szarypowo ("Шарыпово").
Gospodarka.
W Kraju Krasnojarskim wydobywa się węgiel brunatny, nikiel, miedź, żelazo, złoto oraz grafit. W regionie rozwinął się przemysł hutniczy, elektromaszynowy, chemiczny, drzewny oraz materiałów budowlanych. W regionie uprawia się zboże, len, konopie oraz hoduje się bydło, owce, kozy, trzodę chlewną, zwierzęta futerkowe, renifery.
Tablice rejestracyjne.
Tablice pojazdów zarejestrowanych w Kraju Krasnojarskim mają oznaczenie 24 w prawym górnym rogu nad flagą Rosji i literami RUS.

</doc>
<doc id="286006" url="https://pl.wikipedia.org/wiki?curid=286006" title="Kraj krasnojarski">
Kraj krasnojarski



</doc>
<doc id="286007" url="https://pl.wikipedia.org/wiki?curid=286007" title="Fala poprzeczna">
Fala poprzeczna

Fala poprzeczna – fala, w której kierunek drgań cząstek ośrodka jest prostopadły do kierunku rozchodzenia się fali. Przykładem fal poprzecznych są fale elektromagnetyczne.
Fale mechaniczne poprzeczne nie mogą rozchodzić się w objętości ośrodków płynnych, gdyż te nie przenoszą sił ścinających, natomiast mogą rozchodzić się tylko w ciałach stałych. Na tej podstawie stwierdzono, np. że jądro Ziemi jest płynne. Fale na granicy ośrodków są z natury falami poprzecznymi, choć na granicy dwóch płynów ruch cząstek może być bardziej złożony (np. fale na wodzie).
Przeciwieństwem fal poprzecznych są fale podłużne. W ciałach stałych, w których mogą rozchodzić się oba rodzaje fal, fale poprzeczne rozchodzą się wolniej.

</doc>
<doc id="286010" url="https://pl.wikipedia.org/wiki?curid=286010" title="Genpuku">
Genpuku

 – japońska ceremonia dla chłopców w wieku 11-17 lat (typowo ok. 12 roku życia), przechodzących w etap dorosłości. Ceremonia ta jest również znana pod nazwą kakan (加冠), uikōburi (初冠), kanrei (冠礼), shufuku (首服) oraz hatsu-motoyui (初元結).
Rytuał ten ma swoje początki w epoce Nara. Początkowo obejmował dzieci z rodzin arystokratycznych i samurajskich. W późniejszych wiekach, zmieniając swój charakter, objął wszystkie grupy społeczne w całym kraju. Dawniej po ceremonii genpuku chłopcy stawali się pełnoprawnymi członkami swojej społeczności. Mogli zakładać rodziny i brać udział w religijnych i politycznych sprawach społeczności.
Na czym polega.
Chłopiec w odpowiednim wieku jest zabierany do świątyni swego kami (patrona, ducha opiekuńczego), gdzie otrzymuje swój pierwszy w życiu dorosły ubiór, w którym prezentuje się przed swym patronem i zebranymi. Jego dziecięce uczesanie jest zmieniane na takie, które bardziej odpowiada osobie dorosłej (角髪, mizura). Otrzymuje też nowe imię (烏帽子名, eboshi-na), z którym wchodzi w dorosłe życie. 
Analogiczna ceremonia, lecz dla dziewczynek nazywała się mogi (裳着). Była przeprowadzana w kręgu dziewczynek w wieku 12-14 lat i analogicznie polegała przede wszystkim na prezentacji w dorosłym ubiorze.
W dzisiejszych czasach obie te ceremonie ("genpuku" oraz "mogi") zostały zastąpione przez odbywającą się co roku ceremonię "wchodzenia w dorosłość" dla chłopców i dziewcząt w wieku 20 lat, oraz przez ceremonię seijin-shiki, urządzanej dla uczniów, którzy skończyli 15 lat.

</doc>
<doc id="286012" url="https://pl.wikipedia.org/wiki?curid=286012" title="Pedro V">
Pedro V



</doc>
<doc id="286013" url="https://pl.wikipedia.org/wiki?curid=286013" title="Suzuki Zenkō">
Suzuki Zenkō



</doc>
<doc id="286014" url="https://pl.wikipedia.org/wiki?curid=286014" title="Karabin SWT">
Karabin SWT

SWT (ros. "Самозарядная винтовка Токарева" pol. "Samopowtarzalny karabin Tokariewa") – radziecki karabin samopowtarzalny skonstruowany na przełomie lat 30 i 40 XX w. przez Fiodora Tokariewa.
Historia.
W 1938 roku w ZSRR przeprowadzono konkurs na karabin samopowtarzalny, następcę karabinów powtarzalnych Mosin wz. 1891/30 i niezbyt udanego karabinu automatycznego AWS. Zwycięzcą konkursu został Fiodor Tokariew.
Jego karabin został przyjęty do uzbrojenia w 1938 roku. W następnym roku wyprodukowano krótką serię karabinów oznaczonych jako SWT-38. Były one testowane w warunkach bojowych w czasie wojny zimowej. Efektem testów było wprowadzenie do produkcji w 1940 roku zmodernizowanej wersji karabinu Tokariewa oznaczonej jako SWT-40. Jednocześnie rozpoczęto wytwarzanie snajperskiej wersji SWT-40 wyposażonej w celownik optyczny PU.
Do ataku Niemiec na ZSRR planowano przezbrojenie drużyn strzeleckich Armii Czerwonej w karabiny samopowtarzalne i do końca 1941 roku wyprodukowano ich ponad milion. Od 1942 roku jednak ograniczono ich produkcję i powrócono do wyposażania żołnierzy w karabiny powtarzalne Mosina, przy tym znaczna liczba SWT została utracona w pierwszych miesiącach wojny. Produkcja nowego karabinu okazała się znacznie trudniejsza niż starego Mosina. Okazało się ponadto, że żołnierze Armii Czerwonej wykazują zbyt małą dbałość o broń, wskutek czego karabiny SWT w ich rękach często się zacinały. W efekcie karabiny SWT stanowiły stosunkowo niewielką część broni długiej używanej przez wojska radzieckie i nigdy nie zastąpiły starszych wzorów.
Po ataku niemieckim na ZSRR w 1941 roku spora liczba SWT dostała się w ręce żołnierzy niemieckich. Otrzymały one oznaczenia Selbstladegewehr 258(r) (SWT-38), Selbstladegewehr 259(r) (SWT-40) i Selbstlade-Zielfernrohrgewehr 260(r) (SWT-40 z celownikiem PU).
Około 3000 SWT-38 zostało zdobytych przez Finów podczas wojny zimowej, a dalsze ok. 17.000 SWT podczas tzw. wojny kontynuacyjnej 1941-1944, i było następnie używanych przez wojsko fińskie, gdzie cieszyły się popularnością wśród żołnierzy.
W 1942 roku zaprzestano produkcji karabinu SWT-40 w wersji wyborowej.
Produkcję SWT zakończono w 1945, po rozpoczęciu produkcji karabinu samopowtarzalnego SKS. Dokładna wielkość produkcji jest nieznana, ocenia się, że powstało 1,6-2 milionów sztuk SWT.
Opis techniczny.
Karabin SWT-40 był bronią samopowtarzalną. Automatyka broni działała na zasadzie odprowadzania gazów prochowych, tłok gazowy o długim skoku, zamek ryglowany przez przekoszenie. Broń strzelała z zamka zamkniętego. Mechanizm spustowy z możliwością strzelania ogniem pojedynczym. Zasilanie z pudełkowych magazynków o pojemności 10 naboi. Można było także ładować magazynek bez odłączania go od broni za pomocą pięcionabojowych łódek od karabinu Mosin. Przyrządy celownicze składają się z muszki i celownika krzywkowego (ze szczerbinką).

</doc>
<doc id="286015" url="https://pl.wikipedia.org/wiki?curid=286015" title="Flaga Sarku">
Flaga Sarku

Flaga wyspy Sark jest flagą częściowo wzorowaną na fladze Anglii - zawiera czerwony krzyż św. Jerzego, patrona Anglii. W kantonie znajdują się dwa złote lwy. Została opracowana w 1938 roku przez Herberta Pitta na zlecenie damy (władczyni) wyspy Sark, Sybil Mary Hathaway (1884-1974).
Linki zewnętrzne.
Flaga Sark na FOTW

</doc>
<doc id="286018" url="https://pl.wikipedia.org/wiki?curid=286018" title="Pniaki (Katowice)">
Pniaki (Katowice)

Pniaki (niem. "Pniaky") – historyczna część Katowic, położona na ternie jednostki pomocniczej Dąbrówka Mała, przy granicy z Siemianowicami Śląskimi, wzdłuż ulicy Siemianowickiej. 
Jej początki jako kolonii Dąbrówki Małej sięgają XVIII wieku, zaś swój rozwój zawdzięcza działającej w latach 1844–1885 kopalni węgla kamiennego "Gute Zuflucht". Osada ta od 31 grudnia 1959 roku jest częścią Katowic. Historyczna zabudowa koncentruje się przy ulicy Siemianowickiej, w samych Pniakach ulokowały swoje placówki przedsiębiorstwa z różnych branż. 
Historia.
Pniaki powstały w XVIII wieku jako kolonia robotnicza na północno-zachodnim obrzeżu wsi Dąbrówka Mała, wzdłuż drogi Bogucice – Siemianowice (obecnie ulica Siemianowicka). Dalszy rozwój kolonii wiąże się z kopalnią "Gute Zuflucht", czynną w latach 1844–1885. Została ona nadana przez Wyższy Urząd Górniczy już 30 sierpnia 1828 roku. W 1873 roku z kopani wydobyto 24 tys. ton węgla kamiennego. Pola kopani po wykupieniu kuksów przez spółkę Hohenlohe-Werke zostały eksploatowane przez kopalnię "Hohenlohe". Przy kopalni "Gute Zuflucht" wybudowano szereg domów robotniczych, które zachowały się do dziś wzdłuż obecnej ulicy Siemianowickiej, zaś przy wjeździe do Zakładu Wytwarzania Katowice (d. Elektrociepłownia Katowice), przy ulicy Siemianowickiej znajduje się zabytkowy krzyż z figurą Chrystusa i Matki Boskiej, ufundowany w 1910 roku przez Andreasa Schidlo. Krzyż ten został odnowiony w 2014 roku. 
W 1861 roku w Pniakach mieszkało łącznie 278 osób, w tym 269 katolików, 3 ewangelików i 6 osób wyznania mojżeszowego. Pod koniec grudnia 1885 roku w Pniakach mieszkało 1 017 osób. Osada ta była wówczas częścią gminy Dąbrówka Mała w powiecie katowickim (Kattowitz), zaś mieszkańcy wyznania rzymskokatolickiego przynależeli wówczas do bogucickiej parafii św. Szczepana.
Do 1951 roku Pniaki należały do gminy Dąbrówka Mała, po czym zostały włączone do Szopienic, zaś 31 grudnia 1959 roku do miasta Katowice. Pod koniec lat 70. XX wieku w rejonie Pniaków i Nowego Czekaja oraz sąsiednich Siemianowic Śląskich rozpoczęto budowę fabryki domów oraz elektrociepłowni – późniejszej Elektrociepłowni Katowice.
Charakterystyka.
Pniaki położone są w północnej części Katowic, na terenie jednostki pomocniczej Dąbrówka Mała, przy granicy z miastem Siemianowice Śląskie. Główną trasą komunikacyjną Pniaków jest ulica Siemianowicka, łącząca się na południu m.in. z ulicą gen. H. Le Ronda i ulicą Leopolda, zaś na północy kończy się przy Zakładzie Wytwarzania Katowice spółki Tauron Ciepło (dawniej Elektrociepłownia Katowice). Przy tej ulicy znajduje się kilka historycznych budynków (nr 1, 7, 8 18, 24, 26 i 36), główne familoków z początku XX wieku, natomiast pod numerem 26 znajdują się zagroda sięgająca 1825 roku, utrzymująca styl charakterystyczny dla lokalnego budownictwa ludowego. Zachodnia część Pniaków, skoncentrowana w rejonie ulicy Budowlanej, jest miejscem koncentracji różnego rodzaju przedsiębiorstw. Brak tu natomiast placówek opiekuńczo-edukacyjnych.
Dostęp do miejskiego transportu miejskiego, obsługiwanego na zlecenie ZTM, zapewniają przystanki zlokalizowane przy ulicy gen. H. Le Ronda w Katowicach (Dąbrówka Mała Le Ronda) oraz przy ulicy Budowlanej w Siemianowicach Śląskich (Siemianowice Budowlana Wolf). Z pierwszego z nich kursuje 8 linii autobusowych, w tym dwie nocne (stan na lipiec 2021 rok). Wierni rzymskokatoliccy z Pniaków przynależą parafia pw. św. Antoniego z Padwy w Katowicach-Dąbrówce Małej.

</doc>
<doc id="286026" url="https://pl.wikipedia.org/wiki?curid=286026" title="Rajd Hiszpanii">
Rajd Hiszpanii

Rajd Hiszpanii (oficjalnie RallyRACC Catalunya-Costa Daurada) – rajd samochodowy organizowany na hiszpańskim wschodnim wybrzeżu w Katalonii z bazą rajdu w Salou. Trasa ma około 1900 km podzielonych na 18 odcinków specjalnych i łączące je odcinki dojazdowe.
Rajd odbywa się od 1957 roku, w roku 1988 został połączony z Rajdem Costa Brava, a od roku 1991 jest eliminacją Rajdowych Mistrzostw Świata. Rajd odbywa się na mieszanej nawierzchni asfaltowo-szutrowej dróg katalońskich gór.

</doc>
<doc id="286027" url="https://pl.wikipedia.org/wiki?curid=286027" title="Banteng azjatycki">
Banteng azjatycki

Banteng azjatycki, banteng ("Bos javanicus") – gatunek ssaka z rodziny wołowatych z wyglądu przypominający bydło udomowione. W stanie dzikim występuje na Półwyspie Indochińskim, na Borneo, Jawie, Sumatrze oraz Bali.
Systematyka.
Gatunek banteng azjatycki obejmuje trzy podgatunki:
Budowa ciała.
Banteng azjatycki przypomina z wyglądu bydło domowe. Ciało silnie zbudowane. Masa ciała osiąga 500–900 kg przy wysokości w kłębie ok. 1,3–1,7 m. Tułów wraz z głową ma długość około 1,8–2 m, zaś ogon do 85 cm. Sierść zwierzęcia jest wybarwiona na niemal czarny kolor. Dolna część kończyn jest biała. Stożkowate rogi bantenga azjatyckiego są szeroko rozstawione i ostro zakończone.
Tryb życia.
Banteng azjatycki wiedzie życie w stadach liczących 10–30 zwierząt. Stare samce wiodą samotny tryb życia. Zwierzęta te są aktywne nocą. W porze suchej banteng azjatycki zamieszkuje doliny, zaś porę monsunów spędza wysoko w górach. Banteng azjatycki jest zwierzęciem łownym. W stanie dzikim jest bardzo płochliwy. 
Ekologia.
Banteng azjatycki jest roślinożercą – odżywia się trawami, liśćmi krzewów i drzew, roślinami zielnymi, a także pączkami i liśćmi bambusów. Siedlisko stanowią górskie lasy o gęstym poszyciu. Występuje do wysokości 2000 m. n.p.m. 
Rozmieszczenie geograficzne.
W stanie dzikim występuje na Półwyspie Indochińskim, na Borneo, Jawie, Sumatrze oraz Bali.

</doc>
<doc id="286029" url="https://pl.wikipedia.org/wiki?curid=286029" title="Reynald de Vichiers">
Reynald de Vichiers

Reynald de Vichiers (zm. 20 stycznia 1256) – dziewiętnasty wielki mistrz zakonu templariuszy
W 1240 r. był komandorem Akki. W latach 1241-1248 pełnił funkcję mistrza prowincji francuskiej zakonu tzw. mistrza Francji. 
Podczas VI krucjaty towarzyszył Ludwikowi IX, będąc już marszałkiem zakonu. Umożliwił królowi pożyczkę ze skarbca templariuszy na rzecz wykupu z niewoli. Został ojcem chrzestnym syna króla Francji, hrabiego d’Alençon, urodzonego w należącym do templariuszy Zamku Pielgrzyma. 
Ostatecznie popadł w niełaskę, bowiem pertraktował z sułtanem Damaszku An-Nasirem bez wiedzy króla, za co został upokorzony przez niego przed rycerstwem i musiał publicznie odwoływać zawarte z sułtanem umowy.

</doc>
<doc id="286037" url="https://pl.wikipedia.org/wiki?curid=286037" title="Herm (Wyspy Normandzkie)">
Herm (Wyspy Normandzkie)

Herm - niewielka wyspa, należąca do Wysp Normandzkich. Nie jest częścią Zjednoczonego Królestwa, ani Unii Europejskiej.
Obowiązuje na niej zakaz jazdy samochodów.
Herm był zamieszkany już w czasach neolitu. Świadczą o tym liczne znaleziska.
Wyspa należy administracyjnie do "baliwatu" Guernsey.
Ma tylko 2,5 kilometra długości i niecały kilometr szerokości. Na północy przeważają wybrzeża z piaszczystymi plażami, a południowa część jest skalista. 
Plaża "Shell Beach" jest jedną z największych atrakcji turystycznych wyspy.

</doc>
<doc id="286039" url="https://pl.wikipedia.org/wiki?curid=286039" title="Alderaan">
Alderaan

Alderaan – fikcyjna planeta z wszechświata "Gwiezdnych wojen", położona w obrębie Światów Jądra – w skali odległości międzygwiezdnych dość blisko Coruscant. Od wielu wieków rządziła nią rodzina Organa, której ostatnim przedstawicielem był wicekról i senator Bail Organa oraz znana senator Leia Organa. Z Alderaanu pochodził również znany Jedi – Ulic Qel-Droma. Planeta została zniszczona przez pierwszą Gwiazdę Śmierci w 0 BBY.
Opis planety.
Alderaan to planeta o zróżnicowanym krajobrazie. Występują na niej rozległe równiny, pokryte łąkami i sawannami, łańcuchy wysokich gór oraz kilka śródlądowych mórz. Mieszkańcy, dążąc do harmonii z przyrodą, budowali swe miasta w większości albo pod powierzchnią, albo też wkomponowywali je w otoczenie. W stolicy planety, Alderze, znajdował się jeden z najsłynniejszych w galaktyce uniwersytetów, Uniwersytet Alderaański. Krajobrazy Alderaan stały się inspiracją dla wielu myślicieli i artystów.
Dzień trwa 24 standardowe godziny, rok 365 standardowych dni.
Historia.
Przed Republiką.
Zanim na Alderaan zamieszkali ludzie, planeta była domem dla żyjących w rojach, insektoidalnych Killików – ok. 35 000 BBY. To właśnie po nich pozostała tzw. Kraina Zamków – monstrualnych wielkości kopców i wież, które tworzyły killickie miasta. Jednak po wyczerpaniu surowców naturalnych, w 30 000 BBY, Killikowie opuścili planetę.
Stara Republika.
Ludzie osiedlili się na Alderaan, kiedy pierwszy statek kolonistów przybył z Coruscant w 27 500 BBY. Planeta była także jedną z planet założycielskich Republiki Galaktycznej w 25 000 BBY. Na Alderaan powstała też uważana za pierwszą stocznię Republiki – Alderaan Royal Engineers. Planeta pozostawała poza wojnami, jako że jej mieszkańcy nie tolerowali używania siły do rozstrzygania sporów. Alderaan to największy przeciwnik powołania do życia Wielkiej Armii Republiki. Jednak w trakcie wojen klonów wspierał Republikę, a także prowadził działalność humanitarną i pomoc uchodźcom.
Wkrótce po ogłoszeniu przez Palpatine’a Nowego Porządku, królowa Breha Organa i senator Bail Organa adoptowali Leię – córkę Padme i Anakina Skywalkera.
Imperium.
Mimo że mieszkańcy Alderaanu byli z reguły pacyfistami, senator Organa stał się jednym z pierwszych organizatorów Sojuszu Rebeliantów, mającego za zadanie zbrojną walkę z Imperium. Z planety do służby w nowo powstałej Rebelii zgłosiło się wielu ochotników. Nierzadko niebezpieczne misje wywiadowcze były powierzane córce senatora Organy, Lei. Kiedy podczas jednej z nich Leia została pochwycona przez Lorda Vadera, groźba zniszczenia Alderaanu przez Gwiazdę Śmierci miała skłonić ją do wydania informacji o tajnej bazie rebeliantów. Mimo podania przez Leię odpowiedzi (jak się później okazało – fałszywej), Alderaan został zniszczony z rozkazu Wielkiego Moffa Tarkina, aby jego przykład sterroryzował planety, które mogłyby sprzeciwiać się woli Imperatora.
Alderaan uległ zniszczeniu na krótko przed Bitwą o Yavin.

</doc>
<doc id="286040" url="https://pl.wikipedia.org/wiki?curid=286040" title="Flaga Hermu">
Flaga Hermu

Flaga wyspy Herm jest flagą częściowo wzorowaną na fladze Anglii - zawiera czerwony krzyż św. Jerzego, patrona Anglii. W kantonie na niebieskim tle, z ukośnym złotym pasem są umieszczone 2 białe delfiny, a na złotym pasie trzej mnisi benedyktyńscy, co symbolizuje fakt, iż w średniowieczu wyspa Herm była zasiedlona przez mnichów z Mont Saint-Michel. Flaga została opracowana w 1953.
Linki zewnętrzne.
o fladze Herm na FOTW

</doc>
<doc id="286041" url="https://pl.wikipedia.org/wiki?curid=286041" title="Bydło balijskie">
Bydło balijskie

Bydło Bali, bydło balijskie - rasa bydła występująca na terenie wysp: Bali, Celebes, Kalimantan, Lombok, Sumbawa, Timor. Niewielkie pogłowie występuje także na Sumatrze, w Malezji, północnej Australii oraz Teksasie. 
Nazwa pochodzi od nazwy indonezyjskiej wyspy Bali. Za przodka bydła Bali uważa się dzikiego bantenga. Udomowienie nastąpiło prawdopodobnie na wiele lat p.n.e. na terenach naturalnego występowania bantenga. Obecnie krzyżowane jest z bantengami w celu poprawy ich cech. Z otrzymanego w ten sposób potomstwa, płodne są tylko krowy. Jak dotąd nie poznano przyczyn bezpłodności mieszańcowych byków. Zaletą bydła balijskiego jest wysoka wydajność żywieniowa, mimo karmienia ubogimi paszami, oraz szybkie otłuszczanie. Oprócz tego bydło to toleruje wysokie temperatury oraz łatwo przyucza się do prac polowych i pociągowych.

</doc>
<doc id="286042" url="https://pl.wikipedia.org/wiki?curid=286042" title="Brama Świętojańska w Stargardzie">
Brama Świętojańska w Stargardzie

Brama Świętojańska (zwana także Szczecińską) – brama miejska położona przy ul. św. Jana Chrzciciela w Stargardzie.
Obecnie jest to neogotycki tunel po zbudowanej ok. 1450 r. bramie, w bliskim sąsiedztwie kościoła św. Jana, stąd jej nazwa. Kształtem zbliżona do Bramy Pyrzyckiej, posiadała przedbramie, w skład którego wchodziły: most zwodzony, brama przednia tzw. gardziel i brama wewnętrzna.
Po 1720 roku umocnienia ziemno-wodne, znajdujące się przed Bramą Świętojańską zostały częściowo zlikwidowane. Na ich miejscu powstał plac ćwiczeń wojskowych. Zmiany te wprowadził książę Moritz von Anhalt Dessau.
Od 1721 nadbudowa bramy wykorzystywana była jako więzienie, a od 1820 mieścił się tam zakład dla psychicznie chorych. Ze względu na likwidację części obwarowań otaczających miasto, w 1842 bramę rozebrano, natomiast w miejscu, gdzie przebiegają wały ziemne, w końcu XIX wieku zbudowano ostrołukowy tunel istniejący do dzisiaj.

</doc>
<doc id="286044" url="https://pl.wikipedia.org/wiki?curid=286044" title="Order Aleksandra Newskiego">
Order Aleksandra Newskiego

Ordery mające za patrona Aleksandra Newskiego:

</doc>
<doc id="286047" url="https://pl.wikipedia.org/wiki?curid=286047" title="Ruch Chrześcijańsko-Demokratyczny (Słowacja)">
Ruch Chrześcijańsko-Demokratyczny (Słowacja)



</doc>
<doc id="286053" url="https://pl.wikipedia.org/wiki?curid=286053" title="Santi Gucci">
Santi Gucci

Santi Gucci (ur. ok. 1530 we Florencji, zm. ok. 1600 na zamku w Książu Wielkim) – architekt i rzeźbiarz pochodzenia włoskiego działający w Polsce.
Życiorys.
Tworzył w stylu późnego renesansu oraz manieryzmu. Pochodził z florenckiej rodziny artystycznej. Uczył się u swojego ojca Jana di Niccolo Albenghi Gucci zwanego Giovanni della Camilla (restauratora florenckiej katedry). Artystą też był jego przyrodni brat Francesco Camilliani, uczeń znanego Baccio Bandinellego. Gucci rozpoczął pracę w swym zawodzie we Włoszech w wieku 17 lat. Na jego styl oddziałały w dużym stopniu tradycje zarówno włoskie, jak i niderlandzkie. Gucci przybył do Polski w latach sześćdziesiątych XVI w. Był nadwornym artystą króla Zygmunta Augusta, Stefana Batorego i Anny Jagiellonki, Henryka Walezego. Wykonywał również prace dla rodów magnackich, Myszkowskich i Firlejów.
Na początku działalności rzeźbiarskiej w Polsce dostarczał wzory do maszkaronów attyki na sukiennicach w Krakowie.
Podobnie jak wszyscy znakomitsi muratorzy i rzeźbiarze włoscy działający w Polsce w XVI w. (Bartolommeo Berrecci, Jan Maria Padovano) Gucci wykonywał swoje prace wespół z licznym gronem współpracowników.
W 1558 roku pracował już w Polsce na zamku niepołomickim. W 1575 wymieniony został jako budowniczy królewski, żonaty z Polką Katarzyną Górską. Tytuł serwitora królewskiego nosił Gucci zarówno za panowania króla Stefana Batorego, jak i po jego śmierci; był przy tym nie tylko tytularnym, ale i rzeczywistym artystą królewskim – kierował przebudową zamku dla króla Stefana w Łobzowie. W latach 1565-1585 pracował na zamku w Janowcu, w 1591 w Warszawie, gdzie pracował na służbie u kanclerza Jana Zamoyskiego. Był autorem projektu m.in. zamku Leszczyńskich w Baranowie Sandomierskim.
W latach 1594-1595 wykonał na zamówienie Anny Jagiellonki jedno z najwybitniejszych swych dzieł – nagrobek Stefana Batorego oraz stallę do jego kaplicy grobowej w katedrze wawelskiej.
Prowadził pracownię kamieniarską w Pińczowie; tam też utrzymywał dobre stosunki z rodziną Myszkowskich. Pracownia ta działała również po jego śmierci, kształcąc nowych artystów i przedłużając tradycję charakterystycznego stylu gucciowskiego manieryzmu.

</doc>
<doc id="286073" url="https://pl.wikipedia.org/wiki?curid=286073" title="Wydział Matematyki i Nauk Informacyjnych Politechniki Warszawskiej">
Wydział Matematyki i Nauk Informacyjnych Politechniki Warszawskiej

Wydział Matematyki i Nauk Informacyjnych (MiNI) – jeden z najmłodszych wydziałów Politechniki Warszawskiej, powstały w 1999 z rozdzielenia dawnego Wydziału Fizyki Technicznej i Matematyki Stosowanej (FTiMS) na Wydział Fizyki oraz właśnie MiNI.
Siedziba wydziału mieściła się w gmachu głównym Politechniki Warszawskiej (pl. Politechniki 1) do 23 kwietnia 2012, kiedy to nastąpiło oficjalne otwarcie nowo wybudowanego gmachu MiNI znajdującego się wewnątrz kampusu głównego PW. Wydział MiNI zatrudnia m.in. 32 profesorów (w tym 17 z tytułem naukowym) i 4 doktorów habilitowanych.
Od ponad dwudziestu lat wydział organizuje popularny wśród uczniów Powszechny Internetowy Konkurs dla Uczniów Szkół Średnich - Matematyka.
Projekty wydziału.
Cykl wykładów i warsztatów matematycznych odbywających się średnio raz w miesiącu. Skierowane są one do uczniów gimnazjów i liceów. Mają na celu propagowanie matematyki i przedstawianie zagadnień w interesujący i przystępny sposób. Zajęcia prowadzą pracownicy wydziału.
Konkurs internetowy skierowany jest przede wszystkim do uczniów ostatnich lat szkół średnich. Jego podstawowym celem jest zachęcenie uczniów, szczególnie klas maturalnych, do intensywnego powtarzania materiału, a przez to pomoc w przygotowaniu się do studiów wyższych. Dla laureatów konkursu zarezerwowane są miejsca na studiach na wydziale MiNI, a także nagrody rzeczowe.
Demonstratio Mathematica jest kwartalnikiem naukowym wydawanym od 1969 roku (od 1972 w języku angielskim), obecnie przez wydział MiNI. Początkowo miało na celu stymulację badań matematycznych na polskich uniwersytetach. Od tamtego czasu urosło ono do rangi czasopisma poświęconemu prezentacji znaczących osiągnięć ze wszystkich dziedzin matematyki. Na przestrzeni roku publikowane jest około 80 prac (z około 230 nadsyłanych). Od 2011 roku jest indeksowane przez Scopus.
Wydział jest współorganizatorem konferencji Data Science Summit, która w latach 2017 - 2019 odbyła się w gmachu wydziału.
Koła naukowe.
Na Wydziale MiNI działa siedem kół naukowych (stan na rok akademicki 2015/16).

</doc>
<doc id="286076" url="https://pl.wikipedia.org/wiki?curid=286076" title="Lawa poduszkowa">
Lawa poduszkowa

Lawa poduszkowa, pillow lava, lawa puklista – lawa powstała w wyniku podwodnej erupcji, wskutek tego bardzo szybko stygnąca i dzieląca się wówczas na elipsoidalne, zwykle spłaszczone buły przypominające bochenki lub poduszki (stąd polska nazwa lawa poduszkowa).
Poszczególne buły mają w środku strukturę gąbczastą, na zewnątrz zaś szklistą, cechuje je też koncentryczna budowa. Ku środkowi wzrasta z reguły średnica ziarna. Przeciętna wielkość buł to 30–60 cm, ale niektóre mogą mieć kilka centymetrów lub kilka metrów.
W Polsce zmetamorfizowane lawy poduszkowe występują głównie w Górach Kaczawskich (Okole, Bolków), na Pogórzu Kaczawskim (Wąwóz Myśliborski, Lipa, Grobla) i na Pogórzu Izerskim (Wleński Gródek) – na obszarze metamorfiku kaczawskiego.

</doc>
<doc id="286078" url="https://pl.wikipedia.org/wiki?curid=286078" title="Premier League (2005/2006)">
Premier League (2005/2006)

Zwycięzcą Premiership sezonu 2005/2006 została Chelsea FC. Do Football League Championship spadły 3 zespoły: Birmingham City, Sunderland A.F.C. i West Bromwich Albion.
Tabela.
Tabela została opracowana na podstawie oficjalnej strony Premier League. 
Kolejki.
14. kolejka.
Mecz zaległy

</doc>
<doc id="286082" url="https://pl.wikipedia.org/wiki?curid=286082" title="Prawdińsk">
Prawdińsk



</doc>
<doc id="286083" url="https://pl.wikipedia.org/wiki?curid=286083" title="Frydland">
Frydland



</doc>
<doc id="286084" url="https://pl.wikipedia.org/wiki?curid=286084" title="MCH">
MCH

MCH (z ang. mean corpuscular hemoglobin, mean cell hemoglobin), SWH – wskaźnik średniej masy hemoglobiny w krwince czerwonej. Norma wynosi 27-31 pg. MCH oblicza się dzieląc masę hemoglobiny w danej objętości krwi przez liczbę krwinek (MCH=Hgb/RBC). Wartości większe są charakterystyczne dla sferocytozy wrodzonej. Mniejsze sugerują niedokrwistość z niedoboru żelaza, talasemię, zaburzenia utylizacji żelaza.

</doc>
<doc id="286085" url="https://pl.wikipedia.org/wiki?curid=286085" title="MCHC">
MCHC

Średnie stężenie hemoglobiny w erytrocytach (ang. "mean corpuscular hemoglobin concentration", MCHC) – wskaźnik odzwierciedlający średnie stężenie hemoglobiny w jednostkowej objętości krwinek czerwonych. Norma wynosi 32–36 g/dl. Jest pomocny w różnicowej diagnostyce niedokrwistości.
Oblicza się go ze wzorów:
Wartość parametru MCHC wzrasta w pewnych dziedzicznych defektach budowy erytrocytu (na przykład w sferocytozie), częściej natomiast towarzyszy ciężkim, przedłużającym się stanom odwodnienia organizmu. Potocznie można powiedzieć, że wzrost MCHC świadczy o „zagęszczeniu” hemoglobiny we krwi. Odwrotnie, spadek wartości tego parametru może świadczyć o „rozcieńczeniu” krwi i jest obecny w stanach przewodnienia organizmu. Spadek MCHC może także świadczyć o niedokrwistości (anemii) wynikającej z niedoborów żelaza. Jest on wtedy spowodowany spadkiem syntezy hemoglobiny; w wynikach morfologii widoczne więc będzie przede wszystkim obniżenie się właśnie poziomu hemoglobiny oraz zwykle również ilości erytrocytów.

</doc>
<doc id="286087" url="https://pl.wikipedia.org/wiki?curid=286087" title="Rozpiętość rozkładu objętości erytrocytów">
Rozpiętość rozkładu objętości erytrocytów

Rozpiętość rozkładu objętości erytrocytów (ang. "red blood cell distribution width"; RDW lub RDW-CV) - wskaźnik rozrzutu zmierzonej objętości poszczególnych krwinek czerwonych wokół wartości średniej (MCV). Wyraża się go w procentach. Prawidłowo wynosi 11,5-14,5%. Podwyższona wartość RDW może wystąpić w niedokrwistości z niedoboru żelaza, talasemii, a także po przetoczeniu krwi.
Od strony obliczeniowej wskaźnik RDW wygląda następująco:

</doc>
<doc id="286089" url="https://pl.wikipedia.org/wiki?curid=286089" title="Viva, Viva a FRELIMO">
Viva, Viva a FRELIMO



</doc>
<doc id="286091" url="https://pl.wikipedia.org/wiki?curid=286091" title="Osobowe źródło informacji">
Osobowe źródło informacji

Osobowe źródło informacji (OZI) – osoba współpracująca z organami bezpieczeństwa państwa. Pojęcie OZI zostało wprowadzone także w ustawie lustracyjnej. Zapis ten został w 2007 roku uznany za niekonstytucyjny.
Kategorie osobowych źródeł informacji.
Początkowo funkcjonowały formalnie trzy kategorie OZI. Byli to informatorzy, agenci i rezydenci. Nieformalnie wyróżniano jeszcze czwartą grupę – kontakt operacyjny.
W listopadzie 1956 powołano Służbę Bezpieczeństwa. W 1960 wprowadzono nową instrukcją regulującą pracę operacyjną. Zmieniło się nazewnictwo poszczególnych kategorii. Zdefiniowano „pomoc obywatelską” i podstawowe pojęcie „tajny współpracownik”, który to już nieformalnie w 1957 zastąpił „agenta”.
W 1970 wprowadzono nową instrukcję pracy operacyjnej. Jako kategorię rejestrowanego w ewidencji operacyjnej i świadomie wyrażającego wolę współpracy konfidenta, utrzymano „tajnego współpracownika”. Dotychczasową „pomoc obywatelską” zastąpiły dwie kategorie: „kontakt służbowy” i „kontakt operacyjny”. Powstała też nowa kategoria – „konsultant”, a w drugiej połowie lat 70. powróciła nieformalnie kategoria „rezydenta”.
W listopadzie 1989 przekształcono struktury Służby Bezpieczeństwa, a w grudniu wydano nową instrukcję pracy operacyjnej. Jako główną kategorię utrzymano „tajnego współpracownika”. Otrzymał on większy zakres obowiązków i przejął zadania nieformalnych dotychczas rezydentów. Wprowadzono też nową kategorię – „osobę informującą”. Zastąpiła ona zarówno „kontakty operacyjne”, jak i częściowo „kontakty służbowe”. Nowum było wprowadzenie jawnej kategorii – „oficjalne osobowe źródło informacji”. W tym przypadku wykorzystywano część osób, które do tej pory klasyfikowano jako „kontakt służbowy”.
Właściciel lokalu kontaktowego (LK).
Osoba wynajmująca swoje mieszkanie na potrzeby np. SB (np. w celu spotkań z TW). Podpisywał zobowiązanie o użyczeniu swego mieszkania dla celów np. SB, za co otrzymywał wynagrodzenie.

</doc>
<doc id="286093" url="https://pl.wikipedia.org/wiki?curid=286093" title="Neoglaziovia variegata">
Neoglaziovia variegata

Neoglaziovia variegata – gatunek rośliny włóknodajnej z rodziny bromeliowatych ("Bromeliaceae") uprawianej w Brazylii.
Zastosowanie.
Z liści pozyskuje się włókno zwane "caroa", używane do produkcji lin, tkanin oraz sieci.

</doc>
<doc id="286094" url="https://pl.wikipedia.org/wiki?curid=286094" title="HGB">
HGB



</doc>
<doc id="286097" url="https://pl.wikipedia.org/wiki?curid=286097" title="Yucca faxoniana">
Yucca faxoniana

Yucca faxoniana, nazywana palmą ixtle, p. istle, p. barretą – gatunek roślin należących do rodziny szparagowatych (podrodzina agawowych). Pochodzi z północnego Meksyku i Teksasu.. 
Najbardziej mrozoodporna jukka wytwarzająca tak duży pień. Wytrzymuje długie spadki temperatury do -18°C, a krótkotrwałe nawet do -23°C.
Morfologia.
Drzewiasty gatunek jukki osiągający wysokość do 4,5 m. Kora pnia ma kolor bladoszary z czerwonobrązowymi wybarwieniami. Liście twarde, o długości do 1 m, szerokości do 8 cm i gładkich brzegach. Kwiaty białe z białymi podsadkami, zebrane w olbrzymie kwiatostany o wysokości do 2 m. Owoce mięsiste.

</doc>
<doc id="286098" url="https://pl.wikipedia.org/wiki?curid=286098" title="DK78">
DK78



</doc>
<doc id="286107" url="https://pl.wikipedia.org/wiki?curid=286107" title="Ketmia konopiowata">
Ketmia konopiowata

Ketmia konopiowata, kenaf ("Hibiscus cannabinus") – gatunek rośliny należący do rodziny ślazowatych. Pochodzi z Afryki, rozprzestrzenił się także na innych kontynentach w strefie klimatu tropikalnego. Jest też uprawiany.
Uprawa.
Jest uprawiana w licznych rejonach, szczególnie w Azji Południowej Uprawiana jest także w Rosji, Bangladeszu, Brazylii, Kubie, byłym Zairze, Salwadorze. Udomowiona została w zachodniej Afryce. Zbiera się ją w fazie kwitnienia po 90-120 dniach wegetacji.

</doc>
<doc id="286108" url="https://pl.wikipedia.org/wiki?curid=286108" title="PLT (wskaźnik)">
PLT (wskaźnik)

PLT – wskaźnik liczby płytek krwi w µl (mm3) krwi. Norma wynosi 150–400 tys./µl krwi. Niedobór płytek krwi to trombocytopenia (małopłytkowość), ich nadmiar to trombocytoza (nadpłytkowość).

</doc>
<doc id="286110" url="https://pl.wikipedia.org/wiki?curid=286110" title="Defensyny">
Defensyny

Defensyny, defenzyny – grupa małych, składających się z od 15 do 20 reszt aminokwasowych, bogatych w cysteinę białek kationowych występujących w komórkach żernych kręgowców (szczególnie w ziarnistościach azurofilnych neutrofili) i wykazujących aktywność przeciw bakteriom, grzybom i wirusom osłonkowym.
Wszystkie klasy cytotoksycznych białek, które można znaleźć w neutrofilach posiadają szeroki zakres aktywności antybiotycznej względem różnych bakterii, grzybów i wirusów osłonkowych poprzez tworzenie kanałów bramkowanych potencjałem, które umożliwiają wypływ z komórki.
Mogą mieć one jednak negatywne działanie: na przykład w przypadku nowotworów ilość ludzkiej β-defensyny 3 (hBD-3) wzrasta w nabłonku jamy ustnej w obecności raka jamy ustnej (równocześnie obniża się poziom hBD-2) i bierze ona czynny udział we wzroście tego guza poprzez rozwój receptora chemokinowego CCR2 a dalej stymulację makrofagów do produkcji czynników wzrostu. Tym samym hBD-3 jest biomarkerem nowotworów jamy ustnej.
Defensyny mogą stanowić do 5% całkowitej liczby białek. Owadzie odpowiedniki defensyn posiadają pewne sekwencje homologiczne z formami należącymi do kręgowców. Również w roślinach i grzybach występują niewielkie peptydy bogate w cysteinę zwane defensynami, ale ich pokrewieństwo z defensynami zwierząt jest przedmiotem dyskusji.
U zwierząt istnieją trzy rodzaje defensyn: α-, β- i θ-defensyny. α-Defensyny występują tylko u ssaków, a θ-defensyny jedynie u niektórych naczelnych. U człowieka występują tylko α- i β-defensyny. Ludzkie geny kodujące defensyny charakteryzują się wysokim stopniem polimorfizmu, co może się wiązać z podatnością na niektóre schorzenia, na przykład chorobę Crohna.

</doc>
<doc id="286111" url="https://pl.wikipedia.org/wiki?curid=286111" title="DK44">
DK44



</doc>
<doc id="286112" url="https://pl.wikipedia.org/wiki?curid=286112" title="Leszczynowce">
Leszczynowce

Leszczynowce ("Corylales" Dumort.) – rząd roślin wyróżnianych w niektórych dawniejszych systemach klasyfikacyjnych okrytonasiennych.
Systematyka.
Takson nie jest wyróżniany w systemach APG. Zaliczane tu rośliny stanowią w większości jedną z linii rozwojowych bukowców ("Fagales") obejmującą rodziny brzozowatych i "Ticodendraceae". Rodzaj "Styloceras" wyróżniany w odrębnej rodzinie "Stylocerataceae" w świetle współczesnej wiedzy reprezentuje rodzinę bukszpanowatych z rzędu bukszpanowców.
Gromada okrytonasienne, podgromada "Magnoliophytina", klasa "Rosopsida", podklasa oczarowe, nadrząd "Juglandanae"

</doc>
<doc id="286113" url="https://pl.wikipedia.org/wiki?curid=286113" title="Corylaceae">
Corylaceae



</doc>
<doc id="286117" url="https://pl.wikipedia.org/wiki?curid=286117" title="Paula Banholzer">
Paula Banholzer

Paula Banholzer (ur. 6 sierpnia 1901, zm. 1989) – przyjaciółka i kochanka pisarza Bertolta Brechta, autorka wspomnień o nim.
Życiorys.
Była córką Anny i Carla Banholzerów, augsburskich lekarzy. W latach 1917–1918 Brecht studiował na Uniwersytecie Ludwika i Maksymiliana w Monachium nauki przyrodnicze, medycynę i literaturę. W 1918 musiał przerwać, gdyż został wcielony jako sanitariusz do jednego z augsburskich szpitali wojskowych. W tym czasie poznał Paulę Banholzer.
30 lipca 1919, kiedy Bertolt miał jedynie 21 lat, a ona niespełna 18, urodziła mu syna, Franka (wcielony do Wehrmachtu, zginął na froncie wschodnim w 1943). Jakiś czas po urodzeniu dziecka rozstała się z Brechtem, który w 1922 wziął ślub z aktorką Marianne Zoff.
Brecht zwykł ją nazywać „kochaną małą złośnicą” ("liebste kleine Zornige") albo „Bi” ("bittersweet"). Jest autorką wspomnień o Brechcie ("So viel wie eine Liebe: unbekannte Brecht"). W 1992 roku ukazały się listy Brechta do Pauli, pt. "Liebste Bi: Briefe an Paula Banholzer".
Upamiętnienie.
Paulę Banholzer zagrała w sztuce Brechta "Über Die Verführung von Engern (Brecht-Collage)" w roku 1998 Miriam Gruenke.

</doc>
<doc id="286121" url="https://pl.wikipedia.org/wiki?curid=286121" title="Kościół św. Joachima w Sosnowcu">
Kościół św. Joachima w Sosnowcu

Katolicki kościół św. Joachima – wzniesiony w latach 1848-1852. Usytuowany w dzielnicy Sosnowca, Zagórze w pobliżu wzgórza, na którym znajdowały się posiadłości rodu Mieroszewskich.
Historia.
Pierwotnie niewielki kościół parafialny dla nowo ustanowionej Parafii pod wezwaniem Świętych Piotra i Pawła, zaprojektowany przez Stanisława Gołębiowskiego i Tomasza Majewskiego, architektów z Krakowa. Pieczę nad parafią i kościołem sprawował proboszcz ks. Walenty Macha. Pomysłodawcą budowy świątyni była Jadwiga Mieroszewska. Na terenie parafii istniał dekanat św. Jadwigi, przeniesiony w późniejszym czasie do parafii św. Floriana
Rozbudowa.
Po pół wieku od zakończenia budowy świątynia była już zbyt mała dla rozwijającej się osady i w 1898 roku proboszcz, ks. Józef Dotkiewicz wnioskował do władz Imperium Rosyjskiego o pozwolenie na budowę nowej świątyni. Wniosek został odrzucony a zgoda została wydana na rozbudowę starego kościoła. Mimo wszystko ks. Dotkiewicz przystąpił do budowy dużego, trójnawowego kościoła św. Joachima według projektu Józefa Pomian-Pomianowskiego. Budowę zakończono po 10 latach. Starego kościółka nie wyburzono i w nowym kościele stanowi jego kruchtę. Dzięki temu zabiegowi cała procedura zachowała podstawy prawne zezwalające wyłącznie na rozbudowę.
Teraźniejszość.
Nowa forma kościoła to pseudobazylika z transeptem i strzelistymi, widocznymi z daleka wieżami.
Dwa boczne ołtarze, ambona, konfesjonały i stacje drogi krzyżowej wyszły spod dłuta Pawła Turbasa, rzeźbiarza z Olkusza, którego dzieła można podziwiać w większości kościołów Sosnowca.
Ołtarz główny autorstwa Przesmyckiego wyróżnia się figurami św. Anny, św. Joachima i Matki Bożej, którą poświęcił Jan Paweł II, a w pierwszą rocznicę papieskiego pobytu w Sosnowcu, 14 czerwca 2000 roku została ozdobiona koroną przez biskupa Adama Śmigielskiego. 
Figury św. Piotra i Pawła, które znajdują się w ołtarzu głównym, znajdowały się wcześniej w ołtarzu kościoła.
Wnętrze świątyni zdobi polichromia.

</doc>
<doc id="286122" url="https://pl.wikipedia.org/wiki?curid=286122" title="Sebastian Tauerbach">
Sebastian Tauerbach

Sebastian Tauerbach (ur. ? - zm. 1552) – artysta późnego gotyku. Razem z Hansem Snycerzem stworzył słynne głowy wawelskie. Pochodził z Wrocławia. 

</doc>
<doc id="286125" url="https://pl.wikipedia.org/wiki?curid=286125" title="Ziemia Północna">
Ziemia Północna

Ziemia Północna (, trb. "Siewiernaja Ziemla") – archipelag w Azji, na Oceanie Arktycznym, na północ od półwyspu Tajmyr. Ziemia Północna należy do Rosji, administracyjnie stanowi część Kraju Krasnojarskiego.
Geografia.
Ziemia Północna oddziela Morze Karskie od Morza Łaptiewów. Geologicznie stanowi ona przedłużenie półwyspu Tajmyr. Na wyspach panuje klimat polarny, występują rozległe lodowce. Roślinność stanowią nieliczne mchy i porosty. Świat zwierząt reprezentują lisy polarne, białe niedźwiedzie, lemingi i renifery.
Łączna powierzchnia wysp to 37,0 tys. km².
Historia.
Ziemia Północna była ostatnim odkrytym na Ziemi archipelagiem. Odkrył ją Boris Wilkicki w 1913, który sądził, że jest to pojedyncza wyspa. Nadał jej nazwę „Ziemi Mikołaja II”; wyspa nosząca dziś nazwę Mały Tajmyr została nazwana wtedy „Wyspą Carewicza Aleksego”. Nazwy te zmieniono w 1926 roku, po dojściu bolszewików do władzy. Loty sterowca "Graf Zeppelin" nad Arktyką w 1931 uściśliły, że są to co najmniej dwie wyspy. Obecnie wiadomo, że w skład Ziemi Północnej wchodzą cztery główne wyspy: 
oraz kilkanaście mniejszych, wśród których największe to 

</doc>
<doc id="286132" url="https://pl.wikipedia.org/wiki?curid=286132" title="Głowy wawelskie">
Głowy wawelskie

Głowy wawelskie – rzeźby głów zdobiące strop sali Poselskiej na Zamku Królewskim na Wawelu w Krakowie.
Historia.
Rzeźby powstały w warsztacie Sebastiana Tauerbacha i Hansa Snycerza ok. 1540. W kasetonowym suficie sali znajdowały się pierwotnie 194 głowy, do dziś przetrwało ich 30. Ozdobiony głowami strop dotrwał, choć w nie najlepszym stanie, do końca I Rzeczypospolitej. Najprawdopodobniej między 1804 a 1807 został zniszczony w trakcie adaptacji pomieszczeń zamkowych na austriackie koszary. 30 ocalonych głów zabrała do Domku Gotyckiego w Puławach księżna Izabela Czartoryska. W 1869 24 z nich zostało wywiezionych do Moskwy w związku z konfiskatą części majątku należącego do Czartoryskich. 6 dalszych w niewiadomym czasie stało się własnością Bolesława Podczaszyńskiego, a po jego śmierci prof. Stanisława Tarnowskiego, rektora UJ. W 1921 wdowa po profesorze Róża Tarnowska przekazała je Wawelowi. Po zawarciu pokoju ryskiego do Polski powróciły również pozostałe głowy. W 1927 cała ocalona trzydziestka została umieszczona w kasetonach stropu sali Poselskiej, zrekonstruowanego według projektu Adolfa Szyszko-Bohusza. Wymowa stropu jest alegoryczna, głowy przedstawiają osoby różnych stanów np. królów, żołnierzy, dworzan. Ostatnio poddano je konserwacji w 1992.
W latach 1925-1927 Xawery Dunikowski wykonał cykl 12 "głów wawelskich", m.in. Adama Mickiewicza, Anny Jagiellonki, Henryka Walezego, które nigdy nie znalazły się w stropie sali Poselskiej, niemniej jednak do dziś stanowią własność Zamku Wawelskiego.

</doc>
<doc id="286133" url="https://pl.wikipedia.org/wiki?curid=286133" title="Konewka">
Konewka

Konewka to przenośny zbiornik na wodę, wykonany najczęściej z blachy lub z tworzywa sztucznego, przeznaczony do podlewania roślin.
Kształt konewki jest zbliżony do walca o podstawie eliptycznej, z półkolistym uchwytem u góry. Z boku, przy podstawie przymocowana jest końcówka, biegnąca skośnie do góry i służąca do podlewania. Jej kształt jest zbliżony do mocno wydłużonego ściętego stożka, zakończonego rozpryskiwaczem. Ma on za zadanie rozdzielić mocny strumień wody, tak aby nie wypłukiwał on gleby i nie tworzył w niej zagłębień. Główny zbiornik konewki oraz wydłużona końcówka tworzą układ naczyń połączonych. Podlewanie odbywa się poprzez przechylanie konewki w stronę końcówki, co powoduje podniesienie w niej poziomu wody i powstanie ciśnienia, dzięki któremu woda wypływa przez sitko. Górna powierzchnia konewki jest zwykle częściowo zamknięta od strony końcówki, tak aby zapobiec wylewaniu się wody przy przechylaniu. W mniejszych konewkach z tworzyw sztucznych często zamknięta jest cała górna powierzchnia, w której pozostawiony zostaje jedynie mały okrągły otwór do nalewania wody. Objętość konewek waha się w granicach od kilku do kilkudziesięciu litrów.

</doc>
<doc id="286138" url="https://pl.wikipedia.org/wiki?curid=286138" title="Hans Snycerz">
Hans Snycerz

Hans Snycerz (ur. ? - zm. 1545) był artystą późnego gotyku. Razem z Sebastianem Tauerbachem stworzył słynne głowy wawelskie.

</doc>
<doc id="286139" url="https://pl.wikipedia.org/wiki?curid=286139" title="RET">
RET



</doc>
<doc id="286140" url="https://pl.wikipedia.org/wiki?curid=286140" title="Podnoszenie wód">
Podnoszenie wód

Podnoszenie wód — zabieg stosowany w celu nawodnienia pola, w przypadku gdy poziom wody jest niższy niż poziom pola. &lt;br&gt;
Najbardziej prymitywnym sposobem podnoszenia wód jest czerpanie wody z rzeki lub strumienia i przenoszenie jej w koszach lub kubłach na pole, gdzie rozlewa się ją w odpowiednich miejscach. Metoda ta jest wciąż stosowana w wielu krajach Azji Południowo-Wschodniej. &lt;br&gt;
Inne metody to stosowanie takich narzędzi i urządzeń jak:

</doc>
<doc id="286141" url="https://pl.wikipedia.org/wiki?curid=286141" title="Retikulocyty">
Retikulocyty



</doc>
<doc id="286142" url="https://pl.wikipedia.org/wiki?curid=286142" title="Puijo">
Puijo

Puijo (fiń. "Puijon hyppyrimäet") – kompleks skoczni narciarskich w pobliżu Kuopio (Finlandia). Znajdują się tutaj cztery skocznie o punktach konstrukcyjnych: K120, K90, K65, K28.
Wszystkie obiekty wyposażone są w igelit oraz sztuczne oświetlenie. Na największej z nich dawniej organizowane nyły zawody Pucharu Świata w skokach narciarskich. Na skoczniach często odbywają się również zawody krajowe z Mistrzostwami Finlandii włącznie.
Historia.
Pierwszy konkurs skoków narciarskich w Kuopio odbył się jeszcze w XIX w., w 1886 r. Jednak poprawnie skonstruowana skocznia została tu zbudowana dopiero w wieku XX, a dokładnie w 1901 i miała długość 13,5 metra.
Pierwsza skocznia na wzgórzu Puijo stanęła w 1911. W 1926 powstała tam nowa, mają 29 metrów długości, zaś 3 lata później, 45-metrowy obiekt. W 1949 gotowa już była duża skocznia. Jej pierwszy rekord, 86 metrów, ustanowił w 1951, w obecności 51 000 widzów Matti Pietikäinen.
Jeszcze w tej samej dekadzie osiągane tu odległości zwiększyły się do 90 metrów, a później do 100 metrów. W latach 70. obiekt został wyposażony w matę umożliwiającą oddawanie skoków latem. Wtedy to skocznia była centrum letniego treningu, aż do 1982, kiedy specjalnie na MŚ Juniorów '83 zastąpiono ją nową, jeszcze większą.

</doc>
<doc id="286143" url="https://pl.wikipedia.org/wiki?curid=286143" title="Kraje Federacji Rosyjskiej">
Kraje Federacji Rosyjskiej

Kraje Federacji Rosyjskiej () – jednostki podziału administracyjnego Rosji.
Lista.
Obecnie w skład Federacji Rosyjskiej wchodzi 9 krajów:

</doc>
<doc id="286144" url="https://pl.wikipedia.org/wiki?curid=286144" title="Marcin Lindentolde">
Marcin Lindentolde

Marcin Lindentolde – architekt okresu gotyku. W latach 1390–1392 zbudował pierwsze Sukiennice na rynku w Krakowie.

</doc>
<doc id="286147" url="https://pl.wikipedia.org/wiki?curid=286147" title="Historia Mysłowic">
Historia Mysłowic

Historia Mysłowic – historia miasta Mysłowice na Górnym Śląsku. 
Powstanie i rozwój miasta.
Zachowane materiały źródłowe nie pozwalają na dokładne ustalenie kiedy Mysłowicom nadano prawa miejskie. Przypuszczalnie na terenie obecnego śródmieścia Mysłowic już w XII/XIII wieku istniała osada rolniczo-rybacka. Miasto powstało na przełomie XIII i XIV w. Lokacja Mysłowic jako miasta na prawie niemieckim miała miejsce pomiędzy 1260 a 1306 r. Według L. Musioła miała ona miejsce w latach 1260-1280; natomiast innego zdania jest R. Garbiec wskazując na lata 1300-1306.
Najstarszy dokument wymieniający nazwę Mysłowice, w związku z miejscowym plebanem Hunoldem, pochodzi z 1308 roku. Z kolei z 15 grudnia 1360 roku pochodzi dokument wystawiony przez księcia opawsko-raciborskiego Mikołaja II, wymieniający expressis verbis miasto Mysłowice, jako posiadające już od dawna przywileje prawa niemieckiego. Wytyczono tu również granice ziemi mysłowickiej, której centralnym ośrodkiem było samo miasto, wówczas już będące własnością prywatną. Najstarszym wciąż istniejącym miejscem kultu w mieście jest kościół pw. Świętego Krzyża, który powstał na początku XIV wieku- pierwotnie drewniany, po spaleniu został odbudowany ok. 1810 roku.
W związku z rozbudową miasta w XIV wieku wzniesiono także kościół pw. Narodzenia NMP. 
Pochodzenie nazwy miejscowości nie jest jednoznaczne i równolegle funkcjonuje na ten temat kilka teorii. Nazwa miejscowa "Mysłowice" pochodzi od starosłowiańskiego imienia "Mysław", "Mysł" lub "Miłosław". Końcówka „ice” lub jej staropolska starsza wersja („icze”) charakterystyczna jest dla słowiańskich nazw patronimicznych wywodzących się od osad rodowych. Oznacza ona potomków założyciela lub właściciela miasta, czyli „Mysłowiczów”. Domniemany założyciel miejscowości rycerz Mysław miał, wedle jednej z wersji, stanowić wzór dla wizerunku męskiej głowy z herbu Mysłowic.
Zagadnienia dotyczące herbu miasta.
Kronikarz Mysłowic, Jakob Lustig, w swej "Historii miasta Mysłowice na Górnym Śląsku" mówi, że herbem miasta jest głowa św. Jana Chrzciciela, zaś o pochodzeniu herbu nic nie wiadomo. Twierdzą tak również XIX-wieczni heraldycy i kronikarze, którzy zajmowali się dziejami miasta. Nie natrafiono bowiem dotychczas na żaden dokument, który pozwoliłby jednoznacznie stwierdzić, że głowa z mysłowickiego herbu to św. Jan Chrzciciel. Znane do tej pory odciski pieczęci mysłowickich, w tym i najstarsze z pierwszej połowy XVI w., ukazują głowę starszego mężczyzny z pełnym zarostem, jednak bez misy, towarzyszącej zazwyczaj – chociaż nie zawsze – temu świętemu. Brak tego charakterystycznego dla św. Jana Chrzciciela atrybutu na pieczęciach miejskich jest dla niektórych historyków okazją do podważenia opisu herbu Mysłowic. Nie istnieją już bowiem najstarsze dokumenty miejskie, sprzed 1587 r., na podstawie których można by wnioskować o pochodzeniu herbu miasta, gdyż 11 października 1587 r. miasto zostało całkowicie spalone, a w pożarze przepadło archiwum miejskie.
Według heraldyków w miastach zakładanych w pierwszych wiekach istnienia chrześcijaństwa w Polsce, w miejscach nie zasiedlonych do herbu miejskiego przyjmowano herb pana (właściciela) gruntów. Czasem był on uzupełniany atrybutem władzy samorządowej lub świętego, będącego patronem istniejącego już wcześniej na danym terenie kościoła parafialnego, a w przypadku miejscowości zależnych od instytucji lub władz kościelnych – świętych, będących również patronami tychże instytucji lub władz. Wiadomo, że Mysłowice nie zostały założone przez żadną instytucję lub władzę kościelną. Wiele wskazuje więc na to, że głowa św. Jana Chrzciciela znalazła się w herbie miejskim za sprawą najstarszego kościoła w Mysłowicach – obecnie pw. Narodzenia NMP – który był pierwszym kościołem parafialnym w okolicy, wzniesionym przed założeniem miasta i nosił wówczas najprawdopodobniej imię św. Jana Chrzciciela. Jest więc prawdopodobne, że patron kościoła znalazł się również w herbie założonego później miasta. Zmiana patrona kościoła mogła nastąpić w okresie późniejszym, co nie było w tamtych czasach rzeczą rzadką. Potwierdzają to udokumentowane przypadki nawet z najbliższej okolicy.
Nowożytność.
Gdy w 1742 roku wraz z Górnym Śląskiem miasto zostało włączone do państwa pruskiego, rzeka Czarna Przemsza stała się granicą między Prusami a Rzecząpospolitą. Po kongresie Wiedeńskim na rogatkach miasta znajdował się trójstyk zwany Trójkątem Trzech Cesarzy. Od 1847 w mieście funkcjonowała gmina żydowska, a od 1855 także ewangelicka. Bezpośrednią przyczyną wybuchu I powstania śląskiego była masakra polskich robotników w kopalni „Mysłowice” dokonana 16 sierpnia 1919 roku. W trakcie III powstania śląskiego Mysłowice zostały opanowane przez powstańców. Do Polski Mysłowice powróciły na mocy decyzji aliantów w 1922 roku. 
Gdy wybuchła II wojna światowa z miasta znikła społeczność żydowska, przesiedlona przez Niemców do gett, zniszczono też synagogę znajdująca się na placu Wolności w okolicach ratusza. 27 stycznia Armia Czerwona zajmuje miasto, wprowadzając swoje porządki, administracja cywilna zostaje przejęta przez Polaków. W okresie 1945-1946 w Mysłowicach funkcjonował stalinowski obóz pracy, w którym straciło życie blisko 2300 Górnoślązaków zatrzymanych pod zarzutem przyjęcia w czasie wojny niemieckiej listy narodowościowej (Deutsche Volksliste). 
Okres powojenny to przede wszystkim rozbudowa i postępująca industrializacja miasta. To również rozwój terytorialny – w 1975 roku przyłączono do Mysłowic Wesołą, Kosztowy i Dziećkowice, a dwa lata później także Imielin i Chełm Śląski.Przyjęty w systemie socjalistycznym model Śląska, w którym głównymi gałęziami gospodarki był przemysł wydobywczy oraz przemysł ciężki, powodował masową imigrację siły roboczej z całej Polski, jednocześnie następowała emigracja miejscowej ludności. Po zmianach w roku 1989 nastąpiło nasilenie dążeń decentralizacyjnych, które doprowadziły do powstania nowych samorządów lokalnych. Ich działalność umożliwiła podjęcie decyzji z dnia 31 grudnia 1994 roku – o utworzeniu Imielina i Chełma Śląskiego samodzielnych jednostek administracyjnych. W 2000 roku bullą papieską nadano miastu Mysłowice patronat św. Jana Chrzciciela, czczonego w odnowionej kapliczce przy ul. Grunwaldzkiej oraz w kościele pw. Ścięcia Jana Chrzciciela.
Wspólnota ewangelicka.
Choć w dokumentach miejskich spotykamy wzmianki o protestantach czasów reformacji, to pierwsze ewangelickie nabożeństwo odprawiono w Mysłowicach dopiero w roku 1855. Wraz ze wzrostem XIX-wiecznego przemysłu i napływem ludności, liczba wyznawców ewangelicyzmu rosła. Od 1872 roku samodzielną pracę duszpasterską prowadził w mieście jeden z najwybitniejszych działaczy narodowych na Śląsku, ks. Jerzy Badura.
29 czerwca 1877 roku odbyła się uroczystość poświęcenia nowo wybudowanego neogotyckiego kościoła, pw. Apostołów Piotra i Pawła. Jeszcze w XIX wieku powiększono protestancki cmentarz przy ulicy Oświęcimskiej oraz zakupiono plebanię.
Przełomowym momentem w historii parafii było zakończenie I wojny światowej. Po przejęciu przez Polskę Górnego Śląska, obejmującego również Mysłowice, wiele rodzin ewangelickich opuściło ten region. Skutkiem tego liczba protestantów zmalała z 1700 do 600 parafian, na ponad 20000 mieszkańców Mysłowic. Mimo to aktywność parafii utrzymywała się – funkcjonowało Towarzystwo Polaków Ewangelików.
Tragiczny w skutkach okres II wojny światowej oraz wydarzeń następujących bezpośrednio po jej zakończeniu nie ominął również protestanckiej wspólnoty. Milczącym świadkiem tamtego czasu są dwie zbiorowe mogiły znajdujące się na cmentarzu przy ulicy Oświęcimskiej. Pochowanych w nich jest ponad 880 osób.
Obóz hitlerowski i obóz komunistyczny Mysłowicach.
Oddział roboczy jeńców radzieckich obozu w Cieszynie – Kommando R 191 Stalag VIII B Teschen. Utworzony został w 1942 roku, zlikwidowany 23 stycznia 1945. Jeńców zakwaterowano na terenie kopalni. Oddział liczył ok. 1000 osób. Pierwszy transport przywieziono ok. 25 września 1942 roku. Jeńcy pracowali w przedsiębiorstwie „Reichswerke Hermann Göring”. Śmiertelność wśród jeńców była wysoka, szczególnie w ostatnich miesiącach 1944 roku. Na miejscowym cmentarzu pochowano w pojedynczych grobach 62 jeńców. W 1944 roku zbiegło z oddziału 41 jeńców. Według stanu na 7 stycznia 1945 roku oddział liczył 748 osób.
Obóz pracy założony w maju 1943 roku, zlikwidowany 26 stycznia 1945. Mieścił się przy kolejce wąskotorowej. W obozie przebywali Polacy, Francuzi, Czesi, Chorwaci, Ukraińcy i Włosi, a przez pewien czas także polscy jeńcy wojenni przywiezieni z terenów dawnych Prus Wschodnich. Początkowy stan obozu – ok. 200 osób, najwyższy ok. 1600 osób; m.in. 1 sierpnia 1944 roku było 709 osób. Więźniowie pracowali w kopalni „Mysłowice” – mężczyźni pod ziemią, kobiety na powierzchni. W styczniu 1945 roku hitlerowcy rozstrzelali w obozie 2 więźniów – Polaka i Francuza. Podczas likwidacji obozu hitlerowcy ewakuowali więźniów w kierunku Katowic.
Więzienie – Gefängnis, od 1941 areszt – Haftanstalt. Mieściło się przy ulicy zwanej wówczas Krakauer Straße 2. Przeznaczone dla mężczyzn i kobiet skazanych na kary aresztu i więzienia różnej wysokości. Podczas akcji aresztowań w rejencji katowickiej 9-10 listopada 1939 roku w więzieniu osadzono dodatkowo 150 osób. W styczniu 1941 roku w więzieniu utworzono specjalny oddział dla mężczyzn skazanych za odmowę pracy. W więzieniu 1 lutego 1941 roku było 200 miejsc dla mężczyzn i 25 dla kobiet; 30 grudnia 1944 – 221 dla mężczyzn i 34 dla kobiet. Skazani pochodzili z okręgów sądów krajowych w Bytomiu-Katowicach i Bielsku-Białej. W areszcie osadzono więźniów śledczych i do dyspozycji policji. Na dzień przed ewakuacją (23 stycznia 1945 roku w areszcie przebywało 210 osób; wśród nich znajdowało się 84 więźniów Wehrmachtu i 6 policji; których tegoż dnia przekazano właściwym placówkom; 97 więźniów, w tym ok. 70 kobiet, wypuszczono na wolność; 24 stycznia 1945 roku kolumna 23 więźniów wyruszyła przez Racibórz i Prudnik do Kłodzka, dokąd przybyła 7 lutego 1945. 9 lutego 1945 roku wysłano ich koleją do Bautzen.
Zastępcze więzienie policyjne – Ersatz-Polizei Gefängnis in Myslowitz. Założone 13 lutego 1941 roku (po zlikwidowaniu więzienia policyjnego w Sosnowcu, skąd 8-13 lutego przetransportowano do Mysłowic 133 mężczyzn i 65 kobiet), zlikwidowane 26 stycznia 1945 roku. Położone było za dworcem kolejowym, w dolinie Przemszy, przy ulicy Powstańców 23 (zwanej wówczas Hermann-Göring-Strasse). Składało się z budynków murowanych i wybudowanych w późniejszym czasie baraków. Podlegało prezydentowi policji w Katowicach. W 1943 roku w osobnym budynku utworzono oddział kobiecy. W pierwszym półroczu 1943 roku hitlerowcy zorganizowali również oddział dla chłopców, natomiast dziewczęta umieszczono w celach kobiet.
W lutym 1945 na terenie dawnego hitlerowskiego Kommando R 191 Stalag VIII B Teschen (filia w Mysłowicach) utworzono komunistyczny obóz pracy. Maksymalna liczba więźniów wynosiła 5057 osób (stan na 1 sierpnia 1945), następnie liczba więźniów zmniejszała się, by osiągnąć 879 pod koniec jego funkcjonowania. W obozie osadzano głównie volksdeutschów, Niemców, a także żołnierzy polskiego podziemia niepodległościowego. Naczelnikami obozu byli kolejno: Tadeusz Skowyra, Konrad Brabański i Eugeniusz Oczkowski. W trakcie funkcjonowania obozu z powodu fatalnych warunków sanitarnych, epidemii i wyniszczenia pracą zmarło co najmniej 2281 więźniów. Obóz został zlikwidowany we wrześniu 1946, pozostałych w momencie likwidacji obozu więźniów osadzono w Centralnym Obozie Pracy w Jaworznie.
Liczba ludności.
Dane dotyczące rozwoju demograficznego w tabelce w latach 1850-1921 pochodzą z pracy zbiorowej pod redakcją Wacława Długoborskiego – „Mysłowice – Zarys rozwoju miasta”.
Dane dotyczące rozwoju demograficznego w tabelce w latach 1998-2002 pochodzą ze strony internetowej UM Mysłowice.

</doc>
<doc id="286149" url="https://pl.wikipedia.org/wiki?curid=286149" title="Artur Wawryszuk">
Artur Wawryszuk

Artur Wawryszuk (ur. 22 lipca 1971 w Lizbonie) − pisarz, krytyk teatralny, eseista, autor artykułów i recenzji publikowanych w takich czasopismach, jak: "Teatr", "Literatura", "Fraza", "Obyczaje", "Wiadomości Kulturalne". 
Autor książki "Kurs pisania nekrologów", wydanej w 2005 roku w wydawnictwie Tower Press.
Mieszka w Sopocie i w Lizbonie. Tematyką jego twórczości jest problem kreowania fikcji w życiu, kwestia teatralności w życiu i znikania.

</doc>
<doc id="286154" url="https://pl.wikipedia.org/wiki?curid=286154" title="FIM Tower">
FIM Tower



</doc>
<doc id="286155" url="https://pl.wikipedia.org/wiki?curid=286155" title="Corylales">
Corylales



</doc>
<doc id="286158" url="https://pl.wikipedia.org/wiki?curid=286158" title="Park Narodowy Grand Teton">
Park Narodowy Grand Teton

Park Narodowy Grand Teton () – park narodowy położony w północno-zachodniej części stanu Wyoming, przy granicy ze stanem Idaho w Stanach Zjednoczonych. Park został utworzony w 1929 roku. Jego obecna powierzchnia wynosi 1255 km². Nazwa parku pochodzi od nazwy Grand Teton, najwyższej góry w paśmie górskim Teton oraz drugiej co do wysokości góry w stanie Wyoming.
Historia parku.
Park został ustanowiony oficjalnie 26 lutego 1929 roku na powierzchni 388 km². Pierwotnie park obejmował swoim zasięgiem wyłącznie masyw górski Grand Teton oraz sześć jezior polodowcowych leżących u jego podnóża. Filantrop John Davison Rockefeller Jr. dążył do powiększenia parku i na skutek jego starań prezydent Franklin Delano Roosevelt ustanowił 15 marca 1943 roku pomnik narodowy Jackson Hole National Monument o powierzchni 894 km². Pomnik został zlikwidowany 14 września 1950 roku, a większość jego terenów została włączona do parku narodowego. Ten sam akt prawny uznał wysiłki Rockefellera w celu ochrony tego obszaru nazywając drogę łączącą południową granicę Parku Narodowego Yellowstone z północną granicą parku narodowego Grand Teton jako John D. Rockefeller Jr. Memorial Parkway.
Fauna.
Na terenie Parku Narodowego Grand Teton żyje wiele dzikich gatunków zwierząt, wśród których można wymienić: niedźwiedzia grizli, baribala, pumę, bizona, kojota preriowego, wilka, łosia, wapiti, wiewiórkę szarą, kunę świerkową. Spośród ptaków można wymienić: orła przedniego, bielika amerykańskiego, rybołowa zwyczajnego.
Flora.
Na terenie Parku Narodowego Grand Teton występuje ponad tysiąc gatunków roślin naczyniowych. Wśród roślin występujących w parku można wymienić sosnę białokorą, sosnę giętką, świerk Engelmanna, sosnę wydmową, jedlicę, świerk kłujący.
Turystyka.
Infrastruktura turystyczna w parku jest stosunkowo dobrze rozwinięta. Łączna długość szlaków turystycznych wynosi ok. 300 km.
Pandemia wirusa SARS-CoV-2.
W związku z pandemią koronawirusa SARS-CoV-2, od dnia 24 marca 2020 roku Park Narodowy Grand Teton został zamknięty do odwołania.

</doc>
<doc id="286160" url="https://pl.wikipedia.org/wiki?curid=286160" title="Delou">
Delou

Delou – wór ze skóry wołowej lub rzadziej koziej o pojemności 15-35 litrów, stosowany w Afryce Północnej do podnoszenia poziomu wód. Wór niesiony jest przez zwierzę ciągnące sznur przez blok przymocowany do oparcia drewnianego lub kamiennego. Wór ten u podstawy ma spust, który jest sfałdowany przez powróz w czasie, gdy wór podnoszony jest w górę, lecz otwiera się, gdy osiągnie on najwyższy poziom. Woda wylewa się wówczas do niewielkiego zbiornika - stawku, który zaopatruje główny kanał nawadniający. Zwierzęciem poruszającym delou jest najczęściej wół lub osioł, rzadziej wielbłąd czy też muł. Zwierzęciu towarzyszy człowiek, do którego należy manewr powrozem fałdującym lub rozciągającym spust. Za pomocą tego urządzenia dziennie można nawodnić do 0,5 ha.

</doc>
<doc id="286162" url="https://pl.wikipedia.org/wiki?curid=286162" title="Liu Wang">
Liu Wang

Liu Wang (; ur. 25 marca 1969 w Pingyao w prowincji Shanxi) – chiński pilot wojskowy, tajkonauta.
W styczniu 1998 został wybrany do pierwszej grupy chińskich astronautów (Chiny grupa 1) przewidzianych do lotów załogowych na statkach kosmicznych typu Shenzhou. Kandydowało do niej ponad 1500 pilotów wojskowych Sił Powietrznych Chińskiej Armii Ludowo-Wyzwoleńczej.
W czerwcu 2012 obył swój jedyny lot kosmiczny w misji Shenzhou 9, był to pierwszy lot załogowy na pierwszą chińską stację orbitalną Tiangong 1.

</doc>
<doc id="286163" url="https://pl.wikipedia.org/wiki?curid=286163" title="Ilmet">
Ilmet

Ilmet – biurowiec w dzielnicy Wola w Warszawie, przy alei Jana Pawła II 15, przy rondzie ONZ. 
Opis.
Budynek został wzniesiony w latach 1995–1997. Inwestorem była austriacka firma Ilbau, a projektantami Miljenko Dumenčić oraz Mirosław Kartowicz. Większość powierzchni zajmują biura, na dwóch najniższych piętrach znajdują się punkty usługowe. Trzykondygnacyjny parking podziemny może pomieścić 182 samochody.
W holu głównym budynku znajduje się podświetlana plastikowa tuba zawierająca akt położenia kamienia węgielnego z 12 czerwca 1995 roku, polskie i austriackie dzienniki oraz kilka polskich banknotów sprzed denominacji.
Charakterystycznym elementem budynku od jego zbudowania jest obracające się logo firmy Mercedes-Benz na dachu. Na fasadzie znajduje się również tablica upamiętniająca 50-lecie Organizacji Narodów Zjednoczonych, co stanowi nawiązanie do nazwy ronda.
W marcu 2011 pojawiły się informacje o planach szwajcarskiego UBS, właściciela budynku, dotyczących zburzenia wieżowca i postawienia w jego miejsce większego budynku. Plany te zostały potwierdzone w listopadzie tego samego roku – projekt duńskiej pracowni architektonicznej Schmidt Hammer Lassen został zwycięzcą konkursu na budynek w tym miejscu. 188-metrowy wieżowiec Warsaw One ma oferować ok. 60 000 m² powierzchni biurowej, a jego budowę pierwotnie planowano w latach 2012–2016, w czym przeszkodził światowy kryzys gospodarczy. Obiekt ma zostać zbudowany zgodnie z nowoczesnymi standardami umożliwiając otrzymanie certyfikatu LEED lub BREEAM.
W lipcu 2021 rozpoczęły się wyburzenia wewnątrz budynku.

</doc>
<doc id="286164" url="https://pl.wikipedia.org/wiki?curid=286164" title="Noria">
Noria

Noria (od arab. ناعورة nā‘ūra) – urządzenie służące do podnoszenia wód dla nawadniania pól uprawnych.
Budowa i działanie.
Wyróżnia się trzy typy tego urządzenia; najbardziej rozpowszechniony składał się z pionowego koła z podwieszonymi na łańcuchach wiadrami, sięgającymi nawet na głębokość 8 metrów. Odmiany prymitywne były napędzane przez muły, osły lub woły chodzące wokół koła napędowego, które wytwarzało siłę przemieszczającą wiadra.
Drugi typ norii wyposażony jest w przymocowane do koła gliniane lub drewniane wiadra i poruszany siłą wiatru (np. w okolicach hiszpańskiej Kartageny).
Trzeci typ norii wykorzystuje energię nurtu rzeki: składa się z dużego, bardzo wąskiego koła wodnego z małymi czerpakami, z których woda jest kolejno przelewana do małego akweduktu. Niektóre wersje wykorzystują zarówno koła wodne, jak i zwierzęta; największa noria wysokości 20 metrów znajduje się w syryjskim Hama.
W przeszłości.
Najstarszy znany wizerunek Norii znajduje się na mozaice z Apamei.
Wymienione typy kół wodnych zostały wynalezione przez Greków pomiędzy III i II wiekiem p.n.e. Około 300 roku n.e. Rzymianie zastąpili drewniane przegrody podwieszanymi naczyniami ceramicznymi, w ten sposób tworząc typową norię.
Noria przypuszczalnie kryje się pod nazwą "cakkavattaka" użytą w indyjskim tekście z 350 r. p.n.e. O urządzeniu tym wspominał także Lukrecjusz w I w. p.n.e. mówiąc o „rzece, co porusza koła i wiadra”. Było już ono prawdopodobnie stosowane na hellenistycznym środkowym Wschodzie ok. 200 r. p.n.e. 
Wynalazek został zaadaptowany przez Arabów i wykorzystywany był na wielką skalę w średniowiecznym świecie islamskim. Arabscy inżynierowie wprowadzili wiele udoskonaleń w konstrukcji. Łączyli też norie z akweduktami mającymi połączenie z miastami i polami uprawnymi. Niektóre używane przez Arabów norie osiągały średnicę 20 metrów, jedna z nich pozostawiona w Hama jako zabytek była sprawna do czasów współczesnych. Podzielona na 120 przegród, była w stanie przesyłać 95 litrów wody na minutę. W 2014 roku, w trakcie syryjskiej wojny domowej, w mieście wybuchł pożar, w wyniku którego największa i najstarsza noria spłonęła. Ar-Razi opisywał iracką norię z X wieku, która mogła przenosić 153 000 litrów wody na godzinę (tj. 2550 l/min). Dzisiejsze norie na Dalekim Wschodzie są w stanie przenosić 288 000 litrów na godzinę (4800 l/min).
Konstrukcje tego rodzaju także rozwijano w Chinach za panowania dynastii Song, wykorzystując je do nawadniania lub osuszania pól. Wcześniej powszechnie stosowano prostsze konstrukcje, podczas gdy bardziej skomplikowane upowszechniły się pod koniec pierwszego tysiąclecia naszej ery. Wpływ norii na rozwój rolnictwa w Chinach zauważył w XII wieku poeta Li Chuquan. Za rządów dynastii Song szerzono zastosowanie norii na obszarach niemeliorowanych.

</doc>
<doc id="286169" url="https://pl.wikipedia.org/wiki?curid=286169" title="Michael Diamond">
Michael Diamond

Michael Diamond, ps. Mike D (ur. 20 listopada 1965 w Nowym Jorku) – amerykański muzyk, kompozytor, autor tekstów i raper. Członek i założyciel grupy hip-hopowej Beastie Boys. Mike D zajmuje się w zespole rapowaniem, śpiewaniem i grą na perkusji. 
Mike D był założycielem i prezesem wytwórni płytowej Grand Royal Records, własnej wytwórni zespołu Beastie Boys. Wraz z Latch Brothers stworzył ścieżkę dźwiękową do gry Jet Set Radio Future na konsolę Xbox.
Diamond był uczniem Vassar College w Poughkeepsie w stanie Nowy Jork przez sześć miesięcy.
Mike D jest żonaty z Tamrą Davis, reżyserką filmową. Mają razem dwóch synów Skylera i Davisa.
W roku 2016 został producentem brytyjskiej grupy Slaves, zespół wydał album zatytułowany „Take Control”.
Przypisy.
 

</doc>
<doc id="286170" url="https://pl.wikipedia.org/wiki?curid=286170" title="Park Narodowy Gates of the Arctic">
Park Narodowy Gates of the Arctic

Park Narodowy Gates of the Arctic (ang. "Gates of the Arctic National Park and Preserve") – park narodowy położony w północnej części stanu Alaska w Stanach Zjednoczonych. Park został utworzony w 1980 na powierzchni 34 287 km². Nazwa parku w wolnym tłumaczeniu oznacza "„Wrota Arktyki”".
Na terenie parku nie ma dróg, szlaków ani żadnej infrastruktury turystycznej. Jednakże, w odległości ok. 8 km od wschodniej granicy parku przebiega autostrada Alaska State Highway 11. Władze parku prowadzą małe centrum turystyczne w pobliżu miejscowości Coldfoot.

</doc>
<doc id="286171" url="https://pl.wikipedia.org/wiki?curid=286171" title="InterContinental Warsaw">
InterContinental Warsaw



</doc>
<doc id="286173" url="https://pl.wikipedia.org/wiki?curid=286173" title="Maciej Sieczka">
Maciej Sieczka

Maciej Sieczka, właśc. Maciej Gąsienica Sieczka (ur. 3 kwietnia 1824 w Zakopanem, zm. 25 września 1897 tamże) – jeden z najsłynniejszych przewodników tatrzańskich w II połowie XIX wieku.
Życiorys.
Góry poznał dzięki pasji polowania na kozice. Władysław Ludwik Anczyc pisał: „"Sieczka spędziwszy młodość na kłusownictwie, tyle na tem zyskał, że poznał najniedostępniejsze zakątki Tatr i wyszedł na najlepszego przewodnika"”. Dla uniknięcia poboru do wojska przez pewien czas korzystał gościnnie z kryjówek Tomasza Tatara. Polował też razem z Sabałą na niedźwiedzie. W późniejszych latach zaprzestał kłusownictwa i wspólnie z Jędrzejem Walą pełnili role strażników chroniących kozice i świstaki.
Sieczka w latach 50. XIX wieku pracował jako górnik. Wydobywał żelazo na stokach Kopy Magury oraz po południowej (wówczas węgierskiej) stronie Tatr. W Tatrach Bielskich odkrył złoża kwarcytu. Po 1875 r. uczył się kamieniarstwa. Wmurował m.in. tablice upamiętniające Józefa Ignacego Kraszewskiego (Brama Kraszewskiego) i Kazimierza Kantaka (Brama Kantaka) w Dolinie Kościeliskiej. Brał też udział w budowie szlaków w Tatrach, m.in. na Wrota Chałubińskiego (Zawracik) i z Liliowego na Zawory. Zakładał klamry na szlakach na Rysy, Wysoką i pod Mięguszowiecką Przełęczą pod Chłopkiem. Z Janem Gwalbertem Pawlikowskim penetrował tatrzańskie jaskinie, co było wówczas rzadkie wśród górali. Posiadał też talenty muzyczne, grał na flecie. Duży wpływ na Sieczkę wywarł Seweryn Goszczyński, który miał go nauczyć, „"co jest pięknego w tych Tatrach"”.
Jeszcze przed powstaniem Towarzystwa Tatrzańskiego prowadził w Tatry wielu znanych badaczy gór i taterników, m.in. Eugeniusza Janotę, Maksymiliana Nowickiego, ks. Józefa Stolarczyka, Walerego Eljasza, Adama Asnyka, Mieczysława i Jana Gwalberta Pawlikowskich, Tytusa i Ludwika Chałubińskich czy Leopolda Świerza. Kiedy Towarzystwo podzieliło przewodników na trzy klasy, Maciej Sieczka został przydzielony od razu do pierwszej, dzięki czemu mógł turystów prowadzić na najtrudniejsze szczyty. Wybudował z drewna podarowanego przez Adama Uznańskiego szałas przy drodze z Kuźnic na Kopę Magury, co uprzystępniło turystom część Tatr Wysokich, poprzez możliwość zorganizowania noclegów.
Zmarł na skutek ciężkiej choroby. Mogiła przewodnika znajduje się na Cmentarzu Zasłużonych na Pęksowym Brzyzku w Zakopanem (sektor P-II-61).
Przejścia.
Był pierwszym znanym z nazwiska przewodnikiem, który pokazał turyście Wodogrzmoty Mickiewicza (Waleremu Eljaszowi w 1879 r.). Dokonał też wielu wybitnych przejść:
W 1883 poprowadził jako pierwszą Polkę Natalię Janothównę na Gerlach. Znany był z wysokich umiejętności techniki wspinaczkowej, dobrej kondycji i umiejętności przywódczych.
Upamiętnienie.
Pamięci Macieja Sieczki Adam Asnyk poświęcił utwór "Maciejowi Sieczce, przewodnikowi w Zakopanem", w którym opisywał jego szlachetny charakter. Czynił to także Eugeniusz Janota, podkreślając jego słowność, trzeźwość, religijność i dążenie do poszerzania wiedzy. Klemens Bachleda uważał Sieczkę za swojego mistrza. Od 1961 r. przełęcze leżące w masywie Granatów noszą nazwy: Skrajna, Pośrednia i Zadnia Sieczkowa Przełączka. Imię Macieja Sieczki nosi także Krakowskie Koło Przewodników Tatrzańskich.
Rodzina.
Syn Macieja Sieczki, Józef Sieczka, także był przewodnikiem tatrzańskim.

</doc>
<doc id="286175" url="https://pl.wikipedia.org/wiki?curid=286175" title="GAUSSIAN">
GAUSSIAN

GAUSSIAN – program komputerowy służący do obliczeń kwantowo-chemicznych. Został napisany przez zespół prowadzony przez noblistę Johna Pople’a w 1970 roku. Pople pracował wtedy na Carnegie Mellon University. Program został skomercjalizowany na początku lat 80. i wydany przez Gaussian, Inc.
Historia rozwoju.
Program przez cały czas jest rozwijany przede wszystkim w wersji na platformy Uniksowe (od pewnego czasu także dla systemu Linux), ze względu na ich podstawowe znaczenie na rynku systemów operacyjnych dla zastosowań naukowych i inżynierskich (komputery równoległe, w tym klastery obliczeniowe).
Pierwszą popularną wersją dla systemu MS Windows był Gaussian '93W, następną Gaussian 98W. Litera "W" na końcu nazwy oznacza wersję dla systemu MS Windows. Istnieją wersje programu Gaussian dla systemów operacyjnych OS X (oznaczone literą "M" na końcu nazwy).
Cechy programu.
Gaussian używa bazy funkcyjnej w postaci funkcji Gaussa ("Gaussian type orbitals, GTO"), zamiast funkcji Slatera ("Slater-type orbitals, STO"), co znacząco przyspiesza działanie programu ze względu na znacznie szybsze obliczanie całek wielocentrowych w bazie funkcji Gaussa – pomimo tego, że jest ich znacznie więcej, niż przy zastosowaniu bazy funkcji Slatera.
Program Gaussian charakteryzuje się przetwarzaniem wsadowym plików i nie posiada interfejsu graficznego, który umożliwiałby wizualizację geometrii cząsteczek chemicznych oraz obliczonych własności. Możliwa jest jedynie prosta edycja pliku wsadowego. Aby wizualizować cząsteczki chemiczne oraz ich własności, napisany został – przez producenta, przedsiębiorstwo Gaussian, Inc – program GaussView. Do wizualizacji używane też są programy innych autorów i przedsiębiorstw (program Chem3D i pakiet ChemOffice firmy CambridgeSoft, program HyperChem 8.0 firmy HyperCube, program ArgusLab, program Molekel, itp).

</doc>
<doc id="286180" url="https://pl.wikipedia.org/wiki?curid=286180" title="Janina (ujednoznacznienie)">
Janina (ujednoznacznienie)



</doc>
<doc id="286181" url="https://pl.wikipedia.org/wiki?curid=286181" title="Ludwik Meyer">
Ludwik Meyer

Ludwik Meyer (ur. 16 maja 1841 we Wrocławiu, zm. 5 grudnia 1911 w Brussie) – fabrykant działający w Łodzi.
Urodził się we Wrocławiu w rodzinie z tradycjami kupieckimi. Po przybyciu do Łodzi w latach 50. XIX wieku uczył się w szkole średniej, a praktyki odbywał w domach handlowych i przedsiębiorstwach przemysłowych. W 1865 roku rozpoczął pracę w fabryce Edwarda Hentschla. W latach 70. był właścicielem fabryki włókienniczej i cegielni. Nabywał także nowe grunty. W 1875 r. przejął od Hentschla połowę zakładu, a drugą odkupił wkrótce od Juliusza Kunitzera.
Brak możliwości rozbudowy szybko rozwijającego się przedsiębiorstwa na działce przy ulicy Piotrkowskiej 72 róg Krótkiej (obecnie ul. Traugutta) sprawił, że pod koniec lat 70. przeniósł swój zakład. Nowa fabryka została wzniesiona w osadzie leśnej zwanej „Mania”, na zachód od Łodzi, przy szosie srebrzyńskiej (obecnie Polesie Konstantynowskie). Dotychczasowy budynek fabryki przy ul. Piotrkowskiej 72, został w 1888 przebudowany na hotel „Grand”.
W latach 1883–1885 utworzył tzw. pasaż Meyera – prywatną ulicę na swoim terenie, łączącą obecną ul. Sienkiewicza (wówczas ul. Dzika) z Piotrkowską – który zabudował luksusowymi willami (np. Willa Trianon) – z planem, że gdyby siedziba guberni została przeniesiona z Piotrkowa do Łodzi, to zamieszkałby tu gubernator i jego najbliższe otoczenie. Ostatecznie pasaż został przekazany miastu.
Był komendantem Łódzkiej Straży Ogniowej Ochotniczej oraz współzałożycielem łódzkiego oddziału Rosyjskiego Czerwonego Krzyża i wieloletnim jego prezesem. Od 1880 r. był radcą miejskim. W 1901 roku Meyer wycofał się z działalności przemysłowej i osiadł w majątku Brus, gdzie utworzył folwark – położony na zachód od Łodzi, w niewielkiej odległości od fabryki „Mania”. Na terenie majątku założył cegielnię i wapniarnię.
W październiku 1884 r. został odznaczony Orderem Świętego Stanisława II klasy za "gorliwość okazaną przy dziele budowy" cerkwi św. Aleksandra Newskiego w Łodzi przy ul. Widzewskiej (ob. ul. Kilińskiego 56). W październiku 1888 r., jako kurator miejskich szkół elementarnych, otrzymał Order Świętej Anny II klasy "za szczególną troskliwość o dobro instytucyj podległych ministeryum oświaty".
Rodzina.
Był żonaty z Matyldą, z którą miał córkę Zofię (Sophie) Meyer, żonę jednego z najbardziej znaczących łódzkich fabrykantów – Alfreda Biedermanna seniora, która zmarła przy porodzie drugiego syna. Siostrą Meyera była Agnes (Agnieszka) Mina Meyer (ur. 10 czerwca 1849 w Łodzi, zm. 25 maja 1921 w Dreźnie), która 13 października 1869 r. wyszła za mąż za Juliusza Kunitzera, wybitnego łódzkiego fabrykanta.
Spoczywa wraz z żoną w kwaterze rodzinnej na cmentarzu ewangelickim przy ul. Ogrodowej w Łodzi, gdzie najpierw została pochowana córka Zofia (Sophie).

</doc>
<doc id="286182" url="https://pl.wikipedia.org/wiki?curid=286182" title="Cytryna Meyera">
Cytryna Meyera

Cytryna Meyera ("Citrus limonelloides") – gatunek rośliny z rodziny rutowatych ("Rutaceae"). Prawdopodobnie krzyżówka cytryny zwyczajnej i pomarańczy chińskiej. Pochodzi z Chin, gdzie na przedmieściach Pekinu została znaleziona przez badacza i pracownika departamentu rolnictwa USA Franka Nicholasa Meyera. Sprowadzona do Ameryki i wprowadzona do handlu w 1908 roku. 

</doc>
<doc id="286184" url="https://pl.wikipedia.org/wiki?curid=286184" title="Mariusz Śrutwa">
Mariusz Śrutwa

Mariusz Lesław Śrutwa (ur. 15 lipca 1971 roku w Bytomiu) – polski piłkarz, napastnik; gracz m.in. Ruchu Chorzów, Legii Warszawa i reprezentacji Polski. Komentator sportowy stacji Canal+ Sport.
Życiorys.
Mariusz Śrutwa jest wychowankiem Polonii Bytom, gdzie grał w sezonach 1989/1990, 1990/1991. Później przeszedł do Ruchu Chorzów, gdzie grał do 2006 roku, z roczną przerwą na grę w Legii Warszawa (wiosna i jesień 1999). W barwach Ruchu zdobył Puchar Polski (1996), tytuł króla strzelców I ligi (1998) i II ligi (1996) oraz był finalistą Pucharu Intertoto (1998). W dniu 15 września 2005 roku zaliczył 400. mecz w barwach "Niebieskich", dorobek strzelecki wynosił wtedy 162 bramki.
6 maja 2000 w meczu Wielkich Derbów Górnego Śląska rozgrywanym w Zabrzu po podyktowaniu przez sędziego Żyjewskiego kontrowersyjnego rzutu karnego na korzyść gospodarzy wraz z Marcinem Baszczyńskim zaatakował arbitra, co zarejestrowały kamery telewizyjne. W efekcie obaj piłkarze zostali zawieszeni przez PZPN – początkowo odpowiednio na 6 i 8 miesięcy, później kary złagodzono, jednak do końca sezonu już nie zagrali. Po meczu sędzia tłumaczył, że potknął się na serpentynie, a urazy na nodze to efekt odnowienia się starej kontuzji, natomiast ukarany za zajście na boisku żółtą kartką Śrutwa stwierdził, że sędzia potknął się na kretowisku.
W reprezentacji Polski piłkarz zaliczył 5 meczów, nie zdobywając żadnego gola. Debiutował w kadrze 19 lutego 1996 w meczu z Japonią w Hongkongu przegranym 0:5, a ostatni raz zagrał w niej 18 sierpnia 1998 roku w Krakowie w meczu z Izraelem, wygranym 2:0.
Po sezonie 2005/2006 rozwiązano z nim kontrakt w Ruchu, gdyż trener Marek Wleciałowski uznał go za nieprzydatnego dla drużyny. Wywołało to falę protestów wśród kibiców Niebieskich, którzy w ramach "protestu" zdewastowali murawę stadionu Ruchu. Mariusz Śrutwa ostatni w swej karierze mecz w barwach Ruchu Chorzów rozegrał 10 czerwca 2006 z Polonią Bytom, na stadionie przy ul. Cichej w Chorzowie, wygrany przez Ruch 5:1. Zawodnik został zmieniony przez Krzysztofa Bizackiego – również wieloletniego piłkarza drużyny z Chorzowa w 80. minucie meczu, w którym strzelił jedną bramkę. Niechciany w Ruchu, przeniósł się na halę i grał przez pewien czas w futsalowym klubie Clearex Chorzów. Prowadzi również własną działalność gospodarczą, zajmującą się pełnieniem usług kominiarskich.
Śrutwa przez cały swój okres gry w Ruchu (w sumie 14 lat) grał z numerem 10. na koszulce.
Po sezonie 2005/2006 po zdaniem wielu niesprawiedliwym zrezygnowaniu ze Śrutwy przez trenera Ruchu Marka Wleciałowskiego ogłosił on zakończenie kariery piłkarskiej, jednak od rundy wiosennej sezonu 2006/2007 znów pojawi się na krajowych boiskach. W zimowym okienku transferowym sezonu 2006/2007 dużo mówiło się o jego powrocie do klubu, którego jest wychowankiem – Polonii Bytom, jednak po ogłoszeniu przez zarząd tego klubu, iż nie zamierza zatrudniać Śrutwy, 23 stycznia 2007 r. podpisał on półroczny kontrakt z trzecioligowym Rozwojem Katowice. Po umownym pół roku zawodnik nie przedłużył kontraktu z Rozwojem. Rozważał pożegnanie z kibicami Ruchu, wchodząc na boisko na symboliczną minutę podczas jednego z meczów ligowych, ale jak sam mówi, najbardziej zależało mu na tym w momencie, kiedy "Niebiescy" walczyli o pierwszą ligę, na łamach prasy powiedział, że "ekstraklasa to zbyt poważna sprawa", a także, że nie zamierza organizować pożegnalnego benefisu, jak uczynił, np. piłkarz Ruchu Dariusz Gęsior. Mimo tego w połowie 2013 poinformował, że planuje rozegrać ostatni mecz ligowy w barwach Ruchu i tym samym oficjalnie zakończyć karierę zawodniczą.
W 2018 został skazany przez Sąd Rejonowy w Prudniku na zapłatę 10 tys. złotych grzywny za nielegalne składowanie 300 ton śmieci na terenie nieczynnej cegielni w Konradowie, a także zobowiązał go do zapłaty 2 tys. zł nawiązki na rzecz Narodowego Funduszu Ochrony Środowiska i Gospodarki Wodnej.
Jego córka Marta uprawia akrobatykę sportową i jest reprezentantką Polski w tej dyscyplinie.

</doc>
<doc id="286185" url="https://pl.wikipedia.org/wiki?curid=286185" title="Gazeta Polska (tygodnik)">
Gazeta Polska (tygodnik)

Gazeta Polska – ogólnopolski tygodnik (wcześniej miesięcznik) o tematyce społeczno-polityczno-historycznej.
Historia.
Pomysłodawcą założenia tygodnika był Tomasz Sakiewicz w 1992. „Gazeta Polska” jest wydawana od 1993. Od tego czasu do 2005 redaktorem naczelnym był Piotr Wierzbicki, a od 2005 stanowisko sprawuje Tomasz Sakiewicz. Do zmiany na tym stanowisku doszło w rezultacie konfliktu Wierzbickiego z Sakiewiczem.
Od 1997 funkcjonuje strona internetowa tygodnika pod adresem gazetapolska.pl. Od marca 2006 wydawnictwo i dziennikarze związani z „Gazetą Polską” wydawali również miesięcznik „Niezależna Gazeta Polska”, który po scaleniu z kwartalnikiem „Nowe Państwo” od września 2009 ukazuje się jako „Niezależna Gazeta Polska – Nowe Państwo”. Od września 2011 niektórzy dziennikarze tygodnika publikują także w dzienniku „Gazeta Polska Codziennie”, a ponadto od 2008 w internetowym portalu informacyjnym Niezalezna.pl.
W latach 2017–2019 Senat RP kierowany przez marszałka Stanisława Karczewskiego przekazał na działalność Klubów „Gazety Polskiej” za granicą ponad 1 mln 371 tys. zł.
Zespół redakcyjny.
Do publicystów i felietonistów piszących na łamach „Gazety Polskiej” należeli bądź należą m.in.: Katarzyna Gójska-Hejke (zastępca redaktora naczelnego), Dorota Kania, Piotr Lisiewicz, Jacek Kwieciński, Eliza Michalik, Robert Tekieli, Maciej Rybiński, Krystyna Grzybowska, Jacek Łęski, Piotr Semka, Jerzy Targalski, Marcin Wolski, Rafał A. Ziemkiewicz, Waldemar Łysiak, Tomasz Łysiak, Stanisław Michalkiewicz, Leszek Żebrowski, Piotr Gontarczyk, Paweł Paliwoda, Bogdan Czajkowski, Andrzej Gwiazda, ks. Tadeusz Isakowicz-Zaleski, Tomasz P. Terlikowski, Wojciech Wencel, Krzysztof Wyszkowski oraz Krzysztof Wołodźko.
Zdecydowano o publikacji na łamach tygodnika felietonów czynnych polityków partii „Prawo i Sprawiedliwość”: Andrzeja Waśki, Ryszarda Czarneckiego, Joanny Lichockiej, Krzysztofa Czabańskiego.
Tematyka.
„Gazeta Polska” jest pismem o profilu prawicowo-konserwatywnym, poświęconym w znacznej mierze bieżącym wydarzeniom społecznym, gospodarczym i politycznym. Wyróżniającą się tematyką jest analiza współczesnej polskiej polityki zagranicznej, w tym także w zakresie współdziałania z Unią Europejską. Często publikowane są artykuły dotyczące nieprawidłowości (np. korupcji) we wszystkich strefach życia publicznego. Znaczne miejsce zajmują też tematy związane z historią Polski. Przedstawiane są między innymi sylwetki żołnierzy Armii Krajowej i ofiar komunistycznego aparatu represji. W publicystyce „Gazety Polskiej” często poruszane są zagadnienia dekomunizacji i lustracji osób publicznych.
Po katastrofie polskiego Tu-154 w Smoleńsku w kwietniu 2010 wiele uwagi poświęcono również wyjaśnianiu jej przyczyn, kwestionowano między innymi rzetelność badania przebiegu katastrofy przez rosyjski Międzypaństwowy Komitet Lotniczy i polską Komisję Badania Wypadków Lotniczych.
Kluby Gazety Polskiej.
Czytelnicy „Gazety Polskiej” tworzą lokalne kluby dyskusyjne, zwane Klubami Gazety Polskiej, organizujące projekcje filmów oraz spotkania z politykami, dziennikarzami, publicystami i pisarzami z nurtu prawicowego. Po katastrofie smoleńskiej członkowie Klubów organizują comiesięczne obchody upamiętniające jej ofiary, a w szczególności marsze pamięci.
Po zwycięstwie partii Prawo i Sprawiedliwość w wyborach parlamentarnych w 2015 Tomasz Sakiewicz przyznał, że doszło do tego przy wsparciu m.in. Klubów GP. Przed wyborami prezydenckimi w 2015 członkowie Klubów aktywnie wspierali kampanię kandydata partii PiS, Andrzeja Dudy, a prezes tej partii Jarosław Kaczyński nazwał je w tym samym roku "oddziałami szturmowym tej armii, która ma maszerować ku zwycięstwu". W 2019 podziękowanie Klubom GP za wsparcie działań rządu wyraził premier Mateusz Morawiecki. 8 lutego 2020 w Warszawie członkowie wyrazili w manifestacji swoje poparcie dla tzw. reformy wymiaru sprawiedliwości podjętej przez rząd PiS.
Człowiek Roku Gazety Polskiej.
Od 1995 redakcja tygodnika przyznaje corocznie wyróżnienie Człowiek Roku Gazety Polskiej. W przeszłości tytuł otrzymywali m.in. Bogusław Nizieński oraz Alicja Grześkowiak. Ponadto nagrodzeni zostali:
Inne informacje.
Według analizy Instytutu Monitorowania Mediów w kategorii „Najbardziej opiniotwórcze tygodniki i dwutygodniki” Gazeta Polska zajęła czwarte miejsce we wrześniu 2011, piąte miejsce w październiku 2011, szóste miejsce w listopadzie 2011, czwarte miejsce w maju 2012, piąte miejsce w czerwcu 2012 oraz drugie miejsce w grudniu 2012. Ponadto w podsumowaniu za rok 2012 Gazeta Polska uplasował się na piątym miejscu w kategorii „Najbardziej opiniotwórcze tygodniki i dwutygodniki”.
Konflikt Sakiewicza i Wierzbickiego.
W 2005 na łamach gazety ukazał się artykuł zatytułowany "Przejąć „Gazetę Polską”". Autor twierdził, że w latach 2000–2005 próbowano przejąć tygodnik celem zinfiltrowania prawicy i realizacji własnych planów politycznych. Artykuł zawierał hipotezę, że działania nadzorowała grupa o niejasnych kontaktach z biznesem, wywiadem rosyjskim oraz środowiskiem postkomunistycznej lewicy. Celem miałaby być zmiana udziałowców, umieszczenie zaufanych członków w zarządzie gazety i wymiana zespołu redakcyjnego, a docelowo reorientacja polityczna w okresie przedwyborczym. Udział w tych działaniach mieli brać m.in.: ówczesny redaktor naczelny tygodnika Piotr Wierzbicki i jego zastępczyni Elżbieta Isakiewicz.
Według Piotra Wierzbickiego Tomasz Sakiewicz, jeszcze jako szef działu krajowego, miał rzekomo przyjść do niego z propozycją „pisania artykułów za łapówki”. Chodziło o jedną z firm telekomunikacyjnych, która chciała, by „Gazeta Polska” pisała o niej dobrze, nie ujawniając jednak przed czytelnikami, że artykuł jest sponsorowany (kryptoreklama).
Sprawa Suboticia.
4 października 2006 w gazecie opublikowano artykuł pt. "WSI na wizji" autorstwa Tomasza Sakiewicza i Katarzyny Gójskiej-Hejke, według którego sekretarz programowy stacji TVN Milan Subotić w 1984 współpracował z wojskowymi służbami PRL, a później z WSI. Publikacja tego artykułu spowodowała liczne komentarze medialne. Według części komentatorów artykuł przedstawiał nieprawdę, a jego powstanie miało charakter polityczny i było zainspirowane przez ówczesną partię rządzącą. Subotić przyznał się do kontaktów z wywiadem wojskowym PRL, zaprzeczył zaś, by był współpracownikiem WSI. W związku z tym złożył pozew cywilny przeciwko „Gazecie Polskiej” oraz Ministerstwu Obrony Narodowej, na którego dokumentach opierali się autorzy artykułu, żądając od nich przeprosin. 18 października 2012 Sąd Apelacyjny w Warszawie prawomocnym wyrokiem nakazał Ministerstwu Obrony Narodowej przeprosić Milana Suboticia za to, że w „Raporcie Macierewicza został opisany jako agent WSI”. W połowie lutego 2013 nie został wznowiony proces, który Milan Subotić wytoczył „Gazecie Polskiej”, z uwagi na brak decyzji ministra obrony narodowej dotyczącej zwolnienia z tajemnicy państwowej świadka. 23 stycznia 2014 Sąd Okręgowy w Warszawie oddalił powództwo cywilne Milana Suboticia wytoczone przeciw „Gazecie Polskiej” i autorom artykułu "WSI na wizji" uznając je za niezasadne, jako że „na podstawie materiałów posiadanych przez Gazetę Polską, redakcja miała prawo napisać artykuł, ponieważ raport z weryfikacji WSI jest dokumentem urzędowym”.
W kwietniu 2017, wskutek orzeczenia Sądu Najwyższego, Milan Subotić został przeproszony przez Tomasza Sakiewicza i Katarzynę Gójską-Hejke za „opublikowanie niezgodnych z prawdą i krzywdzących treści”, jakoby ten był współpracownikiem WSI po roku 1993.
Sprawa dot. Krzysztofa Hejke.
W kwietniu 2009 w mediach został opublikowany list, który Krzysztof Hejke skierował do prezydenta RP Lecha Kaczyńskiego, jednocześnie przesyłając jego kopię do Marszałka Sejmu (Bronisław Komorowski) i do Kolegium IPN. Przekazał w nim głowie państwa informacje o tym, że jego żona Katarzyna Gójska-Hejke została uwiedziona przez prezesa IPN, Janusza Kurtykę, który miał jej przekazywać tajne dokumenty z IPN, wykorzystywane przez nią następnie do tworzenia artykułów prasowych na temat lustracji i publikowanych w „Gazecie Polskiej”. W tej sprawie śledztwo podjęła Prokuratura Okręgowa Warszawa-Praga. W listopadzie 2009 prokuratura umorzyła śledztwo w sprawie domniemanego ujawnienia lub też bezprawnego wykorzystania tajemnicy państwowej przez prezesa IPN, J. Kurtykę. W rezultacie orzeczenia sądu za naruszenie dóbr osobistych w lutym 2015 Tomasz Sakiewicz za pośrednictwem prasy dokonał przeprosin Krzysztofa Hejke za wypowiedź pod jego adresem, wypowiedzianą w wywiadzie opublikowanym 6 czerwca 2009 na łamach tygodnika „Polityka”.
Naklejki „Strefa wolna od LGBT”.
17 lipca 2019 tygodnik zapowiedział dodanie do następnego numeru naklejek z przekreśloną tęczą otoczonych napisem „Strefa wolna od LGBT”, co spotkało się z szerokim komentarzem dziennikarzy i polityków. Sieć sklepów Empik i stacje paliw BP odmówiły sprzedaży Gazety Polskiej po wydaniu przez nią naklejek. Do bojkotu wkrótce dołączyły stacje Shell i Circle K.
25 lipca Sąd Okręgowy w Warszawie nakazał Gazecie Polskiej wycofanie z obiegu naklejek anty-LGBT. Jednak redaktor magazynu, Tomasz Sakiewicz, odrzucił wyrok, mówiąc, że to „fake news” i cenzura, a gazeta będzie kontynuować dystrybucję naklejki. Gazeta Polska kontynuowała dystrybucję naklejek, ale zmodyfikowała treść na „Strefa wolna od ideologii LGBT”.
W sierpniu 2019 r. pokaz organizowany przez „Gazeta Polska Community of America” zaplanowany na 24 października w Carnegie Hall w Nowym Jorku został odwołany po tym, jak zarzuty dotyczące powiązania z treściami anty-LGBT doprowadziły do wycofania się artystów z pokazu.

</doc>
<doc id="286189" url="https://pl.wikipedia.org/wiki?curid=286189" title="Eberhard Rosemberger">
Eberhard Rosemberger

Eberhard (Erhard) Rosemberger, Eberhard z Koblencji (zm. 1527) – niemiecki murarz (murator) okresu renesansu.
Życiorys.
Pochodził z Koblencji. Od 1493 przebywał w Krakowie. W 1493 procesował się z Markiem Krzywonosem, od którego domagał się zwrotu dłużnego wiardunku. Artysta uchodził za osobę niezwykle kłótliwą i awanturniczą. W 1498 lub 1499 murarz Klemens oskarżył Rosembergera o zniesławienie, lecz sprawa zakończyła się zwolnieniem artysty od zarzutu przez sąd ławniczy. Z kolei w 1499 murarz Stanisław procesował się z nim o pobicie, a murarz Jan oskarżył go o to, że zlecił napaść na niego swym trzem towarzyszom. Na polecenie króla Aleksandra Jagiellończyka Eberhard z Koblencji wraz z Franciszkiem Florentczykiem kierował odbudową zamku na Wawelu po pożarze z 1499. Podczas gdy Fiorentino zajmował się głównie kamieniarstwem, Rosemberger odpowiadał za sprawy związane z murarstwem. 
W 1501 Eberhard Rosemberger zamieszkał z żoną Katarzyną w kamienicy przy ulicy Świniej, którą zakupił od rzeźnika Jerzego Schlossera. W 1503 otrzymał zlecenie zbudowania muru między domami Szczepana Kija i Pawła Paczki, lecz na skutek niezbadania przez Rosembergera fundamentów jego dzieło szybko zaczęło ulegać zniszczeniu. Artysta zmuszony był naprawić mur na własny koszt. W 1505 odbudował sklepienie w kaplicy św. Stanisława na Skałce, a swego brata polecił przeorowi Skałki Stefanowi jako potencjalnego budowniczego nagrobka biskupa krakowskiego, św. Stanisława ze Szczepanowa. W 1506 ksieni klasztoru norbertanek na Zwierzyńcu w Krakowie oskarżyła Eberharda Rosembergera o niedopełnianie obowiązków związanych z opieką nad dzierżawionym przez niego ogrodem, w którym zorganizował cegielnię. Rok później prepozyt zwierzyniecki Jan polecił zburzyć wszystkie budynki cegielniane, co doprowadziło Rosembergera do dużych strat materialnych, za które domagał się odszkodowania. Około 1508 wykonywał drobne prace na zamku na Wawelu. W 1512 został starszym cechu murarzy, a w 1517 został oficjalnie uznany obywatelem miasta Krakowa. W 1517 wspólnie z murarzami Pawłem i Stefanem odpowiadał za budowę murowanej ściany między domami Nawojki z Lelowa i Jana Kislinga. W 1518 otrzymał tytuł murarza miejskiego. W 1520, działając we współpracy z Maciejem Stwoszem (bratem Wita Stwosza), Hanuszem Eichlerem i Albrechtem Widawskim, doprowadził do ugody mieszczan Mikołaja Heyna i Marcina Lorka. 
Z małżeństwa z nieznaną bliżej Katarzyną pozostawił syna Mateusza.

</doc>
<doc id="286191" url="https://pl.wikipedia.org/wiki?curid=286191" title="Chwila dla Ciebie">
Chwila dla Ciebie

Chwila dla Ciebie – tygodnik skierowany głównie do kobiet, wydawany od 1995 roku w Warszawie przez Wydawnictwo Bauer. Jego nakład przekracza 550 tysięcy egzemplarzy. W każdym numerze publikowane są obyczajowe historie dotyczące życia kobiet, porady i rozrywka. Ważnym elementem magazynu jest także rubryka z listami od czytelniczek. 

</doc>
<doc id="286192" url="https://pl.wikipedia.org/wiki?curid=286192" title="Franciszek Florentczyk">
Franciszek Florentczyk

Franciszek zwany Florentczykiem, Francesco Fiorentino (ur. ?, zm. 16 października 1516 w Krakowie) – renesansowy architekt, pochodzący z Florencji.
Życiorys.
Włoski architekt i rzeźbiarz, przybył do Polski w 1501. Na zamówienie królowej Elżbiety Rakuszanki oraz jej syna, Zygmunta Starego (od 1506 króla Polski), w latach 1502–1505 wykonał płaskorzeźbioną niszę nagrobną króla Jana Olbrachta do katedry na Wawelu – pierwsze w Polsce dzieło renesansowe (Florentczyk nie wykonał natomiast gotycyzującej płyty z postacią króla, wyrzeźbionej z czerwonego marmuru, którą przypisuje się pomocnikowi Wita Stwosza, Jörgowi Huberowi, lub Stanisławowi Stwoszowi).
Na polecenie króla Zygmunta Starego w latach 1507–1516 kierował przebudową Zamku Wawelskiego, zniszczonego po pożarze z 1499. Wykonał wówczas dekorację rzeźbiarską nowo wzniesionego zachodniego skrzydła zamkowego. Był pierwszym renesansowym artystą włoskim działającym w Polsce.

</doc>
<doc id="286193" url="https://pl.wikipedia.org/wiki?curid=286193" title="Benedykt z Sandomierza">
Benedykt z Sandomierza

Benedykt z Sandomierza, Benedykt Sandomierzanin (XVI w.) – architekt i murator, pochodzący przypuszczalnie z obszaru bawarsko-frankońskiego. 
Na polecenie króla Zygmunta Starego w latach 1524-29 pełnił funkcję kierownika prac modernizacyjnych na zamku na Wawelu, prowadzonych po pożarze z 1499. Przed nim funkcję tę obejmowali Franciszek Florentczyk i Bartolommeo Berrecci. Pod kierunkiem Benedykta wykonano portale na zamku, łączące w sobie motywy renesansowe i gotyckie: laskowania, przerywane łuki, rozety, sznury, ornamenty itp. W trakcie powstania warszawskiego zaginęła księga rachunków wielkorządowych, zawierająca informację o odprawie Benedykta ze służby królewskiej w 1530 roku, na którą powołuje się – niestety bez cytatu Stefan Komornicki.

</doc>
<doc id="286194" url="https://pl.wikipedia.org/wiki?curid=286194" title="Cytron">
Cytron

Cytron, cedrat ("Citrus medica" L.) – gatunek roślin wieloletnich z rodziny rutowatych ("Rutaceae" Juss.). Prawdopodobnie pochodzi z podnóża Himalajów (północno-wschodnie Indie, północna Mjanma). Rozprzestrzeniony już w starożytności do Chin i Europy (tu dotarł jako pierwszy z owoców cytrusowych ok. 300 r. p.n.e.). Jest prawdopodobnie jednym z trzech gatunków rodzicielskich (obok pomarańczy olbrzymiej i mandarynki) większości form uprawnych cytrusów.
Uprawa.
Udomowiono go niezależnie w Chinach i Indiach. Pierwsze informacje o uprawie cedratu pochodzą z Persji. Datuje się je na rok 330 p.n.e.: podczas przejścia wojsk Aleksandra Macedońskiego przez Persję gaje cedratowe były tam już powszechne, przypuszcza się, że zaczęto je uprawiać w V wieku p.n.e. W Europie cytrony zaczęto uprawiać w I wieku naszej ery, sprowadził je Pliniusz Starszy. Już w czasach antycznych znany był w rejonie Morza Śródziemnego i na Bliskim Wschodzie. Współcześnie uprawia się go w krajach klimatu śródziemnomorskiego (kraje śródziemnomorskie, Kalifornia), na Florydzie i Karaibach (Portoryko).
Uprawia się wiele kultywarów. Niektóre z nich:

</doc>
<doc id="286195" url="https://pl.wikipedia.org/wiki?curid=286195" title="Pani Domu">
Pani Domu

„Pani Domu” – wydawane od 31 sierpnia 1994 czasopismo skierowane do kobiet. Każde jego wydanie zawiera artykuły poświęcone: urodzie, modzie, zdrowiu i gotowaniu, reportaże oraz krzyżówki. 

</doc>
<doc id="286196" url="https://pl.wikipedia.org/wiki?curid=286196" title="Żabia Przełęcz Wyżnia">
Żabia Przełęcz Wyżnia

Żabia Przełęcz Wyżnia (, , ) – przełęcz w głównej grani Tatr usytuowana pomiędzy Żabim Koniem ("Žabí Kôň", 2291 m) a Żabią Turnią Mięguszowiecką ("Žabia veža", 2335 m), najbardziej na południowy wschód wysuniętą kulminacją Wołowego Grzbietu ("Volí chrbát"). Granie z obu sąsiednich turni nie spotykają się bezpośrednio, lecz są przesunięte i zachodzą na siebie nieco – grań Żabiej Turni Mięguszowieckiej jest odchylona na północ, a grań Żabiego Konia na południe.
Różne źródła podają różne wysokości: Witold Henryk Paryski w 1965 i 1995 r. 2235 m, słowacki tatrolog Arno Puškáš w 1981 r. 2272 m, Geoportal w 2020 r. 2249 m. Na północną stronę z Żabiej Przełęczy Wyżniej opada do piargów w górnej części Kotła pod Rysami bardzo stromy, wąski, bardzo kruchy i głęboko wcięty komin. Jest on do późnego lata zaśnieżony. Władysław Cywiński pisze o nim "wiejący grozą". Na południową stronę na trawnik Kotlinki pod Żabim Koniem z przełęczy opada krótki żlebek. Poniżej trawnika są płytowe zacięcia tworzące wyraźną granicę między Żabim Koniem i Tylkową Turniczką.
Najłatwiejsze wejście na przełęcz prowadzi z Kotlinki pod Żabim Koniem (droga wspinaczkowa nr 2) i niewiele trudniejsze z Wołowej Kotlinki (droga nr 4). Wejścia na Żabią Przełęcz Wyżnią wiążą się na ogół z podjęciem prób zdobycia Żabiego Konia. Widok z przełęczy jest ograniczony.

</doc>
<doc id="286202" url="https://pl.wikipedia.org/wiki?curid=286202" title="Żabia Turnia Mięguszowiecka">
Żabia Turnia Mięguszowiecka

Żabia Turnia Mięguszowiecka (, , , 2336 m) – szczyt tatrzański, położony w głównej grani, na granicy polsko-słowackiej, pomiędzy Żabim Koniem ("Žabí Kôň", 2291 m) – rozdziela je Żabia Przełęcz Wyżnia ("Vyšné Žabie sedlo", 2249 m) – a Wołową Turnią ("Volia veža", 2374 m) – rozdziela je Żabia Przełęcz Mięguszowiecka ("Východná volia štrbina", 2311 m).
Żabia Turnia Mięguszowiecka należy do Wołowego Grzbietu ("Volí chrbát") i jest najbardziej na południowy wschód wysuniętą jego kulminacją. Góruje nad Rybiego Potoku i Żabią Mięguszowiecką ("Žabia dolina mengusovská"), od której wzięła nazwę. W kierunku południowym odchodzi od niej boczna grań, oddzielająca Wołową Kotlinkę ("Volia kotlinka") od Kotlinki pod Żabim Koniem ("Kotlinka pod Žabím koňom"), obydwie znajdują się w Dolinie Żabiej. W grani widoczna jest Tylkowa Turniczka ("Tylkova vežička"), oddzielona od szczytu Żabiej Mięguszowieckiej Turni wąską Tylkową Przełączką ("Tylkova štrbina").
Od strony północnej szczyt opada wysoką (ok. 350 m) ścianą, ograniczoną dwoma kominami schodzącymi z sąsiadujących z Żabią Turnią przełęczy. Od strony południowej natomiast turnia jest stosunkowo łatwo dostępna. Widok ze szczytu jest dość mało rozległy.
Północna ściana Żabiej Turni Mięguszowieckiej opada na wielki i piarżysty taras. Ma on deniwelację około 350 m, a jego boczne ograniczenie tworzą kominy opadające z Żabiej Przełęczy Wyżniej i Żabiej Przełęczy Mięguszowieckiej. W ścianie tej wyróżnia się trzy odrębne piętra. Dolne i górne jest urwiste i miejscami przewieszone, środkowe średnio strome, ale zbudowane z gładkich płyt, których duża część to lustra tektoniczne. Latem dają one możliwość wycofania się na jedną lub drugą stronę, zimą natomiast stanowią poważny problem. Najbardziej stroma część ściany znajduje się bezpośrednio nad tymi płytami.
Taternictwo.
Niektóre drogi na Wołową Turnię są łatwe i dostępne dla przeciętnego turysty, jednak jest to dla turystów obszar zamknięty. Wołowa Turnia jest natomiast dopuszczona do uprawiania taternictwa. Cieszy się jednak małą frekwencją. Władysław Cywiński pisze: "dobrowolnie chadzają tam tylko – będący w zdecydowanej mniejszości – taternicy nie obawiający się długich (?) podejść i skomplikowanych zejść". Często natomiast wspinają się na niej kursanci – z reguły bowiem taternicki kurs wspinaczkowy kończy się przejściem Filara Grońskiego.
Pierwsze odnotowane wejścia:

</doc>
<doc id="286203" url="https://pl.wikipedia.org/wiki?curid=286203" title="Żabia Przełęcz Mięguszowiecka">
Żabia Przełęcz Mięguszowiecka

Żabia Przełęcz Mięguszowiecka (, , , 2315 m) – przełęcz w głównej grani Tatr usytuowana pomiędzy Żabią Turnią Mięguszowiecką ("Žabia veža", 2236 m) a Wołową Turnią ("Volia veža", 2360 m).
Przełęcz ta, podobnie jak sąsiadujące z nią szczyty, należy do znajdującego się na granicy polsko-słowackiej Wołowego Grzbietu ("Volí chrbát"), który oddziela od siebie doliny: Rybiego Potoku i Żabią Mięguszowiecką ("Žabia dolina mengusovská"). Południowe, słowackie stoki przełęczy są łatwo dostępne. Na północną, polską stronę natomiast opada z przełęczy wielka depresja, będąca częściowo stromym i szerokim żlebem, a częściowo kominem. W dolnej części podcięta jest szerokim, pionowym progiem o brązowej barwie skał. Depresja ma wylot na wielkim tarasie u podstawy Żabiej Turni Mięguszowieckiej.
Przełęcz wzięła swoją nazwę od Żabiej Turni Mięguszowieckiej.
Taternictwo.
Pierwsze odnotowane wejścia na przełęcz związane są z zejściami z Żabiej Turni Mięguszowieckiej (po przejściu Wołowego Grzbietu):

</doc>
<doc id="286204" url="https://pl.wikipedia.org/wiki?curid=286204" title="Przyjaciółka">
Przyjaciółka

Przyjaciółka – polski dwutygodnik (w latach 1948–2009 wydawany jako tygodnik), którego odbiorczyniami są głównie kobiety, poświęcony historiom z życia, plotkom, modzie, urodzie i zdrowiu. Do tygodnika dołączany był także program telewizyjny.
Historia.
Pierwszy numer czasopisma ukazał się 21 marca 1948 roku. Początki „Przyjaciółki” sięgają okresu bezpośrednio po II wojnie światowej (chociaż nazwę wziął od wydawanej przed wojną „Mojej Przyjaciółki”). W 1948 magazyn zaczęła wydawać Spółdzielnia Wydawnicza „Czytelnik”. Później tytuł został przejęty przez RSW „Prasa-Książka-Ruch”. Od początku istnienia pisma w 1948 do 1960, stanowisko redaktorki naczelnej czasopisma pełniła Anna Lanota. 
W okresie PRL-u nakład tygodnika przekraczał 3 miliony egzemplarzy.
Po transformacjach ustrojowych tygodnik trafił do sprywatyzowanej spółki Ruch, która sprzedała tytuł wydawnictwu Edipresse Polska. Obecnie nakład magazynu sięga pół miliona egzemplarzy.
Patronat honorowy nad jubileuszem 70-lecia pisma objęła Agata Kornhauser-Duda.
W czerwcu 2019 Wydawnictwo Bauer wykupiło dwutygodnik.

</doc>
<doc id="286205" url="https://pl.wikipedia.org/wiki?curid=286205" title="Mulda (narciarstwo)">
Mulda (narciarstwo)

Mulda – garby śniegu tworzące się z powodu intensywnego użytkowania stoku w narciarstwie alpejskim i snowboardingu. Gdy dojdzie do uformowania się muld narciarze pogłębiają je omijając garby. Muldy usuwa się poprzez ratrakowanie stoku.
Istnieje wiele teorii o tym kto po raz pierwszy użył tej nazwy w Polsce, jednakże pierwsze zapiski opisujące garby śniegowe zostały zapisane w XIX w. we Francji przez Michel Libroux - francuskiego geologa z Université de technologie de Troyes. 
Wiele ośrodków narciarskich posiada specjalnie nie ratrakowane trasy, bądź trasy z przygotowanymi muldami. Niektórzy z bardziej zaawansowanych narciarzy preferują głównie jazdę po muldach. Taka rozrywka jest dużo mniej popularna wśród snowboardzistów.
Dyscyplina sportu, która zajmuje się jazdą po muldach jest narciarstwo muldowe.

</doc>
<doc id="286206" url="https://pl.wikipedia.org/wiki?curid=286206" title="Tangelo">
Tangelo

Tangelo, tangerynka ("Citrus × tangelo" J. Ingram &amp; H. Moore) – mieszaniec mandarynki ("Citrus reticulata") i grejpfruta ("Citrus paradisi"). Może być uprawiane tylko w rejonach o ciepłym klimacie (strefy 9-11).
Morfologia.
Zimozielone drzewo o wysokości 6-9 m i koronie szerokości do 3 m. 
Zastosowanie.
Roślina owocowa. Owoce są jadalne, nadają się także na przetwory. Są bardzo soczyste, słodkie i dość ostre w smaku.

</doc>
<doc id="286210" url="https://pl.wikipedia.org/wiki?curid=286210" title="Samojed">
Samojed



</doc>
<doc id="286216" url="https://pl.wikipedia.org/wiki?curid=286216" title="Gil Evans">
Gil Evans

Gil Evans, właśc. Ian Ernest Gilmore Green (ur. 13 maja 1912 w Toronto, zm. 20 marca 1988 w Cuernavaca) – kanadyjski muzyk jazzowy, aranżer, kompozytor i pianista. Wniósł duży wkład w rozwój muzyki big-bandowej, free jazzu, jazzu modalnego i jazz-rocka. Wieloletni współpracownik Milesa Davisa. Laureat NEA Jazz Masters Award 1985.
Przyjął nazwisko drugiego męża swojej matki, który był górnikiem. Młodość spędził w Kalifornii. Od 1946, po odbyciu służby wojskowej, mieszkał i pracował w Nowym Jorku. Jego mieszkanie stało się ważnym punktem spotkań tamtejszych muzyków jazzowych. Od 1948 współpracował z Milesem Davisem.

</doc>
<doc id="286217" url="https://pl.wikipedia.org/wiki?curid=286217" title="Joker">
Joker

Joker (wym. „dżoker” czyli ang. "żartowniś"), dżoker – jedna z kart do gry, w niektórych grach karcianych (na przykład kierki) służy do zastępowania dowolnej innej karty. W standardowej brydżowej talii kart znajdują się dwa lub trzy jokery oprócz 52 kart zwykłych. Najczęściej spotykanym wizerunkiem na jokerze jest kolorowo ubrany błazen (trefniś, ang. "joker" od "joke" – „żart”, z łac. "iocus" czytaj "jokus") w czapce z dzwoneczkami. Jokery oprócz wizerunku błazna bywają oznaczane w narożniku karty gwiazdką lub (niekiedy, jeśli nie koliduje to z oznaczeniem waleta) literą J; spotykane są też inne oznaczenia, na przykład znakiem dolara. Spośród trzech jokerów w talii zazwyczaj dwa są „czerwone” i jeden „czarny” (lub na odwrót, czasem występują trzy jokery w trzech różnych kolorach, na przykład czarny, czerwony i niebieski), przy czym różnica ta najczęściej widoczna jest tylko na oznaczeniu w narożniku karty. Czasem bywa, że wszystkie jokery są oznaczone jednakowym kolorem.
W tarocie joker określany jest nazwą "Skiz"; jest on najwyższą kartą w tej grze (jest najwyższym tarokiem-figurą, wyższym od wszystkich pozostałych taroków-blotek, numerowanych od 1 do 21).

</doc>
<doc id="286219" url="https://pl.wikipedia.org/wiki?curid=286219" title="Wołowa Turnia">
Wołowa Turnia

Wołowa Turnia (, dawniej "Volova veža", 2373 m) – turnia w Wołowym Grzbiecie ("Volí chrbát") w Tatrach Wysokich. Znajduje się w głównej grani Tatr na granicy polsko-słowackiej, pomiędzy Wielką Wołową Szczerbiną ("Veľká Volová štrbina", ok. 2355 m) na północnym zachodzie, a Żabią Przełęczą Mięguszowiecką ("Východná volia štrbina", ok. 2315 m) na południowym wschodzie.
Nazwa turni pochodzi od Wołowego Grzbietu. Jej bryła przypomina nieco piramidę. Widok z jej szczytu jest o wiele mniej rozległy niż z pobliskich Rysów. Wołowa Turnia wznosi się nad Wołową Kotlinką (górne piętro Doliny Mięguszowieckiej) na południu i Czarnostawiańskim Kotłem po północnej, polskiej stronie.
Z rzadkich w Polsce gatunków roślin stwierdzono występowanie na Wołowej Turni rogownicy jednokwiatowej.
Topografia.
Jest jedną z głównych taternickich atrakcji Doliny Mięguszowieckiej. Wyróżnia się w niej 3 dobrze wyodrębnione części. Część prawa (patrząc od dołu) ograniczona jest z prawej strony wielką depresją Żabiej Przełęczy Mięguszowieckiej, z lewej południowym żebrem zwanym Żebrem Świerza. Część środkowa o wysokości do 250 m jest głównym celem wspinaczkowym i znajdują się w niej najtrudniejsze drogi wspinaczkowe. Budują ją lite płyty bez traw i kruszyzny. Ograniczona jest z lewej strony południowo-zachodnim filarem zwanym Filarem Puškaša. Kilkadziesiąt metrów poniżej szczytu łączy się on z Żebrem Świerza. Lewa część Filara Puškaša opada do żlebu z Wielkiej Wołowej Szczerby. Ma skośną postawę, w dolnej części wysokość 80 m i zachodnią ekspozycję. Wreszcie trzecia część ściany ma wystawę południowo-zachodnią. Na wysokości około 70 m jej prawą część przecina Wołowa Półka. Jej przedłużeniem po lewej stronie ściany jest ciąg opadających na lewo gzymsów i pęknięć, tzw. Wołowa Rampa.
Ściana północna ma wysokość ok. 300 m i ograniczona jest dwoma kominami schodzącymi z Żabiej Mięguszowieckiej Przełęczy oraz z Wielkiej Wołowej Szczerbiny. Drugi z kominów nazwano Kominem Stanisławskiego. Podstawę ściany stanowi Zachód Grońskiego, a najniższy punkt ściany znajduje się po prawej stronie żlebu z Żabiej Mięguszowieckiej Przełęczy. W ścianie tej wyróżnia się kilka wyraźnych pięter:
Taternictwo.
Niektóre drogi na Wołową Turnię są łatwe i dostępne dla przeciętnego turysty, jednak jest to dla turystów obszar zamknięty. Wołowa Turnia jest natomiast popularnym obiektem wspinaczkowym dla taterników. Szczególnie popularna jest ściana południowa. Decydują o tym takie jej walory jak: lita skała, urozmaicone trudności i błyskawiczne wysychanie – co w naszym klimacie jest bardzo ważne. Ściana północna jest około 100-krotnie mniej popularna.

</doc>
<doc id="286220" url="https://pl.wikipedia.org/wiki?curid=286220" title="Archie Shepp">
Archie Shepp

Archie Vernon Shepp (ur. 24 maja 1937 w Fort Lauderdale) – amerykański muzyk jazzowy i bluesowy, saksofonista (głównie tenorowy), pianista, wokalista, kompozytor, poeta, dramaturg.
Jedna z czołowych postaci free jazzu (improwizator, kompozytor, propagator).
Życiorys.
Początki.
Urodził się w Fort Lauderdale (Floryda), ale dorastał w Filadelfii (Pensylwania). Jako nastolatek chodził do szkoły (Germantown High School) w Germantown (obecnie dzielnica Filadefii).
Jego ojciec grał na banjo, śpiewał bluesa. Jeszcze jako dziecko Archie słuchał w domu muzyki Duke’a Ellingtona, Oscara Pettiforda, Bena Webstera i in.
Zaczął uczyć się gry na fortepianie mając dziesięć lat. Zanim ostatecznie wybrał saksofon tenorowy grał wcześniej na klarnecie
i saksofonie altowym. Mając 16 lat przyjaźnił się z Lee Morganem (o rok od niego młodszym, ale już dobrym, utalentowanym trębaczem), dzięki któremu rozwinął swoje muzyczne umiejętności i wiedzę.
Zanim wybrał zawód muzyka, w latach 1955-1959 uczył się w Goddard College w Plainfield (Vermont). Początkowo zamierzał zostać prawnikiem, jednak po spotkaniu z wykładowcą-pisarzem Joe Rosenbergiem zmienił decyzję. W rezultacie w 1959 został absolwentem Goddard, otrzymując dyplom z zakresu literatury dramatycznej. W latach późniejszych uzupełniał swoją wiedzę studiując na Hunter College i New School for Social Research w Nowym Jorku. Podczas nauki kilka miesięcy spędził wraz z rodziną w Harlemie, gdzie miał okazję poznać nowojorską scenę jazzową. Po uzyskaniu dyplomu w 1959 Shepp wyjechał do Nowego Jorku wraz ze swą żoną, koleżanką z Goddard (ślub w 1959).
Lata sześćdziesiąte.
W Nowym Jorku Shepp podejmował pracę nauczyciela angielskiego w szkołach publicznych, bywał pracownikiem socjalnym, korzystał z pomocy opieki społecznej. Bez powodzenia starał się jednocześnie w nowojorskich teatrach o pracę zgodną ze swoim wykształceniem.
W tym czasie powstawała jego pierwsza sztuka „The Communist” (1965), alegoryczna opowieść o sytuacji Afroamerykanów. Sztuka została wystawiona przez Chelsea Theater (ale dopiero kilka lat po jej powstaniu, a pierwotny tytuł został zmieniony na „Juneburg Graduates Tonight”). Po tym tytułem ukazała się też drukiem. Wydano ją w Nowym Jorku w 1972 w antologii „Black drama anthology”. W Chelsea Theater wystawiono też „Lady Day: A Musical Tragedy” – o życiu Billie Holiday. Spektakl powstał przy współpracy trębacza i kompozytora Cala Masseya (1972). Natomiast trzy jednoaktówki Sheppa wystawił Public Theatre. Jeden z utworów poetyckich napisanych przez Sheppa w San Francisco w 1966 – „Revolution”, opublikowany został dopiero we wrześniu 2009 (przez francuskie pismo „L'Écho d’Orphée”).
Podczas ciąży żony Shepp, zmuszony do uzupełnienia domowego budżetu, przez jakiś czas grał na saksofonie altowym z zespołami grającymi na zabawach tanecznych. Brał też udział w jam sessions w jazzowych klubach (m.in. w Café Wha?).
Karierę profesjonalnego muzyka rozpoczął w 1960, gdy dołączył do grupy awangardowego pianisty Cecila Taylora, polecony liderowi przez basistę zespołu – Buella Neidlingera. W ten sposób Shepp nawiązał kontakt z jazzową awangardą i, pozostając pod wielkim wpływem Taylora jako muzyka i człowieka, brał potem udział w nagraniach takich jego albumów jak: "Air", "The World of Cecil Taylor" i "Cell Walk for Celeste".
Przez dwa lata (1962-1963) prowadził zespół, którego drugim liderem był Bill Dixon. Z nimi Shepp nagrał pierwszą płytę firmowaną już własnym nazwiskiem. Był to album "Archie Shepp – Bill Dixon Quartet" dla Savoy Records w 1962 (z kompozycjami Ornette’a Colemana).
Shepp był potem (1963) jednym z muzyków tworzących New York Contemporary Five (byli w nim też: trębacz Don Cherry, saksofonista altowy John Tchicai, basista Don Moore i perkusista J.C. Moses). Niedługo po nagraniu pozytywnie ocenionej przez krytykę płyty "New York Contemporary Five" Shepp – w 1964 – opuścił zespół, tworząc swoje własne grupy. W tym okresie bardzo go zajmowały, interesujące już dawniej, kwestie społeczne i polityczne. Wraz z innymi muzykami z kręgu free jazzu związany był z ruchem walczącym o prawa obywatelskie w Stanach Zjednoczonych. Został też członkiem założonej w 1964 przez Billa Dixona (przy wsparciu Cecila Taylora) Jazz Composers Guild.
W zespołach prowadzonych przez Sheppa grali w tym czasie: Roswell Rudd, Bobby Hutcherson, Reggie Workman, John Tchicai, Beaver Harris i Grachan Moncur III.
Jako muzykowi cenionemu przez Johna Coltrane’a udało mu się podpisać kontrakt z wytwórnią Impulse!, co stało się zarówno źródłem pierwszych zarobków (granie free jazzu nie przynosiło na ogół dochodów), jak i krytyki ze strony innych członków Jazz Composers Guild.
W 1964 powstała płyta: "Four for Trane", którą wypełniały głównie kompozycje Coltrane’a z jego albumu "Giant Steps".
Nowe wersje Shepp nagrał wraz ze swymi długoletnimi przyjaciółmi: Ruddem, Workmanem i Tchicai, a jednym z producentów płyty był sam John Coltrane.
Pod koniec 1964 Shepp brał udział w sesjach nagraniowych albumu Coltrane’a "A Love Supreme", jednak żaden z utworów, w których można go było usłyszeć, nie znalazł się na ostatecznej wersji tej płyty (pojawiły się natomiast na reedycji z bonusami -wydanie specjalne, dwupłytowe- w 2002).
Nagrał jednak następne swoje albumy: "Fire Music" i "On This Night" (nieco później Impulse! wydało jeszcze "Further Fire Music").
"Fire Music" to album będący dowodem pogłębiania się świadomości politycznej Sheppa oraz jego afrocentryzmu. Jedno z nagrań
na płycie to „Malcolm, Malcolm – Semper Malcolm” wygłoszona poetycka elegia poświęcona Malcolmowi X. W tym okresie Shepp był jedną z bardziej widocznych postaci „pokolenia free”, swoje poglądy wyrażał zarówno poprzez muzykę, jak i nagrywane na płytach gniewne, antyrasistowskie wypowiedzi.
W 1965 pracował z Johnem Coltrane’em przy nagrywaniu kolejnej płyty "Asencion" (razem z Tchicai i innymi muzykami obecnymi na "Four for Trane").
Potwierdzeniem faktu, że Archie Shepp stał w pierwszym szeregu jazzowej awangardy, była płyta "New Thing at Newport" nagrana 2 lipca 1965 i podzielona pomiędzy dwóch muzyków: jedna strona to występ Johna Coltrane’a, druga – Archiego Sheppa.
Albumem "The Magic of Ju-Ju" (1967) wraca do Afryki i jej dźwięków. Związek muzyki z kontynentem afrykańskim pogłębiony został
poprzez wykorzystanie charakterystycznych dla Afryki instrumentów perkusyjnych (dundun, tama, tam-tamy). W tym okresie wielu afroamerykańskich jazzmanów było pod narastającym wpływem afrykańskiej kultury i tradycji muzycznych. Pharoah Sanders i Archie Shepp byli jednymi z pierwszych i jednocześnie najmocniej zaangażowanych. "The Magic of Ju-Ju" ukształtowało brzmienie Sheppa na kilka następnych lat: awangardowe, free jazzowe dźwięki saksofonu łączone z rytmami i ideologią Afryki.
W 1969 odbywa swoją pierwszą podróż do Afryki. Bierze udział w odbywającym się w Algierze Pan African Festival.
Lata siedemdziesiąte i późniejsze.
W 1974 Shepp rozpoczął swą długoletnią karierę wykładowcy historii muzyki na University of Massachusetts w Amherst. Dwa pierwsze cykle wykładów Sheppa to: „Revolutionary Concepts in African-American Music” and „Black Musician in the Theater”. Wcześniej (1969-74) był profesorem na stanowym uniwersytecie w Buffalo (SUNY – The State University of New York).
Eksperymenty muzyczne kontynuował Shepp również w latach 70., włączając np. do składu swoich zespołów muzyków grających na harmonijce ustnej czy osoby mówiące (recytujące) utwory poetyckie, ale w jego utworach usłyszeć można było coraz więcej „czarnej Ameryki”: spirituals, pieśni gospel i tradycyjnego bluesa.
Albumy z 1972: "Attica Blues" czy "The Cry of My People" zawierały – oprócz muzyki – jego wypowiedzi na temat praw człowieka. "Attica Blues" była reakcją Sheppa na wydarzenia w więzieniu w Attica w hrabstwie Wyoming (bunt więźniów). Jednak ton jego wypowiedzi nie był już tak radykalny jak w poprzedniej dekadzie.
Pod koniec lat 70. i później Shepp grał zarówno muzykę uprawianą dotychczas, jak i wkraczał na nowe obszary. W dalszym ciągu wykorzystywał muzykę afrykańską, ale jednocześnie nagrywał ballady czy spirituals – np. "Goin’ Home" z Horace’em Parlanem (1977), albo płyty o wyraźnie bluesowym charakterze – "Trouble in Mind" (którą w 1980 w ankiecie „Down Beatu” krytycy uznali za płytę roku). Wyrażał swoje uznanie dla takich jazzmanów jak Charlie Parker czy Sidney Bechet, nie kryjąc jednak swego zainteresowania rhythm and bluesem. W tym samym czasie nagrywał też z różnymi muzykami europejskimi: z Holendrem Jasperem van ’t Hofem, pianistą pochodzącym z Beninu (dawn. Dahomej) – Tchangodei, duńskim basistą Nielsem-Henningiem Ørstedem Pedersenem czy węgierskim saksofonistą Dreschem Mihály’m.
Na początku lat 90. nawiązał kontakt, i potem często grywał, z francuskim trębaczem Erikiem Le Lannem, z którym w 1995 nagrał płytę "Live in Paris". Rezultatem wspólnego grania z pianistą Horace’em Parlanem były płyty "Black Ballads" i "Goin’ Home".
W 1995 otrzymał nagrodę muzyczną (Music Award) przyznaną mu przez NEFA (New England Foundation for the Arts Achievement).
W 2004, razem z Monette’m Berthomierem, założył w Paryżu (Francja) własną wytwórnię płytową – „Archie Ball”. Z wytwórnią współpracują i wydają w niej płyty tacy muzycy jak: Jacques Coursil, Monica Passos, Bernard Lubat i Frank Cassenti.
W 2006 Shepp wziął udział w nagraniu płyty francuskiego rapera Rocè „Identité en crescendo”. Współpracował też z innymi raperami i muzykami hip-hopowymi: Chuckiem D, Vicelowem czy Napoleonem Maddoxem, występując z nimi na scenie czy też nagrywając płyty. W listopadzie 2007 w paryskim klubie New Morning wystąpił razem z Raghunathem Manetem, hinduskim tancerzem i muzykiem grającym na vinie klasyczną muzykę indyjską.
W 2006 występował na zaproszenie paryskiego muzeum sztuki współczesnej (Fondation Cartier) podczas cyklu imprez „Nomadic Nights”, tym razem nazwanych „Black Nights” i poświęconych kulturze afroamerykańskiej. W maju 2007, w 70. rocznicę swoich urodzin, wziął udział w „Sibiu Jazz Festival” odbywającym się w rumuńskim mieście Sybinie, gdzie wystąpił wraz z grupą Born Free Band. Towarzyszyli mu m.in. Rocè oraz pochodzący z Mali muzyk Cheick Tidiane Seck.
Archie Shepp jest też honorowym przewodniczącym i, niejednokrotnie, aktywnym uczestnikiem festiwalu „Jazz à Porquerolles”, który od 2002 odbywa się w lipcu na wyspie Porquerolles, u południowych wybrzeży Francji.
W 2009 Uniwersytet w Liège przyznał mu doktorat honoris causa.

</doc>
<doc id="286222" url="https://pl.wikipedia.org/wiki?curid=286222" title="Vimmerby">
Vimmerby

Vimmerby – miasto i siedziba gminy Vimmerby w regionie Kalmar południowo-wschodniej Szwecji. 
Literatura.
W Vimmerby dnia 14 listopada 1907 urodziła się pisarka Astrid Lindgren. W miasteczku rozgrywają się jej niektóre powieści dla dzieci, przede wszystkim "Pippi Pończoszanka". Pierwowzorem osady z powieści "Dzieci z Bullerbyn" jest pobliska wieś Sevedstorp, w której pisarka spędziła dzieciństwo i gdzie nadal można obejrzeć trzy zagrody opisane w książce. Natomiast seria książek "Emil ze Smalandii", która była inspirowana dzieciństwem jej ojca, rozgrywa się w pobliskiej wsi Lönneberga i jej okolicach, w tym również w samym miasteczku. Pisarka opisała życie swoich rodziców w książce "Samuel August z Sevedstorp i Hanna w Hult".
Na północno-zachodnim krańcu miasta przy Fabriksgatan znajduje się park rozrywki "Astrid Lindgrens Värld" poświęcony twórczości pisarki.

</doc>
<doc id="286223" url="https://pl.wikipedia.org/wiki?curid=286223" title="Stanisław Samostrzelnik">
Stanisław Samostrzelnik

Stanisław Samostrzelnik, a. Stanisław z Mogiły, łac. "Stanislaus Claratumbensis" (ur. ok. 1480 w Krakowie, zm. 1541 tamże) – polski malarz, iluminator i miniaturzysta, cysters. Jego twórczość przypadająca na rozwój renesansu nawiązuje jeszcze do tradycji gotyckiej, dzięki czemu zalicza się ją do tzw. "stylu miękkiego".
Życiorys.
Samostrzelnik pochodził z jednej z wielu rodzin mieszczańskich Krakowa o tym samym nazwisku. Wywodziło się ono z oznaczającego w dawnym języku polskim zawodu rzemieślniczego – wyrobników kusz i łuków. Stąd przypuszcza się, że Stanisław Samostrzelnik był synem Piotra i Anny, którzy mieszkali w krakowskim dworcu opata Koprzywnicy. Samostrzelnik, po zdaniu niezbędnych egzaminów, wstąpił do zakonu cystersów w podkrakowskiej Mogile. Dzięki protekcji opata szybko zdobył w tym zgromadzeniu eksponowane stanowisko klasztornego iluminatora.
Pierwsza w pełni sprawdzona informacja chronologiczna pojawia się w 1506 r. Samostrzelnik podjął się wówczas pracy nad udekorowaniem polichromiami klasztornych sklepień. Od tego czasu posługiwał się nowym nazwiskiem. Na wzór humanistów europejskich urobił sobie je od języka klasycznego. Za nowe nazwisko przybrał sobie przymiotnik pochodzący od łacińskiej nazwy Mogiły, "Clara Tumba" ("Jasna Mogiła"), podpisując się odtąd "Stanislaus Claratumbensis", co tłumaczy się jako "Stanisław Jasnomogilski" (w tradycji polskiej częstszym przypadkiem jest nawiązanie do form średniowiecznych, tj.: "Stanisław z Mogiły").
W 1511 wyjechał do Szydłowca, aby pracować tam na zamówienie właściciela miasta, Krzysztofa Szydłowieckiego. Wykonał tam ilustracje i miniatury do księgi genealogicznej rodu ("Liber genesos illustris Familiae Shidlovicae"). W trakcie tej pracy wykonywał także liczne pomniejsze zlecania Szydłowieckiego, dekorując tamtejszy kościół farny i zamek. W 1514 przeniósł się wraz z Szydłowieckim do Opatowa, a po jego śmierci (1532) powrócił do Mogiły.
Po powrocie do Mogiły wykonał ilustracje do "Modlitewnika Olbrachta Gasztołda", zapisanego w 1528. Tam też Stanisław Samostrzelnik założył w Krakowie własną pracownię, gdzie wykonywał zamówienia patrycjatu miejskiego, duchownych i dworu królewskiego (m.in. "Modlitewnik królowej Bony"). Dla biskupa Piotra Tomickiego wykonał iluminacje do "Katalogu arcybiskupów gnieźnieńskich", mszału, ewangeliarza i pontyfikału wielkoczwartkowego. Ozdobił również modlitewnik królowej Jadwigi, traktat pokojowy z Turcją oraz chorągiew złożoną królowi polskiemu przez Albrechta Hohenzollerna w trakcie hołdu pruskiego (1525). Jest autorem polichromii w opactwie cystersów w Mogile (we wnętrzu kościoła, krużgankach i bibliotece), oraz portretu bpa Piotra Tomickiego w krużgankach klasztoru franciszkańskiego. .
Stanisław Samostrzelnik zmarł w mogilskim opactwie.
Jego imieniem nazwano ulicę w Nowej Hucie.

</doc>
<doc id="286225" url="https://pl.wikipedia.org/wiki?curid=286225" title="Tony Leung">
Tony Leung



</doc>
<doc id="286226" url="https://pl.wikipedia.org/wiki?curid=286226" title="Sektorówka">
Sektorówka

Sektorówka w slangu ultrasów (kibiców przygotowujących oprawy meczowe) jest to duża flaga wciągana z dolnego sektora na górną część trybuny zajmowaną przez kibiców. Największą sektorówkę w Polsce ma Pogoń Szczecin. Sektorówki są dumą kibiców. Są one różnie podnoszone, np. Kibice GKS-u Katowice opuszczają sektorówkę na przeźroczystych linkach z dachu. Wtedy sektorówka zakrywa trybunę. Największe sektorówki ważą nawet kilkadziesiąt kilogramów.

</doc>
<doc id="286227" url="https://pl.wikipedia.org/wiki?curid=286227" title="Lester Bowie">
Lester Bowie

Lester Bowie (ur. 11 października 1941 w Frederick, Maryland, zm. 8 listopada 1999 w Nowym Jorku) – amerykański trębacz jazzowy i kompozytor. Członek zespołu Art Ensemble of Chicago.
Życiorys.
Pracował na Jamajce i w Afryce, gdzie występował i nagrywał z Felą Kuti. W czasie pobytu w Art Ensemble of Chicago był jego siłą napędową. 
Poza działalnością w sferze jazzu, na swoich płytach nagrał piosenki wcześniej spopularyzowane przez gwiazdy muzyki rock i pop, takie jak Whitney Houston, Michael Jackson, Marilyn Manson czy David Bowie, łącząc je z „poważniejszym” materiałem.
Wśród jego licznych dokonań znajdują się także płyty nagrane z polskim yassowym zespołem Miłość: "Not Two" (1994) oraz "Talkin' About Life and Death" (1997).
Zmarł na raka wątroby.

</doc>
<doc id="286228" url="https://pl.wikipedia.org/wiki?curid=286228" title="Millenium Plaza">
Millenium Plaza



</doc>
<doc id="286230" url="https://pl.wikipedia.org/wiki?curid=286230" title="Legenda o Halinie Krępiance">
Legenda o Halinie Krępiance

Legenda o Halinie Krępiance (spotykana także pisownia "Krempianka") – legenda związana z czasami średniowiecznych najazdów tatarskich na Ziemię Sandomierską (II najazd mongolski na Polskę i III najazd mongolski na Polskę). 
Podczas najazdu w roku 1260 młoda sandomierzanka, Halina, córka kasztelana sandomierskiego Piotra Krępy herbu Ostoja, straciła wszystkich swoich bliskich, w tym ojca będącego dowódcą garnizonu. Podczas następnego najazdu, w roku 1287, straciwszy ponadto męża, postanowiła w porozumieniu z wójtem Wiktorem zemścić się na najeźdźcach. W tym celu dostała się do obozu wroga. Tam opowiedziała wodzowi, że została pohańbiona przez mieszkańców. Zaproponowała, że wprowadzi Tatarów tajnymi podziemnymi korytarzami do miasta. Aby ich upewnić, że nie kłamie poprowadziła najpierw niewielki oddział zwiadowców. Następnie ruszyli za nią spokojnie już wszyscy Tatarzy. 
Halina długo prowadzała ich w kółko ciemnymi lochami, gdy w tym czasie wtajemniczeni w podstęp mieszkańcy Sandomierza zasypali wejście do korytarzy ciężkimi głazami. Zginęli wszyscy Tatarzy, a wraz z nimi także bohaterska dziewczyna. 
Legenda o Halinie Krępiance jest jedną z najbardziej znanych legend sandomierskich. Sgraffito przedstawiające Halinę Krępiankę wiodącą Mongołów znajduje się na ścianie sandomierskiej podziemnej trasy turystycznej. Trasa powstała w latach 70. XX w. przez połączenie piwnic, ale legenda wiąże ją z rzekomo istniejącymi przejściami podziemnymi, do których Krępianka miała zwabić najeźdźców. Niezależnie od prawdy historycznej, z zasypanymi Tatarami legenda wiąże również szczątki ludzkie odsłonięte w pobliskim wąwozie Piszczele. Legenda prezentowana jest m.in. w książce Andrzeja Sarwy "Opowieść o Halinie, córce Piotra z Krępy. Legenda sandomierska.", a także w formie dramatu Stanisława Stępnia: "Halina Krępianka. Dramat w pięciu aktach". Wspomnienie najazdów tatarsko-mongolskich jest też uwiecznione na osiemnastowiecznym obrazie w katedrze sandomierskiej.

</doc>
<doc id="286234" url="https://pl.wikipedia.org/wiki?curid=286234" title="Faza ciemna">
Faza ciemna



</doc>
<doc id="286235" url="https://pl.wikipedia.org/wiki?curid=286235" title="František Křižík">
František Křižík

František Křižík (ur. 8 lipca 1847 w Plánicach, zm. 22 stycznia 1941 w Stádlecu koło miasta Tábor) – czeski wynalazca, inżynier elektryk i przemysłowiec.
Życiorys.
Pochodził z biednej rodziny – jego ojciec był szewcem. Szkołę średnią ukończył w Pradze, ale brak pieniędzy uniemożliwił mu zdanie matury. Pomimo to został przyjęty na politechnikę w Pradze. W roku 1878 opracował system sygnalizacji kolejowej. W roku 1881 wynalazł w Pilźnie nowy typ lampy łukowej, którą opatentował przed Wernerem von Siemensem i produkował w swojej fabryce w Pilźnie, a od roku 1884 w Karlínie. W 1888 wybudował na Žižkovie pierwszą elektrownię w Czechach, a następnie kilka kolejnych.
W roku 1891 wybudował na potrzeby Wystawy Jubileuszowej linię tramwaju elektrycznego, a teren wystawy oświetlały jego lampy.
W roku 1903 wybudował pierwszą elektryczną linię kolejową z miasta Bechyně do miasta Tábor.

</doc>
<doc id="286237" url="https://pl.wikipedia.org/wiki?curid=286237" title="Cykl Calvina">
Cykl Calvina

Cykl Calvina-Bensona-Basshama (CBB), Cykl Calvina-Bensona, cykl Calvina, redukcyjny cykl węgla, cykl C-3 cykl PCR (PCR – ang. Photosynthetic Carbon Reduction), redukcyjny szlak pentozofosforanowy – cykl biochemiczny który zachodzi w stromie chloroplastów oraz cytoplazmie niektórych bakterii, jest to drugi etap fotosyntezy określany jako faza bezpośrednio niezależna od światła lub faza ciemna fotosyntezy. W cyklu Calvina zostają zużyte produkty reakcji świetlnych fotosyntezy, ATP i NADPH, określane jako siła asymilacyjna, jednocześnie z dwutlenku węgla zostają wytworzone cukry proste w postaci heksoz. Sumaryczne równanie reakcji zachodzących w cyklu Calvina jest następujące:
6CO2 + 18ATP + 12 NADPH → C6H12O6 + 18ADP+ 18Pi + 12NADP+ + 6 H2O
W cyklu Calvina-Bensona wyróżnia się trzy fazy:
Cykl został odkryty przez Melvina Calvina i z Uniwersytetu Kalifornijskiego w Berkeley, znaczący wkład miał również . Za prace nad cyklem Melvin Calvin otrzymał Nagrodę Nobla w dziedzinie chemii w 1961 roku.
Przebieg.
Faza karboksylacyjna (karboksylacji).
Rozpoczyna się od przyłączenia cząsteczki CO2 do 1,5-bisfosforybulozy (RuBP). Reakcja ta katalizowana jest przez enzym o nazwie karboksylaza 1,5-bisfosforybulozy, często określanym jako enzym RuBisCO (ang. ribulose bisphosphate carboxylase-oxygenase) lub karboksydysmutaza. Enzym ten działa stosunkowo wolno, liczba obrotów wynosi zaledwie 3 s-1. Aby zapewnić odpowiednio szybki przebieg reakcji karboksylacji organizmy fotosyntetyzujące wytwarzają znaczne ilości RuBisCO, enzym stanowi 15-50% białek rozpuszczalnych w liściu i jest prawdopodobnie najbardziej rozpowszechnionym białkiem w biosferze. Karboksylaza RuBP obecna w chloroplastach składa się z 16 podjednostek, ośmiu małych (S) o masie 14 kDa i ośmiu dużych (L) o masie 55 kDa. Centrum aktywne oraz miejsca regulatorowe znajdują się na podjednostce dużej, podjednostki małe zwiększają aktywność enzymu. RuBisCO ulega aktywacji poprzez przyłączenie cząsteczki CO2 w miejscu regulatorowym. Cząsteczka ta nie bierze udziału w reakcji a jedynie wpływa na aktywność enzymu tworząc karbominian z grupą ε-aminową lizyny 201. Utworzenie karbominianu katalizowane jest przez aktywazę RuBisCO. Do przeprowadzenie reakcji karboksylacji konieczne jest również przyłączenie do enzymu jonu Mg2+, jon ten uczestniczy w przyłączeniu grupy ketonowej i położonej obok niej grupy hydroksylowej rybulozo-1,5-bisfosforanu. Związek ten po przyłączeniu do enzymu traci protony, a endiolowy produkt pośredni łączy się z cząsteczką CO2. W wyniku przyłączenia CO2 powstaje nietrwały produkt przejściowy 2-karboksy-3-keto-D-arabinitolo-1,5-bisfosforan. Ten β-kwas ulega uwodnieniu, a następnie rozpada się na dwie cząsteczki kwasu 3-fosfoglicerynowego (PGA).
Faza redukcyjna (redukcji).
Faza redukcji składa się z dwóch reakcji w wyniku których zostaje wytworzony prosty cukier – fosfotrioza – aldehyd 3-fosfoglicerynowy. Powstały w fazie karboksylacyjnej 3-fosfoglicerynian (PGA) przy udziale ATP ulega fosforylacji do 1,3-bisfosfoglicerynianu. Reakcję katalizuje kinaza fosfoglicerynowa. Produkt reakcji jest następnie redukowany, przy zużyciu NADPH, do aldehydu 3-fosfoglicerynowego (PGAL) przez dehydrogenazę aldehydu 3-fosfoglicerynowego. Część powstałego aldehydu 3-fosfoglicerynowego przekształcana jest przez izomerazę fosfotriozową do fosfodihydroksyacetonu (DHAP). Oba, PGAL i DHAP, ulegają kondensacji w reakcji katalizowanej przez aldolazę. W efekcie zostaje wytworzona heksoza – 1,6-bisfosfofruktoza. Może ona być łatwo przekształcona w glukozę. Większość powstałych w fazie redukcji fosfotrioz nie jest przekształcana w glukozę lecz przechodzi do kolejnego etapu cyklu Calvina.
Faza regeneracyjna (regeneracji).
W tej fazie z aldehydu 3-fosfoglicerynowego i jego izomeru fosfodihydroksyacetonu odtwarzana jest w wyniku wielu reakcji chemicznych 1,5-bisfosforybuloza. Kluczowymi enzymami biorącymi udział w przekształcaniu węglowodanów są aldolaza i transketolaza. Aldolaza katalizuje reakcję kondensacji aldolowej fosfodihydroksyacetonu z aldehydem. Po połączeniu obu cząsteczek powstaje fruktozo-1,6-bisfosforan. Po odłączeniu jednej z reszt fosforanowych powstaje fruktozo-6-fosforan. Związek ten łatwo może zostać przekształcony w glukozo-6-fosforan lub glukozo-1-fosforan i posłużyć do syntezy skrobi. Jednak aby cykl Calvina mógł zachodzić konieczne jest wykorzystanie cześć fruktozo-6-fosforanu do odtworzenia rybulozo-1,5-bisfosforanu. Transketolaza jest enzymem zdolnym do przeniesienia jednostki dwuwęglowej z ketozy na aldozę. Jednostka ta jest pobierana z fruktozo-6-fosforanu i przyłączana do cząsteczki aldehydu 3-fosfoglicerynowego. W efekcie odłączenie jednostki dwuwęglowej powstaje erytrozo-4-fosforan, a z aldehydu powstaje pięciowęgolwy cukier – ksylulozo-5-fosforan. Związek ten przekształcany jest do rybulozo-5-fosforanu przez epimerazę fosfopentozową. Erytrozo-4-fosforan zostaje połączona z fosfodihydroksyacetonem w kolejnej reakcji katalizowanej przez aldolazę. Produktem reakcji jest cukier siedmioęglowy – sedoheptulozo-1,7-bisfosforan. Jest on dawcą kolejnej jednostki dwuwęglowej przenoszonej przez transketolazę na aldehyd 3-fosfoglicerynowy. Jednak przed przeniesieniem od sedoheptulozo-1,7-bisfosforanu odłączana jest reszta fosforanowa w pozycji 1. Reakcję hydrolizy katalizuje fosfataza sedoheptulozo-1,7-bisfosforanowa. Produktami reakcji katalizowanej przez transketolazę są dwa cukry pięciowęglowe, rybozo-5-fosforan będący pozostałością siedmiowęglowego węglowodanu i ksylulozo-5-fosforan. Ten ostatni przekształcany jest przez izomerazę fosfopentozową do rybulozo-5-fosforanu. Ostatecznym produktem wymienionych reakcji jest więc zawsze pięciowęgolwy rybulozo-5-fosforan. W celu odtworzenia związku będącego akceptorem CO2 cukier zostaje ufosforylowany w pozycji 1 przez kinazę fosforybulozy. Podczas fosforylacji zostaje zużyta cząsteczka ATP, a produktem jest pierwszy związek cyklu – rybulozo-1,5-bisfosforan.
Pierwszy z kluczowych enzymów, aldolaza, przenosi jednostki trójwęglowe fosforanu dihydroksyacetonu dzięki wiązaniu grupy karbonylowej ketozy do ε-aminowej reszty lizyny, w centrum aktywnym enzymu. Połączenie z grupą aminową ma charakter zasady Schiffa. Do związanej ketozy przyłączany jest substrat aldozowy.
Reakcje katalizowane przez aldolazę i transketolazę są reakcjami odwracalnymi i mogą być wykorzystane w rozkładzie heksoz, co ma miejsce w cytozolu gdzie zachodzi szereg reakcji odwrotnych w stosunku do fazy regeneracji nazywanych szlakiem pentozofosforanowym.
W wyniku cyklu Calvina-Bensona zużywane są wytworzone w fazie jasnej ATP i NADPH, a ich energia magazynowana jest w postaci wiązań cukrów wytwarzanych w cyklu.
Reakcje fotooddychania.
Endiolowy produkt pośredni uczestniczący w reakcji katalizowanej przez RuBisCO może łączyć się nie tylko z CO2, lecz również z O2. W tym przypadku enzym wykazuje właściwości oksygenazy. Po przyłączeniu cząsteczki tlenu powstaje wodoronatlenkowy produkt pośredni przekształcany w jedną cząsteczkę fosfoglikolanu i jedną 3-fosfoglicerynianu. Powstały 3-fosfoglicerynian może posłużyć do odtworzenia RuBP. Fosfoglikolan jest nieprzydatny w reakcjach cyklu Calvina jednak w szlaku metabolicznym określanym jako fotooddychanie jest częściowo odzyskiwany. W wyniku przekształcania w peroksysomach i mitochondriach na dwie cząsteczki fosfoglikolanu na cztery atomy węgla odzyskiwane jest trzy w postaci 3-fosfoglicerynianu powracającego do chloroplastów, jeden atom węgla jest tracony poprzez wydzielanie CO2 w mitochondriach. Przy atmosferycznych stężeniach tlenu i dwutlenku węgla i temperaturze 25 °C stężenie obydwu związków biorących udział w reakcji wynosi odpowiednio 250 μM i 10 μM, dzięki czemu reakcja karboksylacji zachodzi czterokrotnie szybciej niż oksygenacja.
Regulacja cyklu Calvina.
Zachodzenie cyklu umożliwiającego wytworzenie związków organicznych z CO2. W celu precyzyjnej koordynacji fazy świetlnej z reakcjami cyklu Calvina organizmy fotosyntetyzujące posiadają mechanizmy kontrolne. Enzymy cyklu są aktywowane w wyniku wzrostu pH stromy, wzrostu stężenia jonów Mg2+, NADPH oraz zredukowanej ferredoksyny.
Zmiany stężenia jonów i aktywaza RuBisCO.
W wyniku zachodzenia fazy świetlnej fotosyntezy jony wodorowe ze stromy przenoszone są do wnętrza tylakoidów. Podniesienie pH stromy chloroplastów ułatwia powstawanie karbaminianu, który przyłączany jest do RuBisCO powodując aktywację enzymu. Przenoszenie protonów przez błony tylakoidów wiąże się z powstawaniem różnicy potencjałów w poprzek błony. Jest ona częściowo kompensowana przez przepływ jonów Mg2+ z wnętrza tylakoidów do stromy. Jony magnezu są drugim składnikiem niezbędnym do przeprowadzenia reakcji przez karboksylazę RuBP.
Białko, aktywaza RuBisCO, odrywa od karboksylazy RuBP cząsteczkę rybulozo-1,5-bisfosforanu umożliwiając dostęp jonów Mg2+ oraz CO2 do centrum aktywnego RuBisCO. Aktywacja jednej cząsteczki RuBisCO przez aktywazę wiąże się z hydrolizą 50 cząsteczek ATP. U roślin zostały odnalezione dwie izoformy aktywazy RuBisCO o masach 42 i 46 kDa. Obie izoformy zdolne są do aktywowania karboksylazy RuBP i hydrolizy ATP, jednak większa z nich wykazuje niższą wydajność. Regulacja aktywności karboksylazy RuBP przez światło związana jest ze zmianami aktywności dużej izoformy aktywazy RuBisCO.
Aktywacja RuBisCO wymaga wzajemnego dopasowania obu enzymów. Aktywaza RuBisCO nie jest w stanie aktywować karboksylazy w szpinaku lub "Chlamydomonas", a aktywaza z tych gatunków nie wpływa na aktywność karboksylazy RuBP tytoniu.
Tioredoksyna.
Tioredoksyna to niewielkie białko o masie 12 kDa obecne w stromie chloroplastów. Białko zawiera sąsiadujące ze sobą reszty cysteiny, które mogą znajdować się w formie utlenionej tworząc mostek dwusiarczkowy lub w formie zredukowanej, tiolowe. Chociaż sama tioredoksyna nie jest enzymem cyklu Calvina może ona służyć jako reduktor dla enzymów cyklu. Jedynie zredukowane formy enzymów wykazują aktywność. Aktywacja, następuje na świetle, na skutek przeniesienia elektronów z ferredoksyny na tioredoksynę w reakcji katalizowanej przez reduktazę ferredoksyna-tioredoksyna co prowadzi do zerwania mostku dwusiarczkowego, i następnie na enzymy katalizujące reakcje asymilacji CO2.
Tworzenie kompleksów enzymów.
W ciemności enzymy cyklu ulegają dezaktywacji. Odbywa się to poprzez połączenie kinazy fosforybulozy i dehydrogenazy aldehydu 3-fosfoglicerynowego za pośrednictwem niewielkiego białka określanego jako CP12. Kompleks złożony z dwóch enzymów i białka CP12 nie wykazuje aktywności. Rozpad kompleksu następuje po zredukowaniu kinazy fosforybulozy przez tioredoksynę i przyłączenie NADPH do nieaktywnego kompleksu. Do rozdzielenie enzymów dochodzi na świetle gdy stężenie NADPH w stromie wzrasta na skutek zachodzenia reakcji fazy świetlnej.
Magazynowanie produktów cyklu.
Węglowodany gromadzone są w organizmach roślin głównie w postaci skrobi i sacharozy. Cząsteczki skrobi mogą być syntetyzowane bezpośrednio w chloroplastach z glukozy, która ulega aktywacji poprzez przyłączenie cząsteczki ATP, co prowadzi do powstania ADP-glukozy.
Sacharoza wytwarzana jest w cytozolu. Do syntezy cząsteczki sacharozy wykorzystywany jest fruktozo-6-fosforan i UDP-glukoza. Reakcję przeprowadza syntaza sacharozo-6-fosforanowa. Pomimo możliwości wytworzenia heksoz w chloroplastach, zarówno fruktozo-6-fosforan, jak i glukozo muszą być syntetyzowane w cylozolu, ponieważ w błonach chloroplastów nie ma przenośników dla fosforanów heksoz. Z chloroplastów do cytozolu dostarczane są trizofosforany, służące następnie do syntezy obu niezbędnych heksoz. Zaletą wykorzystania sacharazy jako cukru zapasowego jest jego dobra rozpuszczalność i związana z tym łatwość przenoszenia pomiędzy organami rośliny.
Ewolucja.
Cykl Calvina zachodzi w chloroplastach, jednak tylko jeden z enzymów kodowany jest przez genom chloroplastowy. Pozostałe enzymy cyklu kodowane są przez genom jądrowy. Może być to wynikiem ewolucji genomu jądrowego, istnieją jednak dowody, że geny chloroplastowe mogły zostać przeniesione do genomu jądrowego.
Historia badań.
Badania mechanizmów fotosyntetycznej asymilacji CO2 rozpoczął Samuel Ruben w roku 1939, stosując początkowo izotop węgla 11C. Badania ułatwiło odkrycie przez Rubena i Martina Kamena izotopu węgla 14C. Jednak nagła śmierć Samuela Rubena spowodowała przerwanie badań w roku 1943. Zostały one wznowione w roku 1945 przez Earnesta O. Lawrence'a kierującego University of California Radiation Laboratory, który powierzył Melvinowi Calvinowi zadanie stworzenie grupy zajmującej się badaniami chemicznymi i biochemicznymi przy użyciu radioizotopów. Do kierowania podgrupą badającą fotosyntezę został wyznaczony Andrew Benson. Po zakończeniu II wojny światowej do grupy badającej przebieg fotosyntezy dołączył James A. Bassham.
Badania nad asymilacją węgla prowadzona przy użyciu znakowanego 14CO2, który podawano kulturom roślin lub glonom. Następnie związki powstające podczas fotosyntezy rozdzielano przy pomocy dwukierunkowej chromatografii bibułowej i identyfikowano powstające związki pośrednie. Początkowo pojawienie się znakowanego izotopu węgla obserwowano głównie w czterowęglowych kwasach dwukarboksylowych, jabłczanie i bursztynianie. Pierwsza próba wyjaśnienia fotosyntetycznej asymilacji węgla zakładała dwie reakcje karboksylacji prowadzące do wytworzenia kwasów dwukarboksylowych. Rozpad tych kwasów na komponenty dwuwęglowe miał dostarczać substratów do pierwszej reakcji karboksylacji. Dalsze badania wykazały, że pierwszym produktem fotosyntezy jest związek trzywęglowy, fosfoglicerynian, a do jego powstania konieczny jest pięciowęglowy akceptor CO2 w postaci RuBP. Udział enzymów w karboksylacji RuBP wykazano po raz pierwszy w roku 1954, określając enzym uczestniczący w reakcji jako kaboksydysmutazę. Zestaw enzymów biorących udział w redukcyjnym cyklu węgla został opublikowany przez zespół Calvina w roku 1962. W roku 1961 Melvin Calvin za badania nad asymilacją dwutlenku węgla u roślin otrzymał Nagrodę Nobla.
Dalsze badania doprowadziły do poznania mechanizmów regulacji cyklu Calvina. W roku 1985 został opisany uniwersalny regulator aktywności enzymu RuBisCO – aktywaza RuBisCO.

</doc>
<doc id="286246" url="https://pl.wikipedia.org/wiki?curid=286246" title="Katarzyna Galica">
Katarzyna Galica

Katarzyna Galica (ur. 28 sierpnia 1975 w Krakowie) – polska aktorka.
Życiorys.
W 1998 ukończyła studia na PWST Krakowie. W latach 1998–2000 była aktorką w Teatrze Ludowym w Krakowie, a od 2000 jest aktorką Teatru im. Juliusza Słowackiego w Krakowie. W 2008 wzięła udział w IV edycji programu "Jak oni śpiewają", w którym zajęła 11. miejsce.

</doc>
<doc id="286248" url="https://pl.wikipedia.org/wiki?curid=286248" title="Mistrzostwa świata w koszykówce mężczyzn">
Mistrzostwa świata w koszykówce mężczyzn

Mistrzostwa świata w koszykówce mężczyzn (do turnieju w 2010 roku pod oficjalną nazwą FIBA World Championship, obecnie oficjalna nazwa brzmi FIBA Basketball World Cup) – stworzone przez Międzynarodową Federację Koszykówki (FIBA) i po raz pierwszy rozegrane w Argentynie w 1950 r. Reprezentacja Polski na mistrzostwach rozgrywanych w Urugwaju w 1967 roku zajęła 5. miejsce.
Medaliści.
Klasyfikacja medalowa

</doc>
<doc id="286249" url="https://pl.wikipedia.org/wiki?curid=286249" title="Raca">
Raca

Raca – przyrząd pirotechniczny służący oświetleniu terenu (w przeciwieństwie do flary, która pełni głównie funkcję sygnalizacyjną).
Ładunek świecący rac składa się z utleniaczy zmieszanych z opiłkami metali takich jak magnez lub glin; źródłem światła jest reakcja spalania tych ostatnich.
Odpalana jest przez lont lub zawleczkę.

</doc>
<doc id="286251" url="https://pl.wikipedia.org/wiki?curid=286251" title="Naukowiec">
Naukowiec

Naukowiec, uczony – osoba pracująca naukowo, ekspert w pewnej dziedzinie nauki, stosujący w prowadzonych przez siebie badaniach odpowiednie metody naukowe, osoba „poszukująca odpowiedzi na pytania, na które dotychczas nikt nie odpowiedział, za pomocą metod umożliwiających udowodnienie odpowiedzi”.
Zawód naukowca charakteryzuje się „wnikliwością w rozróżnianiu rzeczy na pozór jednakowych, zdolnością kojarzenia rzeczy na pozór ze sobą nie związanych oraz krytycyzmem w rozpoznawaniu prawd i fałszów mających pozory prawd. Zamiłowanie towarzyszące takiemu talentowi przejawia się jako pasja badawcza, na którą składają się niepokój wobec niewiadomego oraz pragnienie uzyskania najtrafniejszych odpowiedzi i najracjonalniejszych rozwiązań”. Pasji badawczej nie można zamówić, zaplanować czy nakazać. Jest stanem psychicznym, który nie opuszcza naukowca w żadnej godzinie (stąd stereotypowe wyobrażenia uczonego robiącego, pod wpływem nagłego impulsu, notatki na marginesach czytanych gazet i na serwetkach w kawiarni).
Etymologia.
Angielski wyraz "scientist" (odpowiednik polskiego „naukowiec”) został stworzony w 1833 r. przez Williama Whewella na prośbę poety Samuela Coleridge'a. Wcześniej posługiwano się określeniami „filozof przyrody” (ang. "natural philosopher") lub „człowiek nauki” (ang. "man of science").
Archetyp.
Naukowcy – według pozytywnego archetypu – to ludzie zmotywowani, często od dzieciństwa, chęcią zrozumienia dlaczego świat jest taki, jakim go widzimy, i jak do tego doszło. Cechują się wrodzoną ciekawością natury rzeczy. Prestiż, reputacja i uznanie w środowisku naukowym są dla nich często cenniejsze niż dobrobyt. Nauka i technika stale zmieniają ludzką egzystencję i działalność naukowców jest dziś powszechnie znana. 
Podstawowe dwie klasy naukowców to teoretycy i eksperymentatorzy. Pierwsi budują modele wyjaśniające doświadczenia, drudzy przeprowadzają doświadczenia sprawdzające modele. W praktyce podział ten nie jest jednak ostry i wielu naukowców zajmuje się i jednym, i drugim.
Naukowcy i inżynierowie.
W przypadku nauk ścisłych może nie być ostrej granicy między naukowcem a inżynierem, chociaż inżynier stawia sobie cele praktyczne, a naukowiec bada głównie zjawiska podstawowe, uniwersalne. Często jednak podobny jest sposób pracy: od nowego problemu do nieznanego wcześniej rozwiązania, co angażuje wyobraźnię i kreatywność. Wiele dziedzin nauki (matematyka, fizyka teoretyczna, socjologia, filozofia) nie ma jednak charakteru praktycznego i nie zajmuje się rozwiązywaniem doraźnych problemów ludzkich – choć w dłuższej perspektywie ma na nie istotny wpływ.
Naukowcy często projektują aparaturę badawczą wykonując prototypy, inżynierowie nierzadko prowadzą zaawansowane badania naukowe.
Zdarza się, że inżynierowie z wykształcenia zostają naukowcami, jak to było w przypadku noblistów Petera Debye i Paula Diraca. Inżynier teoretyk Claude Shannon jest znany głównie jako twórca teorii informacji.

</doc>
<doc id="286253" url="https://pl.wikipedia.org/wiki?curid=286253" title="Rozmaz krwi">
Rozmaz krwi

Rozmaz krwi (obwodowej), rozmaz mikroskopowy, rozmaz ręczny – badanie laboratoryjne krwi polegające na mikroskopowej ocenie krwinek czerwonych, białych i płytkowych wraz z określeniem składu procentowego krwinek białych (wzoru Schillinga). Rozmazem krwi nazywa się także barwiony, jak i niebarwiony preparat mikroskopowy (rozmaz) używany w tym badaniu.
"Morfologią z rozmazem" określa się morfologię krwi, w której aparat pomiarowy (analizator hematologiczny) dokonuje różnicowania leukocytów na co najmniej 5 populacji: monocyty, limfocyty, eozynofile, bazofile, neutrofile. Badanie to nie jest jednak badaniem mikroskopowym i w trakcie jego przebiegu nie przygotowuje się rozmazu-preparatu mikroskopowego.
Historia.
Gabriel Andral jako pierwszy systematycznie wykorzystywał rozmazy do badania komórek krwi. Technika przygotowania preparatu polegała na nałożeniu kropli krwi na szkiełko i rozprowadzenia jej silnych podmuchem powietrza w celu uzyskania cienkiej warstwy komórek. W 1882 technika ta została zastąpiona przez Norrisa metodą stosowaną do dzisiaj.
Paul Ehrlich w 1879 wprowadził pojęcie rozmazu (niem. "Ausstrich"), a 8 lat później rozpoczął badania nad zastosowaniem barwień – początkowo z zastosowaniem jednej substancji, później mieszaniny barwników. Pozwoliło to zróżnicować leukocyty na podstawie odmiennego wybarwienia ziarnistości na:
Podział Ehrlicha obowiązuje do dziś, chociaż ma charakter wyłącznie historyczny. W stosowanych obecnie barwieniach Maya-Grünwalda–Giemsy i Wrighta granulocyty obojętnochłonne są w rzeczywistości kwasochłonne.
Dmitrij Romanowski w 1891 r. opracował i opisał mieszaninę eozyny i błękitu metylenowego. W roku 1901 W. B. Leishman zastosował alkohol metylowy jako rozpuszczalnik dla barwników, a rok później Ludwig Grünwald i Richard May opracowali metanolowy roztwór eozyny i błękitu metylenowego, który znakomicie barwił ziarnistości leukocytów, ale nie ich jądra. W 1904 Gustav Giemsa opracował swój barwnik na bazie barwnika D. Romanowskiego, dodając do eozyny i błękitu metylenowego utrwalającego roztwór glicerolu. W 1912 Artur Pappenheim połączył barwienia Maya-Grünwalda i Giemsy, tworząc barwnik uniwersalny zwany barwnikiem Maya-Grünwalda-Giemsy (MGG) lub barwnikiem Pappenheima.
W 1902 James Homer Wright opracował jednoskładnikowy i wygodny barwnik, do dziś wykorzystywany głównie w USA.
Metodologia badania.
Materiał.
Materiałem do wykonania rozmazu jest krew pełna pobrana:
albo:
Najlepsze rozmazy otrzymuje się z krwi natywnej, w praktyce jednak najczęściej krew pobierana jest na antykoagulant, próbkę przekazuje się do laboratorium, gdzie przygotowuje się preparat do badania mikroskopowego. W takiej sytuacji istotne jest zachowanie czasu jego przygotowania (rozmazania) maksymalnie do 3 godzin, aby można było właściwie ocenić komórki w rozmazie.
Przygotowanie preparatu.
Wykonanie rozmazu.
Do przygotowania rozmazu potrzebne są 2 szkiełka podstawowe (przedmiotowe), w tym co najmniej jedno ze ściętymi brzegami. Na szkiełko podstawowe w niedużej odległości od jednego z krótszych brzegów nanosi się kroplę krwi odpowiedniej wielkości, po czym niezwłocznie przykłada się pod kątem 30-45° (40-45°) szkiełko ze ściętymi brzegami („rozmazujące”) do szkiełka podstawowego zbierając naniesioną kroplę krwi (na rycinie: A), w taki sposób, aby cały materiał rozprzestrzenił się i wypełnił całą szczelinę między szkiełkami (na rycinie: B). Następnie szybkim, pewnym ruchem bez nacisku przesuwa się szkiełko „rozmazujące” w kierunku dalszego końca szkiełka przedmiotowego, ciągnąc ze sobą krew i uzyskując mierzący 3-4 cm rozmaz (⅔ do ¾ długości szkiełka podstawowego). Rozmaz suszy się poprzez kilkukrotne szybkie ruchy preparatu w powietrzu i podpisuje danymi identyfikującymi pacjenta (na rycinie: C). Do zabezpieczania rozmazów krwi nie stosuje się szkiełek nakrywkowych. Do barwienia przystępuje się – zależnie od źródła – w krótkim czasie po przygotowaniu rozmazu, tego samego dnia lub po 24 godzinach suszenia.
Prawidłowo przygotowany rozmaz jest cienki, prawie jednolity, węższy i krótszy od szkiełka podstawowego, a jego najcieńsza część zakończona jest w postaci charakterystycznych „wąsów”. Prawidłowe przygotowanie preparatu jest kluczowym czynnikiem warunkującym prawidłową ocenę krwinek i rzetelne wyniki. Niemniej w pracy rutynowej nie wszystkie rozmazy są doskonałe, powinny jednak być na przynajmniej dobrym poziomie. Czasem nawet rozmazy gorszej jakości pozwalają na właściwą ocenę krwinek, jednak innym razem uniemożliwiają poprawną ocenę komórek, czego efektem są błędne wyniki lub brak wyniku.
Barwienie.
Aby uwidocznić cechy poszczególnych komórek krwi umożliwiające ich zróżnicowanie i ocenę budowy, stosuje się barwienia Wrighta lub Maya-Grünwalda–Giemsy (Pappenheima). W Polsce najczęściej stosuje się barwienie Maya-Grünwalda–Giemsy.
Barwniki Maya-Grünwalda i Giemsy dostępne są komercyjnie. Barwienie przeprowadza się według zaleceń producenta. Istnieją również zautomatyzowane systemy do barwienia rozmazów krwi obwodowej.
Aby wykrywać szczególne cechy komórek krwi, korzysta się z barwień specjalnych, np. wybarwiających RNA retikulocytów.
Przeprowadzenie badania.
Rozmaz krwi liczy się i ocenia w mikroskopie świetlnym w ok. ⅔ długości rozmazu, w której krwinki czerwone są luźno ułożone (w polu widzenia najwyżej pojedyncze erytrocyty leżą jeden na drugim). Pola widzenia zmienia się ruchem meandrowym („konika szachowego”), ponieważ leukocyty w rozmazie rozłożone są nierównomiernie.
Przyczyny nierównomiernego rozmieszczenia krwinek nie są w pełni poznane, zależą prawdopodobnie m.in. od zastosowanej techniki rozmazywania, lepkości krwi, napięcia powierzchniowego i wielkości krwinek. W środkowej części rozmazu znajdują się głównie erytrocyty o mniejszej średnicy oraz limfocyty, zaś na brzegach neutrofile, monocyty i większe erytrocyty. Leukocyty bliżej „wąsów” rozmazu (najcieńszego krańca) są znacznie rozpłaszczone, co umożliwia ich prawidłową identyfikację. Wynika z tego, że obraz prawidłowo oglądanego rozmazu krwi jest artefaktem.
Do badania rozmazów krwi stosuje się powiększenia immersyjne ok. 1000× (obiektyw ok. 100×). W toku badania różnicuje się i zlicza 100 kolejno napotkanych nieuszkodzonych komórek jądrzastych z wyjątkiem erytroblastów. Jednocześnie ocenia się prawidłowość budowy (kształt, wielkość, wybarwienie, itd.) krwinek białych, czerwonych oraz płytkowych. Liczbę erytroblastów (normoblastów, jądrzastych krwinek czerwonych, NRBC, ang. "nucleated red blood cells") podaje się na 100 zliczonych leukocytów.
W niektórych sytuacjach, jak przewlekła białaczka limfatyczna, zliczanie uszkodzonych komórek (tzn. cieni komórkowych Gumprechta) ma znaczenie kliniczne i nie może być pominięte.
Część oceny rozmazu krwi, która prowadzi do uzyskania liczby (odsetka) poszczególnych leukocytów, nazywa się leukogramem, leukocytogramem lub wzorem odsetkowym Schillinga. W praktyce komórki te zlicza się przy pomocy specjalnych sumatorów sygnalizujących dźwiękiem policzenie 100 krwinek.
W niektórych krajach stosuje się inne sposoby przygotowania preparatu i jego oceny, np. wykorzystując barwienie według Wrighta czy stosując 3 różne powiększenia przy ocenie rozmazu (obiektywy: 10×, 40×, 100×).
Wzór odsetkowy Schillinga.
Zwyczajowo wzór odsetkowy Schillinga (leukogram) wyraża się jako procent (%) poszczególnych populacji leukocytów. Zgodnie z układem SI wzór odsetkowy wyraża się w częściach jedności (jako ułamek). Zależność między jednostką konwencjonalną a SI jest następująca: 1% = 0,01.
Wśród populacji limfocytów wyróżnia się subpopulację limfocytów pobudzonych stanowiącą u osób zdrowych do 5% leukocytów.
Nieprawidłowości ilościowe krwinek białych.
Zgodnie z zaleceniami "National Committee for Clinical Laboratory Standards" (obecnie CLSI) nie zaleca się stosowania wzoru odsetkowego do oceny zaburzeń ilościowych leukocytów.
Nieprawidłowości jakościowe krwinek czerwonych, białych i płytkowych.
Oceniając morfologię krwinek czerwonych (erytrogram) uwzględnia się ocenę zaburzeń:
Do nieprawidłowości w budowie leukocytów należą:
Przy ocenie krwinek płytkowych opisuje się występowanie płytek nieprawidłowo małych (mikrotrombocytozę) i nieprawidłowo dużych (makrotrombocytozę) oraz anizocytozę trombocytów. Zaznacza się również poikilocytozę płytek (nieprawidłowy kształt) i nieprawidłową barwliwość.
W rozmazie pozakomórkowo można znaleźć niektóre pasożyty, takie jak "Loa loa", "Trypanosoma" spp., "Wuchereria bancrofti" i inne.
Nasilenie niektórych zmian, np. anizocytozy, opisuje się półilościowo przy pomocy skali od jednego do kilku plusów (np. od + do ++++) lub słownie (np. mierny/umiarkowany/znaczny).
Zastosowanie i ograniczenia badania.
Wskazania do wykonania badania.
Pomimo rozwoju zautomatycznych badań morfologii krwi mikroskopowa ocena rozmazów krwi pozostaje bezcenna tak do oceny zmian morfologicznych krwinek oraz zróżnicowania nieprawidłowych leukocytów, jak i do weryfikacji sygnalizowanych przez analizator hematologiczny nieprawidłowości.
Ustalenie wskazań do badania rozmazu krwi jest problemem złożonym. Międzynarodowe Towarzystwo Hematologii Laboratoryjnej (ISLH) wskazało m.in. następujące powody do przeprowadzenia badania mikroskopowego rozmazu krwi:
Szczegółowe wytyczne ISLH uwzględniają ponadto zmianę wyniku w czasie (porównanie "delta check") oraz wynik wcześniejszego badania mikroskopowego.
Ograniczenia badania.
Błąd metody.
Do ograniczeń badania rozmazu krwi obwodowej należą: niedostateczna powtarzalność barwienia, nierównomierne rozmieszczenie krwinek na szkiełku, błędne zróżnicowanie leukocytów oraz błąd statystyczny. Błąd statystyczny jest bardzo znaczny i zależy od liczby zliczonych komórek (jest tym mniejszy, im więcej komórek zróżnicowano).
Błędy interpretacyjne.
Zgodnie z zaleceniami NCCLS do oceny zaburzeń ilościowych leukocytów zaleca się stosowanie wartości bezwzględnych, a nie wzoru odsetkowego. Posługiwanie się wartościami procentowymi należy do najczęstszych błędów interpretacyjnych. Znając leukocytozę, wartości procentowe można przeliczyć na wartości bezwzględne i dopiero wtedy interpretować, jednak wynik tej operacji jest obarczony znacznym błędem wynikającym ze skumulowania się niedokładności oznaczenia ogólnej liczby leukocytów oraz mikroskopowego określenia wzoru odsetkowego.

</doc>
<doc id="286254" url="https://pl.wikipedia.org/wiki?curid=286254" title="Błękitny Wieżowiec w Warszawie">
Błękitny Wieżowiec w Warszawie

Błękitny Wieżowiec (dawniej Złocisty Wieżowiec) – wieżowiec znajdujący się przy placu Bankowym 2 w Warszawie. 
Opis.
Budynek znajduje się w miejscu zajmowanym przed II wojną światową przez warszawską Wielką Synagogę, wysadzoną w powietrze przez Niemców 16 maja 1943.
Budowa wieżowca trwała wiele lat i była kilkakrotnie przerywana. Pozwolenie na budowę zostało wydane w 1965, jednak w 1967 w związku z brakami w dokumentacji oraz wątpliwościami dotyczącymi statyki konstrukcji budowę wstrzymano. W 1971 po raz kolejny zmieniono konstrukcję budynku oraz inwestora (miał być przeznaczony dla centrali handlu zagranicznego Polimex-Cekop). W 1974 wznowiono budowę. W 1980 Prezydium Rządu podjęło decyzję o zmianie przeznaczenia wznoszonego budynku; miał on zostać przekształcony w hotel na 850 miejsc. Kolejny raz budowę wstrzymano po wybudowaniu głównej bryły. W 1985 niedokończoną inwestycję przekazano na własność miastu stołecznemu Warszawie. Ze względu na pierwotny kolor elewacji budynek był nazywany „Złocistym Wieżowcem”. 
W kwietniu 1988 podpisano umowę na dokończenie budowy z jugosłowiańskim konsorcjum Generalexport/Giposs. Wartość kontraktu wynosiła 40,5 mln dolarów. Miedzianą w kolorze elewację zastąpiono niebarwioną refleksyjną, która w pogodne dni odbija błękit nieba (stąd obecna nazwa). Była to pierwsza elewacja wykonana ze szkła refleksyjnego typu "float" w Warszawie.
Prace zakończono w 1991. Wieżowiec liczy 120 metrów wysokości (z masztami anten) i 27 kondygnacji naziemnych. 
Trzy piętra wieżowca przekazano Gminie Wyznaniowej Żydowskiej w Warszawie. Wielką Synagogę upamiętnia tablica MSI umieszczona na fasadzie od strony ulicy Tłomackie.
„Klątwa rabinów”.
Rekordowo długi czas budowy był tłumaczony klątwą, którą rzekomo mieli rzucić warszawscy rabini na budowę wieżowca w miejscu zburzonej Wielkiej Synagogi. Historię budowy przedstawia film z 1985 r. "Stoję więc jestem" z udziałem Wiesława Drzewicza w roli narratora, wypowiadającego się w pierwszej osobie w imieniu wieżowca.

</doc>
<doc id="286263" url="https://pl.wikipedia.org/wiki?curid=286263" title="Hans Dürer">
Hans Dürer

Hans Dürer (ur. 21 lutego 1490 w Norymberdze, zm. około 1538 w Krakowie) – niemiecki malarz, rysownik i grafik epoki renesansu.
Hans Dürer był młodszym bratem Albrechta Dürera i posiadał jeszcze 16 rodzeństwa. Wszystko wskazuje na to, że terminował w warsztacie swego brata. Wiadomo o jego współpracy przy ołtarzu Hellera (obecnie w Muzeum Historycznym we Frankfurcie nad Menem, w którym malował sceny ze skrzydeł.
W 1529 zaproszono go do Krakowa, gdzie został wkrótce malarzem dworskim króla Zygmunta I i namalował polichromie na zamku na Wawelu w Krakowie.
Cechą charakterystyczną malarstwa Hansa Dürera jest bogata kolorystyka szat. W przeciwieństwie do twórczości jego brata, zachowało się stosunkowo niewiele dzieł Hansa. W 1999 wystawiono na aukcję jego obraz przedstawiający świętego Jerzego. Obraz Matki Bożej i Czternastu Wspomożycieli z 1524 r. Hansa Dürera znajduje się w bazylice w Nysie.

</doc>
<doc id="286268" url="https://pl.wikipedia.org/wiki?curid=286268" title="Ciemieniucha">
Ciemieniucha

Ciemieniucha (łac. "dermatitis seborrhoicum neonatorum") − częsta przypadłość występująca u niemowląt wkrótce po urodzeniu (ale także w okresie dziecięcym), w postaci nadmiernego złuszczania się owłosionej skóry głowy. Mogą też tworzyć się żółtawe łuski; miejsca te nie swędzą.
Ciemieniucha nie jest groźna, ale wygląda dość nieestetycznie. Jej przyczyną są przejściowe zaburzenia w pracy gruczołów łojowych, które mijają około 3. miesiąca życia. Najczęściej zwalcza się ją za pomocą codziennego mycia głowy szamponem i nacierania skóry naturalnymi olejami roślinnymi np. olejem kokosowym, oliwą z oliwek czy olejem słonecznikowym.
Do mycia głowy można używać namoczonych w wodzie otrąb, które są dobrym środkiem kojącym i zmiękczającym wrażliwą skórę.

</doc>
<doc id="286269" url="https://pl.wikipedia.org/wiki?curid=286269" title="Isabel Allende">
Isabel Allende

Isabel Allende Llona (ur. 2 sierpnia 1942 w Limie) – chilijska pisarka.
Życiorys.
Allende urodziła się w Limie (Peru) 2 sierpnia 1942 roku. Jej ojciec, Tomás Allende był sekretarzem ambasady Chile w Peru, a kuzyn ojca, Salvador Allende, prezydentem Chile. Jej matką była Francisca Llona Barros. Ojciec przyszłej pisarki opuścił rodzinę, kiedy Allende była jeszcze dzieckiem. Zamieszkała wtedy wraz z matką i rodzeństwem w domu swojej babki. W późniejszych latach odbywała wraz z rodziną podróże do Europy, do Chile wróciła w wieku lat 15. Po skończeniu szkoły pracowała dla Organizacji do spraw Wyżywienia i Rolnictwa. Pisywała też do czasopisma dla kobiet "Paula". W 1962 wyszła za mąż za Miguela Fríasa, rok później urodziła się ich córka, Paula, a w 1966 syn Nicolás. W 1972 roku w Santiago wystawiono jej sztukę "El embajador". W 1975 roku musiała wyemigrować z Chile, przeniosła się do Wenezueli. Pracowała tam jako nauczycielka i dziennikarka.
W 1981 roku, kiedy Allende dowiedziała się, że jej 99-letni dziadek jest na łożu śmierci, zaczęła pisać do niego list, który później przekształcił się w rękopis książki "Dom duchów" (1982). Celem tej powieści była chęć uwolnienia się od ducha dyktatury Pinocheta. Książka okazała się wielkim sukcesem, a jej autorkę zaliczono – podobnie jak Gabriela Garcię Márqueza - do nurtu realizmu magicznego. "Dom Duchów" był pierwszą ekranizowaną powieścią Allende ze znakomitymi rolami Meryl Streep, Jeremi Ironsa, Antonio Banderasa (w Polsce film rozpowszechniany pt. Dom dusz). 
Książki Allende stały się znane z powodu żywego sposobu opowiadania. Mimo że Allende jest często zaliczana do stylu realizmu magicznego, w swoich dziełach często ujmuje elementy post-Boom literatury, a jej styl jako taki nie może być opisany jako czysta forma magicznego realizmu. Isabel posiada również bardzo metodyczną, niektórzy twierdzą, groźną, literacką rutynę. Pisze za pomocą komputera, praca trwa od poniedziałku do soboty, od 9:00 rano do 19:00 po południu. "Zawsze rozpoczyna się 8 stycznia" stwierdziła Allende, tradycja zaczęła w 1981 roku wraz z początkiem listu do dziadka, który przerodził się w powieść. 
Książka "Paula" (1995) to wspomnienia z dzieciństwa w Santiago, Chile i kolejnych lat, spędzonych na emigracji. Jest napisana w formie listu do córki Pauli. Paula, chora na porfirię, wadliwie leczona w szpitalu w Hiszpanii, zapadła w śpiączkę. Błąd w podaniu leku spowodował poważne uszkodzenie mózgu. Paula w trwałym stanie wegetatywnym przeniesiona została najpierw do szpitala w Kalifornii, potem do domu matki, gdzie zmarła 6 grudnia 1992 roku. 
Powieści Isabel Allende zostały przetłumaczone na ponad 30 języków i sprzedane w ponad 56 milionach egzemplarzy. Obecnie powstają trzy filmy, oparte na jej powieściach - m.in. "Afrodyta" i "Eva Luna". W 2008 roku wydana została jej książka "Suma naszych dni" - to wspomnienia, koncentrujące się na ostatnich latach życia najbliższej rodziny, często adresowane do nieżyjącej córki Pauli. Wiele miejsca poświęca najbliższym, w tym synowi Nicolásowi, drugiemu mężowi, Williamowi Gordonowi i wnukom. Powieść "Podmorska wyspa", której akcja toczy się w Nowym Orleanie, została opublikowana w 2010 r.
W 1988 Allende wyszła za Amerykanina, prawnika i pisarza Williama Gordona, z którym rozstała się w roku 2015. W 2006 Allende była jedną z sześciu kobiet, reprezentujących sześć kontynentów, które wnosiły flagę olimpijską podczas Zimowych Igrzysk Olimpijskich w Turynie. W 2008 r. Allende otrzymała honorowy stopień doktora nauk humanistycznych San Francisco State University. Jest założycielką Fundacji Isabel Allende, której celem jest „wspieranie programów poświęconych promowaniu i ochronie podstawowych praw kobiet i dzieci”. Zalicza się ją do najpopularniejszych pisarek Ameryki Łacińskiej, a także do grona najpopularniejszych współczesnych pisarzy hiszpańskojęzycznych.

</doc>
<doc id="286270" url="https://pl.wikipedia.org/wiki?curid=286270" title="Komboloi">
Komboloi

Komboloi (ngr. "κομπολόι", czyt. "koboloi") – sznur koralików przypominający różaniec, popularny zwłaszcza w Grecji, w tradycyjnym użyciu przez mężczyzn.
Nic pewnego nie wiadomo o przyczynie, a nawet o czasie powstania tej tradycji. Greccy etnografowie hipotetycznie łączą ją z używanym przez pasterzy sznurem z węzłami. Może jednak również stanowić obyczajowy relikt okupacji tureckiej (zgodnie z nauką Mahometa mężczyzna nie powinien siedzieć bezczynnie, dlatego bogaci Turcy przebierali koraliki w rękach dla zajęcia ich pracą). Z czasem, jako wizualny symbol czasu wolnego, komboloi mogły też uchodzić za swoisty atrybut władzy (używali ich m.in. Arystoteles Onasis, Jeorjos Papandreou, lecz także Melina Merkuri czy Jorgos Mitsakis). Świeckie, niemodlitwne przeznaczenie koralików odróżnia grecką tradycję od podobnych przedmiotów w kulturze orientalnej. Obecnie jako charakterystyczna pamiątka z Grecji chętnie nabywane są przez zagranicznych turystów. 
Praktyczna funkcja komboloi ma polegać na systematycznym masażu wewnętrznej strony dłoni. Ponadto uważa się, że zajęcie ręki sznurem koralików poprawia ogólne samopoczucie, zmniejsza skutki stresu, łączy się z mechanicznym „zabijaniem czasu”. Może być stosowane podczas swobodnych spotkań towarzyskich (np. w kawiarni) bądź przy oglądaniu programów telewizyjnych, nie jest jednak przyjęte w trakcie spotkań oficjalnych. Własności różnych komboloi mają być w sposób istotny uzależnione od materiału, z którego je wykonano. 
Obecnie najtańsze komboloi są chińskiej produkcji. Droższe oferowane dziś w handlu egzemplarze powinny być wykonane z bursztynu oprawnego w srebro. Najdroższe komboloi, o najwyżej cenionych własnościach użytkowych, nazywane są „faturanami”, od nazwiska ich wynalazcy i producenta (chemika Faturana); do 1940 wytwarzane były w Egipcie z syntezy bursztynu i bakelitu.
Jedyne poświęcone tej tradycji muzeum z bogatymi zbiorami komboloi oraz podobnych obiektów (m.in. różańców) znajduje się w Nauplii (ul. Staikopulu 25), założone w 1998 przez Arisa Evangelinosa.

</doc>
<doc id="286279" url="https://pl.wikipedia.org/wiki?curid=286279" title="Sakija">
Sakija

Sakija, koło perskie (sakije, "sakiyeh", ind. "harat") – urządzenie do podnoszenia poziomu wód. 
Składa się z poziomo ustawionego koła zębatego, poruszającego małe koło pionowe, do którego przymocowano wiele kubłów. Poziome koło jest obracane przez zwierzęta (zazwyczaj jest to wół lub krowa). Zwierzę krąży po specjalnym torowisku. Dosyć często ma zasłonięte oczy, co zapobiega zawrotom głowy. Kubły zamocowane przy kole pionowym zanurzając się w wodzie czerpią ją, a następnie, po wzniesieniu do góry, wlewają do kanału prowadzącego na pole. W zależności od wielkości koła i wysokości, na jaką woda jest podnoszona, a także siły zwierzęcia napędzającego sakije, typowe urządzenie może nawodnić areał 2-5 ha ziemi.

</doc>
<doc id="286281" url="https://pl.wikipedia.org/wiki?curid=286281" title="Łucka City">
Łucka City

Łucka City – warszawski wieżowiec o wysokości 120 metrów, wybudowany w latach 2000–2004 przy ul. Łuckiej 15.
Opis.
W budynku znajdują się łącznie 342 mieszkania, a ich powierzchnia wynosi od 37 do 243 m². Na wyższych piętrach położone są apartamenty z widokami na Warszawę. Do wybudowania w 2009 Sea Towers w Gdyni był to najwyższy w Polsce budynek mieszkalny.
Na siedmiu podziemnych i trzech naziemnych poziomach znajduje się parking, wyżej na pięciu naziemnych kondygnacjach mieszczą się biura i punkty usługowe. Wieżowiec posiada nowoczesne udogodnienia: 6 szybkobieżnych wind, monitoring kamerami wideo, basen, fitness club i taras widokowy.
Do południowej ściany budynku przylega wzniesiony w latach 2007–2011 biurowiec Prosta Tower według projektu Stefana Kuryłowicza, co tworzy jedyny w Polsce i rzadko spotykany na świecie układ pary zrośniętych wysokościowców.
Gmach jest uważany za najbrzydszy wieżowiec Warszawy.

</doc>
<doc id="286284" url="https://pl.wikipedia.org/wiki?curid=286284" title="Azyl Arkham">
Azyl Arkham

Azyl Arkham (Arkham Asylum) – fikcyjny szpital psychiatryczny, występujący w komiksach o przygodach Batmana, które wydawane są przez DC Comics. Szpital Arkham został wprowadzony do komiksów za sprawą Dennisa O’Neila i Irva Novicka w "Batman vol.1 #258" (październik 1974). Inspiracją dla tego miejsca było Arkham Sanitarium z fikcyjnego miasta Arkham w stanie Massachusetts, które wielokrotnie pojawiało się w utworach H.P. Lovecrafta, zaś samo Arkham Sanitarium było wzorowane na prawdziwym ośrodku Danvers State Hospital w Massachusetts.
Azyl Arkham mieści się w fikcyjnym mieście Gotham City, które jest głównym terenem działania Batmana i jego sojuszników. Szpital ten jest miejscem, w którym osadzani są najniebezpieczniejsi złoczyńcy w mieście m.in. Joker, Scarecrow, Poison Ivy i inni.
Opis.
Założył go w 1920 roku Amadeusz Arkham, pracownik stanowego szpitala psychiatrycznego w Metropolis. Inicjatywą powstania Azylu dla chorych na umyśle przestępców była śmierć matki Amadeusza, oraz wymordowanie całej jego rodziny przez psychopatę.
Sam Amadeusz wkrótce również postradał zmysły. Azyl przeszedł na najbliższego krewnego Amadeusza, jego siostrzeńca, Jeremiasza Arkhama. Ten postanowił wyburzyć stary budynek i zastąpić go nowym, opartym na labiryncie i w pełni nowoczesnym. Ten nowy Azyl został zniszczony podczas wielkiej ucieczki więźniów, opisanej w serii komiksowej „Batman: Knightfall”.
Świeżo odbudowany Azyl po raz kolejny uległ zniszczeniom w czasie trzęsienia ziemi.
W Azylu przetrzymywani są najgorsi przestępcy, szaleni geniusze, sadystyczni mordercy i obsesyjni zabójcy-psychotycy. Wśród nich są m.in.: Szalony Kapelusznik, Penguin, Poison Ivy, Harley Quinn, Mister Freeze, Two-Face, Killer Croc, Scarecrow, Bane i legendarny Joker. Ten ostatni wielokrotnie sugerował, że również Batman powinien na stałe zamieszkać w Azylu.
W innych mediach.
Azyl Arkham pojawiał się w niektórych adaptacjach komiksów z udziałem Batmana. Pojawiło się w serialu animowanym "Batman" ("Batman: The Animated Series"), filmach fabularnych: "Batman i Robin" ("Batman &amp; Robin") z 1997 i "" ("Batman Begins") 2005 czy Legion samobójców z 2016.
W 2009 roku została wydana przez studio Eidos pierwsza gra z serii "Batman: Arkham", zatytułowana '. Miejscem wydarzeń jest tytułowy ośrodek dla obłąkanych, w którym Batman walczy z Jokerem, pokonując kolejnych wrogów których sam przedtem zamknął w Azylu. Gra została wydana na PC i konsole. Gra doczekała się dwóch sequeli: ' (2011) i ' (2015) oraz prequela: ' (2013).

</doc>
<doc id="286287" url="https://pl.wikipedia.org/wiki?curid=286287" title="Metoda połówkowa">
Metoda połówkowa

Metoda połówkowa () – metoda obliczania rzetelności testu statystycznego polegająca na jego podziale na dwie równoważne pod względem charakterystyk statystycznych połowy. Test ten jest szczególnie często stosowany w psychometrii, choć znajduje także zastosowanie w innych działach statystyki.
Do obliczania wskaźników rzetelności metodą połówkową stosuje się różne metody, które stanowią odmiany podstawowej Spearmana-Browna. Najczęściej polecaną techniką dzielenia testu jest podział pozycji na parzyste i nieparzyste. Współczynnik korelacji między połówkami jest następnie podstawiamy do wzoru Spearmana-Browna:
Jest to wzór na dwukrotne przedłużenie testu, gdzie
Kolejnym wzorem, który można zastosować do obliczenia rzetelności metodą połówkową jest wzór zaproponowany przez Rulona (1937)
gdzie:
Wzór ten wynika z podstawowego pojęcia rzetelności, a mianowicie: "rzetelność jest proporcją wariancji prawdziwej w teście".
Odmianą wzoru Rulona jest propozycja Flanagana (1937):
gdzie:

</doc>
<doc id="286289" url="https://pl.wikipedia.org/wiki?curid=286289" title="Thomas Béraud">
Thomas Béraud

Thomas Béraud (Berard) (zm. 25 marca 1273) – dwudziesty wielki mistrz zakonu templariuszy
Życiorys.
Nie mamy o nim informacji sprzed 1252. W 1258 jako wielki mistrz poparł w wojnie wenecko-genueńskiej Wenecjan, chroniąc w Akce ich dzielnicę przed opanowaniem przez Genueńczyków. 
Rozwinął akcję dyplomatyczną mającą na celu uzyskanie pomocy finansowej i militarnej dla chylącego się ku upadkowi Królestwa Łacińskiego. Ostrzegał zachodnie mocarstwa zwłaszcza przed zagrożeniem mongolskim. 
W zakonie dążył do wzmocnienia dyscypliny i ścisłego przestrzegania reguły zakonnej. 

</doc>
<doc id="286290" url="https://pl.wikipedia.org/wiki?curid=286290" title="Parlerowie">
Parlerowie

Parler – nazwisko rodziny średniowiecznych niemieckich kamieniarzy, rzeźbiarzy i muratorów, pochodzącej ze Schwäbisch Gmünd.
Nazwisko, a pierwotnie przydomek, pochodzi od nazwy zawodu "parlier" (we współczesnym niemieckim "Polier") – czyli majster budowlany. Nie używali go jednak wszyscy członkowie rodziny, ale zapewne wszyscy posługiwali się tym samym znakiem kamieniarskim. Działalność członków rodziny jest notowana od połowy XIV wieku. W XIV wieku Parlerowie stworzyli wiele ważnych dzieł gotyckiej sztuki i architektury, która wywarła znaczący wpływ na innych twórców. Najbardziej zasłużonymi członkami rodziny byli Peter Parler i Wenzel (Wacław) Parler.
Ród Parlerów.
Parlerowie w Norymberdze.
Prawdopodobnie bratem Petera był również działający w Norymberdze, Heinrich Behaim, który rozbudował kościół św. Sebalda, dodając do korpusu z XIII wieku monumentalne prezbiterium, na norymberskim rynku wzniósł "Piękną Studnię" ("Schöner Brunnen") w kształcie wielobocznej wieży, z licznymi pełnoplastycznymi figurami m.in. proroków starotestamentowych (większość figur obecnie w zbiorach Germanisches Nationalesmuseum w Norymberdze. 
Parlerowie z Ulm.
Na podstawie przekazów i materiałów źródłowych przyjmuje się, że jacyś członkowie rodu Parlerów, w tym dwu o imieniu Heinrich, pracowali ok. 1386–1387 w Ulm, przy budowie katedry.
Heinrich Parler w Mediolanie.
W dokumentach archiwalnych budowy katedry w Mediolanie w latach 1391–1392 figuruje Henryk, zwany „Niemiec”, „z Ulm”, „z Gmünd”. Jest to zapewne jeden z Henryków pracujących wcześniej w Ulm.

</doc>
<doc id="286292" url="https://pl.wikipedia.org/wiki?curid=286292" title="Babka Tower">
Babka Tower

Babka Tower – zespół mieszkaniowo-biurowo-usługowy znajdujący się przy alei Jana Pawła II 80 w Warszawie.
Opis.
Budynek powstał w latach 1998–2000 według projektu zespołu architektów z pracowni JEMS Architekci.
Nazwa obiektu nawiązuje do historycznej nazwy ronda Zgrupowania AK „Radosław” (do 2001 "rondo Babka").
Jest pierwszym w historii miasta budynkiem mieszkalnym, którego wysokość przekroczyła 100 metrów. W części wieżowej mierzy 105 metrów i ma 28 kondygnacji. Wcześniej powstały wyższe budynki (PKiN z 1955, 231 m oraz Hotel Forum z 1974, 111 m), lecz nie były budynkami mieszkalnymi.
W obiekcie znajduje się 299 mieszkań (114 w wieży i 185 w bloku). Babka Tower posiada także 675 miejsc parkingowych.
W lokalu D 13 znajduje się klasztor sióstr dominikanek.

</doc>
<doc id="286294" url="https://pl.wikipedia.org/wiki?curid=286294" title="Flaga Guernsey">
Flaga Guernsey

Flaga Guernsey jest flagą częściowo wzorowaną na fladze Anglii, gdyż zawiera czerwony krzyż św. Jerzego, patrona Anglii oraz złoty krzyż. Została przyjęta 13 marca 1985 roku, gdy do flagi Anglii dodano drugi krzyż, który symbolizuje Wilhelma Zdobywcę, księcia Normandii i króla Anglii.
Od 1985 istnieje także odrębna bandera handlowa Guernsey, podnoszona przez statki zarejestrowane na Guernsey. Wygląda ona niemal tak samo jak brytyjska bandera handlowa Red Ensign, lecz ma dodatkowo złoty krzyż jak flaga Guernsey.

</doc>
<doc id="286296" url="https://pl.wikipedia.org/wiki?curid=286296" title="Pniarek obrzeżony">
Pniarek obrzeżony

Pniarek obrzeżony ("Fomitopsis pinicola" (Sw.) P. Karst.) – gatunek grzybów z rodziny pniarkowatych ("Fomitopsidaceae"). 
Systematyka i nazewnictwo.
Pozycja w klasyfikacji według Index Fungorum: "Fomitopsidaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1810 r. Olof Swartz, nadając mu nazwę "Boletus pinicola". Obecną, uznaną przez Index Fungorum nazwę nadał mu w 1881 r. Petter Karsten, przenosząc go do rodzaju "Fomitopsis". 
Synonimów nazwy naukowej ma około 60.
Nazwa polska pojawiła się w pracy Stanisława Domańskiego i in. w 1967 r. W polskim piśmiennictwie mykologicznym gatunek ten ma również inne nazwy polskie: huba obrzeżona, huba sosnowa, huba czerwonobrzeżna, żagiew sosnowa.
Morfologia.
Huba o wieloletnim owocniku przyrośniętym bokiem do drzewa (żywego lub martwego).
Szerokość dochodzi do 40 cm, grubość do 15 cm. Młode egzemplarze mają owocnik spłaszczony, starsze – grubszy, kopytowaty. Starsze owocniki pokryte twardą skórką barwy szarobrązowej z jaśniejszą strefą przyrostu. W czasie dużych upałów skórka ulega stopieniu. Strefa przyrostu – u młodych barwy białawej, pomarańczowej do wiśniowej, u starszych – ciemniejsza i węższa.
Na dolnej stronie owocnika jest kilka warstw rurek o długości do 8 mm w każdej warstwie, barwy kremowej do żółtawej. Z wiekiem spód owocnika staje się brązowy. Pory rurek okrągłe, regularne. Hymenofor po zgnieceniu, lub na starych owocnikach, przyjmuje barwę kremową. Na podstawie ilości warstw rurek nie można jednak określić wieku owocnika, gdyż w ciągu roku może on wytworzyć od jednej do kilku tych warstw.
Barwy drewna lub cytrynowożółty do żółtobrązowego, uszkodzony lekko różowieje. W smaku jest gorzki.
Biały. Zarodniki gładkie i bezbarwne, eliptyczne lub podłużnie jajowate, o rozmiarach 6–8 × 3–4 μm.
Występowanie i siedlisko.
Występuje tylko na półkuli północnej, w Ameryce Północnej, Europie i Azji. W Europie Środkowej jest pospolity. Również w Polsce jest pospolity.
Występuje pospolicie na drzewach iglastych, najczęściej na sośnie zwyczajnej i świerku pospolitym, rzadziej na jodle pospolitej i modrzewiu europejskim. Dość często wyrasta również na drzewach liściastych: olszy czarnej, olszy szarej i brzozie brodawkowatej, ale można go również zaobserwować na licznych drzewach o twardym drewnie, takich jak: różne gatunki klonów, buków, grabów, głogów, także na drzewach owocowych: wiśni ptasiej (czereśni), jabłoni domowej i różnych śliwach. Notowany również na wierzbie białej oraz ogrodowych i parkowych drzewach ozdobnych, takich jak: jodła wonna, jodła balsamiczna, jodła kalifornijska, cyprysik Lawsona, modrzew japoński, "Picea asperata", świerk Engelmanna, świerk kłujący, świerk sitkajski, sosna Banksa, sosna wejmutka, daglezja zielona i żywotnik zachodni. Występuje zarówno na żywych jak i martwych drzewach. W górach występuje aż po górną granicę lasu.
Znaczenie.
Grzyb niejadalny. Groźny pasożyt drzew, powodujący brunatną zgniliznę drewna. Dawniej, pokrojony i rozbity na płatki owocnik służył do tamowania zewnętrznych krwawień. Tak przygotowany i wysuszony owocnik odznacza się znakomitymi właściwościami higroskopijnymi i antybiotycznymi w stosunku do bakterii zakażających otwarte rany.
Gatunki podobne.
Pniarek różowy ("Fomitopsis rosea") o mniejszych owocnikach (do 8 cm szerokości) w kolorze od brudnoróżowego przez purpuroworóżowy do prawie czarnego. Starsze owocniki pniarka obrzeżonego stają się szare i bardzo podobne do hubiaka pospolitego ("Fomes fomentarius"). Rozróżnić je można po kolorze porów (u pniarka są żółte), strefie przyrostu (u hubiaka jest brązowa) lub próbą zapałki: u hubiaka skórka pod zapaloną zapałką tylko zwęgla się, u pniarka topi.

</doc>
<doc id="286299" url="https://pl.wikipedia.org/wiki?curid=286299" title="Bukowina północna">
Bukowina północna

Bukowina północna () – północna część historycznej Bukowiny, znajdująca się obecnie w granicach Ukrainy. W roku 1918, po rozpadzie monarchii austro-węgierskiej, wraz z resztą Bukowiny weszła w skład Rumunii. W roku 1940 przyłączona do ZSRR (Ukraińskiej SRR) po ultimatum skierowanym przez ZSRR wobec Rumunii. Główne miasto to Czerniowce.

</doc>
<doc id="286300" url="https://pl.wikipedia.org/wiki?curid=286300" title="Kraj Ałtajski">
Kraj Ałtajski

Kraj Ałtajski () – jednostka administracyjna w Rosji.
Geografia.
Kraj położony jest w południowej Syberii. Na zachodzie graniczy z Kazachstanem, na północy z obwodem nowosybirskim, na wschodzie z obwodem kemerowskim, a na południowym wschodzie z Republiką Ałtaju.
Podział administracyjny.
W Kraju Ałtajskim znajduje się 12 miast stanowiących okręgi miejskie, 1 miasto zamknięte (Sibirskij) i 60 rejonów wiejskich, w tym jeden Rejon niemiecki narodowy.
Miasta.
Barnauł (), Alejsk (), Biełokuricha (), Bijsk (), Gorniak (), Zarinsk (), Zmieinogorsk (), Kamień nad Obem (), Nowoałtajsk (), Rubcowsk (), Sławgorod (), Jarowoje () i miasto zamknięte Sibirskij ().
Tablice rejestracyjne.
Tablice pojazdów zarejestrowanych w Kraju Ałtajskim mają oznaczenie 22 w prawym górnym rogu nad flagą Rosji i literami RUS.

</doc>
<doc id="286301" url="https://pl.wikipedia.org/wiki?curid=286301" title="Baszta Tkaczy w Stargardzie">
Baszta Tkaczy w Stargardzie

Baszta Tkaczy (zw. także Lodową) – baszta w Stargardzie, zbudowana w połowie XV wieku. Kształtem zbliżona jest do Baszty Morze Czerwone, ale jest nieco niższa, jej wysokość wynosi 31 m. Część cylindryczna opiera się na kwadratowej podstawie, a część górna zwieńczona jest krenelażem, nad którym wznosi się ceglany stożek. Baszta Lodowa, kolegiata Mariacka i pozostałe mury obronne rozporządzeniem Prezydenta RP z dnia 17 września 2010 została uznana za pomnik historii.
Elewacja posiada dekoracje z glazurowanej cegły, układanej w szachownice w części kwadratowej i w romby w części cylindrycznej. W przyziemiu mieści się loch więzienny, a całość baszty wewnątrz dzieli się na osiem poziomów, przystosowanych do obserwacji i obrony.
W końcu XIX wieku, kiedy przystąpiono do rozbiórki znacznej części murów obronnych baszta miała być rozebrana, gdyż znalazła się na środku "Koenigstr." (niem. Królewskiej, obecnie Krzywoustego). Ostatecznie przeważyły zdania tych, którzy chcieli zachować najcenniejsze elementy obwarowań miasta.
W latach 1992-1993 pracownia Konserwacji Zabytków „Zamek” ze Szczecina przeprowadziła remont baszty. W ramach prac konserwatorskich zamurowano uszkodzone fragmenty tarasów, wymieniono zmurszałe cegły, uzupełniono spoiny oraz wykonano brakujące zamknięcia wejść do baszty.
W roku 2006 baszta wraz z kilkunastoma innymi stargardzkimi zabytkami została włączona do Europejskiego Szlaku Gotyku Ceglanego.
Nazwa.
Nazwa baszty przyjęła się stąd że w przypadku ewentualnego konfliktu odcinek murów pomiędzy bramą Pyrzycką a basztą Tkaczy, miał być broniony właśnie przez cech tkaczy.
Od XVIII wieku, w pomieszczeniach dawnego lochu zaczęto magazynować lód, wtedy to też upowszechniła się druga nazwa baszta Lodowa.

</doc>
<doc id="286305" url="https://pl.wikipedia.org/wiki?curid=286305" title="Mistrzostwa Europy w Koszykówce Mężczyzn 2005">
Mistrzostwa Europy w Koszykówce Mężczyzn 2005

Mistrzostwa Europy w koszykówce mężczyzn 2005 odbyły się w Belgradzie. Zwyciężyła drużyna Grecji, pokonując w finale reprezentację Niemiec. Na trzecim miejscu uplasowała się Francja zwyciężając Hiszpanię. Turniej odbył się w dniach 16 - 25 września.
Grupa A.
Wyniki.
16 września 2005 r.
17 września 2005 r.
18 września 2005 r.
Grupa B.
Wyniki.
16 września 2005 r.
17 września 2005 r.
18 września 2005 r.
Grupa C.
Wyniki.
16 września 2005 r.
17 września 2005 r.
18 września 2005 r.
Grupa D.
Wyniki.
16 września 2005 r.
17 września 2005 r.
18 września 2005 r.
Mecze o wejście do ćwierćfinału.
20 września 2005
Ćwierćfinały.
22 września 2005
23 września 2005
Mecze o 5-8 miejsce.
23 września 2005
24 września 2005
Półfinały.
24 września 2005
Finały.
25 września 2005
mecz o 1 miejsce.
Grecja 78 : 62 Niemcy
MISTRZ EUROPY 2005
Grecja DRUGI TYTUŁ

</doc>
<doc id="286306" url="https://pl.wikipedia.org/wiki?curid=286306" title="Warsaw Trade Tower">
Warsaw Trade Tower

Warsaw Trade Tower – wieżowiec biurowy znajdujący się przy ul. Chłodnej 51 w dzielnicy Wola w Warszawie. 
Wysoki na 208 metrów budynek z linią dachu na 184 metrach był najwyższym pod tym względem biurowcem w Warszawie do momentu powstania Varso Tower.
Opis.
Zbudowany w latach 1997–1999 przez koreański koncern Daewoo, który w 2002 sprzedał obiekt amerykańskiej spółce Apollo-Rida. Obecnym właścicielem i zarządcą budynku jest spółka Globalworth.
Wieżowiec liczy 208 metrów wysokości, na które składają się 42 kondygnacje naziemne (2 handlowe, 35 biurowych i 5 technicznych). Oprócz biur, pierwsze dwie naziemne kondygnacje pełnią funkcje handlowe, a trzy podziemne pełnią funkcję parkingu na 300 samochodów.
Fundament "Warsaw Trade Tower" sięga 11 metrów pod ziemię i opiera się na 156 palach. Centralnym elementem budynku jest żelbetowy trzon, w którego wnętrzu znajdują się szybkobieżne windy, osiągające prędkość 7 m/s.
Iglica WTT to metalowy maszt zakończony anteną przekaźnikową przyczepiony do budynku na stalowych obręczach. Iglica rozpoczyna się na wysokości 32. piętra i ma łączną długość 85 metrów.
W latach 2015–2016 wieżowiec przeszedł gruntowną modernizację. W wyniku wdrożonych zmian obiekt zyskał szereg udogodnień wyznaczających standardy współczesnych biurowców, m.in. dotyczących charakteru przestrzeni wspólnych oraz otoczenia. Do najważniejszych zmian można zaliczyć: 
W tym samym czasie obiekt pomyślnie przeszedł proces certyfikacji środowiskowej metodą BREEAM In-Use i uzyskał ocenę 63,1% (poziom Very Good) w kategorii Asset Performance (wydajność zasobów).
Od 2022 roku Warsaw Trade Tower jest piątym pod względem wysokości budynkiem w Polsce. Przewyższają go: Varso Tower, Pałac Kultury i Nauki, Warsaw Spire i wrocławski Sky Tower. Budynek posiada certyfikat BREEAM na poziomie Excellent.
Fauna.
W 2017, w związku z pracami konserwacyjnymi iglicy Pałac Kultury i Nauki i przeniesieniem ich gniazda kilka pięter niżej, para sokołów wędrownych, Franek i Giga, przeniosły się na poziom techniczny Warsaw Trade Tower. Tam doczekały się trójki młodych.

</doc>
<doc id="286311" url="https://pl.wikipedia.org/wiki?curid=286311" title="Kalendarz chiński">
Kalendarz chiński

Kalendarz chiński – kalendarz księżycowo-słoneczny dzielący rok na 12 miesięcy po 29 i 30 dni. Co pewien czas - 7 razy w ciągu 19-letniego cyklu - dodaje się 13 miesiąc. Jest to tzw. cykl Metona z Aten (analogicznie jak w kalendarzu babilońskim). Używany w Chinach od II wieku p.n.e.
Miesiące mają nazwy tak jak poszczególne lata, czyli Tygrysa, Zająca, Smoka, itd w odpowiednim żywiole. Miesiące podzielone są przede wszystkim na 6-dniowe okresy, (to powiązanie z Księgą Przemian - Yijing), ale wyróżnia się również okresy 10-dniowe (tzw.: "10 oficerów"). Profesjonalne, tzw.: "tysiącletnie" kalendarze obrazują kalendarz i solarny, i lunarny jednocześnie. Dni również nazywane są od zwierząt i żywiołów.
Chiński kalendarz składa się z sześćdziesięcioletnich cykli, które stanowią kombinację dwunastu ziemskich gałęzi reprezentowanych przez 12 zwierząt i pięciu niebiańskich pni ukazywanych przez 5 żywiołów: Drzewo (często mylnie nazywany "drewnem"), Ogień, Ziemia, Metal, Woda – każdy w wariancie yin lub yang. Żywioły w metafizyce chińskiej występują właśnie w tej kolejności i zawsze rozpoczyna się ich wymienianie od żywiołu Drzewa. Znajduje to odzwierciedlenie w 60-letnim cyklu kalendarza, który to cykl rozpoczyna się od Roku Tygrysa w Żywiole Drzewa, a kończy na Roku Świni w Żywiole Wody. Tygrys reprezentuje Drzewo, Świnia jest reprezentantem Wody.
Kalendarz od początku opiera się na precyzyjnej obserwacji wysokości słońca oraz faz księżyca.
Chiński Nowy Rok Lunarny jest ruchomą datą, przypadającą na styczeń lub luty. Obecnie (2021) trwa Rok Ziemskiego Bawołu, następne po nim będą obchodzone lata: Tygrysa, Zająca, Smoka, Węża, Konia, Kozy, Małpy, Koguta, Psa, Świni i Szczura i tak każdy cykl się powtarza.
Chiński Nowy Rok Solarny zaczyna się zwykle 4 lutego naszego kalendarza gregoriańskiego, (czasem 3 lutego, jak np.: w 2017 r.), a moment rozpoczęcia zależy od punktu w czasie, którym jest połowa odległości czasowej od przesilenia zimowego i równonocy wiosennej na półkuli północnej. To właśnie początek Roku Solarnego uważany jest za Święto Wiosny (立春; "Lìchūn").
Pory dnia.
Podobnie jak lata, miesiące i dni biorą swoje nazwy od „ziemskich gałęzi”. Dobę Chińczycy dzielą na 12 części, a każda z pór odpowiada jednemu zwierzęciu (podobnie jak w kalendarzu babilońskim, zwyczajowo pory te nazywane są "godziną", mimo że w rzeczywistości każda z nich trwa 120 minut). Każde ze zwierząt występuje również w odpowiednim żywiole. W ten sposób otrzymujemy informacje o ośmiu typach energii - po dwa z roku, miesiąca, dnia i godziny. Zestaw ten zwany jest Ba Zi (osiem danych) i służy do bardzo wielu dziedzin - od medycyny przez kuchnię aż po prognozowanie przez profesjonalistów stanów energetycznych mogących pozytywnie lub negatywnie wpływać na człowieka.

</doc>
<doc id="286317" url="https://pl.wikipedia.org/wiki?curid=286317" title="Fernando Roese">
Fernando Roese

Fernando Roese (ur. 24 sierpnia 1965 w Novo Hamburgo) – brazylijski tenisista, reprezentant w Pucharze Davisa.
Kariera tenisowa.
Jako zawodowy tenisista występował w latach 1982–1994.
W grze pojedynczej osiągnął 1 finał o randze ATP World Tour, w 1991 roku w Guaruji.
W grze podwójnej Roese zwyciężył w 1 turnieju ATP World Tour, w 1990 roku w Itaparicy w parze z Maurem Meneze'em. W 1984 roku był w finale w Båstad razem z Juanem Avendañem, a w 1990 roku w Rio de Janeiro, wspólnie z Nelsonem Aertsem.
W latach 1982, 1990–1996 reprezentował Brazylię w Pucharze Davisa i miał swój udział w największym sukcesie Brazylii w tych rozgrywkach, półfinale w 1992 roku. Zagrał łącznie w 15 meczach, z których w 6 wygrał.
W rankingu gry pojedynczej Roese najwyżej był na 92. miejscu (27 stycznia 1992), a w klasyfikacji gry podwójnej na 81. pozycji (16 kwietnia 1990).

</doc>
<doc id="286320" url="https://pl.wikipedia.org/wiki?curid=286320" title="Janina Fetlińska">
Janina Fetlińska

Janina Fetlińska z domu Galicka (ur. 14 czerwca 1952 w Tuligłowach, zm. 10 kwietnia 2010 w Smoleńsku) – polska polityk, pielęgniarka, doktor nauk medycznych, senator VI i VII kadencji.
Życiorys.
W 1977 ukończyła studia na Wydziale Pielęgniarskim Akademii Medycznej w Lublinie. Szkoliła się następnie w Centrum Medycznego Kształcenia Podyplomowego w Warszawie. Uzyskała specjalizację I stopnia z medycyny społecznej (1981) oraz II stopnia z organizacji ochrony zdrowia (1984), a w 1986 stopień doktora nauk medycznych w zakresie pielęgniarstwa. W 1991 ukończyła Podyplomowe Studium Ekonomiki Zdrowia na Wydziale Nauk Ekonomicznych Uniwersytetu Warszawskiego.
Od 1977 do 1991 była kierownikiem Wojewódzkiego Ośrodka Doskonalenia Kadr Medycznych Wojewódzkiego Szpitala Zespolonego w Ciechanowie, następnie do 1998 zajmowała stanowisko dyrektora Wojewódzkiego Ośrodka Organizacji i Ekonomiki Ochrony Zdrowia w tym samym mieście. Przez cztery lata kierowała ciechanowskim oddziałem Mazowieckiego Centrum Zdrowia Publicznego. W latach 1996–2004 pełniła funkcje wicedyrektora i dyrektora Instytutu Edukacji Zdrowotnej i Promocji Zdrowia w Ciechanowie w Wyższej Szkole Humanistycznej im. Aleksandra Gieysztora w Pułtusku. Do 2005 pracowała również jako nauczyciel akademicki w Państwowej Wyższej Szkole Zawodowej w Ciechanowie.
W latach 1998–2005 zasiadała w radzie powiatu ciechanowskiego. W wyborach w 1993 bez powodzenia ubiegała się o mandat senatorski w województwie ciechanowskim z ramienia KW Okręgowej Rady Pielęgniarek i Położnych. W wyborach parlamentarnych w 2005 została wybrana na senatora VI kadencji z listy Prawa i Sprawiedliwości w okręgu płockim. W wyborach parlamentarnych w 2007 po raz drugi uzyskała mandat senatorski, otrzymując 103 365 głosów.
Zginęła 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. 16 kwietnia 2010 została pośmiertnie odznaczona Krzyżem Komandorskim Orderu Odrodzenia Polski. 17 kwietnia 2010 otrzymała pośmiertnie Krzyż Honorowy Związku Harcerstwa Rzeczypospolitej – AD AMICUM. Jej pogrzeb odbył się 21 kwietnia 2010 w Ciechanowie.
28 września 2010 Rada Miasta Płocka przyznała Janinie Fetlińskiej tytuł honorowego obywatela miasta. 2 kwietnia 2011 na Wydziale Ochrony Zdrowia Państwowej Wyższej Szkoły Zawodowej w Ciechanowie odsłonięto poświęconą jej tablicę pamiątkową. Została odznaczona odznaką honorową „Zasłużony dla Województwa Podkarpackiego”.
Życie prywatne.
Córka Adolfa i Julii. Jej mężem był Włodzimierz, mieli syna Bartosza.

</doc>
<doc id="286321" url="https://pl.wikipedia.org/wiki?curid=286321" title="Shinano (1944)">
Shinano (1944)

 – japoński lotniskowiec z okresu II wojny światowej
Historia.
W dniu 4 maja 1940 r. w stoczni w Yokosuka położono stępkę pod trzeci z kolei pancernik typu "Yamato", który nazwano „Shinano”. Okręty typu "Yamato" były największymi pancernikami, jakie kiedykolwiek zbudowano.
W związku z trudnościami z zaopatrzeniem i brakiem surowców w dniu 12 grudnia 1940 r. konstrukcję „Shinano” wstrzymano.
W 1942 r. podjęto decyzję, aby kontynuować budowę tego okrętu, lecz już jako lotniskowca. Zachowano jego podstawowe parametry – wyporność oraz wymiary, gdyż kadłub był prawie ukończony. Miejsce potężnej artylerii głównej i części opancerzenia zajęły zbiorniki paliwa o dużej pojemności oraz magazyny części zapasowych, gdyż okręt przeznaczony został jako centrum zaopatrzenia dla mniejszych lotniskowców. Duży, jednokondygnacyjny hangar o długości 168 m mógł pomieścić do 120 samolotów, jednak zakładano, że tylko od 40 do 50 będzie prowadzić działania bojowe z okrętu, reszta miała służyć do uzupełniania strat bojowych towarzyszących lotniskowców. Jednostka bojowa ulokowana była w dziobowej części okrętu, natomiast samoloty w transporcie miały swoje miejsce na rufie.
„Shinano” stał się największym lotniskowcem i jednocześnie, razem z „Yamato” i „Musashi”, największym okrętem II wojny światowej. Podobną wyporność osiągnął dopiero 11 lat później amerykański lotniskowiec „Forrestal”. Wodowanie „Shinano” nastąpiło w dniu 8 października 1944 r.
W dniu 19 listopada 1944 r. okręt został włączony w skład floty japońskiej. Wypłynął w swój pierwszy rejs, z Yokosuki do stoczni Kure, gdzie miało nastąpić jego ostateczne wyposażenie (m.in. zamontowanie drzwi grodzi wodoszczelnych) i przeszkolenie załogi. Na pokładzie wciąż było wielu robotników stoczniowych. W dniu 29 listopada 1944 r. na południe od wyspy Honsiu lotniskowiec „Shinano”, płynący w osłonie niszczycieli, został zauważony przez amerykański okręt podwodny USS „Archerfish” (SS-311). Wystrzelił on w kierunku lotniskowca 6 torped, z których cztery trafiły w prawą burtę: trzy w śródokręcie, czwarta w część rufową. Spowodowało to narastający przechył okrętu, którego nie udało się już opanować. Pomimo prób holowania przez eskortujące niszczyciele, „Shinano” przewrócił się i zatonął. Chociaż lotniskowiec utrzymywał się na wodzie jeszcze przez kilka godzin po trafieniach, w wyniku paniki wśród niedoświadczonych marynarzy i robotników, a także z powodu niesprawności systemów ratowniczych okrętu śmierć poniosła większość załogi.

</doc>
<doc id="286323" url="https://pl.wikipedia.org/wiki?curid=286323" title="Urszula Gacek">
Urszula Gacek

Urszula Józefa Gacek (ur. 17 marca 1963 w Manchesterze) – polska ekonomistka, polityk i dyplomatka, senator VI kadencji, w latach 2007–2009 eurodeputowana, stała przedstawiciel przy Radzie Europy (2011–2014), konsul generalna w Nowym Jorku (2014–2016).
Życiorys.
Urodziła się w Wielkiej Brytanii w rodzinie polskich emigrantów. Ukończyła studia ekonomiczne na Uniwersytecie Oksfordzkim. Pracowała jako specjalistka od analiz finansowych na rynku ropy naftowej i doradca gospodarczy. W 1991 osiedliła się w Polsce, zamieszkała w Tarnowie, podejmując własną działalność gospodarczą w zakresie doradztwa. Była m.in. prezesem Tarnowskiego Klastra Przemysłowego „Plastikowa Dolina”.
W 2004 z ramienia Platformy Obywatelskiej kandydowała do Parlamentu Europejskiego w okręgu małopolsko-świętokrzyskim. Uzyskała czwarty wynik za wybranymi na europosłów Bogdanem Klichem i Bogusławem Sonikiem oraz za Krzysztofem Grzegorkiem.
W 2005 z listy Platformy Obywatelskiej została wybrana na senatora VI kadencji w okręgu tarnowskim. W wyborach parlamentarnych w 2007 bez powodzenia ubiegała się o reelekcję. Od 2006 pełniła funkcję wiceprzewodniczącej małopolskich struktur PO.
W grudniu 2007, w związku z rezygnacją z mandatu europosła przez Bogdana Klicha oraz odmową jego objęcia przez Krzysztofa Grzegorka, została posłanką do Parlamentu Europejskiego VI kadencji. Zasiadała w grupie Europejskiej Partii Ludowej i Europejskich Demokratów, działała m.in. w Komisji Wolności Obywatelskich, Sprawiedliwości i Spraw Wewnętrznych i Delegacji do spraw stosunków z Afganistanem, a także jako zastępca członka Podkomisji Bezpieczeństwa i Obrony oraz kilku delegacji do komisji współpracy parlamentarnej. W 2009 nie ubiegała się o reelekcję w wyborach do PE. Od lipca do grudnia 2009 była specjalną doradczynią Stałego Sekretariatu Wspólnoty Demokracji w Warszawie. Przez pewien czas pracowała w Departamencie Narodów Zjednoczonych i Praw Człowieka Ministerstwa Spraw Zagranicznych.
10 stycznia 2011 została mianowana ambasadorem nadzwyczajnym i pełnomocnym – stałym przedstawicielem RP przy Radzie Europy w Strasburgu. Została odwołana w listopadzie 2014, następnie w grudniu tegoż roku objęła stanowisko konsula generalnego RP w Nowym Jorku. W lutym 2016 ogłoszono jej odwołanie z tej funkcji. Po powrocie zasiadła m.in. w radzie Instytutu Studiów Strategicznych w Krakowie.
Później zaczęła prowadzić gospodarstwo rolne w Dąbrówce Szczepanowskiej specjalizujące się w produkcji niepasteryzowanego octu.

</doc>
<doc id="286324" url="https://pl.wikipedia.org/wiki?curid=286324" title="Elżbieta Gelert">
Elżbieta Gelert

Elżbieta Kazimiera Gelert z domu Huss (ur. 22 kwietnia 1955 w Gdańsku) – polska polityk, menedżer, senator VI kadencji, posłanka na Sejm VII, VIII i IX kadencji.
Życiorys.
W 1984 ukończyła studia na Wydziale Pielęgniarstwa Akademii Medycznej w Poznaniu, a w 1996 studia podyplomowe z zarządzania Szpitalami w Szkole Zdrowia Publicznego Uniwersytetu Jagiellońskiego. Pracowała w szpitalach we Fromborku i Bartoszycach, w 1998 objęła stanowisko dyrektora generalnego Wojewódzkiego Szpitala Zespolonego w Elblągu.
Należała do Stronnictwa Konserwatywno-Ludowego, następnie przystąpiła do Platformy Obywatelskiej. Od 2002 do 2005 była radną rady miasta w Elblągu. W 2005 z ramienia PO została wybrana na senatora VI kadencji w okręgu elbląskim.
W wyborach samorządowych w 2006 bez powodzenia kandydowała na stanowisko prezydenta Elbląga, uzyskując jednocześnie ponownie mandat radnej miasta, na skutek czego utraciła mandat senatora. W 2010 ponownie wybrana na radną Elbląga.
W wyborach parlamentarnych w 2011 uzyskała mandat poselski jako kandydatka z listy PO, otrzymując 15 901 głosów w okręgu wyborczym nr 34. W Sejmie VII kadencji zasiadła w Komisji Zdrowia. W 2013 została kandydatką PO na urząd prezydenta Elbląga w przedterminowych wyborach. W pierwszej turze wyborów uzyskała około 7,5 tys. głosów (21,25%), zajmując 2. miejsce spośród 10 kandydatów i przechodząc do drugiej tury wyborów razem z kandydatem PiS Jerzym Wilkiem. W drugiej turze uzyskała około 16,1 tys. głosów (48,26%), przegrywając ze swoim konkurentem.
W 2015 z powodzeniem ubiegała się o poselską reelekcję (dostała 13 540 głosów). W Sejmie VIII kadencji została członkinią Komisji Zdrowia oraz Komisji Regulaminowej, Spraw Poselskich i Immunitetowych. W 2019 została wybrana na kolejną kadencję Sejmu, otrzymując 11 590 głosów.
Odznaczenia.
Odznaczona Srebrnym (2001) i Złotym (2004) Krzyżem Zasługi.

</doc>
<doc id="286325" url="https://pl.wikipedia.org/wiki?curid=286325" title="Bridgeport (Connecticut)">
Bridgeport (Connecticut)

Bridgeport – miasto w północno-wschodniej części Stanów Zjednoczonych, położone nad Atlantykiem, największe miasto stanu Connecticut.
Jest częścią wielkiego obszaru metropolitalnego miasta Nowy Jork liczącego 21,2 mln mieszkańców (dane 2000 roku).
W mieście rozwinął się przemysł maszynowy, zbrojeniowy, lotniczy oraz elektrotechniczny.
Historia.
Znaczna część terenu, na którym położone jest Bridgeport, była pierwotnie zajmowana przez Indian Pequonnock z plemienia Paugussett. Jedna wioska składała się z około pięciuset do sześciuset mieszkańców w około 150 domach. Pierwsza angielska osada na zachodnim brzegu ujścia rzeki Pequonnock została założona w latach 1639-1665 i nazwana Pequonnock.
Historia Bridgeport, w końcu XVII i większości XVIII wieku, wiąże się z nabywaniem gruntów od rdzennych mieszkańców i rozwojem rolnictwa oraz rybołówstwa. Od połowy XVIII wieku do połowy XIX wieku, Bridgeport było jednym z ośrodków przemysłu stoczniowego, wielorybniczego. Szybki rozwój miasta rozpoczął się w połowie XIX wieku wraz z pojawieniem się kolei, industrializacją i masową imigracją. Swój szczyt osiągnął w 1950 roku, gdy z 159 000 populacją Bridgeport było drugim najbardziej zaludnionym miastem w Connecticut.

</doc>
<doc id="286326" url="https://pl.wikipedia.org/wiki?curid=286326" title="Aphalon">
Aphalon

Aphalon - jeden z pierwszych systemów RPG stworzony i wydany przez polskich autorów. 
Został wydany w 1995 i jak dotąd nie doczekał się kontynuacji. Gra ma bardzo skomplikowaną mechanikę oraz trudny i czasochłonny system rozliczania walk. 
Aphalon to obszerna kraina zamieszkiwana przez ludzi, elfy (którzy dzielą się na złych i rasistowskich Aquade o czarnych lub rudych włosach, bladej cerze i czarnych lub czerwonych oczach, będących bardzo dobrymi tropicielami, którzy służą bogu śmierci i obłędu Sarhanowi; Nerekai - neutralne elfy o szarych, zielonych lub błękitnych oczach i szarych włosach oraz dobrych Avatari o złotych lub srebrnych włosach i złotych, srebrnych lub zielonych oczach), półelfy, krasnoludy, karły (przypominające hobbitów) oraz barharów (futerkowe stworzenia o cienkim głosie, będące świetnymi wojownikami, zwane też obraźliwie "babołakami"). Oprócz tego w Aphalonie można spotkać mnóstwo różnych stworów opisanych w całkiem sporym bestiariuszu. 
Najważniejsze krainy to: 
Prócz tego system posiada sporą listę bogów (nazywanych w tym systemie Innymi), języków, religii, frakcji, gildii oraz bractw i stowarzyszeń do których mogą przynależeć gracze. 
Dostępnych jest 10 profesji: awanturnik, barbarzyńca, bard, kupiec, mag, mnich, tropiciel, uzdrowiciel, wojownik i złodziej.
Na uwagę szczególnie zasługują profesje magiczne dla których przewidziano szeroki wybór czarów i ciekawe możliwości rozwoju postaci.
Recenzje (Magia i Miecz): https://archive.org/details/MagiaIMiecz199509/page/n7/mode/2up

</doc>
<doc id="286327" url="https://pl.wikipedia.org/wiki?curid=286327" title="Janusz Gałkowski">
Janusz Gałkowski

Janusz Piotr Gałkowski (ur. 6 grudnia 1961 w Krakowie) – polski polityk, adwokat, samorządowiec, senator VI kadencji.
Życiorys.
W 1986 ukończył studia prawnicze na Wydziale Prawa i Administracji Uniwersytetu Śląskiego. W 1991 podjął praktykę w zawodzie adwokata.
W latach 1998–2002 zasiadał w radzie miasta Bielsko-Biała, następnie do 2005 był radnym sejmiku śląskiego.
W 2001 (jako członek Przymierza Prawicy) z listy Prawa i Sprawiedliwości bezskutecznie kandydował do Sejmu w okręgu bielskim, a w 2004 do Parlamentu Europejskiego w okręgu śląskim. W 2005 z ramienia PiS uzyskał mandat senatorski w okręgu bielskim. W wyborach parlamentarnych w 2007 bez powodzenia ubiegał się o reelekcję.
W latach 2018–2021 był prezesem Spółki Restrukturyzacji Kopalń.

</doc>
<doc id="286328" url="https://pl.wikipedia.org/wiki?curid=286328" title="Swędrnia">
Swędrnia

Swędrnia – rzeka, prawostronny dopływ Kanału Bernardyńskiego o długości 49,33 km.
Na rzece w gminie Koźminek znajduje się Zbiornik Murowaniec. Obszar ujściowy rzeki jest chroniony (obszar Natura 2000 "Dolina Swędrni", PLH300034). Swędrnia jest rzeką czystą, zamieszkują ją m.in. bóbr europejski i rak szlachetny.

</doc>
<doc id="286331" url="https://pl.wikipedia.org/wiki?curid=286331" title="Frantisek Krizik">
Frantisek Krizik



</doc>
<doc id="286332" url="https://pl.wikipedia.org/wiki?curid=286332" title="Alzheimer">
Alzheimer



</doc>
<doc id="286335" url="https://pl.wikipedia.org/wiki?curid=286335" title="Goszczanów">
Goszczanów

Goszczanów (daw. "Goszczonów") – wieś w Polsce, w województwie łódzkim, w powiecie sieradzkim, siedziba gminy Goszczanów.
Położenie.
Goszczanów leży na Nizinie Południowowielkopolskiej, na Wysoczyźnie Tureckiej, u podnóża Wału Malanowskiego, nad Swędrnią, około 29 km na wschód od Kalisza i około 27 km na północny zachód od Sieradza; historycznie położony jest w Kaliskiem, na historycznej ziemi sieradzkiej; do II rozbioru Polski (1793) leżał w powiecie sieradzkim województwa sieradzkiego, po utworzeniu Księstwa Warszawskiego (1807) leżał w departamencie kaliskim, po utworzeniu Królestwa Polskiego (1815) leżał w województwie kaliskim.
Goszczanów położony jest w zachodniej części województwa łódzkiego, w odległości około 10 km na zachód od zbiornika retencyjnego Jeziorsko, przy drodze Turek – Błaszki. Przez miejscowość przepływa rzeka Swędrnia o długości 47,6 km, która jest prawobrzeżnym dopływem Prosny (dopływ III stopnia Odry). Źródłowy ciek Swędrni to rów odwadniający zmeliorowane, podmokłe i zatorfione łąki koło Lipicza w województwie łódzkim. Powierzchnia całkowita dorzecza Swędrni wynosi 544,0 km². Swędrnia uchodzi do Kanału Bernardyńskiego – prawego koryta Prosny – w 67 km jej biegu. Prawobrzeżnym dopływem Swędrni jest Żabianka. Część dorzecza Swędrni w pobliżu Kalisza (5 tys. ha) stanowi krajobraz chroniony Doliny rzeki Swędrni. Przedmiotem ochrony są tutaj m.in.: unikatowy w skali regionu naturalny krajobraz dolinny, bogactwo roślin (714 gatunków, w tym 19 chronionych), szerokie zróżnicowanie ekologiczne flory, udział gatunków reprezentujących różne elementy geograficzne, w tym dużo gatunków górskich oraz okazy pomnikowe dębów.
Historia.
Pierwsze wzmianki o miejscowości pojawiają się w 1136 roku w bulli papieża Innocentego II, w której arcybiskup gnieźnieński wymienia swe posiadłości. Własność abp. gnieźnieńskich aż do II rozbioru Polski. Parafia istniała już przed 1331 r., kiedy to Krzyżacy spalili wieś i kościół. Wieś od tego czasu stała się bardzo jednolita. Historycznie teren ten związany jest z Wielkopolską. W epoce oświecenia XVII-XVIII w. osadzono w okolicy Tatarów, zajmujących się hodowlą koni.
W 1832 roku wieś zmagała się z epidemią cholery.
W latach 1954–1972 wieś należała i była siedzibą władz gromady Goszczanów. W latach 1975–1998 miejscowość położona była w województwie sieradzkim.
Zabytki.
We wsi na wzgórzu kościół św. Marcina i Stanisława z 1666 r. fundacji Adama Poniatowskiego h. Szreniawa, chorążego sieradzkiego, rozbudowany w XVIII i XIX w. Budowla barokowa, jednonawowa. Nawa nakryta stropem kolebkowym. Ołtarz główny barokowy, ołtarze boczne rokokowe z herbami: Korczak i Leszczyc na antepediach. Rzeźby: gotycka św. Jana Ewangelisty i św. Onufrego. Rokokowy krucyfiks w tęczy oraz drugi z XVII w., dwa krucyfiksy procesyjne barokowe. Cenne portrety z XIX w. przedstawiające Józefa Komorowskiego h. Korczak, posła na Sejm Królestwa Polskiego i żonę Dezyderię z Gurowskich. Płyty nagrobne Mikołaja Poniatowskiego z Poniatowa (zm. 1646) z łacińskim napisem. Misa mosiężna gotycka z pocz. XVI w. Szereg cennych elementów wyposażenia z XVIII w.
Budowę kościoła traktował fundator jako wotum w celu uproszenia powrotu syna z niewoli tureckiej. Syn ów, jak wieść niesie, pojmany w 1648 r. pod Zbarażem, zdołał zbiec z niewoli dzięki pomocy Sulejki i Fatimy – dwóch Turczynek, które uciekły z nim do dalekiej Polski. Fakt, że jedna tylko mogła być żoną rycerza, miał być przyczyną ich tajemniczej śmierci. W podziemiach kościoła, do których jest dostęp pod warunkiem uzyskania zgody ks. proboszcza, pokazuje się trumny z prochami Turczynek.
Na cmentarzu m.in. kaplica Unrugów z pobliskiej wsi Sulmów (a w niej tablica z napisem: „Tu spoczywa ś.p. Kazimierz Unrug poległy 3 V 1863 r.”), grobowce Sulimierskich – pomnik autorstwa Andrzeja Pruszyńskiego, Zaborowskich i mogiła żołnierzy poległych w czasie I wojny światowej (ośmiu dragonów z Austro-Węgiersko-Niemieckiej Armii, dowodzonej przez gen. Ignaza von Korde, wsławionego podczas obrony Sochaczewa w październiku 1914 r.).
Według rejestru zabytków Narodowego Instytutu Dziedzictwa na listę zabytków wpisany jest obiekt:
Gospodarka.
Dziś to wieś o charakterze rolniczym. Z roku na rok coraz więcej pojawia się firm o charakterze usługowym, tj. transport, budownictwo, usługi komunalne, przetwórstwo itp.
Turystyka.
Przez wieś prowadzi czerwony szlak „Powstańców 1863 r.” długości 52 km z Warty do Gruszczyc.

</doc>
<doc id="286336" url="https://pl.wikipedia.org/wiki?curid=286336" title="Polityka gospodarcza">
Polityka gospodarcza

Polityka gospodarcza – subdyscyplina ekonomii opisująca i wyjaśniająca sposoby świadomego oddziaływania państwa na gospodarkę, za pomocą określonych narzędzi (instrumentów) i środków, dla osiągnięcia celów założonych przez podmioty polityki gospodarczej (tj. polityka rządu), w otoczeniu uwarunkowań doktrynalnych (tj. w oparciu o daną teorię ekonomiczną), wewnętrznych (związanych z danym krajem) i zewnętrznych (poza nim).
Polityka gospodarcza jest nauką stosowaną ekonomii i formą praktyki gospodarczej państwa. Dzieli się ją zatem na teorię i praktykę. Nie opiera się ona wyłącznie na wiedzy z zakresu ekonomii pozytywnej, przyjmując często formę odpowiednią do przekonań politycznych na gospodarkę rządzącej większości parlamentarnej. W przeciwieństwie do teorii ekonomii, polityka gospodarcza wymaga uwzględnienia wiedzy z zakresu socjologii, politologii, czy nawet dziennikarstwa (media również oddziałują na kształt polityki gospodarczej). Polityka gospodarcza stanowi często narzędzie realizacji programu społecznego partii politycznej.
Polityka gospodarcza jest jedną z kilku głównych polityk państwa, takich jak: polityka zagraniczna, polityka społeczna, polityka obronności, polityka ekologiczna.
Polityka gospodarcza dzieli się na:
a) politykę mikroekonomiczną – zajmuje się regulacją konkretnych zagadnień gospodarki, jej poszczególnych gałęzi, rodzajów produkcji, rynków na określone towary i usługi.
b) politykę mezoekonomiczą - zajmuje się regulacją szerszych zagadnień gospodarki,przedmiotem badań mezoekonomii jest: gospodarka regionalna, badanie funkcjonowania poszczególnych działów sektorów gospodarki, badanie zachowania ekonomicznego grup społecznych.
c) politykę makroekonomiczną – obejmuje te oddziaływania państwa, które dotyczą całokształtu społecznego procesu gospodarczego i prowadzone są głównie za pośrednictwem podstawowych mechanizmów jego regulacji – pieniądza i budżetu państwa.
d) politykę megaekonomiczną - za przedmiot badań przyjmuje gospodarowanie w skali globalnej z uwzględnieniem kontynentalnych zjawisk ekonomicznych, surowcowych, ekologicznych oraz międzynarodowe stosunki gospodarcze i społeczne.
W zakres polityki makroekonomicznej wchodzą m.in.:
Do polityk mikroekonomicznych najczęściej zalicza się:
Polityka gospodarcza operuje szeroką gamą ekonomicznych instrumentów. Taką rolę pełnią m.in. cła, podatki, subwencje, czy zmiana podaży pieniądza.
Podejścia metodologiczne polityki gospodarczej:
Cele i narzędzia.
Polityka gospodarcza wyznacza sobie pewne cele, które zamierza osiągnąć.
Aby osiągnąć dane cele, rząd używa różnych narzędzi, które pozostają przez cały czas pod jego kontrolą. Do tych narzędzi zalicza się stopy procentowe, wydatki rządowe i podatki, zmiany kursu i wiele innych.
Polityka rządu determinuje, jakich narzędzi rząd używa, oraz zakłada, że uda się osiągnąć wyznaczone cele.
Istnieją oczywiście ograniczenia w liczbie celów, jakie rząd i bank centralny mogą osiągnąć w krótkim czasie. Na przykład może istnieć presja, aby rząd obniżył inflację, bezrobocie oraz stopy procentowe, a także panował nad stabilnością waluty krajowej. Osiągnięcie tych wszystkich celów w jednym czasie może wydać się chaotyczne i jest niemożliwe, gdyż cele te są niekompatybilne. Normalną konsekwencją redukcji inflacji oraz utrzymania stabilności waluty krajowej jest wzrost bezrobocia oraz wzrost poziomu stóp procentowych.
Uwarunkowania.
Uwarunkowania polityki gospodarczej mogą być w danym momencie traktowane jako zmienne niezależne, determinujące bieżące możliwości świadomego oddziaływania przez państwo na gospodarkę. Jednak w długim okresie każdy z czynników może być kształtowany przez odpowiednią politykę państwa, zmierzającą do zapewnienia lepszych warunków do realizowania swojej działalności. W tym zakresie do najważniejszych sfer działalności państwa zaliczyć należy politykę zagraniczną, kształtującą uwarunkowania zewnętrzne, politykę edukacyjną, naukową i inwestycyjną, które wpływają na uwarunkowania dotyczące zasobów, a także działania systemowe i administracyjne, mające na celu zdeterminowanie ustroju państwa. Wyróżniamy uwarunkowania:
Ustrojowo-systemowe:
Uwarunkowania zewnętrzne:
Uwarunkowania wewnętrzne:
Funkcje państwa w gospodarce.
Według modelu interwencjonistycznego (państwo opiekuńcze), państwo w gospodarce pełni szereg różnych funkcji. Pierwszą z tych funkcji jest funkcja stabilizacyjna. Mamy tu na myśli przeciwdziałanie zjawiskom bezrobocia i inflacji. Drugą funkcją jest funkcja alokacyjna. Wykorzystywana jest ona zgodnie z zasadami gospodarki rynkowej i ma na celu ochronę gospodarki przed zjawiskami monopolistycznymi. Kolejną funkcją jest funkcja adaptacyjna, której zadaniem jest dostarczenie środków odpowiednich do uwarunkowań wewnętrznych i zewnętrznych. Ostatnią funkcją jest funkcja redystrybucyjna, którą wykorzystujemy do korygowania podziału z zapewnieniem minimum egzystencji obywatelom.
Kierunki oddziaływania polityki gospodarczej w zależności od systemu gospodarczego państwa
Kierunki oddziaływania polityki gospodarczej państwa zależą od rodzaju gospodarki. W gospodarce mieszanej (rynkowej) polityka gospodarcza dba o zapewnienie stałego dopływu środków, które są niezbędne do wykonywania przez państwo funkcji wewnętrznych i zewnętrznych. Państwo musi wspierać rozwój gospodarki narodowej, gdyż siła państwa zależy właśnie od potencjału gospodarki narodowej. W niektórych krajach polityka gospodarcza wspiera funkcjonowanie i rozwój sektorów gospodarki, które nie cieszą się zbyt dużym zainteresowaniem ze strony prywatnych przedsiębiorstw (kolej, poczta, szkoły). Stara się też zapewnić bezpieczeństwo działalności gospodarczej obywateli chroniąc ich przed konkurencją zagraniczną. Co więcej polityka gospodarcza chroni konkurencję przed organizacjami monopolistycznymi. Próbuje też usuwać zagrożenia rozwoju gospodarczego. W tym celu przeciwdziała czynnikom, które wywołują kryzysy i stara się pobudzać koniunkturę. Podejmuje problemy ochrony środowiska naturalnego i ładu przestrzennego w zagospodarowaniu kraju. Utrzymuje także ład społeczny, chroni warstwy niższe, reguluje warunki pracy, płace itd.
Na obowiązki państwa składają się: polityka i rozwiązania mikroekonomiczne. Powinno ono wspierać konkurencyjność międzynarodową kraju, między innymi dbając o poziom edukacji, oraz zapewnić właściwy kształt instytucji życia gospodarczego. To ostatnie pojęcie jest bardzo szerokie i zawiera w sobie wszystko, co można nazwać otoczeniem biznesu. Instytucjami są między innymi: przyjęte w danym kraju rozwiązania prawne, sposób funkcjonowania administracji publicznej, międzynarodowe porozumienia gospodarcze, regulujące rynek finansowy i pozycja związków zawodowych. Funkcje państwa mogą zostać powiększone o polityki mikroekonomiczne, zwłaszcza o polityki sektorowe (przemysłową, rolną), politykę handlu zagranicznego, na rynku pracy i strukturalną.
System realnego socjalizmu został zapoczątkowany przez rewolucję bolszewicką w 1917 r. w Rosji. Jest to koncepcja, która mówi o bezpośrednim kierowaniu gospodarką przez aparat partyjny i państwowy. W wyniku tej koncepcji zostały upaństwowione przedsiębiorstwa i inne formy działalności gospodarczej. Aparat państwowy całkowicie przejął czynności regulacyjne dotyczące organizacji gospodarki, tworzenia i zmieniania struktury gospodarki. Państwo planuje działania gospodarcze, ustala rozmiary i kierunki produkcji, a także inwestycji, kontroluje czy wydawane polecenia są realizowane we właściwy sposób oraz zapewnia realizację wyznaczonych celów. Państwo także rozdziela czynniki produkcji i wytworzone produkty.
W okresie transformacji ustrojowej następuje odbudowa ustroju opartego na zasadach demokracji, własności prywatnej i rynkowej regulacji procesów ekonomicznych. Do funkcji polityki gospodarczej w okresie transformacji można zaliczyć likwidację instytucji i struktur systemu nakazowo-rozdzielczego, kreowanie warunków, które umożliwią uruchomienie i prawidłowe działanie mechanizmów gospodarki rynkowej oraz przekształcanie struktury własnościowej gospodarki – prywatyzacja.
Współcześnie polityka gospodarcza krajów, ustalana przez rządy, zależna jest od umów międzynarodowych, które wyznaczają właściwe postępowanie, a także od przynależności do organizacji takich jak Unia Europejska, Organizacja Współpracy Gospodarczej i Rozwoju, Międzynarodowy Fundusz Walutowy, Bank Światowy itd. Z jednej strony organizacje te są gwarantem wspomnianej wcześniej stabilności, z drugiej natomiast rządy zrzekają się części swych suwerennych uprawnień do kształtowania polityki gospodarczej na rzecz wspólnych organów tych organizacji (np. Komisji Europejskiej czy Parlamentu Europejskiego).
Kryteria oceny.
Istnieje kilka kryteriów oceny polityki gospodarczej. Są to:
Polityka gospodarcza a polityka społeczna.
Istnieją różne modele opisujące związek pomiędzy polityką gospodarczą a polityką społeczną, są to:
Pomiar relacji między polityką gospodarczą a polityką społeczną
Istnieje wiele sposobów na zmierzenie owej relacji, ale przede wszystkim bada się skuteczność i efektywność obu polityk bądź zrównoważonego rozwoju społeczno-gospodarczego. Jednak o wiele łatwiejszy okazuje się pomiar realizacji polityki gospodarczej, gdyż można do tego użyć powszechnie stosowanych wskaźników, np. inflacja, bezrobocie czy wzrost PKB, a na efekty działań na płaszczyźnie społecznej trzeba czasem czekać wiele lat, np. w przypadku oceny skuteczności przeprowadzanych reform. Dlatego aby móc ocenić relacje między obiema politykami, ważne jest aby opracować skuteczne metody analizy i oceny polityki społecznej. Jednak we współczesnym świecie jest to nie lada wyzwanie, gdyż obecnie brak jest metod analizy wykorzystującej np. dane statystyczne, nie ma także systemu monitorowania opinii społecznej. Gdyby istniał, można by w łatwiejszy sposób dowiadywać się czy społeczeństwo jest zadowolone z prowadzonej polityki oraz określać ewentualne zmiany.
Geneza polityki gospodarczej.
Często spotyka się poglądy głoszące, że polityka gospodarcza jako zjawisko pojawiła się w latach 30. XX wieku (w okresie wielkiego kryzysu ekonomicznego, który dotknął gospodarki światowej) lub, w państwach takich jak Polska, dopiero po upadku scentralizowanego systemu gospodarczego i wkroczeniu tych państw na drogę reform rynkowych.
Oba te poglądy są błędne, pierwszy bowiem odwołuje się do nieprawdziwego założenia, że polityka gospodarcza sprowadza się tylko do radykalnego interwencjonizmu państwowego. Tymczasem polityka gospodarcza nie jest tylko zestawem narzędzi uruchamianych w celu przeciwdziałania recesji, musi być prowadzona w każdych warunkach gospodarczych, ponieważ jest czynnikiem determinującym istnienie państwa. Z tego powodu genezy zjawiska, jakim jest polityka gospodarcza, należy szukać w okresie, gdy zaczęły się pojawiać pierwsze państwa. Polityka gospodarcza narodziła się więc wraz z państwami typu niewolniczego, feudalnego oraz ewoluujących państw typu kapitalistycznego.
Drugi pogląd należy odrzucić z powodu niezaprzeczalnego istnienia w latach 1944-1989 w krajach demokracji ludowej polityki gospodarczej. Mimo że ekonomiści, np. polscy nie podejmują się rzetelnej analizy tamtego okresu, nie da się zaprzeczyć, że polityka gospodarcza była wówczas prowadzona. Nie jest ona bowiem domeną jedynie systemu rynkowego, ale integralnym elementem egzystencji każdego państwa.
Nurty polityki gospodarczej.
Podczas tworzenia teorii polityki gospodarczej w latach 30. XX wieku można było wyróżnić dwa dominujące ówcześnie nurty:

</doc>
<doc id="286338" url="https://pl.wikipedia.org/wiki?curid=286338" title="Agorafilia">
Agorafilia

Agorafilia ( ‘miejsce zgromadzeń’, ‘rynek’) – odczuwanie satysfakcji seksualnej jedynie w miejscach publicznych.

</doc>
<doc id="286341" url="https://pl.wikipedia.org/wiki?curid=286341" title="Chen Quan">
Chen Quan

Chen Quan () ur. w 1963 r. w Suining w prowincji Syczuan (Chiny) – pilot wojskowy, chiński astronauta.
Przed zakwalifikowaniem się do grupy astronautów dowodził pułkiem lotnictwa w Chińskiej Armii Ludowo-Wyzwoleńczej.
1 stycznia 1998 został wybrany do pierwszej grupy chińskich astronautów (Chiny grupa 1) przewidzianych do lotów załogowych na statkach kosmicznych typu Shenzhou. Kandydowało do niej ponad 1500 pilotów wojskowych Chińskiej Armii Ludowo-Wyzwoleńczej.
Chen Quan należał do załogi rezerwowej Shenzhou 7, który poleciał w kosmos we wrześniu 2008.

</doc>
<doc id="286342" url="https://pl.wikipedia.org/wiki?curid=286342" title="Ułamek właściwy">
Ułamek właściwy



</doc>
<doc id="286344" url="https://pl.wikipedia.org/wiki?curid=286344" title="Libertyn">
Libertyn



</doc>
<doc id="286347" url="https://pl.wikipedia.org/wiki?curid=286347" title="Kościół St Étienne du Mont w Paryżu">
Kościół St Étienne du Mont w Paryżu

Kościół St Étienne du Mont (pol. św. Szczepana ze Wzgórza) kościół w Paryżu, w pobliżu Panteonu w 5. okręgu paryskim. Miejsce przechowywania szczątków św. Genowefy, patronki Paryża. Obiekt stoi w kulminacyjnym punkcie lewobrzeżnej części stolicy Francji - na Wzgórzu św. Genowefy ("Montagne Sainte-Geneviève"). W kościele znajduje się grobowiec Pascala i Racine’a oraz kilka poloników.
Lokalizacja.
Kościół stoi w bezpośrednim sąsiedztwie Panteonu, przy niewielkim placu na jego tyłach - Placu św. Genowefy ("Pl. Sainte-Geneviève"). Sąsiaduje z Liceum Henryka IV. Najbliższa stacja metra to Cardinal Lemoine.
Historia.
W VI wieku na terenie opactwa Św. Genowefy pochowana została patronka Paryża, dla utrzymania żywego kultu której wzniesiona została kaplica pod wezwaniem Marii Panny, a następnie św. Jana. Obiekty te okazały się niewystarczające dla tłumów wiernych i w 1222 r. papież Honoriusz III wyraził zgodę na budowę nowego kościoła, tym razem pod wezwaniem św. Szczepana. I ten obiekt poddawany był licznym rozbudowom. 
W XV wieku mnisi z opactwa Św. Genowefy zdecydowali się na oddanie części swojej ziemi i generalną przebudowę kościoła, który zachował się do naszych czasów. Architekt Étienne Viguier zaprojektował dla obiektu apsydę i dzwonnicę, na której w 1500 roku zawisły dwa nowe dzwony. Dalsza rozbudowa oraz przekształcenia wnętrza trwały przez całe lata 30. XVI w. Kościół został utrzymany w stylu flamandzkiego gotyku płomienistego. W roku 1610 roku Małgorzata de Valois położyła pierwszy kamień pod budowę fasady, którą zresztą w dużym stopniu sfinansowała. W roku 1626 kościół był zasadniczo gotowy; 10 lat później otrzymał jedynie nowy prospekt organowy. W wiekach XVII i XVIII kościół należał do najważniejszych świątyń w mieście. 
W czasie rewolucji kościół został zamknięty, a następnie, w ramach promowania nowych, republikańskich wartości, zmieniony na „Świątynię Miłości Synowskiej”. Fasada została ogołocona z licznych wizerunków świętych i posągów. W 1801 r. do kościoła wrócili wierni katoliccy, a w 1805 r. w kościele mszę św. celebrował papież Pius VII. W czasach II Cesarstwa architekt Victor Baltard dokonał ostatniej większej przebudowy kościoła: dobudował kilka kaplic oraz przywrócił przedrewolucyjny wygląd frontu budynku. W 1857 r. kościół stał się areną morderstwa: Jean-Louis Verger, ekskomunikowany kapłan, zabił ówczesnego kanonika kościoła. 
W 1997 r. kościół odwiedził Jan Paweł II i odprawił tam mszę w ramach Światowych Dni Młodzieży. 
Wewnątrz kościoła znajduje się jedyne zachowane w Paryżu lektorium zbudowane prawdopodobnie w latach 1530-1535 przez Philiberta Delorme, położone nad środkową nawą, z dwoma kunsztownie wyrzeźbionymi ciągami kręconych schodów.
Polonica.
W prawej nawie bocznej, na wysokości lektorium, znajdują się dwie płyty nagrobne z łacińskimi inskrypcjami z XVI w. Mówią one o polskich studentach, zmarłych w Paryżu w tym czasie. Jednym z nich był szlachcic, Jerzy Polemicki (lat 24), "urodzony w Prusach", zmarły w 1578. Płytę ufundował brat. Drugi uhonorowany zmarły to Mikołaj Uhrowiecki - w tym przypadku fundatorami nagrobka byli przyjaciele - Aleksy Drohiczyński i Bazyli Drzewiński. Zmarły był także szlachcicem, początkowo studiującym w Niemczech (pięć lat), później w Paryżu (dwa lata). Znał języki: łaciński, hebrajski i grecki. Zmarł 3 marca 1597, mając 20 lat.

</doc>
<doc id="286348" url="https://pl.wikipedia.org/wiki?curid=286348" title="Deng Qingming">
Deng Qingming

Deng Qingming (; ur. w prowincji Jiangxi) – chiński pilot wojskowy, tajkonauta.
W styczniu 1998 został wybrany do pierwszej grupy chińskich astronautów (Chiny grupa 1) przewidzianych do lotów załogowych na statkach kosmicznych typu Shenzhou. Kandydowało do niej ponad 1500 pilotów wojskowych Sił Powietrznych Chińskiej Armii Ludowo-Wyzwoleńczej.
W 2013 wchodził w skład załogi rezerwowej lotu Shenzhou 10.

</doc>
<doc id="286349" url="https://pl.wikipedia.org/wiki?curid=286349" title="LSX Tales">
LSX Tales



</doc>
<doc id="286352" url="https://pl.wikipedia.org/wiki?curid=286352" title="Eden (manga)">
Eden (manga)

Eden – It’s an Endless World! – manga autorstwa Hirokiego Endo (遠藤浩輝), publikowana co miesiąc w magazynie „Afternoon”. Akcja Edenu osadzona jest w niedalekiej przyszłości (przełom XXI i XXII wieku), w świecie spustoszonym przez tajemniczy wirus ("Closure Virus"). Epidemia, która zmniejszyła populację Ziemi o co najmniej 15%, zmieniła polityczną i ekonomiczną mapę świata. Historia opowiadana przez Hirokiego Endo rozciąga się na wiele lat i obraca się wokół postaci dorastającego chłopca Eliaha Ballarda. W tle rozgrywa się walka o światową dominację, podkreślona ciągłą groźbą następnego ataku śmiertelnego wirusa. Większość wydarzeń rozgrywa się w Ameryce Południowej.
W Polsce w latach 2002–2009 ukazało się wszystkie 18 tomów nakładem wydawnictwa Egmont Polska. Wydana ponownie w Polsce w latach 2021-2023 w edycji specjalnej, składającej się z 9 podwójnych tomów, przez wydawnictwo Kotori.
Bohaterowie.
Eliah Ballard
Jeden z głównych bohaterów serii. Syn Ennoii Ballarda i Hanny Mayall. Podczas ucieczki przed siłami Propatrii spotyka grupę dowodzoną przez pułkownika Khana i jest zmuszony się do niej przyłączyć. Okazuje się dobrym strzelcem, lecz poza tym jest przede wszystkim zagubionym piętnastolatkiem, starającym się znaleźć sposób na przeżycie w nieprzyjaznym świecie. W późniejszych tomach serii czytelnik jest świadkiem dojrzewania Eliaha i ostatecznego kształtowania się jego charakteru. 
Jego relacje z ojcem są słabo zarysowane. Eliah pozostaje pod opieką organizacji Ennoii Ballarda, ale ich bezpośrednie kontakty wydają się bardzo rzadkie. Silniejsza więź zdaje się go łączyć z matką i młodszą siostrą. Ich porwanie przez Propatrię było jedną z głównych przyczyn, dla których aktywnie włączył się w konflikty między różnymi frakcjami. Działania Eliaha, w zamierzeniu mające pomóc osobom dla niego ważnym, często prowadziły do eskalacji i tragicznego zakończenia. Stopniowo pozbawiało go to złudzeń i dziecięcej naiwności.
W tomie 6. przedstawiony jest romans Eliaha i Heleny, prostytutki poznanej w czasie przeprawy przez Andy. Ten związek miał duże znaczenie dla chłopca, nie okazał się jednak trwały. W tomie 10. (którego akcja jest przesunięta o około 4 lata) Helena ginie wraz ze swoim nowym narzeczonym, a Eliah dąży do zemsty nad jej zabójcami. Dziewiętnastoletni Eliah, pewny siebie i charyzmatyczny młodzieniec, jest dużo bardziej podobny do ojca niż mogło się to wydawać wcześniej. Jego zachowanie to mieszanka brawury, bezwzględności, sprytu oraz dużego uroku osobistego. 
Znajomość Eliaha z młodą policjantką pomagającą mu w zemście i wspomniany wyjazd na zagraniczne studia zapowiadają dalszy rozwój postaci.
Ennoia (Enoah) Ballard 
Ojciec Eliaha. Wychowywał się razem z Hanną na jednej z Wysp Dziewiczych, na której znajdowało się laboratorium badające wirusa w początkowych latach epidemii. Wyspę, którą nazwali swoim Edenem, opuścili po nieudanej próbie przejęcia ich przez Propatrię i śmierci ich opiekuna (Maurice Rain). Ennoia wkrótce stworzył jeden z najpotężniejszych karteli narkotykowych (kontroluje 40% rynku). Człowiek bezwzględny i zdecydowany, wydaje się jednak kierować kodeksem moralnym. Jest uważany za urodzonego przywódcę i cieszy się lojalnością swoich podwładnych. Ennoia jest zdecydowanym przeciwnikiem Propatrii. Ma powiązania z Nomadami i przemytnikami w wielu krajach. Jego motywy nie są do końca jasne.
Przez krótki okres Ennoia współpracował z Propatrią przy tajnym projekcie (prawdopodobnie efektem tego projektu jest Maya). Choć nie jest to wyraźnie powiedziane, "zdrada" Ennoii była prawdopodobnie przyczyną, dla której Propatria uderzyła w jego rodzinę.
Hannah Mayall
Matka Eliaha, wychowywała się razem z Ennoią. Urodziła trójkę dzieci. Najstarsza Gina zginęła w ataku terrorystycznym. Razem z najmłodszą Maną została porwana przez Propatrię jako zakładniczka. W czasie próby uwolnienia została ciężko ranna, co spowodowało częściowy paraliż i zaburzenia pamięci.
Pułkownik Nazarbajew Khan 
Doświadczony żołnierz, dowódca grupy Nomadów, w skład której wchodzą Kenji i Sophia. Jest zawsze opanowany i zdecydowany. Poza tym, że jest bardzo dobrym dowódcą polowym, doskonale radzi sobie w walce wręcz. Mimo rozkazów, nie zamierza przechodzić w stan spoczynku. Wiele lat temu zabił brata Kenjiego. Obecnie łączy go z Japończykiem skomplikowana relacja: jest dla Kenjiego „ostatecznym autorytetem”, a jednocześnie widzi w nim szansę na odkupienie jakichś starych grzechów. 
Sophia Theodores
Z pochodzenia Greczynka. Doskonały hacker i pełny cyborg. Z wyglądu kilkunastoletnia dziewczynka, w rzeczywistości ma około 40 lat. Przed zamianą w cyborga urodziła ośmioro dzieci. W pewnym stopniu odgrywa w stosunku do innych postaci rolę matki lub starszej siostry, co jest najwyraźniej widoczne w jej relacjach z Kenjim.
Sophia jest niezwykle inteligentna. Problemy rodzinne, jakich doświadczyła jako dziecko, doprowadziły do całkowitej oziębłości emocjonalnej i nieprzystosowania społecznego, objawiającego się między innymi samookaleczeniami i rozwiązłością seksualną. Nie czuła żadnej więzi z rodzonymi dziećmi, które natychmiast oddawała do sierocińca. Zwerbowana przez Propatrię dostała szansę na wykorzystanie swoich możliwości i szybko wyróżniła się jako hacker. Po śmierci matki wykorzystała spadek na zamianę w cyborga. Utrata starego ciała w jakiś sposób wpłynęła też na jej osobowość, pozwalając na nowo odkryć świat. Zaopiekowała się też swoim najmłodszym dzieckiem (Kyle), po raz pierwszy odkrywając w sobie instynkt macierzyński. Z niewyjaśnionych przyczyn opuściła Propatrię i związała się z Nomadami. Jej najstarszy syn (Andrea), którego usiłowała zabić w dzieciństwie, również pracuje dla Nomad.
Kyle został zabity podczas ucieczki przed siłami Propatrii, przed spotkaniem oddziału Khana z Eliahem. Przy jego ciele Eliah znalazł dyski zawierające Mayę. Sophia później pomogła aktywować Mayę.
Kenji Asai
Z pochodzenia Japończyk, młodszy brat pomniejszego szefa yakuzy, obecnie członek organizacji Nomad. Kenji jest niesamowicie sprawny w walce wręcz, szczególnie dobrze posługuje się nożem. Jest w stanie poradzić sobie nawet z Ionami. Wydaje się całkowicie beznamiętny, ożywia się tylko w czasie walki, jednak od czasu do czasu daje dowód na to, że nie jest zupełnie pozbawiony uczuć. Sophia powiedziała kiedyś, że Kenji nie byłby w stanie zabić nikogo, gdyby nie autorytet człowieka, za którym podąża. Niegdyś był to jego brat, obecnie pułkownik Khan.
Maya 
Maya (dosłownie: fantom) jest potężną istotą, określaną jako "artificial life" (sztuczne życie). Jego program jest praktycznie niezniszczalny, zabić go mogłoby jednoczesne wyłączenie wszystkich komputerów na świecie. Ponieważ jeszcze "nie jest dorosły", zbiera doświadczenia w ludzkim ciele, nie jest mu jednak ono niezbędne do istnienia. 
Został stworzony w wyniku połączonego projektu Propatrii i Ennoii Ballarda. Na razie wspiera działania Propatrii, wiele wskazuje jednak na to, że ma własne plany. Jak powiedział Sophii, jego celem jest "ocalić świat". 
Cherubim 
Skomplikowany robot wyposażony w wojskowy typ sztucznej inteligencji, stworzony przez naukowców z MIT i Izraela. Nosi imię anioła strzegącego bram Raju. Przewidziany początkowo jako ochrona laboratorium na Edenie, został wykorzystany do jego zniszczenia przez szalonego oficera. W późniejszym okresie Cherubim pełni rolę obrońcy Eliaha, który wykorzystuje go w walce z Propatrią. Udział robota w walce oznacza najczęściej duże straty, także wśród osób postronnych.
Dodatkowe informacje.
Propatria
Ponadnarodowa organizacja, powstała w czasie pierwszej epidemii. Początkowo znajdowała się pod nadzorem ONZ, a następnie w wyniku przewrotu przejęła władzę. Obecnie Federacja Propatrii (Gnozja) obejmuje USA, Japonię, większość Europy i Południowej Ameryki. Poza kontrolą Propatrii znajdują się między innymi kraje arabskie i Peru (Agnozja). 
Nazwa organizacji wywodzi się z łacińskiego określenia Boga Ojca w Trójcy Świętej. Jej symbolem jest krzyż z owiniętym wokół niego wężem.
Nomad
Międzynarodowa organizacja wojskowa, bez wyraźnie określonych ambicji politycznych. Zajmuje się handlem techniką wojskową, ale prawdopodobnie jest to tylko część ich działalności. Członkowie organizacji w dużej części rekrutują się spośród mniejszości narodowych i ludów koczowniczych. Nomad wyraźnie ma własne cele, nie mieszczące się w założeniach Propatrii. Kilkakrotnie współpracowali z organizacją Ennoii Ballarda.
Iony
Iony są sztucznie wyhodowanymi przez Propatrię superżołnierzami, praktycznie niepokonanymi i niemal nieśmiertelnymi. Posiadają segmentowe, rozciągliwe ramiona zakończone wielkimi pazurami. Mogą zostać zabite, ale nie umierają naturalnie. Wydają się mieć niewielką inteligencję, zabijają każdą żywą istotę nie posiadającą specjalnego chipu identyfikującego. Ich istnienie jest utrzymywane w tejemnicy przed opinią publiczną. Jednym z powodów jest fakt, że zostały stworzone przy pomocy mutacji wirusa TH 34. Część agentów Propatrii wysokiego stopnia ma ciała przypominające Iony. Nazwa pochodzi od greckiego „aeon” – wieczność.
Wirus
"Closure Virus" – retrowirus RNA. Jego działania opisuje się jako „zamykanie” organizmu przed światem zewnętrznym. Powoduje hiperreakcję systemu immunologicznego, co prowadzi do twardnienia skóry przy jednoczesnym rozkładzie organów wewnętrznych. Ciała ofiar przypominają skamieniałe, puste w środku skorupy.
Nowa odmiana wirusa, określana jako "Disclosure Virus", powoduje „rozpuszczanie” ciała zainfekowanej osoby i powstanie dziwnej, krystalicznej substancji, nazywanej „masą koloidalną”. Koloid wydaje się stapiać zarówno z materią ożywioną, jak i nieożywioną, tworząc ogromne struktury.

</doc>
<doc id="286354" url="https://pl.wikipedia.org/wiki?curid=286354" title="Guillaume de Beaujeu">
Guillaume de Beaujeu

Guillaume de Beaujeu (zm. 18 maja 1291 w Akce) – dwudziesty pierwszy wielki mistrz zakonu templariuszy
Życiorys.
Był czwartym synem Guicharda z Beaujeu, pana Montpensier i Montferrand, i Katarzyny z Clermont. Spokrewniony poprzez matkę z Karolem Andegaweńskim.
W 1271 był komandorem zakonu w hrabstwie Trypolisu, a następnie rezydował w Apulii, będąc preceptorem południowych Włoch i Sycylii. 
Po wyborze na wielkiego mistrza przebywał we Francji, Hiszpanii i Anglii, gdzie przez 2 lata wizytował komandorie i gromadził fundusze na wsparcie wysiłku obronnego zakonu w Ziemi Świętej.
Po przybyciu do Ziemi Świętej początkowo dał się wciągnąć w walki wewnętrzne między rodami możnowładców chrześcijańskich, następnie jednak coraz częściej zaczął występować w roli mediatora w tych sporach, będąc świadomym ich wielkiej szkodliwości dla mocy obronnej Królestwa Łacińskiego.
W 1274 stanął na czele delegacji templariuszy na soborze w Lyonie. Czynił starania o kolejną wyprawę krzyżową w obronie Królestwa Łacińskiego. Był człowiekiem o dużym autorytecie, szanowanym nawet przez muzułmańskich przeciwników. 
Zginął podczas obrony Akki trafiony saraceńską strzałą.

</doc>
<doc id="286356" url="https://pl.wikipedia.org/wiki?curid=286356" title="Proso zwyczajne">
Proso zwyczajne

Proso zwyczajne, proso właściwe ("Panicum miliaceum" L.) – gatunek samopylnej rośliny jednorocznej z rodziny wiechlinowatych ("Poaceae)".
Zasięg geograficzny.
Rośnie dziko w Azji, południowej Afryce, Australii, Meksyku i na Hawajach. Uprawia się ją w wielu krajach świata, głównie w Chinach, Japonii, Bhutanie i RPA. W Polsce występuje rzadko. Jest efemerofitem.
Właściwości biologiczne.
Trawa jednoroczna. Gatunek dnia krótkiego. Minimalna temperatura niezbędna do wzrostu wynosi 8-10 stopni Celsjusza. Okres wegetacji trwa 80–100 dni. Proso zwyczajne kwitnie w okresie lipca-sierpnia. Jest rośliną samopylną. Wyróżnia się dużą plennością, z jednej wiechy uzyskuje się około 3000 ziarniaków. Proso jest bardzo odporne nawet na długotrwałe susze dzięki dobrze rozwiniętym korzeniom, które mogą pobierać wodę z głębszych warstw gleby.
Cechy fitochemiczne.
Odznacza się niewielką zawartością chlorofilu (ok. 489 mg%), średnią karotenu (ok. 38 mg%) oraz dużą krzemionki. W kwiatostanach mogą występować barwniki antocyjanowe. Ma predyspozycje do gromadzenia azotu azotanowego. Ziarniaki prosa zawierają około 10,3% białka ogólnego, 4,5% tłuszczu surowego, 59% skrobi i 8,7% włókna surowego.
Wymagania siedliskowe.
Jest trawą uprawną. Preferuje suchsze stanowiska. Rozwojowi roślin sprzyjają gleby żyzne, zasobne w próchnicę.
Historia uprawy.
Jest jedną z najdawniej uprawianych roślin. Najstarsze pozostałości tej rośliny w osadach ludzkich odkryto w Chinach i pochodzą z okresu 8,5-7 tysięcy lat p.n.e. Miejsc, w których zaczęto uprawiać proso mogło być jednak więcej. Na Bliskim Wschodzie najstarsze znaleziska prosa pochodzą z 900–500 lat p.n.e. W Starożytnym Egipcie prawdopodobnie było nieznane, w każdym razie brak jego znalezisk i jakichkolwiek wzmianek o uprawie. W Europie było dawniej powszechnie uprawiane, później straciło na znaczeniu, ostatnio znów staje się popularne i powierzchnia jego uprawy wzrosła, jest dotowana z funduszy Unii Europejskiej. W Polsce w 2008 r. uprawiano je na powierzchni 6037 ha.
Udział w kulturze.
W Biblii proso wymienione jest dwa razy. W Księdze Ezechiela (4,9) jest werset: "„Weź sobie pszenicy i jęczmienia, bobu i soczewicy, prosa i orkiszu”". W Księdze Izajasza (28:25): "„Czy po wyrównaniu jej powierzchni nie rozrzuca czarnuszki i nie rozsypuje kminu, i czy w wyznaczone miejsce nie rzuca pszenicy, prosa i jęczmienia, a także orkiszu jako swej granicy?”". Jako proso przetłumaczono występujące w oryginale hebrajskim słowo "dōḥan".
W powieści Potop Henryka Sienkiewicza żołnierze Andrzeja Kmicica jedzą kaszę jaglaną z prosa: "A tymczasem żołnierze złożyli śpiącego pana Andrzeja na tapczanie - po czym sami zasiedli do wieczerzy i jedli chciwie duszone mięsiwo wraz z bigosem, którego obszerny sagan znalazł się na kominie. Były także i jagły, a w komorze, przy izbie, znalazł Soroka spory gąsiorek gorzałki."
W "Bukiecie pieśni światowych" wydanym w 1901 roku, autorstwa Józefa Chociszewskiego, znajduje się tekst piosenki rozpoczynającej się od słów: "Siałem proso na zagonie, nie mógłem go żąć, Pokochałem lube dziewczę, nie mógłem go wziąć".
W polskiej piosence ludowej Uciekła mi przepióreczka, przepióreczka ucieka w proso.

</doc>
<doc id="286358" url="https://pl.wikipedia.org/wiki?curid=286358" title="Pan Zhanchun">
Pan Zhanchun

Pan Zhanchun (; ur. 29 października 1966) – chiński pilot wojskowy, tajkonauta.
W styczniu 1998 został wybrany do pierwszej grupy chińskich astronautów (Chiny grupa 1) przewidzianych do lotów załogowych na statkach kosmicznych typu Shenzhou. Kandydowało do niej ponad 1500 pilotów wojskowych Sił Powietrznych Chińskiej Armii Ludowo-Wyzwoleńczej.
W 2013 wchodził w skład załogi rezerwowej lotu Shenzhou 10.

</doc>
<doc id="286359" url="https://pl.wikipedia.org/wiki?curid=286359" title="Eden">
Eden



</doc>
<doc id="286362" url="https://pl.wikipedia.org/wiki?curid=286362" title="Dolar jamajski">
Dolar jamajski

Dolar jamajski (Jamaican dollar) – waluta Jamajki.
Historia.
Jamajka uzyskała niepodległość 6 sierpnia 1962 r., ale dopiero 8 września 1969 r. nowa waluta została wprowadzona, zastępując funta jamajskiego. Wprowadzono monety 1c, 5c, 10c, 20c, 25c i banknoty 50c, $1, $2 i $10. w 1970 r. wprowadzono banknot $5, a miedź została zastąpiona brązem w monecie 1 centowej. W 1975 r. brąz został zastąpiony aluminium w monecie 1 centowej. W 1976 r. banknot 50c został zastąpiony monetą. W tym samym roku wprowadzono banknot $20. W 1978 r. wprowadzono nowe banknoty $10 i $20, a stare serie zostały wycofane. W 1985 r. rozmiar banknotów został znormalizowany i wprowadzono cechy rozpoznawcze dla osób niedowidzących. W 1986 r. wprowadzono banknot $100. W 1988 r. wprowadzono banknot $50. W 1990 r. banknot $1 został zastąpiony monetą. W 1991 r. zostały wprowadzone nowe monety 10 i 25 centowe. W 1993 stop użyty do produkcji monety $1 został zmieniony z mosiądzu niklowego na brązowioną stal. W 1994 r. wprowadzono banknot $500, banknot $5 został zastąpiony monetą i wprowadzono nową monetę $1. W 1995 r. wprowadzono nowe monety 10c i 25c. W tym samym roku stare monety wydane przed grudniem 1994 r. o nominałach: 5c, 10c, 20c, 25c, 50c i $1 został wycofane z obiegu. W 1997 r. banknot $10 został zastąpiony monetą. W 2000 r. wprowadzono banknot $1000 i banknot $20 został zastąpiony monetą. W 2009 r. wprowadzono banknot $5000. W 2018 r. wycofano z obiegu monety 1c, 10c i 25c.
Nominały.
Banknoty obiegowe.
Banknoty o nominałach: 50 centów, 1, 2, 5, 10, 20 dolarów zostały wycofane z obiegu.

</doc>
<doc id="286363" url="https://pl.wikipedia.org/wiki?curid=286363" title="Włośnica (roślina)">
Włośnica (roślina)

Włośnica ("Setaria" ) – rodzaj roślin z rodziny wiechlinowatych. Należy do niego ok. 130 gatunków. Rodzaj jest niemal kosmopolityczny. W Polsce występuje 6 gatunków jako antropofity zadomowione lub przejściowo dziczejące.
Do rodzaju należą rośliny jadalne, pastewne i uciążliwe chwasty upraw. Należą tu rośliny zbożowe takie jak włośnica ber "S. italica" (uprawiana w epoce brązu w Europie), "S. parviflora" uprawiana w Ameryce Centralnej prawdopodobnie przed kukurydzą, nasiona traw z tego rodzaju odgrywały też ważną rolę w diecie Aborygenów australijskich. Młode pędy włośnicy palmolistnej "S. palmifolia" spożywane są na Jawie jako warzywo dodawane do potraw z ryżu. Ten gatunek uprawiany jest także jako uprawny. Liczne gatunki służą jako pastewne, nasiona traw z tego rodzaju wykorzystywane są jako karma dla ptaków. Do rodzaju należą też chwasty, w tym będące wektorami chorób wirusowych kukurydzy i trzciny cukrowej.
Rozmieszczenie geograficzne.
Przedstawiciele rodzaju występują na wszystkich kontynentach z wyjątkiem Antarktydy, przy czym najbardziej zróżnicowani są w strefie międzyzwrotnikowej. W północnej części Europy i Ameryki Północnej oraz w Nowej Zelandii i na wielu wyspach Oceanii rośliny te występują jako introdukowane. W południowej Europie jako rodzime rosną trzy gatunki. 
Systematyka.
Rodzaj z rodziny wiechlinowatych ("Poaceae"), podrodziny "Panicoideae", plemienia "Paniceae" i podplemienia "Cenchrinae".

</doc>
<doc id="286364" url="https://pl.wikipedia.org/wiki?curid=286364" title="Palusznik">
Palusznik

Palusznik ("Digitaria" ) – rodzaj roślin z rodziny wiechlinowatych. Obejmuje 263–270 gatunków. Rośliny te występują głównie w strefie międzyzwrotnikowej, ale też w obu strefach umiarkowanych. Na północy Europy i Ameryki Północnej oraz w Chile, Nowej Zelandii i wielu wyspach oceanicznych przedstawiciele rodzaju rosną jako rośliny introdukowane. Taki też status mają dwa gatunki występujące w Polsce – palusznik krwawy "D. sanguinalis" i palusznik nitkowaty "D. ischaemum" (aczkolwiek status tego drugiego jest niepewny).
Liczne gatunki są szeroko rozprzestrzenionymi chwastami w uprawach (zwłaszcza niemal kosmopolityczny palusznik krwawy i rozpowszechniony we wschodniej Afryce "D. abyssinica"). Jako rośliny jadalne wykorzystywane są w Afryce "D. exilis" i "D. iburua". "D. didactyla" wykorzystywana jest w mieszankach trawnikowych, a "D. eriantha" jest trawą pastewną w południowej części Stanów Zjednoczonych.
Systematyka.
Rodzaj z rodziny wiechlinowatych "Poaceae" z podrodziny "Panicoideae" z plemienia "Paniceae" i podplemienia "Anthephorinae".

</doc>
<doc id="286369" url="https://pl.wikipedia.org/wiki?curid=286369" title="Test inteligencji WAIS">
Test inteligencji WAIS

Test inteligencji WAIS (ang. Wechsler Adult Intelligence Scale) – test inteligencji dla dorosłych skonstruowany przez Davida Wechslera. Pierwsza wersja testu została opublikowana przez Wechslera w 1955 roku, jako aktualizacja Testu Inteligencji Wechsler–Bellevue, wydanego w 1939 roku. Aktualna polska adaptacja tego testu nosi nazwę WAIS-R (PL) ("R" –- "revised") i składa się z 11 testów badających poziom rozwoju różnych zdolności poznawczych. Test Wechslera jest przeznaczony do badań indywidualnych.
STIB jest klasyczną miarą inteligencji. Jednakże współcześnie do indywidualnych pomiarów inteligencji częściej używa się skal skonstruowanych przez Wechslera (1995). Każda podskala zawiera zadania mierzące odrębny rodzaj zdolności intelektualnych. Test ten pozwala więc ocenić nie tylko ogólny poziom inteligencji, ale także informacje o silnych i słabych punktach danej osoby badanej. Najlepiej sprawdza się w ocenie przeciętnej inteligencji, nie jest przeznaczony do diagnozowania upośledzeń i badania inteligencji ponadprzeciętnej. Dzieli się na skalę słowną (werbalną) i bezsłowną (wykonaniową). Testy słowne składają się z testu: wiadomości, powtarzania cyfr, słownikowego, arytmetyki, rozumienia i podobieństwa. Na testy bezsłowne: braki w obrazkach, porządkowanie obrazków, klocki, układanki i symbole cyfr. Dzięki temu skala Wechslera pozwala ocenić werbalny i niewerbalny IQ. Wechsler wprowadził również pojęcie odchylenia IQ.
Odmianą testu skierowaną do dzieci jest WISC ("Wechsler Intelligence Scale for Children", Skala Inteligencji Wechslera dla Dzieci), z jej późniejszą odmianą WISC-R.

</doc>
<doc id="286371" url="https://pl.wikipedia.org/wiki?curid=286371" title="Zasoby wodne">
Zasoby wodne

Zasoby wodne – zasoby wód powierzchniowych i podziemnych, występujące na pewnym obszarze. 
Cechy szczególne zasobów wód powierzchniowych to:
Zasoby wodne w mniejszych zlewniach i jednostkach administracyjnych mogą obejmować zapasy wód podziemnych i wodę zgromadzoną w jeziorach. Błędne jest ujmowanie w obliczeniach zasobów wodnych całej objętości jezior, można przyjmować jedynie aktywną warstwę wody jeziora, podlegającą wymianie w cyklu hydrologicznym. W hydrogeologi wyróżnia się zasoby statyczne i dynamiczne wód podziemnych. Zasoby statyczne obejmują całkowitą objętość wody wolnej, zawartej w danym poziomie wodonośnym. 
Zasoby statyczne mogą być nieodnawialne (nie uzupełniane w cyklu hydrologicznym) i odnawialne (uzupełniane dzięki naturalnym czynnikom zasilania). 
Zasoby dynamiczne określa się, podając natężenie przepływu strumienia wody podziemnej w przekroju poprzecznym danego poziomu wodonośnego. Zasoby eksploatacyjne wód podziemnych stanowią część naturalnych zasobów dynamicznych lub statycznych, których pobór nie zakłóci równowagi hydrologicznej i nie wyrządzi szkód innym użytkownikom zasobów wodnych.

</doc>
<doc id="286372" url="https://pl.wikipedia.org/wiki?curid=286372" title="Chwastnica">
Chwastnica

Chwastnica ("Echinochloa" P.Beauv.) – rodzaj roślin należący do rodziny wiechlinowatych. Do rodzaju należą 33 gatunki. Występują one głównie w strefie międzyzwrotnikowej, w większości na siedliskach wilgotnych lub w wodach. Kilka gatunków jest szeroko rozpowszechnionymi chwastami, dwa są rzadko uprawiane jako rośliny zbożowe.
Do flory Polski należy jako zadomowiony i rozpowszechniony antropofit jeden gatunek – chwastnica jednostronna "E. crus-galli". Nad Wisłą występuje także już zadomowiona chwastnica brodawkowana "E. muricata". Kilka innych gatunków podanych zostało z Polski, ale albo informacje te podawane są w wątpliwość, albo gatunki te są synonimizowane z ww. Wymieniana w randze odrębnego gatunku chwastnica jadalna ("E. esculenta") klasyfikowana jest współcześnie raczej jako podgatunek chwastnicy jednostronnej "E. crus-galli" subsp. "utilis".
Systematyka.
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny "Panicoideae", plemienia "Paniceae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.), rodzaj chwastnica ("Echinochloa" P.Beauv.).

</doc>
<doc id="286375" url="https://pl.wikipedia.org/wiki?curid=286375" title="Rewolucja goździkowa">
Rewolucja goździkowa



</doc>
<doc id="286378" url="https://pl.wikipedia.org/wiki?curid=286378" title="Merynosy">
Merynosy

Merynosy, owce merynosowe – rasa owiec bardzo cenionych ze względu na runo. Wywodzi się ona z Azji. W XII w. owce te dotarły na Półwysep Iberyjski. Stamtąd dopiero w XVIII w. zostały sprowadzone do innych krajów Europy.
Umaszczone biało, wełna silnie karbikowana, cienka. W Europie występują przeważnie formy bezrogie, poza Europą również rogate przy czym rogate są barany, ale nie maciorki. Wysokość w kłębie: 80-90 cm; masa ciała: 120-140 kg. (tryk), 80-90 kg. (maciorka).
Najliczniejsze pogłowie występuje w Australii:
a w Argentynie, Urugwaju, Republice Południowej Afryki:
oraz Stanach Zjednoczonych:
a także w Europie.
Bibliografia.
H. H. Sambraus, Zwierzęta Gospodarskie. Rasy świata, Warszawa 1998, s. 49.

</doc>
<doc id="286379" url="https://pl.wikipedia.org/wiki?curid=286379" title="Syrena Bosto">
Syrena Bosto



</doc>
<doc id="286381" url="https://pl.wikipedia.org/wiki?curid=286381" title="Tkanina z Bayeux">
Tkanina z Bayeux

Tkanina z Bayeux (ang. "Bayeux Tapestry", fr. "Tapisserie de Bayeux") – ręcznie haftowane płótno przedstawiające podbój Anglii przez Wilhelma I Zdobywcę i bitwę pod Hastings w 1066 roku; dzieło sztuki świeckiej; cenne ikonograficzne źródło historyczne.
W roku 2007 została wpisana na listę UNESCO "Pamięć Świata".
Pochodzenie.
Pochodzenie tkaniny nie jest udokumentowane. Na podstawie analizy samej tkaniny, specjaliści w większości zgadzają się, że tkanina została wykonana w XI w., niedługo po inwazji na Anglię. Niektóre źródła datują jej powstanie na okres przed 1092 rokiem. Jako że tkanina wykazuje podobieństwa z XI-wiecznymi pracami angielskimi, niektórzy uznają jej angielską proweniencję – nie zostało to jednak jednoznacznie potwierdzone. Za angielskim pochodzeniem dzieła przemawiać miały również błędy w inskrypcjach łacińskich oraz użycie imion anglosaskich.
W XVIII w. jej autorstwo przypisywano królowej Matyldzie (1031–1083), żonie Wilhelma, nie jest to jednak teza potwierdzona.
Tkanina mogła powstać na zlecenie biskupa Odona z Bayeux (1049–1097), przyrodniego brata Wilhelma I. Teza ta postawiona w 1824 roku przez Honoré François Delauneya zyskała wielu zwolenników.
Od 1732 roku argumentowano, że tkanina powstała dla uczczenia konsekracji katedry Odona w Bayeux w 1077 roku. Hipoteza ta uległa jednak tezie o sekularnym charakterze dzieła, które miało zdobić wnętrza rezydencji prywatnej.
Historia.
Początkowo tkanina była najprawdopodobniej wystawiana w różnych miejscach – kościołach i klasztorach na terenie Normandii i Anglii. Pierwsza wzmianka na jej temat pochodzi ze spisu majątkowego katedry w Bayeux z 1476 roku. Tkanina była wystawiana na widok publiczny raz do roku – była wywieszana w nawie katedry w okresie od 24 czerwca do dnia wigilii rocznicy konsekracji świątyni. Była ponownie wzmiankowana przez intendenta Caen N.J. Faucaulta na początku XVIII w. W 1724 roku Antoine Lancelot (1675–1740) sporządził raport na temat tkaniny dla Akademii Inskrypcji i Literatury Pięknej.
Po raz pierwszy zabytek został gruntownie zbadany i opisany w latach 1729–1730 przez benedyktyńskiego uczonego Bernarda de Montfaucona (1655–1741), który opublikował wyniki swojej pracy w dziele "Les monuments de la monarchie française". Obiektem zainteresowali się także angielscy antykwariusze – w 1752 roku Andrew Ducarel (1713–1785), a w latach 1818–1820 Charles Alfred Stothard (1786–1821).
W 1792 roku tkanina została skonfiskowana przez państwo, by przykryć wozy bojowe. Została jednak uratowana dzięki interwencji prawnika z Bayeux, Léonarda Leforestiera. W 1804 roku dzieło zostało wystawione w paryskim Luwrze w kontekście planowania przez Napoleona inwazji na Anglię. Następnie tkanina została zwrócona mieszkańcom Bayeux i od 1842 roku udostępniona na stałe dla publiczności. Była przechowywana w bibliotece miejskiej, a w 1913 roku wraz ze zbiorami bibliotecznymi została przeniesiona do dawnego domu diakona katedry. Po 1860 roku została poddana kompleksowej restauracji, materiał został zacerowany w 120 miejscach i załatany w 518 miejscach. W 1885 roku sporządzono wierną kopię dzieła, która znajduje się w Reading Museum w Reading w Wielkiej Brytanii.
II wojnę światową tkanina przetrwała w Luwrze, gdzie była badana przez niemieckiego historyka Herberta Jankuhna (1905–1990).
Od 1983 roku zabytek wystawiony jest w XVII-wiecznym gmachu seminarium w Bayeux, gdzie urządzono muzeum poświęcone tkaninie.
W roku 2007 tkanina z Bayeux została wpisana na listę UNESCO "Pamięć Świata". W 2018 roku Wielka Brytania i Francja podpisały porozumienie o wypożyczeniu tkaniny Wielkiej Brytanii w 2022 roku – poprzednie starania brytyjskie o wypożyczenie dzieła, by uświetnić koronację królowej w 1953 roku czy 900. rocznicę bitwy pod Hastings w 1966 roku były odrzucane.
Opis.
Wymiary.
Tkanina ma długość 68,38 m. Złożona jest z 9 paneli o szerokości 0,5 metra i różnej długości – od 13,90 do 2,43 m.
Materiał.
Tkanina wykonana jest z materiału płóciennego. Haft wykonano przy użyciu przędzy wełnianej w 10 odcieniach (niektóre źródła wymieniają osiem kolorów: popielaty, żółty, jasny i ciemny zielony, trzy odcienie niebieskiego – jeden tak ciemny, że niemal czarny – i czerwony). Kolory przędzy uzyskano poprzez farbowanie jej trzema barwnikami – kolor czerwony uzyskano poprzez zastosowanie marzany, żółty poprzez zastosowanie rezedy żółtawej, a niebieski i zielony poprzez użycie barwnika indygo pozyskanego z urzetu barwierskiego.
Tkanina była przymocowana do innego materiału, który wywieszany był w nawie katedry w Bayeux. Na tym podkładzie znaleziono numery oznaczające indywidualne sceny, które naniesiono pod koniec XVIII w. W 1724 roku tkanina została podszyta podszewką.
Haft.
Inskrypcje i wzory liniowe wykonano przy użyciu stębnówki – ozdobnego ściegu na wierzchniej stronie materiału tworzącego nieprzerwaną linię. Większe powierzchnie pokryto ściegiem łączącym. Ścieg łańcuszkowy dodano podczas współczesnych prac restauracyjnych. Przy hafcie pracowało jednocześnie wiele osób.
Na płótnie nie odkryto żadnych śladów szkiców czy wskazówek odnośnie do użycia kolorów. Przyjmuje się jednak, że musiał istnieć jakiś wzór.
Na materiale widnieją wizerunki 626 postaci, 202 koni, 55 psów i 505 innych zwierząt, a także przedstawienia 37 budowli, 41 statków i 49 drzew.
Tkanina ma trzy pasy poziomie ciągnące się na całej jej długości – pomiędzy górnym a dolnym pasem o szerokości 7 cm znajduje się pas środkowy o szerokości 33 cm. Historia podboju Anglii ukazana jest w pasie środkowym, natomiast pas dolny i górny ukazują motywy ikonograficzne, których związek ze scenami pasa środkowego nie jest do końca określony. W pasach dolnych i górnych umieszczono przedstawienia zwierząt (m.in. ptaków, lwów, psów, jeleni i wielbłądów) oraz stworzeń fikcyjnych (m.in. smoków ziejących ogniem, gryfów czy centaurów). Na początku tkaniny zidentyfikowano postaci z bajek Fedrusa (15? p.n.e.–50? n.e.) (m.in. lisa i kruka, wilka i jagnię, wilka i żurawia). Dolny pas przedstawia również sceny z życia codziennego (m.in. sceny polowań i pracy w polu) oraz przedstawienia nagich kobiet i mężczyzn, których związek z historią pasa środkowego pozostaje niejasny.
Sceny pasa środkowego.
Na płótnie w pasie środkowym wyhaftowano kilkadziesiąt scen przedstawiających podbój Anglii przez Wilhelma I Zdobywcę w 1066 roku i wydarzenia go poprzedzające. Przy scenach znajdują się inskrypcje po łacinie.
Opowieść zaczyna się od podróży Harolda II do Normandii – lądowania w Ponthieu, spotkania z księciem Wilhelmem, wyprawy do Bretanii i złożenia przysięgi na relikwie z Bayeux. Następnie ukazany jest powrót Harolda do Anglii i jego koronacja na króla Anglii po śmierci Edwarda Wyznawcy. Dalej przedstawiono przygotowania Wilhelma do inwazji na Anglię i jego przeprawę przez kanał La Manche. Całość kończą sceny bitwy pod Hastings w 1066 roku.
Przedstawienie historii inwazji jest ogólnie zbieżne z przekazami kronikarzy z XI w. takich jak: Wilhelm z Jumieges, Wilhelm z Poitiers czy Orderic Vitalis.
Tkanina upamiętnia także pojawienie się komety Halleya, co miało miejsce w tym samym roku co bitwa pod Hastings.
Znaczenie.
Tkanina to nie tylko dzieło sztuki, ale cenne źródło historyczne na temat podboju Anglii przez Normanów. Brzegi tkaniny natomiast mają znaczenie dla badań średniowiecznych baśni. Tkanina zawiera niewiele odniesień do codziennego życia poza przedstawieniami ówczesnej broni i taktyki bitewnej. Dla poznania uzbrojenia wojowników z połowy XI w. jest to dzieło fundamentalne – jedno z dwóch najważniejszych (drugim jest o ok. 100 lat późniejszy "Roman de Rou", którego autor, Robert Wace mógł korzystać z tkaniny jako źródła dla swego poematu).

</doc>
<doc id="286383" url="https://pl.wikipedia.org/wiki?curid=286383" title="Koza saaneńska">
Koza saaneńska

Koza saaneńska ("Saanen") – rasa kozy domowej o krótkiej, białej sierści, zwykle bez rogów. Jest jedną z najbardziej znanych i cenionych ras mlecznych. Wyhodowana w Szwajcarii w dolinie rzeki Saane. Wydajność mleczna w 10-miesięcznej laktacji wynosi 600–2000 kg. Rekordowa wydajność przekracza 3000 kg mleka. Dobrze znoszą warunki chowu alkierzowego jak i pastwiskowego. Jej chów rozpowszechnił się w Europie, północnej Afryce, Stanach Zjednoczonych, Korei oraz Indonezji. W wielu krajach użyto kóz tej rasy do wyhodowania nowych ras. W Polsce wykorzystano je przy hodowli białej uszlachetnionej. 
Wysokość w kłębie kozłów 90–100 cm, kóz 75–85 cm, masa ciała (odpowiednio) 80–120 kg i 50–90 kg.

</doc>
<doc id="286384" url="https://pl.wikipedia.org/wiki?curid=286384" title="Joannita">
Joannita



</doc>
<doc id="286387" url="https://pl.wikipedia.org/wiki?curid=286387" title="Thibaud Gaudin">
Thibaud Gaudin

Thibaud Gaudin (ur. prawdopodobnie w 1229, zm. 16 kwietnia 1292) – dwudziesty drugi wielki mistrz zakonu templariuszy.
Życiorys.
W momencie upadku Akki i śmierci wielkiego mistrza był dowódcą oddziału broniącego twierdzy w Sydonie. Został wtedy wybrany na urząd wielkiego mistrza przez braci-rycerzy wchodzących w skład załogi zamku. Udał się na Cypr w celu uzyskania pomocy, tam jednak został posądzony o tchórzostwo. Wkrótce na wyspie pojawili się też jego towarzysze, którzy zrezygnowali z obrony i porzucili Sydon. W październiku 1291 kapituła generalna zakonu zebrała się na Cyprze. Spotkanie to potwierdziło wybór Thibauda Gaudina na Wielkiego Mistrza.

</doc>
<doc id="286395" url="https://pl.wikipedia.org/wiki?curid=286395" title="Perlator">
Perlator

Perlator - rodzaj nakładki (sitka) w kształcie pierścienia, którą montuje się na końcu wylewki, kranu, prysznica itp. zwiększający optycznie strumień wody poprzez znaczne jej napowietrzenie.
Perlatory mogą mieć gwint zewnętrzny, który wkręca się do baterii lub wewnętrzny, starszego typu, który nakręca się na wylewkę. Niektóre perlatory zamiast metalowej siateczki zakończone są elementami plastikowymi lub silikonowymi. Zakończenia silikonowe umożliwiają łatwiejsze usuwanie osadu kamiennego powstałego po przepływie przez perlator twardej wody. Jednak zależy to od modelu, gdyż perlatory ze strumieniem igiełkowym nie napowietrzają, a jedynie ograniczają przepływ.
Zasada działania.
Na wypływającą przez perlator wodę wywierane jest podciśnienie, które powoduje zasysanie powietrza przez drobne otworki i mieszanie ich z wodą. W rezultacie otrzymujemy strumień wody z milionami pęcherzyków powietrza, które z jednej strony ograniczają ilość przepływającej wody, a jednocześnie powodują zwiększenie objętości strumienia.
Oszczędność wody.
Zgodnie z danymi producentów, perlator potrafi oszczędzić od 15% do 60% wody. Baterie wannowe powinny być wyposażone wyłącznie w perlatory o dużej przepustowości, ponieważ standardowy perlator powoduje wolniejsze napełnianie naczyń wodą przez co woda w wannie szybciej stygnie.

</doc>
<doc id="286397" url="https://pl.wikipedia.org/wiki?curid=286397" title="Przebiegunowanie Ziemi">
Przebiegunowanie Ziemi

Przebiegunowanie Ziemi – proces, w którym następuje odwrócenie kierunku ziemskiego pola magnetycznego (zamiana północnego bieguna geomagnetycznego z południowym). Jego wielokrotne zachodzenie w historii Ziemi stwierdzono doświadczalnie w drugiej połowie XX w., m.in. na podstawie wykonanych przez Allana V. Coxa badań resztkowego magnetyzmu skał płyt oceanicznych, zmierzających do weryfikacji hipotezy Wegenera.
Badanie zjawiska.
Kierunek i natężenie pola magnetycznego panujące w przeszłości określa się na podstawie kierunku pola magnetycznego w skałach. Skały magmowe zawierające minerały ferromagnetyczne w czasie stygnięcia w momencie spadku temperatury poniżej temperatury Curie przyjmują kierunek namagnesowania zgodny z ziemskim polem magnetycznym. Po zmianie kierunku zewnętrznego pola magnetycznego, w wyniku zjawiska namagnesowania szczątkowego, kierunek namagnesowania ferromagnetyków pozostaje. Również skały osadowe mogą zapisywać kierunek pola, gdy w osadzie znajdują się drobiny o właściwościach magnetycznych. Zostają one unieruchomione, orientując się zgodnie z kierunkiem pola, gdy skała ulega konsolidacji.
Przebiegunowania w przeszłości.
Zmiany biegunów Ziemi są zdarzeniami losowymi – następowały po sobie w odstępach od 10 tysięcy do nawet 50 milionów lat. Średnio zdarzają się co około 250 tysięcy lat, a ostatnie miało miejsce około 780 tysięcy lat temu. Podczas procesu przebiegunowania pole magnetyczne Ziemi nie zanika zupełnie, jednak staje się dużo bardziej skomplikowane niż to obserwowane obecnie (niedipolowe) i jest dużo słabsze. Umieszczony w nim kompas mógłby wskazywać różne kierunki w zależności od jego położenia na powierzchni Ziemi oraz od formy przejściowego pola magnetycznego w jego otoczeniu.
Przebiegunowanie jest procesem trwającym od 1000 do 10 tysięcy lat, jednakże niektóre dane wskazują, że około 16 mln lat temu biegun północny przez krótki czas przemieszczał się z prędkością nawet 3° dziennie.
Na podstawie badań paleomagnetycznych skonstruowano skalę inwersji dla ostatnich 5 mln lat, mniej dokładną dla kenozoiku i górnej kredy oraz przybliżoną dla mezozoiku i paleozoiku.
W dziejach Ziemi były okresy, kiedy przebiegunowanie następowało stosunkowo często, jak w kenozoiku, oraz długie okresy spokoju, jak górna kreda, czy perm.
Zmiany w XXI wieku.
Silny spadek natężenia dipolowego pola magnetycznego obserwuje się od czasu, od kiedy prowadzone są stałe pomiary natężenia ziemskiego pola magnetycznego, czyli od przynajmniej 150 lat; uległ on znacznemu przyspieszeniu w ostatnich latach. Badania pola w przeszłości wskazują, że natężenie pola magnetycznego zmniejsza się stopniowo od maksimum osiągniętego około 2000 lat temu. Przez ostatnie 150 lat natężenie pola magnetycznego zmalało o około 10-15%, a przez okres ostatnich 2000 lat o około 35%. Wcześniej też występowały wielokrotnie okresy zmniejszania się i zwiększania natężenia pola magnetycznego. Nie wiadomo jednak, czy obecnie notowany spadek natężenia będzie się utrzymywał w przyszłości; być może jest to tylko czasowy spadek, a nie długoterminowy trend. Ponieważ proces przebiegunowania Ziemi nie był jeszcze nigdy bezpośrednio obserwowany, a modele mechanizmu powstawania pola magnetycznego są obarczone dużą niepewnością, nie można stwierdzić z całą pewnością, że obecnie obserwowane zmiany pola magnetycznego są zapowiedzią tego wydarzenia.
Glatzmaier we współpracy z Paulem Robertsem z UCLA wykonali model numeryczny elektromagnetyzmu płynnego jądra Ziemi. Rezultatem było pole magnetyczne przełączające kierunek co 40 000 lat, w okresach przełączania pole nie zanikało całkowicie, ale traciło swój dipolowy charakter. W okresie zaniku pole magnetyczne posiada różne kierunki.
Według szeroko przyjętej teorii, podpartej symulacją komputerową, w przypadku czasowego zaniknięcia pola magnetycznego Ziemi, uderzający w jonosferę wiatr słoneczny wraz z ruchem obrotowym Ziemi wzbudzi w jonosferze pole magnetyczne, chroniące częściowo Ziemię przed dopływem do jej powierzchni promieniowania jonizującego. Zjawisko takie odkryto na Wenus nieposiadającej własnego pola magnetycznego.
Skutki zaniku pola magnetycznego.
Zanik pola magnetycznego dopuści do atmosfery zjonizowane cząstki wiatru słonecznego, atmosfera znacznie zmieni swe właściwości w rozchodzeniu się w niej fal radiowych, stanie się silnie zależna od pogody kosmicznej. Zakłóceniu ulegnie działanie wielu urządzeń łączności.
Według niektórych opinii czasowe zaniknięcie pola magnetycznego w czasie zmiany polaryzacji biegunów może spowodować znaczny wzrost ilości bardzo szkodliwego promieniowania kosmicznego docierającego na powierzchnię Ziemi. Nie ma jednak żadnych nieodpartych naukowych dowodów na to, że odwrócenie pola magnetycznego w przeszłości doprowadziło do jakiejkolwiek katastrofy ekologicznej czy wymierania organizmów żywych. Zarówno Homo erectus, jak i jego przodkowie przeżyli kilka podobnych „katastrof”.

</doc>
<doc id="286398" url="https://pl.wikipedia.org/wiki?curid=286398" title="Przekonanie">
Przekonanie

Przekonanie – sąd, zdanie oparte na przeświadczeniu o prawdziwości, słuszności czegoś. 
W logice: "X" jest przekonany, że "p" dokładnie wtedy, gdy "X" uznaje treść zdania stwierdzającego to, że "p" za prawdziwą lub co najmniej wysoce prawdopodobną.
Z pojęciem przekonania wiążą się następujące terminy:

</doc>
<doc id="286399" url="https://pl.wikipedia.org/wiki?curid=286399" title="Zmartwychwstanki (botanika)">
Zmartwychwstanki (botanika)

Zmartwychwstanki – grupa gatunków roślin wyższych, które są zdolne przetrwać w warunkach skrajnej suszy. Tkanki roślin charakteryzują się dużą odpornością na odwodnienie.
Charakterystyka.
Sukulenty mają postać rozetkową. W czasie suszy zwijają gałązki do siebie, tworząc kulkę, która oderwana przez wiatr od podłoża może toczyć się przez pustynię. W czasie deszczu z powrotem rozwija swoje gałązki, po czym wysypuje diaspory.

</doc>
<doc id="286402" url="https://pl.wikipedia.org/wiki?curid=286402" title="National Park Service">
National Park Service

National Park Service (Służba Parków Narodowych) – biuro należące do Departamentu Zasobów Wewnętrznych Stanów Zjednoczonych (U.S. Department of the Interior).
Szefem tej służby jest dyrektor nominowany przez prezydenta i zatwierdzany przez Senat. Jej zadaniem jest dbanie o zasoby naturalne i historyczne kraju w taki sposób, by mogły służyć w nienaruszonym stanie także przyszłym pokoleniom. Została ustanowiona na mocy aktu prawnego Kongresu Stanów Zjednoczonych podpisanego przez prezydenta Woodrowa Wilsona 25 sierpnia 1916. W 2006 budżet National Park Service wynosił 2,256 miliarda dolarów.
Obszar będący w gestii National Park Service podzielony jest na 390 tzw. jednostek (ang. "units") o łącznej powierzchni prawie 340 tysięcy km². Agencja zarządza wszystkimi parkami narodowymi, a także licznymi innymi jednostkami, do których należą pomniki narodowe, pola bitew, parki wojskowe, parki historyczne, miejsca historyczne, brzegi jezior, tereny rekreacyjne, rzeki widokowe, szlaki, a także Biały Dom. Dodatkowo, National Park Service zarządza dziewiętnastoma z dwudziestu czterech tras wchodzących w skład Narodowego Systemu Szlaków. Największą jednostką w gestii National Park Service jest Park Narodowy Wrangla-Świętego Eliasza na Alasce o powierzchni ponad 53 tysięcy km², zaś najmniejszą jest muzeum narodowe pamięci Tadeusza Kościuszki w Pensylwanii o powierzchni 81m². W roku 2013, jednostki National Park Service zanotowały łącznie 273 milionów wizyt.
Jednostki zarządzane przez National Park Service.
Nazewnictwo jednostek zarządzanych przez National Park Service jest dość skomplikowane. Nazwy są nadawane przez Kongres Stanów Zjednoczonych w momencie ich tworzenia lub przez prezydenta Stanów Zjednoczonych, który na mocy ustawy z 1906 roku (tzw. "Antiquities Act") ma prawo samodzielnie ustanawiać pomniki narodowe. Niektóre nazwy są opisowe, na przykład „brzeg jeziora” (ang. "lakeshore"), „brzeg morski” (ang. "seashore") lub pole bitwy (ang. "battlefield"). Niezależnie od nazwy, wszystkie jednostki posiadają jednakowy stan prawny.
Parki narodowe.
Parki narodowe (ang. "National Parks") obejmują zazwyczaj duże obszary środowiska naturalnego, często również o znaczeniu historycznym. Zabroniona na ich terenie jest działalność przemysłowa (np. górnictwo), a działalność rekreacyjna i komercyjna są ograniczone. Ze względu na ochronę przyrody zabronione są polowania.
Pomniki narodowe.
Pomniki narodowe (ang. "National Monuments") w odróżnieniu od innych terenów chronionych ustanawiane są dekretem prezydenta Stanów Zjednoczonych i obejmują tereny i obiekty o znaczeniu historycznym lub naukowym położone na terenach będących własnością lub pod kontrolą rządu federalnego. Niektóre pomniki narodowe są zarządzane nie przez National Park Service, ale przez inne agencje federalne.
Rezerwaty narodowe.
Rezerwaty narodowe (ang. "National Preserves") obejmują tereny podobne do parków narodowych, jednak dozwolone jest na ich terenie górnictwo (np. wydobycie ropy naftowej czy gazu ziemnego) oraz polowanie na zwierzęta.
Narodowe miejsca historyczne.
Zazwyczaj narodowe miejsca historyczne (ang. "National Historic Sites") obejmują pojedynczy obiekt o znaczeniu historycznym. Większość z nich została ustanowiona przez Kongres Stanów Zjednoczonych, choć niektóre zostały utworzone decyzją Sekretarza do Spraw Wewnętrznych.
Narodowe parki historyczne.
Narodowe parki historyczne (ang. "National Historical Parks"), zazwyczaj miejsca o znaczeniu historycznym obejmujące ochroną więcej niż pojedynczy obiekt.
Miejsca pamięci narodowej.
Miejsca pamięci narodowej (ang. "National Memorials") upamiętniają miejsca związane z pojedynczą osobą lub wydarzeniem. Ich położenie nie zawsze jest związane z historycznym miejscem lub wydarzeniem, które upamiętniają.
Narodowe pola bitew.
Narodowe pola bitew (ang. "National Battlefields") upamiętniają miejsca lub budynki o znaczeniu wojskowym. Niekiedy można się również spotkać z przestarzałymi określeniami takimi jak „park narodowego pola bitwy” (ang. "National Battlefield Park"), „miejsce narodowego pola bitwy” (ang. "National Battlefield Site") oraz narodowy park wojskowy (ang. "National Military Park").
Cmentarze narodowe.
W skład systemu zarządzanego przez National Park Service wchodzi również 14 cmentarzy narodowych (ang. "National Cemetery"), które zazwyczaj nie stanowią odrębnych jednostek, lecz są częścią większych obszarów chronionych.
Narodowe obszary rekreacyjne.
National Park Service zarządza również siedemnastoma narodowymi obszarami rekreacyjnymi (ang. "National Recreation Area", w skrócie "NRA"). Dwanaście z nich zawiera rozległe tereny wokół dużych akwenów i ich celem jest promowanie rekreacji wodnej. Pozostałe pięć obszarów rekreacyjnych znajduje się w pobliżu dużych aglomeracji miejskich i ich zadaniem jest ochrona środowiska naturalnego i obiektów historycznych, z jednoczesnym umożliwieniem rekreacji dużej liczbie ludności.
Narodowe brzegi morskie.
National Park Service zarządza również dziesięcioma narodowymi brzegami morskimi (ang. "National Seashore"), położonymi u wybrzeży Oceanu Atlantyckiego, Oceanu Spokojnego oraz Zatoki Meksykańskiej. Zazwyczaj na ich terenie dozwolone jest myślistwo.
Narodowe brzegi jezior.
Wszystkie narodowe brzegi jezior (ang. "National Lakeshore") położone są u brzegów Wielkich Jezior Północnoamerykańskich.
Rzeki narodowe.
Rzeki narodowe (ang. "National River") zostały po raz pierwszy ustanowione w 1964 i w 1968 roku.
Drogi narodowe.
Drogi narodowe (ang. "National Parkway") obejmują drogi przebiegające przez szczególnie malownicze obszary oraz tereny przyległe.
Narodowe szlaki.
Narodowe szlaki (ang. "National Trail") tworzą Narodowy System Szlaków i obejmują tereny chronione wzdłuż długodystansowych szlaków pieszych.

</doc>
<doc id="286403" url="https://pl.wikipedia.org/wiki?curid=286403" title="Właściwości metali i ich stopów">
Właściwości metali i ich stopów



</doc>
<doc id="286405" url="https://pl.wikipedia.org/wiki?curid=286405" title="Richard de Bures">
Richard de Bures

Richard de Bures (zm. 1247) – siedemnasty wielki mistrz zakonu templariuszy w latach 1245–1247.
Nie jest rzeczą pewną, czy był on oficjalnie wybranym wielkim mistrzem zakonu, czy też pod nieobecność mistrza de Périgord (nie wiedziano, czy zginął w bitwie pod Harbijją, czy był więziony przez muzułmanów) jako wielki komandor zakonu sprawował władzę w jego zastępstwie. Mimo wątpliwości jednak jego imię pojawia się na oficjalnych listach wielkich mistrzów zakonu templariuszy. 
Przed wyborem na stanowisko wielkiego komandora dowodził załogą twierdzy Chastel Blanc w Saficie. 

</doc>
<doc id="286411" url="https://pl.wikipedia.org/wiki?curid=286411" title="Galileo (system nawigacyjny)">
Galileo (system nawigacyjny)

Galileo – europejski system nawigacji satelitarnej, uruchomiony 15 grudnia 2016. System jest równoważną alternatywą do amerykańskiego systemu GPS, rosyjskiego GLONASS i chińskiego Beidou, lecz w przeciwieństwie do nich miał być kontrolowany przez instytucje cywilne.
Jego zaletą i powodem, dla którego ma być konkurencją i uzupełnieniem GPS-u, jest mniejszy promień błędu (ma on wynosić ok. 1 m na otwartej częstotliwości i ok. 10 cm na częstotliwości płatnej). Prace nad Galileo przeciągały się w czasie. Początkowo projekt miał kosztować 1,8 mld euro. Szacunki z 2000 roku, mówiły już o 7,7 miliarda €, z czego 2,6 miliarda € miało być ponoszone przez rządy, a reszta przez prywatnych inwestorów. W 2010 think-tank „Open Europe” oszacował całkowity koszt systemu Galileo na 22,2 miliardy euro pokrywane w całości przez rządy. Obecnie na orbicie jest 24 z 30 docelowych satelitów (z czego część ma wadliwie pracujące zegary). W roku 2020 konstelacja Galileo składa się z 3 satelitów typu IOV (In-Orbit-Validation) oraz 21 satelitów FOC (Fully Operational Capability). Dodatkowo na orbitach mimośrodowych krąży pierwsza para satelitów FOC, w przypadku których zawiódł ostatni moduł wynoszenia statków kosmicznych na orbitę. Satelity mimośrodowe posiadają status testowy, jednakże nadają się całkowicie do celów precyzyjnego pozycjonowania i geodezji.
Budowa systemu.
W latach 80. XX w. zrodził się pomysł budowy w Europie systemu nawigacyjnego. Główną przytaczaną przyczyną był brak zaufania do istniejących systemów, które mogły być w każdej chwili wyłączone lub zakłócone przez ich właścicieli – Departament Obrony USA i Ministerstwo Obrony ZSRR oraz ograniczona dokładność tych systemów.
Pierwsza faza prac zwana fazą definicji rozpoczęła się 19 lipca 1999 i zakończyła 22 listopada 2000. Podczas tej fazy przeanalizowano potrzeby przyszłych użytkowników systemu i określono techniczne, ekonomiczne i programowe aspekty realizacji projektu.
W roku 2002 rozpoczęła się druga faza budowy, zwana fazą wdrażania, która planowo miała zakończyć się w 2006 roku. Obejmowała ona szczegółowe zdefiniowanie parametrów technicznych i projekt segmentów: naziemnego, kosmicznego i użytkownika. W pierwszym etapie testów systemu, zakończonym 22 grudnia 2004, dokonano udanych testów segmentu naziemnego. Drugi etap rozpoczął się 28 grudnia 2005 wyniesieniem na orbitę pierwszego testowego satelity systemu, GIOVE-A.
Trzecia faza budowy będzie obejmować umieszczenie wszystkich operacyjnych satelitów na orbitach okołoziemskich oraz pełne uaktywnienie segmentu naziemnego i planowo miała zakończyć się w 2008 roku wraz z oddaniem systemu do użytku publicznego.
W 2007 roku w związku z niemożnością dotrzymania wcześniej ustalonych terminów i znacznym przekroczeniem kosztów datę produkcyjnego uruchomienia systemu przeniesiono na 2012 rok. W 2009 roku system nadal nie osiągnął fazy produkcyjnej, a sposób jego prowadzenia został zakwestionowany przez Trybunał Obrachunkowy.
W październiku 2009 roku poinformowano o redukcji zamówień na satelity Galileo fazy "Full Operational Capability" (FOC) z 30 do 22 oraz o opóźnieniach w budowie aparatów wcześniejszej fazy "In-orbit Validation" (IOV). Dwa satelity IOV miały być wystrzelone w listopadzie 2010 roku, a dwa kolejne – w kwietniu 2011 roku (wcześniej zakładano, że wszystkie cztery miały znaleźć się na orbicie w 2010 roku). Opóźnienia związane były z problemami technicznymi przy budowie satelitów oraz kłopotami w dostosowaniu centrum kosmicznego w Gujanie Francuskiej do wymagań rakiety nośnej Sojuz. Nadal nierozwiązany jest ponadto konflikt o częstotliwości pomiędzy Galileo a chińskim systemem Beidou zwanym także Compass. W 2009 roku Komisja Europejska przesunęła datę osiągnięcia pełnej operacyjności systemu na 2016. W 2010 roku po raz kolejny przesunięto datę uruchomienia systemu na lata 2017–2018.
21 października 2011, za pomocą rosyjskiej rakiety Sojuz startującej z kosmodromu w Gujanie Francuskiej, zostały wyniesione na orbitę dwa pierwsze satelity IOV. Kolejne dwa satelity zostały umieszczone na orbicie 12 października 2012.
Użycie sygnałów od czterech satelitów jednocześnie pozwoliło na sprawdzenie działania całego systemu. W dniu 12 marca 2013 po raz pierwszy udało się ustalić pozycję w oparciu o sygnały nadawane przez konstelację 4 satelitów należących do systemu. Kolejne dwa satelity systemu nawigacji Galileo planowano wyniesienie na orbitę w kwietniu 2013, jednak start miał miejsce dopiero 22 sierpnia 2014. Wkrótce po wystrzeleniu okazało się, że satelity weszły na złą orbitę, możliwe, że wykluczając je z przyszłego użytkowania. 27 marca 2015 roku ESA umieściła kolejne dwa satelity systemu Galileo (FOC-FM3 Adam i FOC-FM4 Anastasia), a 11 września parę (FOC-FM5 Alba i FOC-FM6 Oriana). Potwierdzono również informację, że do końca roku powinny się znaleźć na orbicie satelity z numerami 11 i 12, a gotowe aparaty z numerami 13 i 14 poddawane są testom technicznym.
Plany Unii Europejskiej zakładały, że do końca 2014 w sumie wyniesione na orbitę będzie 14 tego typu urządzeń. W związku z opóźnieniami, postanowiono udostępnić system do użytku pod koniec 2016 roku z 18 sprawnymi satelitami na orbicie, pełna zdolność operacyjna systemu przewidywana jest na rok 2020.
Segment kosmiczny.
Segment kosmiczny będzie się składał z 24 satelitów operacyjnych i 6 zapasowych, równomiernie rozmieszczonych na trzech orbitach. Wysokość orbity będzie wynosić 23 222 km, a kąt inklinacji 56°. Satelity będą nadawać 10 sygnałów w trzech pasmach częstotliwości. Sygnały oznaczone numerami 1, 2, 3, 4, 5, 7, 8, 9 i 10. Pozostałe sygnały będą szyfrowane i dostępne tylko dla użytkowników mających dostęp do serwisu komercyjnego CS i serwisu regulowanego publicznie PRS. Część sygnałów nie będzie zawierać żadnych danych i będzie przeznaczona do wyznaczania poprawki jonosferycznej w celu zwiększenia dokładności. Będzie to istotna przewaga Galileo nad systemem NAVSTAR-GPS dysponującym począwszy od satelitów bloku IIR-M zaledwie trzema częstotliwościami.
zarezerwowano sześć sygnałów 1, 2, 3, 4, 9, 10
zarezerwowano dwa sygnały 5 i 6.
Satelity GIOVE-A i B.
28 grudnia 2005 z Bajkonuru wystrzelono pierwszego satelitę systemu Galileo, GIOVE-A (GSTB-V2/A). Nazwa zespołu satelitów "GIOVE" jest akronimem angielskiego określenia "Galileo In-Orbit Validation Element" („element orbitalnej walidacji [systemu] Galileo”), a równocześnie jest włoską wersją imienia "Jowisz". Nazwę tę wybrano jako hołd dla Galileusza, który odkrył pierwsze cztery księżyce Jowisza oraz znalazł sposób wykorzystania ich jako uniwersalnego zegara do określania długości geograficznej w dowolnym punkcie na powierzchni Ziemi.
Roboczą, kodową nazwą satelity, było GSTB-V2/A – akronim określenia "Galileo System Testbed".
Główne cele umieszczenia GIOVE-A na orbicie: faktyczne wykorzystanie przydzielonych systemowi częstotliwości radiowych (wymóg nałożony w koncesji przez ITU), sprawdzenie działania rubidowego zegara satelity oraz charakterystyki orbity.
Następny satelita, GIOVE-B (GSTB-V2/B), który został wystrzelony 27 kwietnia 2008, miał na pokładzie drugi zegar, oparty na maserze wodorowym i ulepszone urządzenia nadawcze. Satelita ma wymiary ok. 2,4 × 1 × 1 m i masę 700 kg.
Segment naziemny.
W jego skład wchodzą dwa niezależne segmenty: naziemny segment kontroli satelitów GCS ("Ground Control System") mający kontrolować stan techniczny satelitów i uzupełniać braki w konfiguracji satelitów oraz naziemny system kontroli funkcjonowania całego systemu GMS ("Galileo Mission System"). W skład segmentu GCS wchodzi pięć stacji sterujących zapewniających ciągłą kontrolę i dwukierunkową łączność ze wszystkimi satelitami systemu. Segment GSS jest zbudowany z kilkudziesięciu stacji śledzących GSS ("Ground Sensor Station") rozmieszczonych na całym świecie, co pozwoli na nieustanną obserwację wszystkich satelitów. Zgromadzone dane są przekazywane do stacji kontrolnych GCC (), gdzie następuje ich analiza i na tej podstawie jest generowana depesza nawigacyjna przekazywana do satelitów za pośrednictwem 10 stacji ULS ().
Korzyści dla gospodarki.
Systemy nawigacji satelitarnej są wykorzystywane w wielu dziedzinach gospodarki, w tym do monitoringu sieci energetycznych, logistyce, zarządzaniu ruchem lotniczym czy ratownictwie. Szacuje się, że 6–7% europejskiego PKB zależy od zastosowań nawigacji satelitarnej. Rynek samych technologii satelitarnych wart jest 124 miliardy euro. Dzięki systemowi Galileo, do 2020 roku ma wzrosnąć do 250 miliardów euro.

</doc>
<doc id="286414" url="https://pl.wikipedia.org/wiki?curid=286414" title="Liczyrzepa">
Liczyrzepa

Duch Gór (Liczyrzepa, Karkonosz, Rzepiór, Rzepolicz, niem. "Rübezahl", czes. "Krakonoš", "Krkonoš", "Rýbrcoul") – postać fantastyczna, bohater licznych legend związany z obszarem Karkonoszy.
Na temat Liczyrzepy powstało wiele dzieł literackich i muzycznych, w tym opera Carla Marii von Webera (nieukończona). Duch Gór jest też przedmiotem badań naukowców i mitografów – napisano o nim ok. 200 prac naukowych, w tym prace doktorskie i habilitacyjne. Johann Karl August Musäus opracował literacko legendy o Liczyrzepie w drugim tomie "Volksmärchen der Deutschen".
Legendy.
Legenda Ducha Gór sięga średniowiecza – jej początki wiążą się prawdopodobnie z pogańskim kultem źródeł Łaby. Początkowo był personifikacją sił przyrody w tym miejscu związaną z kultem Świętowita ("Swantewita"), któremu składano w ofierze czarne koguty. Podczas chrystianizacji usiłowano wykorzenić dawne zwyczaje, zastępując "Swantewita" świętym Witem (czes. "svatý Vít"), którego atrybutem stał się w rejonie sudeckim czarny kogut. Dla walki z dawnymi wierzeniami wykorzystywano też w Karkonoszach postacie innych świętych. Kaplicę św. Wawrzyńca wznieśli w 1681 na Śnieżce (więc w samym sercu krainy Ducha Gór) katoliccy książęta Schaffgotschowie i był to element „odczarowywania” pogańskiego "genius loci" Karkonoszy (podobny charakter miało egzorcyzmowanie Ducha Gór po czeskiej stronie – u źródeł Łaby). Ducha Gór nazywano też czasem „Panem Janem” ("Dominus Johannes"), a wynikało to z wprowadzenia kultu św. Jana Chrzciciela w miejsce pogańskich obrzędów przesilenia letniego.
Opowieści o Duchu Gór wciąż jednak były popularne. Początkowo był przedstawiany jako zły duch lub demon. Pierwsze znane przedstawienie graficzne postaci Liczyrzepy pochodzi z mapy Śląska autorstwa śląskiego kartografa Martina Helwiga z 1561 roku. Jest to niezwykły stwór, przypominający nieco jelenia stojącego na tylnych nogach, a nieco może nawet gryfa. Posiada rosochate rogi i diabelski ogon, koźle kopyta, w łapach trzyma wysoki, pionowo stojący kij. Ukazany jest z profilu, z paszczą zwróconą w prawą stronę. Ten wizerunek Ducha Gór jest dziś mało znany, choć powoli powraca i uważniejsi turyści pewnie zwracają na ten motyw uwagę (choćby na biletach do Muzeum Karkonoskiego w Jeleniej Górze). Również odsłonięte ostatnio pomniki Liczyrzepy, znajdujące się w Karpaczu (od 11 lipca 2012) i Szklarskiej Porębie (od 2010), nawiązują do tego pierwszego znanego przedstawienia Ducha Gór.
Według legendy sudeckiej, Liczyrzepa stworzył również Błędne Skały.
Etymologia nazwy.
O wiele popularniejszy i bardziej znany jest wizerunek Liczyrzepy jako starego mężczyzny podpierającego się kosturem, czasem w ubraniu myśliwego. Od XVII wieku przestał być już tylko demonem wzbudzającym strach i powstało o nim wiele legend – jedna z nich mówi o tym, jak Liczyrzepa porwał świdnicką księżniczkę, która dla odwrócenia jego uwagi kazała mu liczyć rzepę w polu, a następnie, korzystając z okazji, uciekła. Jest to jednak opowieść wymyślona dla wyjaśnienia pochodzenia imienia Liczyrzepa. Prawdziwa jego etymologia jest bardzo niejasna. Polska forma „Liczący rzodkiewki” została wprowadzona przez Stanisława Bełzę (brata Władysława Bełzy) w 1898 roku i jest literacką próbą tłumaczenia niemieckiego imienia "Rübezahl". W przytaczanej przez Bełzę wersji opowieści to właśnie liczenie rzodkiewek było okazją do ucieczki wybranki "Rübezahla". Przedtem Maciej Bogusz Stęczyński w swoim poemacie "Śląsk" stosował formę "Rzepolicz"; używano także formy "Rzepiór" (zbitka wyrazów "rzepa" i "upiór"). Później Józef Sykulski użył określenia „Liczyrzepa”.
Istnieje jednak problem, bo wydaje się, że niemiecki wyraz "Rübezahl" czy też "Rübenzahl" nie pochodzi od słów "Rübe" (rzepa, burak) i "zählen" (liczyć), lecz prawdopodobnie jest on związany ze słowami "Rabe" (kruk) i staroniemieckim "Zabel" (diabeł). Według innego poglądu w niemieckiej nazwie człon "zahl" nie wywodzi się od "zählen", a od staroniemieckiego "Zal", "Zagel", czyli "chwost" albo "ogon". Część uczonych twierdzi, że pierwszy człon pochodzi od dawnej nazwy Karkonoszy – Góry Ryfejskie (Riphaei Montes). Jednak mimo fałszywej etymologii, imię Liczyrzepa/"Rübezahl" jest powszechnie stosowane w odniesieniu do Ducha Karkonoszy zarówno w języku polskim, jak i w niemieckim. Po czesku używa się formy "Krakonoš" lub "Krkonoš".
Kultura.
W Görlitz znajduje się Muzeum Liczyrzepy ("Rübezahl-Museum").
W okresie PRL funkcjonowała na Dolnym Śląsku regionalna loteryjna gra liczbowa pod nazwą Liczyrzepka, uruchomiona w maju 1957.
W czeskim Trutnovie miejscowy browar produkuje piwo pod nazwą "Krakonoš". W 2013 wzniesiono tu Fontannę Karkonosza wraz z 3-metrowy pomnikiem przedstawiającym Ducha Gór w formie Martina Helwiga z XVI w.
Od 2010 corocznie w Kotlinie Jeleniogórskiej odbywa się "Maraton Rowerowy Liczyrzepa".
Bajka o Liczyrzepie pojawiła się w polskim serialu "Siedem życzeń" (Poltel, 1984). Opowiadał ją swoim uczniom nauczyciel geografii (odcinek 2 i 7).
W 1916 roku powstał film niemy nakręcony przez Paula Wegenera pt. "Rübezahls Hochzeit""."
W latach 1974-1984 Telewizja Czechosłowacka emitowała serial "Baśnie karkonoskie" (czes. "Krkonošské pohádky"), w którym występowała postać Liczyrzepy.
Polski pisarz fantasy Andrzej Sapkowski wspomina o postaci Ribezahla, demona Karkonoszy w II tomie Trylogii Husyckiej – Bożych Bojownikach.
W Kowarach od 2000 r. funkcjonuje podziemna trasa turystyczna Sztolnie Kowary w miejscu dawnej kopalni fluorytu „Rübezahl”, po II wojnie światowej znanej jako „Liczyrzepa” i zajmującej się wydobyciem rudy uranu.
Postać pojawia się w niemiecko-czeskim filmie "Duch gór" ("Rübezahls Schatz")
Liczyrzepa wspominany jest także w polskim serialu telewizyjnym "Znaki" wyprodukowanym przez Netflix w latach 2018-2020, którego akcja rozgrywa się w Sudetach.

</doc>
<doc id="286415" url="https://pl.wikipedia.org/wiki?curid=286415" title="A Night at the Opera (album Blind Guardian)">
A Night at the Opera (album Blind Guardian)

A Night at the Opera – płyta zespołu power metalowego Blind Guardian wydana w 2002 roku. W tym wydaniu mamy do czynienia z symfonicznym metalem, dużo tutaj wielogłosów i polifonii, są także partie skrzypcowe. 
Tematem utworów są m.in. mity arturiańskie, krucjaty i wojna trojańska. Album przez wielu fanów uznawany jest za najlepszy i najbardziej charakterystyczny w dorobku zespołu.
Skład zespołu.
Gościnnie

</doc>
<doc id="286419" url="https://pl.wikipedia.org/wiki?curid=286419" title="Ogród Zoologiczny w Berlinie">
Ogród Zoologiczny w Berlinie

Berliński ogród zoologiczny () – jeden z największych ogrodów zoologicznych w Niemczech oraz jeden z największą liczbą gatunków zwierząt na świecie. Położony jest w dzielnicy Berlina Tiergarten, niedaleko stacji S-Bahn i dworca kolejowego "Zoologischer Garten" w centrum miasta.
Historia.
Zoo zostało otwarte 1 sierpnia 1844 roku i było pierwszym ogrodem zoologicznym w Niemczech. Pierwsze gatunki zwierząt zostały podarowane przez króla Prus Fryderyka Wilhelma IV Hohenzollerna z menażerii oraz ptaszarni Tiergarten. W czasie II wojny światowej tereny ogrodu zostały doszczętnie zniszczone. Z 4000 w 1939 roku przetrwało jedynie 91 zwierząt. W Berlinie znajduje się również inne zoo Tierpark Berlin ulokowane we wschodniej części miasta, które powstało w 1955 roku po podziale miasta na część wschodnią i zachodnią. 
Obecnie w pomieszczeniach zoo znajduje się blisko 14.000 zwierząt z 1.500 różnych gatunków. Wszystko znajduje się na 35 hektarach w historycznych klatkach. Wszystkie zwierzęta są ulokowane w zagrodach, w których stworzono im warunki odpowiadające naturalnym.
Berlińskie zoo jest jednym z najchętniej zwiedzanych ogrodów w Europie. Rocznie zoo ma blisko 2,6 mln gości z całego świata. Otwarte jest przez cały rok, ulokowane w korzystnym miejscu, gdzie łatwo jest dostać się berlińską komunikacją miejską. Zwiedzający mogą wejść do zoo egzotycznie ozdobioną Bramą Słonia ulokowaną blisko Akwarium na Budapester Straße (ulica Budapeszteńska) lub przez Bramę Lwa na Hardenbergplatz.

</doc>
<doc id="286420" url="https://pl.wikipedia.org/wiki?curid=286420" title="Ogród zoologiczny w Berlinie">
Ogród zoologiczny w Berlinie



</doc>
<doc id="286421" url="https://pl.wikipedia.org/wiki?curid=286421" title="Transport morski">
Transport morski



</doc>
<doc id="286428" url="https://pl.wikipedia.org/wiki?curid=286428" title="Ruch Odnowy w Duchu Świętym">
Ruch Odnowy w Duchu Świętym

Ruch Odnowy w Duchu Świętym (Katolicka Odnowa Charyzmatyczna) – nurt w Kościele katolickim, który łączy katolicyzm z praktykami ruchu charyzmatycznego; szczególnie widoczne są wpływy zielonoświątkowe. Stawia nacisk na osobistą relację z Jezusem Chrystusem i wyrażanie darów Ducha Świętego. 
Historia.
„Wylanie Ducha” zapowiadane było już w Starym Testamencie, w Księdze Joela (Jl 3,1-2). W Nowym Testamencie Jan Chrzciciel mówi o chrzcie Duchem Świętym i ogniem (Mt 3,11), a sam Jezus o chrzcie Duchem Świętym (Dz 1,5). Zesłanie Ducha Świętego po śmierci Chrystusa, opisane w Dziejach Apostolskich, podczas którego apostołowie żarliwie modlą się razem z Matką Bożą, mówią różnymi językami i głoszą Ewangelię, uważa się za moment powstania Kościoła.
Ponowne zwrócenie się Kościoła w stronę Ducha Św. miało miejsce pod koniec XIX wieku za sprawą wizji bł. Heleny Guerry, założycielki Zakonu Sióstr Oblatek Ducha Świętego. M.in. za jej namowami papież Leon XIII 1 stycznia 1901 r. wzywał publicznie Ducha Świętego, śpiewając hymn „"Veni Creator Spiritus"”. U progu nowego wieku powierzył świat Duchowi Świętemu, napisał encyklikę „"Divinum illud munus”", a w 1902 roku – na wyraźne nalegania s. Guerry – list do biskupów całego świata zachęcający do odnowy wiary i oddania się Duchowi Świętemu.
Za początek Katolickiej Odnowy w Duchu Św. uważa się wydarzenia z 18 lutego 1967. Wówczas to studenci i pracownicy naukowi Uniwersytetu Duquesne koło Pittsburgha w stanie Pensylwania, w czasie rozważania Pisma Świętego i wspólnej modlitwy przy udziale przedstawicieli braci odłączonych, przeżyli chrzest w Duchu Świętym.
Wielkie znaczenie miał również zwołany przez papieża Jana XXIII Sobór watykański II. Jednym z czterech jego moderatorów był belgijski kardynał Léon-Joseph Suenens. Przekonywał on o konieczności używania charyzmatów – właściwych pierwszym chrześcijanom – w życiu współczesnego Kościoła. Jego racje przyczyniły się do ujęcia nauczania o charyzmatach w punkcie 12 Konstytucji Dogmatycznej o Kościele „"Lumen gentium”", gdzie stwierdza się m.in., że dary Ducha Świętego stanowią zwyczajny element życia duchowego Kościoła i są przyznawane każdemu ochrzczonemu jako wezwanie do świętości.
W 1975 roku odbył się pierwszy Kongres Odnowy w Duchu Świętym, podczas którego Paweł VI stwierdził, że jest ona nadzieją dla Kościoła. Po roku Radę Katolickiej Odnowy Charyzmatycznej pod patronatem kardynała Suenensa – mianowanego przez papieża doradcą Odnowy – przeniesiono ze Stanów Zjednoczonych do Brukseli, a po dwóch latach do Rzymu. Ruch Odnowy wspierali kolejni papieże: Jan Paweł II oraz Benedykt XVI i Franciszek I.
W Polsce rozwój Ruchu zaczął się w 1975. Wówczas to ks. Marian Piątkowski, który zetknął się z charyzmatykami w Rzymie po powrocie dzielił się swoimi doświadczeniami, a rok później założył pierwszą polską grupę Odnowy w Poznaniu w parafii pw. Jana Kantego. Jednocześnie ks. Franciszek Blachnicki – założyciel Ruchu Światło-Życie – ogłosił rok 1975 rokiem Ducha Świętego i zaraz potem w lipcu, grupa oazowiczów przeżyła w Murzasichlu pierwsze wylanie Ducha Świętego. W następnym roku podczas letnich rekolekcji oazowych, powtórzyło się ono kilkukrotnie w różnych miejscowościach. W 1977 w Warszawie ks. Bronisław Dembowski, który przeżył chrzest w Duchu Świętym w USA, zainicjował spotkania modlitewne w kościele Św. Marcina. Zaraz potem powstała się pierwsza warszawska grupa Odnowy o nazwie Maranatha (1976). Równocześnie powstawały grupy w Łodzi, Białymstoku, Krakowie i Wrocławiu. Z inicjatywy ks. Adama Schulza SJ w lutym 1977 doszło do spotkania trzydziestu krajowych liderów w Izabelinie (oprócz już wymienionych jest wśród nich ks. Andrzej Grefkowicz). Wskutek tego Odnowa oddzieliła się od Ruchu Światło-Życie i rozwijała się dwutorowo. 
W 1979 odbył się Krajowy Zjazd Koordynatorów z przedstawicielami obu nurtów. W 1983 roku rozpoczęły się czuwania i kongresy na Jasnej Górzej. Podczas I Kongresu (około 200 księży, 700 animatorów świeckich) miał miejsce akt oddania Odnowy Matce Boskiej. Od 1994 roku ukazuje się pismo „Zeszyty Odnowy w Duchu Świętym”. W 1996 roku na czuwanie do Częstochowy przyjechało ok. 200 tysięcy sympatyków ruchu.
Od strony formalnej Ruch posiadał swój zespół informacyjno-organizacyjno-koordynujący od 1981 r., funkcjonujący w Rzymie pod nazwą Międzynarodowe Biuro Katolickiej Odnowy Charyzmatycznej (ICCRO). W 1993 przekształcone zostało w Międzynarodowe Służby Katolickiej Odnowy Charyzmatycznej (ICCRS). W tym samym roku, dokładnie 15 września został zatwierdzony statut Odnowy przez Papieską Radę ds. Świeckich. W 2019 rolę koordynującą przejęła od ICCRS struktura pod nazwą CHARIS.
Obecnie Odnowa w Duchu Świętym podlega Dykasterii ds. Świeckich, Rodziny i Życia. W Polsce oficjalnym delegatem Konferencji Episkopatu Polski ds. Ruchu Odnowy w Duchu Świętym jest bp Andrzej Przybylski; wcześniej funkcję tę pełnił abp Józef Górzyński.
W 2017 Kościół katolicki na całym świecie świętował 50-lecie łaski Odnowienia w Duchu Św., m.in. w Rzymie, gdzie odbyły się centralne uroczystości. Obecny był m.in. papież Franciszek.
Krytyka.
Ruch spotyka się z krytyką wśród niektórych środowisk kościelnych. Zarzuca mu się „protestantyzowanie” Kościoła, iluminizm niektórych członków czy też marginalizowanie roli Maryi. 
Działalność taka prowadzi także do częstych rozłamów w KRK.

</doc>
<doc id="286429" url="https://pl.wikipedia.org/wiki?curid=286429" title="Giovanni Bottesini">
Giovanni Bottesini

Giovanni Bottesini (ur. 22 grudnia 1821, zm. 7 lipca 1889) – włoski wirtuoz kontrabasu, kompozytor i dyrygent.
Verdi powierzył mu dyrygowanie premierowym wykonaniem swej opery "Aida" skomponowanej na cześć otwarcia Kanału Sueskiego 24 grudnia 1871.
Obecnie Bottesini jest znany głównie z powodu swoich kompozycji kontrabasowych, aczkolwiek ma w dorobku także 7 oper (takie opery jak "Alibaba", "Krzysztof Kolumb"), oratorium "Ogród Oliwny" i wiele utworów orkiestrowych. Jego utwory nacechowane są elementami typowymi dla opery, jak śpiewne frazy; często cytuje tematy oper w swoich kontrabasowych fantazjach, jak np. w fantazji "Lunatyczka" (na motywach opery Belliniego), "Lucia di Lammermoor" (według opery Donizettiego), czy w wariacjach "Młynarka" (na temat z opery Paisiella "La Molinara").
Twórca opery łączącej elementy opery włoskiej i teatru wagnerowskiego pt. "Eto et Leandro".
Bottesini pisał również utwory na kontrabas z towarzyszeniem orkiestry, są to :
Pozostałymi utworami są 3 duety na 2 kontrabasy solo oraz liczne miniatury na kontrabas z towarzyszeniem fortepianu (głównie fantazje, elegie oraz wariacje).
Jego podręcznik do nauki gry na kontrabasie jest w niektórych krajach używany do dnia dzisiejszego. 

</doc>
<doc id="286434" url="https://pl.wikipedia.org/wiki?curid=286434" title="Kenafu">
Kenafu



</doc>
<doc id="286435" url="https://pl.wikipedia.org/wiki?curid=286435" title="Berliński ogród zoologiczny">
Berliński ogród zoologiczny



</doc>
<doc id="286436" url="https://pl.wikipedia.org/wiki?curid=286436" title="Mariusz Treliński">
Mariusz Treliński

Mariusz Jerzy Treliński (ur. 28 marca 1962 w Warszawie) – polski reżyser operowy, filmowy i teatralny, dyrektor artystyczny Teatru Wielkiego – Opery Narodowej w Warszawie.
Życiorys.
Studiował reżyserię w Państwowej Wyższej Szkole Filmowej, Telewizyjnej i Teatralnej w Łodzi (absolwent 1986). Zadebiutował w 1987 filmem telewizyjnym "Zad wielkiego wieloryba" według scenariusza napisanego wspólnie z Januszem Wróblewskim. Jego kolejny film "Pożegnanie jesieni" (1990), adaptacja powieści Stanisława Ignacego Witkiewicza, miał swoją premierę na Festiwalu Filmowym w Wenecji i przyniósł reżyserowi m.in. Nagrodę Przewodniczącego Komitetu Kinematografii za debiut reżyserski. Za swój kolejny film – "Łagodna" według opowiadania Fiodora Dostojewskiego (1995) otrzymał nagrodę dziennikarzy na 20. Festiwalu Polskich Filmów Fabularnych w Gdyni. W 2000 nakręcił "Egoistów". W latach 1989–1991 był członkiem Komitetu Kinematografii.
W ramach pracy w teatrze zrealizował m.in. "Makbeta". W 1995 zadebiutował w operze, na zamówienie festiwalu Warszawska Jesień reżyserując w Teatrze Wielkim w Warszawie "Wyrywacza serc" Elżbiety Sikory według prozy Borisa Viana. W 1999 wyreżyserował "Madame Butterfly" Giacoma Pucciniego ze scenografią Borisa Kudlički, z którym nawiązał stałą współpracę. Od czasu tej inscenizacji uważany jest za jednego z najciekawszych realizatorów przedstawień operowych w Polsce, jednocześnie budzących kontrowersje. W 2001 inscenizacja "Madame Butterfly" na zaproszenie Plácido Domingo została przeniesiona do Washington Opera, gdzie została pozytywnie przyjęta.
W 2001 otrzymał Paszport „Polityki” ("za nowoczesne, inteligentne, trafiające do współczesnego widza realizacje oper na scenie Teatru Wielkiego w Warszawie").
Od maja 2005 do sierpnia 2006 był dyrektorem artystycznym Teatru Wielkiego – Opery Narodowej w Warszawie. W 2006 odbyła się tam premiera kolejnej opery Giacoma Pucciniego w jego reżyserii – "Cyganeria". W 2007 zrealizował ponownie "Króla Rogera" w Operze Wrocławskiej. W październiku 2008 został mianowany zastępcą dyrektora ds. artystycznych, a w marcu 2011 dyrektorem artystycznym warszawskiej Teatru Wielkiego – Opery Narodowej.
Został członkiem honorowego komitetu poparcia Bronisława Komorowskiego przed wyborami prezydenckimi w 2010 oraz w 2015.
Życie prywatne.
Mariusz Treliński był mężem aktorki Moniki Donner-Trelińskiej, z którą ma syna Piotra. Później został partnerem tancerki Edyty Herbuś.

</doc>
<doc id="286437" url="https://pl.wikipedia.org/wiki?curid=286437" title="Sabre Wulf">
Sabre Wulf

Sabre Wulf to gra komputerowa stworzona i wydana przez Ultimate Play The Game w 1984 roku. Gra jest pierwszą pozycją z serii Sabreman. Pierwsza wersja została wydana na komputer ZX Spectrum, jej autorami byli Tim Stamper i Chris Stamper. Następnie gra została wydana w wersji dla komputerów Commodore 64, BBC Micro i Amstrad CPC. W 2004 roku odświeżona wersja "Sabre Wulf" została wydana na konsolę Game Boy Advance.
Bohater gry, Sabreman, pokonuje labirynt dżungli w celu odnalezienia czterech części zaginionego amuletu. Skompletowanie amuletu pozwoli bohaterowi opuścić dżunglę przez wyjście pilnowane przez Strażnika. Na swojej drodze Sabreman napotyka skarby, tropikalne zwierzęta oraz tubylców.

</doc>
<doc id="286439" url="https://pl.wikipedia.org/wiki?curid=286439" title="Karl Rahner">
Karl Rahner

Karl Josef Erich Rahner (ur. 5 marca 1904 we Fryburgu Bryzgowijskim, zm. 30 marca 1984 w Innsbrucku) – niemiecki teolog i duchowny katolicki.
Życie.
Syn Luise Trescher (1875–1976) i profesora gimnazjum Karla (1868–1934), jako czwarte z siedmiorga dzieci. Wkrótce po maturze, w ślad za swoim bratem Hugonem, 20 kwietnia 1922 wstąpił do zakonu jezuitów. Nowicjat odbył w Tisis. Studia filozoficzno-teologiczne odbywał w Tusis, Feldkirch, Pullach, Valkenburgu w Holandii, Sankt Andrä"," Fryburgu Bryzgowijskim i Innsbrucku. W 1922 roku rozpoczął czteroletnie studia filozoficzne. Ich skutkiem była napisana w 1928 roku wraz z bratem książka, zadedykowana i wysłana w prezencie ich ojcu 374 stronicowa książką zawierająca kilkanaście tekstów na różny temat. Pierwsze śluby złożył 27 kwietnia 1924 roku. W trakcie studium filozoficznego w Pullach dzięki profesorowi Berhardowi Jansenowi zaznajomił się z transcendentalizmem tomistycznym jezuickiego filozofa Josepha Maréchala oraz myślą Immanuela Kanta i Martina Heideggera. W tym też czasie zapoznał się z myślą antycznych pisarzy chrześcijańskich, co zaowocowało wieloma publikacjami im poświęconym. W latach 1925–1929 uczył młodszych seminarzystów łaciny i greki. 
Od 1929 rozpoczął studia teologiczne w Holandii, gdzie uczestniczył w zajęciach prowadzonych przez wybitnego ekumenistę i późniejszego kardynała Augustina Beę. W tym też okresie poznał późniejszych wybitnych teologów i filozofów katolickich: Alfreda Dulpa, Gustava Sievertha, Eugena Seitericha, Johannesa Lotza, Berharda Welte. Święcenia kapłańskie przyjął w 26 lipca 1932 w Monachium z rąk kardynała Michaela von Faulhabera. Studia teologiczne ukończył w Lavannataal w 1933, po czym udał się na końcowy etap tercjarskiej formacji jezuickiej - "scholla affectus" (szkoła uczuć) - do Sankt Andrä. 
W 1934 powrócił do Fryburga w celu doktoryzowania się pod kierunkiem Martina Honeckera Wtedy też uczestniczył w wykładach Martina Heideggera, który wywarł na niego istotny wpływ. Dysertacja, traktująca o teorii poznania u Tomasza z Akwinu, była efektem dwóch lat pracy, ale nie została zaakceptowana przez promotora, który uznał, że jej autor nie zasłużył na tytuł doktorski - zarzutem było odejście od klasycznej, literalnej interpretacji Akwinaty i zbyt duże wpływy Heideggera. Później, w 1939, została ona wydana drukiem pod tytułem "Geist in der Welt" i spotkała się z dużym uznaniem. 
Po pierwszym niepowodzeniu władze zakonne wysłały go do Innsbrucka, gdzie zaczął pracę nad doktoratem zatytułowanym: "E latere Christi. Der Ursprung der Kirche als Zweiter Eva aus der Seite Christi des Zweiten Adam", za którą uzyskał ów stopnień naukowy w grudniu 1936. Habilitację przyznano mu już w lipcu następnego roku na podstawie prac opublikowanych w ostatnich pięciu latach. W Innsbrucku prowadził wykłady z na wydziale dogmatyki, a w Salzburgu serię wykładów z filozofii religii.1 lipca 1937 roku został mianowany docentem i rozpoczął wykłady o łasce w Innsbrucku i wówczas naszkicował swoje główne koncepcje teologiczne.
Po zamknięciu wydziału teologicznego przez narodowych socjalistów schronił się w Wiedniu, gdzie w 1939 otrzymał pierwsze stanowisko naukowe. W latach 1944–1945 pracował jako duszpasterz licznych wiejskich parafii w Dolnej Bawarii. W latach 1945–1948 był docentem dogmatyki w wyższej szkole zakonnej w Pullach, a w latach 1948–1949 profesorem zwyczajnym dogmatyki i historii dogmatów w Innsbrucku. Tu rozpoczął się najbardziej twórczy okres jego życia. W 1963 powołany został przez Jana XXIII na teologa II soboru watykańskiego, w którego przygotowaniu odegrał istotną rolę. Był również osobistym ekspertem kardynała Franza Königa. W 1964 objął katedrę chrześcijańskiej wizji świata na Uniwersytecie Ludwika i Maksymiliana w Monachium. Od 1967 aż do emerytury (w 1971) miał stanowisko profesora dogmatyki i historii dogmatów na Westfalskim Uniwersytecie Wilhelma w Münsterze. W 1969 był jednym z trzydziestu teologów mianowanych przez Pawła VI do przetworzenia teologicznego dorobku Soboru. W 1971 został profesorem honorowym Wyższej Szkoły Filozoficznej w Monachium za osiągnięcia w zakresie badań z pogranicza teologii i filozofii. Otrzymał 15 doktoratów honoris causa. W 1981 przeniósł się do Innsbrucku, gdzie zmarł trzy lata później. Pochowany został 4 kwietnia w krypcie kościoła jezuitów.
Brał udział w licznych inicjatywach wydawniczych, z których największą było wydanie "Lexikon für Theologie und Kirche" w latach 1957–1965.
Myśl.
Karl Rahner był jednym z najbardziej wpływowych teologów XX wieku, który znacząco wpłynął na II sobór watykański. Próbował – podobnie jak Yves Congar, Joseph Ratzinger i Henri de Lubac – aktualne ludzkie doświadczenie oraz myśl połączyć z wiarą chrześcijańską. 16 tomów jego "Schriften zur Theologie" (1954–1984) stanęło u podstaw nowego kierunku Kościoła katolickiego.
Źródłem jego myśli był tomizm, kantyzm, fenomenologia oraz egzystencjalizm. Podczas pierwszych lat w seminarium studiował prace Imannuela Kanta i Josepha Maréchala, na równi z pracami wielkiego średniowiecznego teologa Tomasza z Akwinu. W swoich pracach próbował połączyć to co najlepsze z myślenia przeszłości z myśleniem współczesnym. Szczególnie cenna jest jego koncepcja "anonimowego chrześcijaństwa".
Krytyka.
Jego myśl spotyka się z krytyką pochodzącą z kręgów pragnących powrotu do przedsoborowej praktyki oraz myśli neoscholastycznej.
Zarzutem skierowanym w stronę Rahnera jest także jego sprzeciw wobec encykliki Humanae Vitae z 1968 roku. W artykule zamieszczonym w jezuickim organie prasowym "Stimmen der Zeit" pod tytułem &lt;Zur Enzyklika „Humane vitae"&gt;, zarzucał on encyklice niejasne sformułowania, oraz zbyt konserwatywny wydźwięk, zwłaszcza w zakresie moralnej oceny antykoncepcji hormonalnej. Opowiadał się także za zmiennością nauczania wyrażonego w Magisterium i wzywał papieża Pawła VI do odwołania encykliki.
Główne dzieła.
Opublikował łącznie ponad 4000 prac, w tym:

</doc>
<doc id="286444" url="https://pl.wikipedia.org/wiki?curid=286444" title="Rare">
Rare

Rare Ltd. (wcześniej Ultimate Play the Game) – brytyjska firma zajmującą się tworzeniem gier komputerowych. Firmę założyli w 1982 roku bracia Tim i Chris Stamper, przy współpracy Carole Ward (dziewczyny, a później żony Chrisa Stampera) i Johna Latchbury, którego założyciele poznali na uczelni. Chris i John zajmowali się programowaniem, zaś Carole i Tim – grafiką.
Pierwszą grą wyprodukowaną przez firmę był "Jetpac", zaprezentowany w maju 1983 i sprzedany w liczbie ponad 300 tysięcy egzemplarzy, co wygenerowało przychody rzędu 1 miliona GBP. Gra napisana była w języku maszynowym, podczas gdy inne firmy pisały gry głównie w języku BASIC; to przekładało się na szybsze działanie programu i lepsze wrażenia z rozgrywki.
Kolejne tytuły wyprodukowane przez firmę to "Pssst" (czerwiec 1983), "Trans Am" i "Cookie" (lipiec 1984). Gry Ultimate były wysoko oceniane przez krytyków – czasopismo „Crash” przyznało "Atic Atac" ocenę 92%, zaś "Jetman" oceniony został na 95%. Z uwagi na niewielką liczebność pracowników, przedstawiciele firmy nie udzielali wielu wywiadów, nie podejmowali działań mających na celu wyłączność (np. wydania gry), zaś kopie gier do recenzji wysyłano równocześnie do wszystkich branżowych tytułów prasowych, najczęściej tuż przed premierą. W miarę upływu czasu takie podejście do komunikacji ze światem zewnętrznym stało się działaniem celowym.
Pierwszym tytułem sprzedawanym za wyższą niż przyjęta na rynku cenę 5,50 funta brytyjskiego był Sabre Wulf (9,95 GBP; miało to na celu zniechęcenie do kopiowania, drogiego dość, produktu). Cena ta nie wpłynęła na wysokość sprzedaży "Sabre Wulfa" i stała się standardową kwotą rynkową dla innych tytułów. Firma wyprodukowała kilka tytułów z izometrycznym widokiem pola akcji – "Knight Lore", "Alien 8" i "Pentagram". Podczas, gdy inne przedsiębiorstwa w branży pracowały nad grami na komputery 16-bitowe, Ultimate śledziła rozwój konsol do gier NES, zyskując dostęp do planów budowy urządzenia celem lepszego go poznania. Przez kilka lat firma była podwykonawcą oddziału produkcji gier firmy Nintendo. W roku 1989 Rare wprowadziła na rynek 17 tytułów dla NES-a (łącznie 41 gier w 4 lata plus konwersje opublikowanych już tytułów dla urządzenia Game Boy), podczas poprzednio produkowano około 5-6 tytułów rocznie. Po wyprodukowaniu konsoli SNES zarówno Nintendo jak i Rare poszukiwali postaci, która mogłaby stać się znakiem rozpoznawczym w epoce większych możliwości technicznych. Wybrano postać z gry "Donkey Kong", przedstawiając grę "Donkey Kong Country", która przechyliła szalę na stronę Nintendo w rywalizacji z firmą Sega i jej konsolą Mega Drive. Seria "Donkey Kong" była kontynuowana, przygotowywano również konwersje poszczególnych tytułów na konsolę Game Boy.
Firma pozostała lojalna Nintendo i jej konsolom (Nintendo 64, którego jednak nie uratowały wysoko ocenianie tytuły Rare) do roku 2002, kiedy to Rare została przejęta przez Microsoft.
Po sprzedaży marki Ultimate firmie US Gold nazwę przedsiębiorstwa zmieniono na Rare.

</doc>
<doc id="286445" url="https://pl.wikipedia.org/wiki?curid=286445" title="Ultimate Play The Game">
Ultimate Play The Game



</doc>
<doc id="286446" url="https://pl.wikipedia.org/wiki?curid=286446" title="Rareware">
Rareware



</doc>
<doc id="286450" url="https://pl.wikipedia.org/wiki?curid=286450" title="Merynos">
Merynos

Merynos – jezioro w woj. warmińsko-mazurskim, w powiecie iławskim, w gminie Susz, leżące na terenie Pojezierza Iławskiego.
Dane morfometryczne.
Powierzchnia zwierciadła wody wynosi 9,0 ha.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Merynos". W niektórych publikacjach jezioro to występuje pod nazwą "Mergnos".

</doc>
<doc id="286459" url="https://pl.wikipedia.org/wiki?curid=286459" title="Bitwa pod Prochorowką">
Bitwa pod Prochorowką

Bitwa pod Prochorowką (ros. Сражение под Прохоровкой, niem. "Panzerschlacht bei Prochorowka") – bitwa pancerna stoczona 12-13 lipca 1943 w rejonie miejscowości Prochorowka, jako część bitwy na łuku kurskim na froncie wschodnim II wojny światowej.
Historia.
W kwietniu 1943 niemieckie dowództwo rozpoczęło przygotowania do operacji „Cytadela”, mającej na celu otoczenie i zniszczenie wojsk radzieckich w wybrzuszeniu kurskim. Radzieckie naczelne dowództwo, Stawka, znało niemieckie plany i rozpoczęło budowanie głęboko urzutowanej obrony na odcinkach planowanej niemieckiej ofensywy. 
Daleko na swoich tyłach Armia Czerwona zgromadziła olbrzymie siły rezerwowe w postaci Frontu Stepowego gen. Iwana Koniewa, w skład którego wchodziła między innymi 5 Gwardyjska Armia Pancerna gen. Pawła Rotmistrowa i 5 Gwardyjska Armia gen. Aleksieja Żadowa. Zamierzano ich użyć do przeprowadzenia kontrofensywy po zatrzymaniu niemieckiego uderzenia. 5 lipca 1943 rozpoczęła się operacja „Cytadela”. Na południowym odcinku łuku kurskiego do ofensywy przystąpiła niemiecka 4 Armia Pancerna gen. Hermanna Hotha i nacierająca na jej prawej flance Grupa Operacyjna „Kempf” gen. Wernera Kempfa. Obronę przeciwko nim organizował radziecki Front Woroneski gen. Nikołaja Watutina.
1 Dywizja pancerna SS wchodząca w skład kleszczy armii niemieckiej mających odciąć oddziały Armii Czerwonej w łuku kurskim, 11 lipca 1942 roku o godz. 5:00 ruszyła w stronę Prochorowki. Ponieważ niedaleko od Prochorowki była ostatnia linia obrony w ten rejon gen. Watutin skierował 9 Dywizję Powietrznodesantową Gwardii wraz z kilkoma jednostkami czołgów i artylerii przeciwpancernej. 
12 lipca 5 Gwardyjska Armia Pancerna zaatakowała II Korpus Pancerny SS z 4 Armii Pancernej SS-Oberstgruppenführera Paula Haussera, co doprowadziło do bitwy pancernej. Natarcie 5 Gwardyjskiej Armii Pancernej zostało zatrzymane i nie udało jej się całkowicie zniszczyć sił II Korpusu Pancernego SS. Osiągnęła ona jednak cel strategiczny ponieważ powstrzymała Niemców uniemożliwiając im zajęcie Prochorowki i przełamanie trzeciej linii obronnej Armii Czerwonej i wejście na głęboką strefę operacyjną wojsk radzieckich. 
Ponieważ dowódcy jednostek pancernych nie poinformowali dowództwa, o zdobyciu Rżawca przez pomyłkę zostali zbombardowani przez niemieckie lotnictwo. Zabitych zostało kilku oficerów a dowódca 6 Dywizji Pancernej został ranny. 
Niemiecka ofensywa została następnie wstrzymana, a siły niemieckie wycofane na pozycje wyjściowe sprzed 5 lipca. Według większości źródeł w walkach pod Prochorowką wzięło udział około 1500 czołgów, co zapewniło temu starciu tytuł największej bitwy pancernej II wojny światowej. Armia Czerwona w bitwie pod Prochorowką użyła około 850 czołgów a armia niemiecka około 600 czołgów.
Uczestnicząca w bitwie na łuku kurskim (której częścią były walki pod Prochorowką) 3 Dywizja Pancerna SS „Totenkopf” straciła około 50 procent posiadanych czołgów i innych pojazdów. Uczestnik bitwy, gen. Rotmistrow wspominał starcie następująco: "Pole bitwy wydawało się za małe dla setek opancerzonych maszyn. Grupy czołgów jeździły po stepie, kryjąc się w zaroślach i sadach. Wybuchy pocisków zlewały się w jeden ogłuszający ryk... T-34 strzelały do Tygrysów z bliskiej odległości, bo niemieckie pancerze i działa nie sprawdzały się w walkach z bliska. Czołgi obu stron niemal najeżdzały na siebie". Niemcy stracili ponad 60 czołgów, a Armia Czerwona 328.
Starcie wojsk pancernych pod Prochorowką było punktem kulminacyjnym bitwy na łuku kurskim i zakończyło się oprócz fiaska zdobycia Prochorowki utratą zdolności zaczepnej niemieckich wojsk pancernych.
3 sierpnia Armia Czerwona przeszła do generalnej kontrofensywy na południowym skrzydle łuku kurskiego i przejęła inicjatywę strategiczną na froncie wschodnim, którą utrzymała aż do końca II wojny światowej.
Upamiętnienie.
26 kwietnia 1995 dekretem prezydenta Rosji, Borysa Jelcyna obszar wokół Prochorowki został uznany za Państwowe Muzeum Wojenno-Historyczne o nazwie „Prochorowskie Pole” (ros. Государственный Военно-Историческый Музей-Заповедник „Прохоровское Поле”).
Opinie o bitwie.
Historycy Porter i Zbiniewicz podają, że w bitwie Armia Czerwona zniszczyła około 400 czołgów i dział pancernych a armia niemiecka około 650.
Niemiecki dziennikarz Sven Felix Kellerhoff z „Die Welt”, stwierdził w 2019 roku, że w bitwie Armia Czerwona użyła 672 czołgów (wśród których były T-34, T-70 oraz brytyjskie Churchille) a armia niemiecka 186 czołgów, z czego ZSRR stracił 235, a III Rzesza tylko 5.
W odpowiedzi na publikację niemieckiego dziennikarza, rosyjski minister kultury Władimir Miedinski zarzucił Kellerhoffowi fałszowanie historii. Natomiast Robert Forczyk podaje, że korpusy pancerne dowodzone przez gen. Rotmistrowa utraciły 359 czołgów i dział pancernych (z których w okresie późniejszym wyremontowano 152), a niemieckie dywizje utraciły 10-12 czołgów PzKpfw IV i 1 PzKpfw VI Tygrys.

</doc>
<doc id="286466" url="https://pl.wikipedia.org/wiki?curid=286466" title="A Night at the Opera">
A Night at the Opera

A Night at the Opera – dosł. z angielskiego "Noc w operze"

</doc>
<doc id="286472" url="https://pl.wikipedia.org/wiki?curid=286472" title="Arras z Bayeux">
Arras z Bayeux



</doc>
<doc id="286474" url="https://pl.wikipedia.org/wiki?curid=286474" title="Gobelin z Bayeux">
Gobelin z Bayeux



</doc>
<doc id="286478" url="https://pl.wikipedia.org/wiki?curid=286478" title="Anahita">
Anahita

Anahita (آناهیتا, awest. "Aredwi Sura Anahita" "Wilgotna Jaśniejąca Nietykalna", npers. "Nahid") – w dawnej religii irańskiej bogini, później jazata, słodkiej wody i płodności oraz porządku społecznego, zwana też Naną (Piastunką). Imię Anahita wzięła od mitycznej rzeki.
Kult Anahity rozpowszechniony był od Armenii po Sogd. Pierwszą świątynię z wizerunkiem Anahity wzniósł achemenidzki władca Artachšathra II (gr. "Artakserkses II"). Najbardziej znane świątynie Anahity znajdowały się Stachr i Biszapur w Farsie oraz Kangawar niedaleko od Hamadanu, duży ośrodek kultu znajdował się także w Chwarazmie. Jej świętym zwierzęciem jest bóbr (lub wydra), a planetą Wenus zwana po persku Nahid. Utożsamia się Anahitę z indyjską Saraswati, babilońską boginią Isztar, syryjską Anat i prawdopodobnie sumeryjską Inaną. Grecy wiązali ją z Afrodytą (jako Anaitis) i z kultem Mitry - tytułowano ją "Nietykalną Dziewiczą Matką Pana Mitry".

</doc>
<doc id="286485" url="https://pl.wikipedia.org/wiki?curid=286485" title="H&amp;K PSG 1">
H&amp;K PSG 1



</doc>
<doc id="286487" url="https://pl.wikipedia.org/wiki?curid=286487" title="Zhang Xiaoguang">
Zhang Xiaoguang

Zhang Xiaoguan (; ur. w maju 1966 w Heishan w prowincji Liaoning) – chiński starszy pułkownik lotnictwa, tajkonauta.
W 1985 wstąpił do Sił Powietrznych Chińskiej Armii Ludowo-Wyzwoleńczej. W 1988 został członkiem Komunistycznej Partii Chin. Przed przyjęciem do grupy astronautów był dowódcą eskadry. Jako pilot wylatał ponad 1000 godzin.
W styczniu 1998 został wybrany do pierwszej grupy chińskich astronautów (Chiny grupa 1) przewidzianych do lotów załogowych na statkach kosmicznych typu Shenzhou. Kandydowało do niej ponad 1500 pilotów wojskowych Sił Powietrznych Chińskiej Armii Ludowo-Wyzwoleńczej.
W czerwcu 2012 wchodził w skład załogi rezerwowej lotu Shenzhou 9. W czerwcu 2013 wziął udział w misji Shenzhou 10 – był to jego jedyny, jak dotąd, lot kosmiczny.

</doc>
<doc id="286488" url="https://pl.wikipedia.org/wiki?curid=286488" title="Porównanie homeryckie">
Porównanie homeryckie



</doc>
<doc id="286495" url="https://pl.wikipedia.org/wiki?curid=286495" title="Zhao Chuandong">
Zhao Chuandong

Zhao Chuandong () – chiński pilot wojskowy, astronauta.
W styczniu 1998 został wybrany do pierwszej grupy chińskich astronautów (Chiny grupa 1) przewidzianych do lotów załogowych na statkach kosmicznych typu Shenzhou. Kandydowało do niej ponad 1500 pilotów wojskowych Sił Powietrznych Chińskiej Armii Ludowo-Wyzwoleńczej.

</doc>
<doc id="286497" url="https://pl.wikipedia.org/wiki?curid=286497" title="Sałata">
Sałata

Sałata ("Lactuca" L.) – rodzaj roślin z rodziny astrowatych ("Asteraceae"). Obejmuje w zależności od ujęcia ok. 60 lub ponad 100 gatunków. Rośliny te są szeroko rozprzestrzenione na półkuli północnej oraz w Afryce na półkuli południowej. W Polsce rodzaj reprezentowany jest przez rośliny uprawiane lub introdukowane. 
Najważniejszą rośliną użytkową w obrębie rodzaju jest sałata siewna "L. sativa", która w licznych odmianach uprawnych jest popularnie uprawiana i spożywana na całym świecie, a zwłaszcza w Azji, Europie i w Ameryce Północnej i Środkowej. Jadalna jest także sałata indyjska "L. indica". Jako roślina lecznicza wykorzystywana była sałata jadowita "L. virosa".
Rozmieszczenie geograficzne.
Zasięg rodzaju jest rozległy – obejmuje niemal całą Amerykę Północną (na południe po Haiti i południowy Meksyk), Afrykę, Europę i Azję sięgając na południowym-wschodzie po Nową Gwineę. Centra największego zróżnicowania rodzaju stanowią Azja (51 gatunków) i Afryka (43 gatunki). W Ameryce Północnej występuje 10 gatunków, a w Europie ok. 30.
W Polsce wszystkie gatunki z tego rodzaju rosną introdukowane przez człowieka. Zadomowionymi antropofitami są dwa gatunki, z przejściowo dziczejące są trzy kolejne. Sałata siewna jest uprawiana. W niektórych źródłach do rangi gatunku podnoszone są głąbiki krakowskie jako sałata krakowska "Lactuca cracoviensis".
W szerokim ujęciu rodzaju zaliczany jest tu także występujący naturalnie w Polsce sałatnik leśny "Mycelis muralis" jako "Lactuca muralis".
Systematyka.
Rodzaj z podplemienia "Lactucinae" z plemienia "Cichorieae", podrodziny "Cichorioideae" z rodziny astrowatych "Asteraceae".
O ile monofiletyzm podplemienia jest generalnie potwierdzony (konieczne było wyłącznie z niego niektórych gatunków i rodzajów), o tyle ujęcie rodzaju "Lactuca" wciąż jest przedmiotem kontrowersji. Wiadomo, że na pewno błędne były bardzo szerokie ujęcia rodzaju, np. George'a Benthama z XIX wieku, bowiem zaliczał on do rodzaju gatunki współcześnie klasyfikowane do różnych podplemion (także "Crepidinae" i "Hyoseridinae"). W wąskich ujęciach rodzaju zaliczanych jest do niego ok. 50–70 gatunków, a w szerszych ponad 100. Wnioski z analiz filogenetycznych bazujących na badaniach molekularnych dotyczą wciąż tylko części gatunków tradycyjnie tu zaliczanych.

</doc>
<doc id="286500" url="https://pl.wikipedia.org/wiki?curid=286500" title="Rezerwat przyrody Kuriańskie Bagno">
Rezerwat przyrody Kuriańskie Bagno

Rezerwat przyrody Kuriańskie Bagno – rezerwat przyrody położony w południowo-wschodniej części Puszczy Augustowskiej na terenie gminy Płaska i gminy Sztabin w województwie podlaskim. Został utworzony w 1985 roku i zajmuje powierzchnię 1713,62 ha.
Przedmiotem ochrony jest obszar o unikatowej geomorfologii oraz naturalnych, rzadko spotykanych zbiorowiskach leśnych oraz stanowiskach wielu rzadkich i chronionych roślin i zwierząt.
Obszar rezerwatu podlega ochronie czynnej.
Zespoły roślinne.
Na terenie rezerwatu znajdują się następujące zespoły roślinności:
Fauna.
Licznie występują tu takie ssaki jak: łoś, jeleń, sarna, dzik, lis, jenot, borsuk, kuna i wilk szary oraz ptaki: żuraw, jarząbek, bocian czarny.
Rezerwat jest jedną z ostatnich ostoi w Polsce głuszca.

</doc>
<doc id="286501" url="https://pl.wikipedia.org/wiki?curid=286501" title="Rezerwat przyrody Las Cieliczański">
Rezerwat przyrody Las Cieliczański

Rezerwat przyrody Las Cieliczański – leśny rezerwat przyrody położony we wschodniej części województwa podlaskiego, na terenie gminy Gródek oraz gminy Supraśl, w powiecie białostockim. Celem ochrony rezerwatu jest zachowanie fragmentu Puszczy Knyszyńskiej z licznymi, cennymi zbiorowiskami leśnymi o charakterze naturalnym, reprezentowanymi głównie przez grądy z rzadkim w naszych lasach wiązem górskim, bory mieszane i olsy.
Opis.
Rezerwat przyrody Las Cieliczański utworzony został 29 sierpnia 1990 na mocy zarządzenia Ministra Ochrony Środowiska, Zasobów Naturalnych i Leśnictwa z dnia 25 czerwca 1990. Rezerwat znajduje się na gruntach będących własnością Skarbu Państwa, administrowanych przez Regionalnego Dyrektora Ochrony Środowiska w Białymstoku. Rezerwat położony jest na granicy Nadleśnictwa Żednia i Dojlidy, w granicach Parku Krajobrazowego Puszczy Knyszyńskiej.

</doc>
<doc id="286502" url="https://pl.wikipedia.org/wiki?curid=286502" title="Muszla pielgrzymia">
Muszla pielgrzymia

Muszla pielgrzymia, muszla św. Jakuba – jeden z symboli pielgrzymujących do położonej w północno-zachodniej Hiszpanii miejscowości Santiago de Compostela, w której znajduje się, odkryty w dziewiątym wieku, grób Jakuba Apostoła Większego. Sam Jakub przedstawiany jest często z pielgrzymim kijem, sakwą i muszlą. 
Jej charakterystyczny kształt pochodzi od muszli występujących licznie na wybrzeżu Atlantyku przegrzebków, które chętnie zbierane przez pątników stanowiły pamiątkę i swego rodzaju dowód odbycia pielgrzymki do grobu tego świętego. Z czasem stając się symbolem pielgrzymek w ogóle.
Obecnie symbolem muszli oznacza się szlaki drogi św. Jakuba prowadzące do Santiago de Compostela, a pielgrzymi ozdabiają nią swój strój (płaszcz i kapelusz) oraz kij pielgrzymi.

</doc>
<doc id="286505" url="https://pl.wikipedia.org/wiki?curid=286505" title="Rezerwat przyrody Las Zwierzyniecki">
Rezerwat przyrody Las Zwierzyniecki

Rezerwat przyrody „Las Zwierzyniecki” – rezerwat przyrody położony na terenie miasta Białystok w województwie podlaskim.
Historia rezerwatu.
Został powołany 14 czerwca 1996 r. zarządzeniem Ministra Środowiska w celu zachowania ze względów naukowych i dydaktycznych drzewostanu o charakterze grądu wilgotnego.
Już za czasów rodziny Branickich znajdował się tu na powierzchni ok. 14 wiorst odgrodzony zwierzyniec, który był miejscem wielu polowań dworskich. Zamieszkiwały tu między innymi: jelenie, bażanty, daniele, kuropatwy, łabędzie czy dzikie kaczki.
Pod koniec XVIII wieku młodzież szkolna poszerzała tutaj swoje wiadomości na temat ziołolecznictwa, ogrodnictwa, botaniki, mineralogii i rolnictwa. W wieku XIX las Zwierzyniec został lasem komunalnym, a jego powierzchnia zaczęła się kurczyć. Od schyłku ubiegłego stulecia lasek powoli przeistaczał się w park. Była możliwość przyjechania tu tramwajem konnym. Z czasem na południowych obrzeżach lasu zaczęto budować domki letniskowe. Planty, które niedawno powstały połączyły pałacowy park ze Zwierzyńcem, natomiast sam lasek Zwierzyniecki został poddany melioracji oraz renowacji.

</doc>
<doc id="286506" url="https://pl.wikipedia.org/wiki?curid=286506" title="Tina (tygodnik)">
Tina (tygodnik)

Tina – wydawany od 1992 roku magazyn, obecnie dwutygodnik skierowany głównie do kobiet, typowe czasopismo poradnikowe Wydawnictwa Bauer. W publikacjach prezentowane są porady psychologiczne, medyczne, kulinarne oraz związane z modą i urodą. Redaktor naczelną jest Joanna Rajpert-Kuźnicka.

</doc>
<doc id="286507" url="https://pl.wikipedia.org/wiki?curid=286507" title="Gmina Białystok">
Gmina Białystok



</doc>
<doc id="286508" url="https://pl.wikipedia.org/wiki?curid=286508" title="Aureliusz Augustyn z Hippony">
Aureliusz Augustyn z Hippony



</doc>
<doc id="286509" url="https://pl.wikipedia.org/wiki?curid=286509" title="Gala (czasopismo)">
Gala (czasopismo)

Gala – skierowany do kobiet dwutygodnik wydawany przez Burda International Polska w latach 2001–2021.
Czasopismo skupiało się głównie na plotkach z życia gwiazd, wywiadach oraz poradnikach dla kobiet. Oprócz tego stałym punktem magazynu były strony z rozrywką. Redaktorką naczelną w latach 2012–2014 była Agnieszka Jastrzębska, a w lutym 2014 jej miejsce zajął Maciej Kędziak.
Oprócz dwutygodnika w sprzedaży pojawiały się wydania specjalne takie jak „Gala Men”, „Gala Beauty”, „Gala Ślub” oraz „Gala Kids”. W latach 2003–2020 czasopismo corocznie przyznawało nagrody „Róże Gali”.

</doc>
<doc id="286510" url="https://pl.wikipedia.org/wiki?curid=286510" title="Życie na Gorąco (tygodnik)">
Życie na Gorąco (tygodnik)

Życie na Gorąco – wydawany przez Wydawnictwo Bauer od 3 listopada 1994 tygodnik przeznaczony głównie dla kobiet. W każdym z numerów magazynu prezentowane są plotki z życia gwiazd i polityków oraz wydarzenia z życia ludzi, którzy przysyłają je w listach. W tygodniku są również strony poradnikowe poświęcone zagadnieniom mody, urody i zdrowia. Można w nim jeszcze znaleźć krzyżówki i opisy miejsc, które warto zwiedzić. Z czasopismem powiązany jest miesięcznik Życie na Gorąco Retro.
Redaktor naczelny: Tomasz Szymański. Zastępca redaktora naczelnego: Tomasz Potkaj.

</doc>
<doc id="286513" url="https://pl.wikipedia.org/wiki?curid=286513" title="Dariusz Lipiński">
Dariusz Lipiński

Dariusz Tadeusz Lipiński (ur. 4 sierpnia 1955 w Warszawie) – polski polityk, fizyk, nauczyciel akademicki i samorządowiec, poseł na Sejm V i VI kadencji.
Życiorys.
W 1966 przyjechał do Poznania, gdzie w 1973 ukończył IX Liceum Ogólnokształcącym, a sześć lat później studia na Wydziale Matematyki i Fizyki Uniwersytetu im. Adama Mickiewicza. Po studiach odbył roczną służbę wojskową.
W 1980 podjął działalność w „Solidarności” na uniwersytecie. Po wprowadzeniu stanu wojennego działał w podziemiu, w 1985 został tymczasowo aresztowany na pół roku. W 1990 obronił doktorat z zakresu fizyki (na podstawie pracy pt. "Badanie struktury ciekłych alkilowych pochodnych benzenu metodą analizy rentgenowskiej"). Jest także autorem książki "Testy z fizyki dla licealistów i kandydatów na studia. Fale i kwanty" (PWN 1999). W latach 1993–1997 był stałym felietonistą „Tygodnika Solidarność”.
W latach 1998–2005 pełnił funkcję radnego Poznania, do 2002 przewodniczył radzie miejskiej, następnie był jej wiceprzewodniczącym. Politycznie związany był z Akcją Wyborczą Solidarność (od 1997 do 2001 był jej wiceprzewodniczącym w Wielkopolsce, a od 1998 do 2001 przewodniczył Ruchowi Społecznemu AWS w Poznaniu), następnie od 2001 z Platformą Obywatelską (zasiadał w krajowym sądzie koleżeńskim tej partii, przewodniczył także jej strukturom w Poznaniu).
W wyborach parlamentarnych w 2005 z listy PO uzyskał mandat posła V kadencji w okręgu poznańskim, zdobywając 4482 głosy. W wyborach w 2007 po raz drugi został posłem, otrzymując 20 695 głosów. W Sejmie VI kadencji został wiceprzewodniczącym Komisji do Spraw Unii Europejskiej oraz członkiem Komisji Spraw Zagranicznych. W 2009 bez powodzenia kandydował z listy Platformy Obywatelskiej do Parlamentu Europejskiego w poznańskim okręgu wyborczym.
W czerwcu 2009 objął funkcję przewodniczącego polskiej delegacji do Zgromadzenia Parlamentarnego Rady Europy, w tym samym miesiącu wybrano go na wiceprzewodniczącego ZPRE. W wyborach w 2011 bezskutecznie ubiegał się o mandat poselski na kolejną kadencję. W marcu 2014 przeszedł z PO do Polski Razem Jarosława Gowina. Bez powodzenia kandydował w tym samym roku w eurowyborach jako lider listy wyborczej PRJG w okręgu wielkopolskim. Stał potem przez kilka miesięcy na czele wojewódzkich struktur partii. Także w 2014 bez powodzenia kandydował do sejmiku wielkopolskiego z listy komitetu Teraz Wielkopolska. 5 lipca 2015 został wiceprzewodniczącym rady krajowej Polski Razem Zjednoczonej Prawicy. W tym samym roku jako jej przedstawiciel bezskutecznie ubiegał się o mandat poselski z listy PiS. Po przekształceniu w listopadzie 2017 Polski Razem w Porozumienie, został przewodniczącym struktur tej partii w Poznaniu, którym był do września 2020. W 2021 związał się z Partią Republikańską, zostając jej pełnomocnikiem na województwo wielkopolskie.
Odznaczenia.
W 2014 odznaczony Krzyżem Kawalerskim Orderu Odrodzenia Polski. W 2018 otrzymał Krzyż Wolności i Solidarności.

</doc>
<doc id="286514" url="https://pl.wikipedia.org/wiki?curid=286514" title="Nicolas Dessum">
Nicolas Dessum

Nicolas Dessum (ur. 20 lutego 1977 w Lyonie) – francuski skoczek narciarski i trener, reprezentant klubu Douanes CS Courchevel. Wicemistrz świata juniorów (1994).
Kariera.
Pierwszy skok w oddał w wieku siedmiu lat. Do czternastego roku życia trenował narciarstwo alpejskie i skoki narciarskie, po czym zajął się wyłącznie skokami. W 1993 roku zadebiutował w Pucharze Świata i w Planicy zdobył pierwsze w karierze punkty. Jako pierwszy w historii skoczek z Francji wygrał zawody Pucharu Świata. Miało to miejsce 22 stycznia 1995 w Sapporo. Reprezentował klub Douanes CS Courchevel, a jego osobistym trenerem był Patrick Aubert. Po raz ostatni w międzynarodowych zawodach wystartował w sierpniu 2006. 2 miesiące później ogłosił rezygnację ze startów w sezonie 2006/2007. Swój ostatni w karierze skok oddał w przerwie pomiędzy pierwszą a drugą serią zawodów Letniego Grand Prix w Courchevel 14 sierpnia 2007.
W 2007 roku ukończył studia o kierunku trenerskim, natomiast od 2009 roku jest trenerem kadry młodzieżowej reprezentacji Francji w skokach.
Jego rekord życiowy to 207,5 metra uzyskany w Planicy 20 marca 2003.

</doc>
<doc id="286515" url="https://pl.wikipedia.org/wiki?curid=286515" title="Naj">
Naj

Naj – czasopismo kobiece wydawane od 1994. Treść każdego wydania stanowią: życiowe problemy kobiet, porady z zakresu mody, urody i zdrowia, przepisy kulinarne itp. W latach 1994–2010 ukazywało się jako tygodnik, z kolei w latach 2010–2012 jako miesięcznik pod nazwą „Naj Magazyn”. Od 16 lipca 2012 do momentu zamknięcia czasopisma wydawane było jako dwutygodnik. W listopadzie 2022 wydawnictwo Bauer podjęło decyzję o zamknięciu tytułu w związku z kryzysem na rynku prasy.

</doc>
<doc id="286517" url="https://pl.wikipedia.org/wiki?curid=286517" title="Cebu (miasto)">
Cebu (miasto)



</doc>
<doc id="286518" url="https://pl.wikipedia.org/wiki?curid=286518" title="Antoniuk (rezerwat przyrody)">
Antoniuk (rezerwat przyrody)

Rezerwat przyrody „Antoniuk” – rezerwat przyrody położony w północnej części miasta Białystok w województwie podlaskim, administrowany przez Nadleśnictwo Dojlidy.
Historia rezerwatu.
Został powołany 27 czerwca 1995 r. zarządzeniem Ministra Środowiska w celu zachowania ze względów naukowych i dydaktycznych fragmentu lasu o wysokim stopniu naturalności i ochrony rzadkich gatunków roślin. Rezerwat jest objęty czynną ochroną. Dostępne do ruchu pieszego, rowerowego i narciarskiego są tylko wyznaczone szlaki.

</doc>
<doc id="286519" url="https://pl.wikipedia.org/wiki?curid=286519" title="Tramwaje w Pilźnie">
Tramwaje w Pilźnie

Tramwaje w Pilźnie (czes. "Plzeň") – system komunikacji tramwajowej działający w Pilźnie, czwartym co do wielkości mieście w Czechach. Miasto posiada także komunikację autobusową i trolejbusową.
Historia.
Koniec XIX wieku.
W XIX wieku Pilzno, dzięki budowie nowych zakładów przemysłowych, rozwijało się tak szybko, że niezbędne było wprowadzenie systemu komunikacji miejskiej. Wybrano tramwaj elektryczny, a przewóz rozpoczęto 29 czerwca 1899. Sieć składała się z trzech jednotorowych linii ("Bory" – "Lochotín", "Skvrňany" – "Nepomucká třída", "Náměstí" – "Plynárna") o rozstawie szyn 1435 mm – jedna z linii przebiegała przez rynek (obecnie Náměstí Republiky). System obsługiwało 20 wozów z firmy Brožík/Zeman z wyposażeniem elektrycznym firmy Křižík. W kolejnych latach zakupiono jeszcze 5 wagonów silnikowych i 4 doczepne.
Pierwsza połowa XX wieku.
W latach 1910–1929 sieć była sukcesywnie wydłużana, a niektóre odcinki przebudowano na dwutorowe. 15 czerwca 1929 wybudowano drugą nitkę na rynku. Rozpoczęto także sprowadzanie dwuosiowych wozów tramwajowych firmy Ringhoffer z Pragi, w tym od 1938 bardziej pojemnych wozów z obniżoną podłogą, zwanych "Trabuka".
Druga połowa XX wieku i współczesność.
Po II wojnie światowej rozpoczęto budowę nowych osiedli. 1 maja 1962 oddano linię na osiedle Světovar, a w 1973 na Skvrňany. Rozpoczęto także sprowadzanie nowych wozów T1 (w latach 1955–1957), T2 (1960–1962), a od 1964 także T3. Ostatecznie wybudowano jeszcze linie do osiedla Košutka (1980) i Bolevec (1986, ostatecznie oddana 26 maja 1990). Od tego czasu nie nastąpiły większe zmiany i obecnie sieć składa się z 3 linii i jednej zajezdni "Slovany" (druga zajezdnia "Skvrňany", planowana w latach 80., nigdy nie powstała). 4 kwietnia 1987 wycofano wysłużone wagony T1 (jeden zachowano dla celów muzealnych), a w 1989 rozpoczęto eksploatację 12 sztuk nowych wozów KT8D5. Od 1995 przeprowadza się modernizacje wagonów T3 i KT8D5, zaś od 1998 rozpoczęto eksploatację częściowo niskopodłogowych wozów Škoda 03T – "Astra".
Przyszłość.
Przez pewien czas istniał plan budowy tramwaju podziemnego, między innymi do osiedla Doubravka. Obecnie plany przewidują połączenie linii z dzielnicy Bory z obszarami przemysłowymi.
Linie.
Stan z 29 kwietnia 2020 r.
Tabor.
Obecnie w ruchu znajdują się następujące tramwaje:
W latach 2003–2008 eksploatowany był prototyp tramwaju Škoda 05 T.
Tabor historyczny.
PMDP posiada również sześć wozów historycznych:

</doc>
<doc id="286521" url="https://pl.wikipedia.org/wiki?curid=286521" title="Auto Świat">
Auto Świat

Auto Świat – czasopismo motoryzacyjne, tygodnik wydawany w latach 1995–2022 przez Ringier Axel Springer Polska.
Opis czasopisma.
Jego redaktorem naczelnym jest Stanisław Sewastianowicz. W tygodniku, oprócz przeprowadzanych w profesjonalny sposób testów samochodów nowych i używanych, prezentowane są nowości; można także znaleźć szereg praktycznych informacji dotyczących kupna i eksploatacji samochodów.
"Auto Świat" wydaje również numery specjalne – "Auto Świat KATALOG", "Auto Świat EXTRA" oraz "Auto Świat PORADNIK". Każdy z numerów specjalnych poświęcony jest innemu aspektowi motoryzacji. W każdy ostatni poniedziałek miesiąca z tygodnikiem ukazuje się dodatek "Market" – gdzie zamieszczane są m.in. ogłoszenia dotyczące kupna i sprzedaży samochodów oraz praktyczne artykuły poświęcone rynkowi samochodów nowych i używanych. Od grudnia 2007 ukazuje się dwumiesięcznik poświęcony wyłącznie tematom związanym z pojazdami o napędzie na wszystkie koła Auto Świat 4x4, a od lutego 2010 miesięcznik poświęcony szybkim samochodom Auto Świat Sport.
Tygodnik jest częścią niemieckiej grupy "Auto Bild".
działa ona w:
Niemcy, Polska, Francja, Włochy, Wielka Brytania, Holandia, Czechy, Dania, Turcja, Grecja, Chorwacja, Szwajcaria, Austria, Litwa, Łotwa, Estonia, Portugalia, Bułgaria, Czarnogóra, Ukraina, Węgry, Macedonia, Finlandia, Słowacja, Serbia, Hiszpania, Słowenia, Indonezja, Tajlandia, Azerbejdżan.
"Auto Świat" organizuje wiele przedsięwzięć promocyjnych, m.in., konkurs na najlepszego kierowcę amatora – As Bezpiecznej Jazdy, plebiscyt na najlepszy samochód – Auto nr 1 w Polsce, będący częścią ogólnoeuropejskiego konkursu Europe Auto 1, a także konkurs na najlepszego kierowcę off-roadowego – Mistrz 4x4
Ostatni numer czasopisma ukazał się 19 grudnia 2022. Według informacji Presserwisu pismo było rentowne, jednak wydawca uznał, że dalsze zaangażowanie w tytuł papierowy nie ma perspektyw.
Akademia Auto Świata.
Akademia Auto Świat – sieć wysokiej jakości szkół nauki jazdy. Sieć budowana jest w oparciu franczyzę, gdzie Ośrodki Szkolenia Kierowców wprowadzają standardy szkolenia oraz obsługi oferowane przez Akademię. 
Cechami charakteryzującymi sieć szkół Auto Świata są:
– Autorski program szkolenia, który powstał w oparciu o wiedzę pedagogiczna oraz psychologiczną z uwzględnieniem obowiązującego stanu prawnego. 
– System wspierania procesu szkolenia FDA (Finder Driving Assistance). Technologia zainstalowana w każdym samochodzie monitoruje proces szkolenia i umożliwia jego analizę.
– Stałe podnoszenie kwalifikacji zarówno przez trenerów nauki jazdy jak i pracowników obsługi klienta. 
Akademia powstała we wrześniu 2013 roku. W 2018 roku zakończyła działalność.

</doc>
<doc id="286523" url="https://pl.wikipedia.org/wiki?curid=286523" title="Skwer">
Skwer

Skwer (ang. "square", pol. kwadrat) – niezabudowany obszar na terenie miejscowości spełniający funkcje rekreacyjne.
Najczęściej skwer jest terenem zieleni z trawnikami, klombami, krzewami oraz drzewami, a niekiedy znajdują się tam fontanny, alejki, ławki i inny sprzęt rekreacyjny.
Poprzez wyraz "skwer" w znaczeniu prawnym należy rozumieć „budowle rekreacyjne i pozostałe”, które zostały enumeratywnie wymienione pod symbolem PKOB: sekcja-2, dział-24, grupa- 241, klasa- 2412 w załączniku „Polska Klasyfikacja Obiektów Budowlanych (PKOB)”.

</doc>
<doc id="286528" url="https://pl.wikipedia.org/wiki?curid=286528" title="Garrick Ohlsson">
Garrick Ohlsson

Garrick Ohlsson (ur. 3 kwietnia 1948 w Nowym Jorku) – amerykański pianista; zwycięzca VIII Międzynarodowego Konkursu Pianistycznego im. Fryderyka Chopina (1970).
Życiorys.
Na fortepianie zaczął grać w wieku ośmiu lat, a edukację odbył w Nowym Jorku – najpierw w Westchester Conservatory of Music, a potem w Juilliard School (1961–1971). Dodatkowo kształcił się m.in. u Claudio Arraua.
Zadebiutował w 1960. Później uczestniczył w kilku konkursach pianistycznych:
Sukcesy na konkursach sprawiły, że zaczął być zapraszany do wielu krajów świata. Już w 1969 koncertował w kilku włoskich miastach. Po zwycięstwie w Warszawie dał ponad 40 koncertów w USA. W późniejszych latach grał m.in. na festiwalu w Pekinie (1998), a w Polsce na festiwalu Chopin i jego Europa i przy okazji obchodów 200. rocznicy urodzin Fryderyka Chopina (2010). W 1994 otrzymał Avery Fisher Prize.
W 2015 był jurorem XVII Międzynarodowego Konkursu Pianistycznego im. Fryderyka Chopina.
Repertuar i dyskografia.
W jego repertuarze jest ponad 80 koncertów. Chętnie gra utwory m.in. Fryderyka Chopina, Ludwiga van Beethovena, Josepha Haydna, Ferenca Liszta i Aleksandra Skriabina. Nagrał kilkadziesiąt płyt dla licznych wytwórni muzycznych.

</doc>
<doc id="286531" url="https://pl.wikipedia.org/wiki?curid=286531" title="Mikołaj Kozakiewicz">
Mikołaj Kozakiewicz

Mikołaj Kozakiewicz (ur. 24 grudnia 1923 w Albertynie, zm. 22 listopada 1998 w Warszawie) – polski socjolog, polityk i publicysta, profesor nauk humanistycznych, autor kilkudziesięciu książek z zakresu seksuologii, socjologii wychowania i oświaty. Marszałek Sejmu X kadencji, poseł na Sejm PRL IX kadencji, Sejm kontraktowy i Sejm I kadencji.
Życiorys.
Wykształcenie i działalność zawodowa.
Urodził się w województwie nowogródzkim. Uczył się w szkołach w Wilnie, w latach 1945–1947 pracował jako nauczyciel wiejski, a w 1950 ukończył studia na Wydziale Filozoficznym Uniwersytetu Warszawskiego. W okresie 1950–1951 był nauczycielem i dyrektorem w Liceum Ogólnokształcącym w Izbicy Kujawskiej. Od 1951 do 1955 był sekretarzem redakcji „Głosu Nauczycielskiego”. W latach 1956–1970 pracował jako kierownik działu miesięcznika Naczelnego Komitetu Zjednoczonego Stronnictwa Ludowego „Wieś Współczesna”. W okresie 1957–1969 zasiadał w Prezydium Towarzystwa Szkoły Świeckiej, a od 1970 do 1974 był wiceprzewodniczącym Zarządu Głównego Towarzystwa Krzewienia Kultury Świeckiej. W 1963 obronił doktorat z socjologii na UW, po czym podjął pracę w Polskiej Akademii Nauk. Od 1967 do 1971 był adiunktem w Zakładzie Badań Rejonów Uprzemysłowionych PAN, następnie w latach 1971–1989 pracownikiem naukowym w Instytucie Rozwoju Wsi i Rolnictwa. W 1972 uzyskał habilitację. W 1979 otrzymał tytuł profesora nadzwyczajnego i został profesorem nadzwyczajnym, a w 1984 został profesorem zwyczajnym.
Działalność polityczna.
W 1947 wstąpił do Stronnictwa Ludowego, a po jego połączeniu z Polskim Stronnictwem Ludowym w 1949 znalazł się w szeregach ZSL. W 1982 został członkiem prezydium Tymczasowej Rady Krajowej Patriotycznego Ruchu Odrodzenia Narodowego. Sprawował mandat posła na Sejm PRL w latach 1985–1989, uczestniczył w obradach plenarnych Okrągłego Stołu. W wyborach 4 czerwca 1989 jako jedyny obok Adama Zielińskiego uzyskał mandat posła na Sejm X kadencji w ramach 35-osobowej listy krajowej, obejmującej czołowych działaczy ówczesnej władzy. W Sejmie kontraktowym 4 lipca 1989 objął stanowisko marszałka Sejmu, które zajmował do końca kadencji w 1991. Po zakończeniu działalności ZSL został działaczem Polskiego Stronnictwa Ludowego i zasiadał w Sejmie I kadencji z jego listy. W 1993 po konflikcie z prezesem partii Waldemarem Pawlakiem zrezygnował z ubiegania się o reelekcję. W styczniu 1998 został członkiem rady założycielskiej Partii Ludowo-Demokratycznej.
Działalność społeczna i publicystyczna.
Członek Towarzystwa Świadomego Macierzyństwa i Towarzystwa Planowania Rodziny. Popularyzował antykoncepcję, bronił legalności aborcji, praw homoseksualistów i chorych na AIDS. Popierał legalizację miękkich narkotyków. W 1995 był jednym z założycieli oraz honorowym prezesem Stowarzyszenia Otwarte Drzwi, pozarządowej organizacji działającej na rzecz osób wykluczonych społecznie.
Był autorem publikacji w językach polskim, angielskim, niemieckim, francuskim, kilkunastu prac naukowych, a także ponad 20 prac popularnonaukowych z zakresu socjologii wychowania i oświaty oraz filozofii wychowania, jak również cyklu felietonów "Z księgi zakazów" publikowanych w „Trybunie”. Napisał także wspomnieniową książkę "Byłem marszałkiem kontraktowego…" (1991).
Życie prywatne.
Był żonaty z Weroniką Merc-Kozakiewicz, miał dwoje dzieci (Daniela i Dominikę).
Został pochowany na Powązkach Wojskowych w Warszawie (kwatera A3 tuje-3–34).
Odznaczenia i wyróżnienia.
W 1993 uhonorowany został przez prezydenta Lecha Wałęsę Krzyżem Wielkim Orderu Odrodzenia Polski. Był odznaczony również Krzyżem Komandorskim, Oficerskim i Kawalerskim Orderu Odrodzenia Polski oraz Medalem Komisji Edukacji Narodowej. W 1998 został laureatem Medalu Zasłużony dla Tolerancji.

</doc>
<doc id="286532" url="https://pl.wikipedia.org/wiki?curid=286532" title="Fiodor Tokariew">
Fiodor Tokariew

Fiodor Wasiljewicz Tokariew (ros. Фёдор Васильевич Токарев; ur. , zm. 7 czerwca 1968 w Moskwie) – radziecki konstruktor broni strzeleckiej.
Życiorys.
Urodził się w kozackiej osadzie, leżącej nad rzeką Jegorłyk w ówczesnym Obwodzie Wojska Dońskiego. Po ukończeniu sześcioletniej szkoły powszechnej w 1885 wstąpił do wojskowej, rzemieślniczej szkoły ślusarskiej. W szkole początkowo był uczniem kowala, następnie pomocnikiem rusznikarza. Po skończeniu szkoły rzemieślniczej Tokariew kontynuował naukę. W 1891 roku ukończył Wydział Broni w Nowoczerkieskiej Szkole Wojskowej, a w 1900 roku szkołę podchorążych - Junkierską Szkołę Kozacką. W następnych latach Tokariew służył w jednym z pułków kozackich jako naczelnik uzbrojenia.
W 1907 roku Tokariew, w tym czasie student Oficerskiej Szkoły Strzeleckiej w Oranienbaumie skonstruował na bazie karabinu powtarzalnego Mosin wz. 1891 karabin automatyczny. W latach 1908–1914 Tokariew już jako pracownik zakładów zbrojeniowych w Siestriorecku kontynuował prace nad swoim karabinem automatycznym.
w czasie I wojny światowej Fiodor Tokariew służył w armii rosyjskiej, a po jej zakończeniu ponownie powrócił do konstruowania broni. W 1919 powstał prototyp nowego karabinu automatycznego Tokariewa, ale w 1921 prace nad nim zostały przerwane i Tokariew ponownie próbował dopracować karabin automatyczny oparty na konstrukcji Mosina wz. 1891. W tym samym 1921 roku Tokariew przeprowadził się do Tuły.
W 1925 roku na uzbrojenie Armii Czerwonej został przyjęty lkm "Maxim-Tokariew", czyli przebudowany ckm Maxim wz. 1910. W 1925 roku powstał także pierwszy pistolet samopowtarzalny Tokariewa, ale ze względu na dużą masę i wymiary nie został przyjęty do uzbrojenia. W latach 20. powstał także skonstruowany przez Tokariewa pierwszy radziecki pistolet maszynowy (nazywany lekkim karabinem Tokariewa).
W 1930 roku powstała najbardziej znana konstrukcja Tokariewa – pistolet TT który do lat 50. był przepisową bronią krótką Armii Czerwonej. Po ukończeniu prac nad pistoletem TT Fiodor Tokariew kontynuował próby skonstruowania karabinu automatycznego. W ich efekcie w 1938 roku do uzbrojenia Armii Czerwonej został przyjęty karabin samopowtarzalny SWT (SWT-38). W dwa lata później powstały dwie nowe wersje tej broni: samopowtarzalny SWT-40 i automatyczny AWT-40.
W 1940 roku Tokariew otrzymał stopień naukowy doktora nauk technicznych i wstąpił do Wszechzwiązkowej Partii Komunistycznej (bolszewików) – (WKP(b)). W 1941 roku został deputowanym do Rady Najwyższej Związku Radzieckiego. W związku z pełnieniem tej funkcji w tym samym roku przeprowadził się do Moskwy. Obowiązki deputowanego przestał pełnić w 1950 roku.
Fiodor Tokariew pochowany został na cmentarzu komunalnym w Tule.
Wkład Fiodora Tokariewa w rozwój radzieckiej broni strzeleckiej był w ZSRR wysoko oceniany. W 1940 został uhonorowany Medalem „Sierp i Młot” Bohatera Pracy Socjalistycznej, otrzymał Nagrodę Państwową ZSRR, był także odznaczony m.in. czterokrotnie Orderem Lenina, Orderem Czerwonego Sztandaru Pracy, Orderem Suworowa II klasy, Orderem Wojny Ojczyźnianej I klasy, Orderem Czerwonej Gwiazdy oraz innymi odznaczeniami.

</doc>
<doc id="286533" url="https://pl.wikipedia.org/wiki?curid=286533" title="Athirson">
Athirson

Athirson, właśc. Athirson Mazzoli de Oliveira (ur. 16 stycznia 1977) – brazylijski piłkarz, obrońca brazylijskiego klubu piłkarskiego Portuguesa São Paulo, do którego trafił w 2010 roku z Cruzeiro EC. Piłkarz Juventusu, CR Flamengo, Bayeru 04 Leverkusen.
Linki zewnętrzne.
Leverkusen - who's who

</doc>
<doc id="286535" url="https://pl.wikipedia.org/wiki?curid=286535" title="Daman i Diu">
Daman i Diu

Daman i Diu (hindi दमन और दीव, trb.: "Daman aur Diw", trl.: "Daman aur Dīv"; gudźarati દમણ અને દિયૂ, trl.: "Damaṇ ane Diyū"; ang. "Daman and Diu"; hist. nazwa port. "Damão e Diu") – terytorium związkowe w Indiach istniejące w latach 1987–2020, położone nad Morzem Arabskim. Terytorium powstało w 1987 roku w wyniku podziału terytorium związkowego Goa, Daman i Diu na stan Goa i terytorium związkowe Daman i Diu.
26 stycznia 2020 roku połączone wraz z terytorium Dadra i Nagarhaweli w nową jednostkę administracyjną Dadra, Nagarhaweli, Daman i Diu.
W skład terytorium wchodziły dwa dystrykty:

</doc>
<doc id="286539" url="https://pl.wikipedia.org/wiki?curid=286539" title="Michał Wójcik">
Michał Wójcik



</doc>
<doc id="286540" url="https://pl.wikipedia.org/wiki?curid=286540" title="Alderney">
Alderney

Alderney (fr.  Aurigny, w dialekcie "aldernais" lub "auregnais": Aoeur’gny) – wyspa, należąca do Wysp Normandzkich. Jest dependencją baliwatu Guernsey posiadającą własny rząd i parlament. Nie jest częścią Zjednoczonego Królestwa (nie był również częścią Unii Europejskiej).
Ma 5 km długości i 3 km szerokości i jest trzecią co do wielkości w grupie tych wysp. Znaczna część wyspy jest skalista. Leży kilkanaście kilometrów na zachód od francuskiej Normandii, 30 km na północny wschód od Guernsey i 100 km na południe od wybrzeża Anglii.
Wyspę zamieszkuje 2020 osób, największa miejscowość na wyspie nosi nazwę Saint Anne; imię św. Anny nosi też jedyna parafia na wyspie. Ludność utrzymuje się głównie z turystyki, oferując przyjezdnym pola golfowe, łowienie ryb i sporty wodne. Na wyspie hoduje się bydło oraz uprawia się zboże i ziemniaki.
Na wyspie znajduje się, zbudowana w 1912 roku, należąca do Trinity House latarnia morska Alderney.

</doc>
<doc id="286543" url="https://pl.wikipedia.org/wiki?curid=286543" title="Petrelowate">
Petrelowate



</doc>
<doc id="286546" url="https://pl.wikipedia.org/wiki?curid=286546" title="Certak">
Certak



</doc>
<doc id="286547" url="https://pl.wikipedia.org/wiki?curid=286547" title="Otto Neurath">
Otto Neurath

Otto Neurath (ur. 10 grudnia 1882 w Wiedniu, zm. 22 grudnia 1945 w Oksfordzie) – austriacki socjolog, ekonomista i filozof.
Życiorys.
Otto Neurath urodził się w Wiedniu w rodzinie żydowskiej. Studiował matematykę, by potem przerzucić się na lingwistykę, prawo, ekonomię, a wreszcie socjologię. Doktorat uzyskał na podstawie pracy o myśli ekonomicznej w starożytności. Jego pierwsze publikacje dotyczyły ekonomii i polityki, ogłosił też trochę prac logiczno-matematycznych. Dobrze znał pisma Marksa, był członkiem partii socjaldemokratycznej. Po I Wojnie światowej włączył się do prac socjalistycznego rządu Bawarii, zastąpionego wkrótce przez komunistyczno-anarchistyczny rząd Spartakusa. Po reakcyjnym przewrocie został aresztowany i skazany na więzienie; po proteście rządu Austrii wyszedł na wolność i (z zakazem powrotu do Niemiec) przybył do Wiednia, gdzie objął stanowisko dyrektora Muzeum Społeczno-Ekonomicznego. Traktował Koło Wiedeńskie jako ruch polityczny, w czym pozostał odosobniony, choć prawie wszyscy neopozytywiści mieli poglądy lewicowe (aktywnym socjaldemokratą był też Hahn).
Dorobek.
Inicjator działań Koła Wiedeńskiego i największy krytyk metafizyki spośród jego członków. Zaangażowany w obronę tezy o jedności nauki, jej pojęć i praw. Członek "lewego skrzydła" koła wiedeńskiego, uznawał naukę za jedyny możliwy sposób opisu świata i widział w niej narzędzie zmian społecznych. Uznawał marksizm za teorię naukową.
Przyczynił się do rozwoju języka komunikacji wizualnej i prezentacji danych. Opracował on metodę wyjaśniającą współczesny świat za pomocą języka wizualnego. W ten sposób powstał język graficzny Isotype (International System of Typographic Picture Education). W 1939 roku została opublikowana książka “Modern Man in the Making“ autorstwa Otto Neuratha. Opisywała ona historię ludzkości przy pomocy nowego języka - Isotype.

</doc>
<doc id="286549" url="https://pl.wikipedia.org/wiki?curid=286549" title="Sprawa operacyjna">
Sprawa operacyjna

Sprawa operacyjna – 
Rodzaje spraw operacyjnych.
Służba Bezpieczeństwa prowadziła kilka rodzajów spraw operacyjnych:
Sprawa operacyjnego poszukiwania (SOP).
Sprawy te wszczynano w związku z dokonaniem czynu przestępczego, gdy sprawca/sprawcy przestępstwa nie zostali ujęci ani nie byli znani albo też nie odzyskano przedmiotów przestępstwa oraz zachodziła potrzeba wszechstronnego wyjaśnienia okoliczności zaistniałego czynu.
Sprawa operacyjnego sprawdzenia (SOS).
Była to sprawa o najniższym stopniu zaangażowania operacyjnego. Wszczynano ją w przypadku stwierdzenia naruszenia prawa. Funkcjonariusze nadawali sprawie kryptonim, uruchamiali osobowe źródło informacji. Za ich pomocą typowano podejrzanych, a następnie zbierano o nich informacje. SOS mógł zakończyć się pozyskaniem podejrzanych jako osobowych źródeł informacji. W przypadku, gdy jako podejrzani wchodziła w grę większa grupa osób, funkcjonariusze przystępowali do sprawy operacyjnego rozpracowania (SOR).
Sprawa operacyjnego rozpracowania (SOR).
Sprawa, w której wykorzystywano większy nakład sił i środków. W przypadku SOR SB rozpracowywała większą grupę osób. Tak samo jak w SOS, sprawie był nadawany kryptonim, uruchamiano osobowe źródła informacji, za pomocą których zbierano informacje o podejrzanych. SOR również mógł zakończyć się zwerbowaniem do współpracy. W innym przypadku informacje uzyskane w wyniku działań operacyjnych, przekształcano w materiały śledcze i sprawę kierowano do sądu.
Kwestionariusz ewidencyjny (KE).
„Teczka” sensu stricto. KE był zakładany w celu rozpracowania konkretnej, pojedynczej osoby. Za pomocą osobowych źródeł informacji i innych środków operacyjnych (np. podsłuchów) zbierano wszelkie informacje na temat figuranta. Badano jego powiązania, kontakty, wrogą działalność (lub potencjalną wrogą działalność). KE mógł być przekształcony w sprawę operacyjnego rozpracowania, lub zakończyć się pozyskaniem figuranta na osobowe źródło informacji. Za pomocą KE kontrolowano także działalność byłego osobowego źródła informacji; w kategorii tej zawierał się również tzw. TEOK, czyli teczka ewidencji operacyjnej na księdza w ramach którego zbierano informacje o każdym duchownym katolickim i kandydacie na duchownego.

</doc>
<doc id="286550" url="https://pl.wikipedia.org/wiki?curid=286550" title="Rotary International">
Rotary International

Rotary International – międzynarodowa organizacja, założona w 1905 roku, w Chicago przez amerykańskiego adwokata Paula Percy’ego Harrisa.
Rotary International (RI) jest stowarzyszeniem klubów Rotary na świecie, wyznającym oficjalne credo „Służba na rzecz innych ponad własną korzyść” (ang.: "Service Above Self"). Najkrótsza zaś definicja tej organizacji brzmi: „Rotary jest stowarzyszeniem przedsiębiorców i ludzi różnych zawodów z całego świata, które świadczy pomoc humanitarną, promuje wysokie normy etyczne w każdym zawodzie i pomaga budować dobrą wolę i pokój na świecie”.
Pierwszym celem Rotary International jest pobudzanie, promowanie, rozszerzanie oraz nadzorowanie klubów na całym świecie, drugim – koordynowanie i ogólne ukierunkowywanie działań na arenie międzynarodowej. Kluby Rotary są zgrupowane w regiony geograficzne, zwane Dystryktami Rotary (każdy około 45 klubów). Na czele każdego z nich stoi gubernator dystryktu, występujący przez jeden rok jako członek zarządu RI i reprezentujący międzynarodową radę dyrektorów.
Obecnie na całym świecie istnieje ponad 520 Dystryktów Rotary, zgrupowanych w 6 regionów, a jednym z nich jest CEEMA (Europa kontynentalna, wschodnie wybrzeże Morza Śródziemnego, Afryka). W rejonach, gdzie nie istnieje struktura podziału na dystrykty, Rotary jest zorganizowane w formie "special extension areas". Rada dyrektorów odbywa posiedzenia zazwyczaj cztery razy w roku i jest ciałem, które wytycza kierunki polityki Rotary International. W jej skład wchodzi prezydent oraz prezydent elekt RI, a także 16 innych dyrektorów, pochodzących z całego świata. Prezydent pełni swą funkcję tylko jeden rok, natomiast dyrektorzy – dwa lata. Wszyscy członkowie kierownictwa Rotary szczebla międzynarodowego oraz lokalnego sprawują swe funkcje jako wolontariusze nie pobierający wynagrodzenia. Sekretariat RI, składający się z kilku biur, udziela klubom Rotary pomocy przy realizacji projektów i w działaniach dotyczących sprawowanej służby.
Światowa siedziba Rotary mieści się na przedmieściu Chicago, w Evanston, stan Illinois, Stany Zjednoczone. Regionalne biuro Rotary International na Europę i Afrykę ma siedzibę w Zurychu w Szwajcarii. Pozostałe siedem biur oddziałowych działa w Argentynie, Australii, Brazylii, Indiach, Japonii, Korei i na Filipinach.
W 1929 roku Watykan stwierdził, że przynależność księży do klubów rotariańskich, jak również ich udział w spotkaniach klubów „nie są wskazane”.
Cel działalności Rotary.
Celem Rotary jest wspieranie i pogłębianie idei służby jako podstawy godnych i wartościowych przedsięwzięć, a w szczególności wspieranie:
Użytecznym sprawdzianem wszelkich relacji międzyludzkich jest czteropunktowy test – szczególnie przydatny dla każdego rotarianina w codziennej praktyce wykonywania swojego zawodu. Zawiera on cztery pytania:
Obecnie w ponad 200 krajach jest 1,2 mln rotarian zrzeszonych w ponad 32 tysiącach klubów.
Jedną z najbardziej spektakularnych akcji podjętych przez Rotary International była zainicjowana w 1985 historyczna misja, uodpornienia wszystkich dzieci świata przeciwko chorobie Heinego-Medina. Pracując wspólnie z rządami wielu krajów oraz organizacjami pozarządowymi w kampanii Rotary Polio Plus zaangażowano 100 tysięcy wolontariuszy organizując szczepienia ponad miliarda dzieci. Dzięki tym wysiłkom Rok 2005 został uznany za rok uwolnienia świata od tej groźnej choroby.
Rotary w Polsce.
W Polsce tradycje rotariańskie sięgają początku lat 30. – pierwszym był klub warszawski (nr 3427), który ukonstytuował się 17 lutego 1931. Założycielami byli prof. Jerzy Loth oraz inż. Piotr Drzewiecki; później jego prezesem został Antoni Dunin-Ślepść. Kolejne kluby powstały w Łodzi (1933, nr 3622, prezes Oskar Gross), Krakowie (1934, nr 3360; prezes Odo Bujwid), Katowicach (1934, nr 3702; prezes Witold Sągajłło); Gdyni (1934 r., nr 3722; prezes Julian Rummel); Bielsku (1935, nr 3756; prezes Teofil Adamecki, sekretarz Artur Manowarda); we Lwowie (1935, nr 3899; prezes Władysław Byrka); w Bydgoszczy (1935); w Pabianicach (1938). Istniały również komitety klubowe w Zakopanem, Łucku, Stanisławowie, Tomaszowie Mazowieckim, Lublinie i Drohobyczu. Łącznie w połowie 1939 Rotary w Polsce liczyło 229 członków. W 1936 zarejestrowano samodzielny dystrykt 85, skupiający w tamtym czasie 8 działających w Polsce klubów. W okresie międzywojennym ruch był zwalczany przez prasę katolicką, która zarzucała mu w szczególności wspólne cele i plany z masonerią nazywając go „białą masonerią”.
W czasie wojny, w latach 1939–1945, Rotary w Polsce nie miało możliwości działania, gdyż wszystkie formy polskich organizacji społecznych były przez okupanta niemieckiego zakazane, zresztą także i w Niemczech ruch rotariański był w czasach nazistowskich formalnie wyjęty spod prawa. Po zakończeniu wojny podjęte zostały próby w kierunku reaktywacji klubów, spotkało się to jednak z represjami ze strony reżimu komunistycznego i spowodowało zaniechanie wszelkich kroków w tym kierunku. Ideologia ruchu rotariańskiego pozostawała bowiem w jaskrawej sprzeczności z ideologią komunistyczną. Ruch wywodzący się ze środowisk inteligencji i przedsiębiorców uznany został za klasowo obcy. Hasło solidarności rotariańskiej pozostawało w sprzeczności z ideą walki klas, a zasada rozwijania współpracy międzynarodowej uznana została za przejętą z ideologii „zgniłego Zachodu”. Rozpowszechniany był także pogląd, jakoby organizacja rotariańska miała charakter paramasoński.
W konsekwencji przez około czterdzieści pięć lat Rotary było nieobecne w Polsce, podobnie zresztą jak we wszystkich krajach pozostających w orbicie sowieckich wpływów.
Dopiero przemiany, jakie dokonały się w Polsce w 1989 i w latach następnych, umożliwiły powrót Rotary na polską arenę społeczną. Działalność klubów Rotary została reaktywowana w 1989, początkowo jako część dystryktu szwedzkiego nr 2390. Po powstaniu dostatecznej liczby klubów w 1995 utworzono dystrykt polski nr 2230, przekształcony następnie w 1999 w dystrykt międzynarodowy o tym samym numerze, zrzeszający obecnie 73 kluby z Polski, 44 z Ukrainy i 3 z Białorusi.
Prasa rotariańska w Polsce.
Tematyka czasopism rotariańskich jest adresowana do osób zainteresowanych działalnością charytatywną i obejmuje szeroko pojętą tematykę społeczną i kulturalną. Czasopisma przedstawiają życie klubów Rotary zrzeszających wybitnych przedstawicieli różnych zawodów, osiągnięcia tej organizacji oraz problemy, na jakie napotyka ona w swej działalności.
Historia.
Po 1989 kilkakrotnie podejmowano próby wydawania w Polsce własnego czasopisma rotariańskiego, jednak nie udało się utrzymać wydawania następujących tytułów:
W 2004 rozpoczęto wydawanie czasopisma „Rotarianin”. W 2006 nastąpiła fuzja „Głosu Rotary” i „Rotarianina”, po czym to regionalne czasopismo rotariańskie wydawane w języku polskim stało się oficjalnym periodykiem Rotary w Dystrykcie 2230 RI.

</doc>
<doc id="286552" url="https://pl.wikipedia.org/wiki?curid=286552" title="Kluby Rotary">
Kluby Rotary



</doc>
<doc id="286553" url="https://pl.wikipedia.org/wiki?curid=286553" title="Cisza przedwyborcza">
Cisza przedwyborcza



</doc>
<doc id="286554" url="https://pl.wikipedia.org/wiki?curid=286554" title="Francesco Scoglio">
Francesco Scoglio

Francesco Scoglio (ur. 2 maja 1941, zm. 3 października 2005) – włoski piłkarz i trener piłkarski, szkolił m.in. Genoę, Tunezję i Libię. Trenerską karierę rozpoczął w 1972 roku, prowadząc młodzieżowy zespół Regginy. W 1988 r. wprowadził Genoę do Serie A. W 1998 roku został selekcjonerem reprezentacji Tunezji, a w 2000 r. właśnie z Tunezją zajął czwarte miejsce w Pucharze Narodów Afryki. W 2001 roku powrócił do Genoi, a w 2002 przez parę miesięcy prowadził Libię. Zmarł na atak serca podczas debaty telewizyjnej z prezesem Genoi Enrico Preziosim.

</doc>
<doc id="286557" url="https://pl.wikipedia.org/wiki?curid=286557" title="Rotary Club">
Rotary Club



</doc>
<doc id="286560" url="https://pl.wikipedia.org/wiki?curid=286560" title="Sprawa obiektowa">
Sprawa obiektowa

Sprawa obiektowa (SO) – w nomenklaturze Służba Bezpieczeństwa jedna z kategorii spraw operacyjnych i dotyczących jej akt.
Sprawy obiektowe wszczynano m.in. wobec instytucji i organizacji uznawanych za wrogie, placówek państw zachodnich w Polsce (w tym ambasad, konsulatów, biur podróży), niektórych instytucji Kościoła katolickiego i związków wyznaniowych (kurie, prowincje zakonne, parafie, zbory, gminy), niektórych mniejszości narodowościowych, redakcje gazet, nielegalne organizacje opozycyjne itp. Celem zakładania sprawy obiektowej było objęcie trwałą i systematyczną inwigilacją istotnych dla państwa instytucji, zakładów i organizacji oraz środowisk, które uważano za „wrogie” bądź też stwarzające warunki dla działalności opozycyjnej.
Niektóre sprawy obiektowe były prowadzone nieprzerwanie przez wiele lat. Uruchamiano w ich przypadku dużą ilość osobowych źródeł informacji i pozyskiwano nowe. Regularnie informowano o nastrojach i tendencjach wewnątrz „obiektu”, poczynaniach i poglądach osób szczególnie interesujących SB. Na podstawie sprawy obiektowej zakładano również sprawy operacyjne.

</doc>
<doc id="286563" url="https://pl.wikipedia.org/wiki?curid=286563" title="Osteoblast">
Osteoblast

Osteoblasty, komórki kościotwórcze – komórki tworzące kości, występujące w miejscach, gdzie odbywa się wzrost lub przebudowa tkanki kostnej. Osteoblasty wytwarzają część organiczną macierzy kostnej (tzw. osteoid), w której następnie odkładają się kryształy fosforanów wapnia. Otoczone są substancją międzykomórkową zwaną hydroksyapatytem. Osteoblasty powstają z komórek macierzystych mezenchymatycznych. Czynności tych komórek są regulowane przez parathormon oraz witaminę D3.
Budowa.
Osteoblasty są wielkości ok. 20–30 μm. Charakteryzuje je biegunowa budowa: w części skierowanej ku nowo tworzonej kości skupione są liczne pęcherzyki wydzielnicze, aparat Golgiego oraz siateczka śródplazmatyczna szorstka. Ich jądra są okrągłe i pęcherzykowate, a zasadochłonna cytoplazma bogata w szorstką siateczkę śródplazmatyczną. Wytwarzają liczne wypustki cytoplazmatyczne umożliwiające im kontakt z innymi osteoblastami. Kontakt ten odbywa się dzięki połączeniom jonowo metabolicznym typu "nexus". Umożliwia to łatwy transport jonów między sąsiadującymi osteoblastami.
Funkcje.
Osteoblasty wytwarzają ważne składniki organicznej macierzy międzykomórkowej: kolagen typu I oraz proteoglikany. Ich rolą jest również synteza i sekrecja osteonektyny, osteokalcyny i hydrolaz (m.in. kolagenazy) – białek zapoczątkowujących i regulujących proces mineralizacji kości. Wydzielają także prostaglandynę, PGE2, oraz osteoprotegerynę. Ta ostatnia łączy się z proteoglikanami RANKL znajdującymi się na powierzchni komórki, co uniemożliwia kontakt osteoblast-osteoklast. Osteoblasty również chronią kość przed działaniem komórek kościogubnych, tj. osteoklastów.

</doc>
<doc id="286567" url="https://pl.wikipedia.org/wiki?curid=286567" title="Bitwa pod Ankarą">
Bitwa pod Ankarą

Bitwa pod Ankarą – inaczej bitwa pod Angorą bitwa stoczona 28 lipca 1402/27 zu al-hidżdża 804 roku między armią Turków Osmańskich a wojskami Timura w pobliżu Ankary, zakończona druzgocącym zwycięstwem Timura.
Tło konfliktu i siły przeciwników.
W roku 1400, po podbiciu większości anatolijskich emiratów sułtan Turków Osmańskich Bajazyd I Błyskawica zażądał daniny również od władcy Erzindżanu, emira Tahartena, którego Timur osadził na tronie jako swojego wasala w roku 1394. Taharten odwołał się w tej sprawie do Timura, który tym samym stanął wobec konfliktu z Turcją Osmańską. Bajazyd w tym samym czasie rozpoczął oblężenie Konstantynopola, ogołacając wschodnią granicę z większości sił. Timur pozostawał w kontakcie z cesarzem bizantyńskim Janem VII, a na swój dwór przyjął już wcześniej władców emiratów anatolijskich wygnanych przez Bajazyda. Zachęcali oni Timura do ataku na Osmanów, którzy wydawali się dążyć do dalszej ekspansji w kierunku Armenii, a może nawet Azerbejdżanu, co dla Timura było oczywiście nie do przyjęcia.
Na razie Timur skierował do Bajazyda ostre pismo protestacyjne, grożące wojną, na które sułtan odpowiedział utrzymaną w równie ostrym tonie zapowiedzią tejże. Wtedy Timur wyruszył do Anatolii, i w jesieni 1400 roku przekroczył granicę Turcji, a następnie pobił armię dowodzoną przez syna Bajazyda Sulejmana i po osiemnastodniowym oblężeniu zdobył zajęty niedawno przez Bajazyda Sivas. Miasto zostało doszczętnie splądrowane i zburzone, tak że jeszcze przez wiele lat po odejściu Timura nikt w nim nie mieszkał. Trzytysięcznej osmańskiej załodze Timur przed kapitulacją obiecał, że nie przeleje ich krwi, w związku z czym wymordował ich poprzez zakopanie żywcem lub utopienie. Następnie Timur zdobył również Malatię, w której wziął w niewolę lub wymordował miejscowych Ormian, muzułmanów pozostawiając w spokoju po opłaceniu wysokiej kontrybucji.
W tym momencie mongolski wódz wycofał się jednak z Anatolii, prawdopodobnie zaniepokojony koncentracją wojsk Mameluków, potencjalnie zagrażających jego południowej flance. W dalszej części roku 1400 i w roku 1401 przeprowadził on zwycięską kampanię przeciwko Mamelukom w Syrii, podczas gdy Bajazyd zdobył Erzindżan i osadził w nim pokonanego przez Timura wodza konfederacji turkmeńskich plemion Kara Kojunlu Kara Jusufa. Po wycofaniu się Bajezyda Timur wysłał przeciwko Turkom swojego syna Szahrucha, który pobił część ich armii. Już przed tym rozpoczęła się wymiana poselstw pomiędzy oboma potęgami, nie doprowadziła ona jednak do zawarcia pokoju. Sytuacja była dla Timura o tyle problematyczna, że Bajazyd cieszył się w świecie islamu wielkim uznaniem jako bojownik świętej wojny (ghazi), zwłaszcza po swoim zwycięstwie pod Nikopolis. Na jego polecenie zatem szejchowie i derwisze zaczęli rozgłaszać wśród armii wieści o rzekomej rozpuście Bajazyda, o tym że jego ulubiona żona jest chrześcijanką itp. Ponadto Timur wypłacił wojsku żołd za siedem lat. Nie zaniedbał także wysłania emisariuszy agitujących przeciwko Osmanom wśród Turkmenów niegdyś podlegających przebywającym na jego dworze emirom, którym nie odpowiadała centralizacyjna polityka Osmanów. Miało się to okazać jednym z czynników decydujących o losach całej kampanii.
Timur wyruszył ze stepów 16 lutego 1402 roku. Zażądał od Bajazyda wydania Kara Jusufa, na co ten odpowiedział aroganckim listem. Timur zajął następnie Erzincan i Erzurum, po czym odebrał od swoich żołnierzy przysięgę, że nie pozostawią w kraju nieprzyjaciela nawet rośliny ani drzewka. Zaalarmowany najazdem Bajazyd zwinął tymczasem blokadę Konstantynopola i przez Bursę pospiesznym marszem ruszył przeciwko nieprzyjacielowi. Timur wyruszył na Ankarę, i postanowił ją zdobyć przed nadejściem sułtana. Na wieść o tym Bajazyd ruszył z odsieczą i zbliżył się do miasta. Początkowo zatrzymał się w terenie lesistym, dogodnym dla jego piechoty, potem jednak ruszył doliną rzeki Kyzył Irmak ku Ankarze.
Trzon armii Bajazyda stanowili piesi janczarzy, stanowiący zawodową piechotę, oraz konni spahisi, rodzaj feudalnej kawalerii. Oprócz tego w jego armii występowała nieregularna lekka jazda rekrutowana przez wielkich lenników, kontyngenty bałkańskie, wśród których wyróżniali się Serbowie i wojska anatolijskie, również ze świeżo zdobytych emiratów. Sułtan ściągnął także kontyngent Tatarów ze stepów Kipczackich. Wojska Timura składały się w większości z konnych łuczników wywodzących się z koczowników lub posiadaczy ikt, a ich organizacja, uzbrojenie i taktyka nie różniły się zasadniczo od tej z czasów Czyngis-chana. Wyjątkiem było występowanie w większej liczbie piechoty oraz pewnej liczby słoni, które Timur zdobył w Indiach. W swojej monografii Alexandra-Derscu-Bulgaru oszacowała, że armia Bajazyda liczyła około 85 tys. żołnierzy, podczas gdy Timur posiadał ich ok. 140 tys. Marian Małowist uważa jednak, że liczby te są znacznie przesadzone, „już choćby ze względów aprowizacyjnych zgromadzenie w jednym miejscu tak wielkiej liczby wojsk wydaje się niemożliwe”. Należy je zatem uważać jedynie za wskaźnik stosunku sił obu przeciwników, ukazujący niewątpliwą przewagę liczebną Timura. Mimo to Bajazyd nie był pozbawiony szans w nadchodzącym starciu, bowiem jego armia z elitarnym korpusem janczarów na czele wydawała się lepsza jakościowo. Była ona jednak zmęczona forsownymi marszami, a w jej szeregach czaiła się zdrada. W dodatku Timur zbudował tamę na strumieniu przecinającym przyszłe pole bitwy, tak że pozbawił wody turecką armię, co miało duże znaczenie w lipcowym upale.
Bitwa.
Ostatecznie Bajazyd zajął pozycję obronną za strumieniem wzdłuż pasma niskich wzgórz bronionych przez janczarów i nieregularną piechotę. Na lewym skrzydle stały oddziały anatolijskie, pod wodzą sułtańskiego syna Sulejmana, na prawym zaś Serbowie pod wodzą szwagra sułtana Stefana Lazarevicia. Pierwszą linię obu skrzydeł tworzyli jednak spahisi. Mongołowie byli podzieleni na trzy dywizje i rezerwę pod bezpośrednim dowództwem Timura.
Armia Timura zaatakowała najpierw spahisów na lewym skrzydle, potem zaś Serbów na skrzydle prawym. Ci ostatni rozbili mongolską lekką kawalerię, w trakcie pościgu za nią utracili jednak spoistość i wycofali się, oddając swoją pierwotną pozycję nieprzyjacielowi. W tym momencie Tatarzy znajdujący się w armii Bajazyda przeszli na stronę Timura i przyłączyli się do ataku na tureckie lewe skrzydło, które powoli zaczęło się załamywać. Część osmańskiej rezerwy pod wodzą najmłodszego syna sułtana, Mehmeda, uderzyło na Tatarów, jednak nie zmieniło to zasadniczo sytuacji lewego skrzydła. Teraz także znajdujący się na prawym skrzydle Turkmeni z niedawno podbitych anatolijskich emiratów przeszli na stronę Timura, co sprawiło, że znajdująca się w centrum osmańska piechota została wystawiona na atak z obu skrzydeł. Oceniając że bitwa jest przegrana, Sulejman uciekł z pola walki wraz z nie użytymi jeszcze rezerwami. Chcąc osłonić jego odwrót Bajazyd połączył się z pozostałymi na polu walki Serbami, janczarami i spahisami, wraz z którymi bronił się na wzgórzu przed atakami armii Timura, która mimo otoczenia nieprzyjaciela nie mogła go zdobyć. Kiedy zapadła noc Bajazyd wraz z 300 kawalerzystami postanowił przedrzeć się przez linie Timura, jednak ostatecznie spadł z konia i został schwytany. Timur pojmał też jednego z jego synów, Musę.
Skutki bitwy.
Rozpowszechniona legenda o trzymaniu Bajazyda w klatce i znęcaniu się nad nim przez Timura nie znajduje żadnego pokrycia w źródłach. Timur traktował sułtana dobrze, musiał bowiem liczyć się z jego sławą wojownika w walce z niewiernymi. Bajazyd zmarł 8 marca 1403 roku, a przyczyny tej śmierci są do dzisiaj przedmiotem kontrowersji wśród historyków, a jego ciało zostało przez Timura wysłane do Bursy. Po zwycięstwie pod Ankarą ten ostatni straszliwie spustoszył zachodnią Anatolię, paląc m.in. Niceę (İznik), Ikonium (Konyę) i Akhisar. W grudniu 1402 roku Timur uderzył także na Smyrnę, należącą do joannitów, i po jej zdobyciu nakazał wymordować chrześcijan. Mongolski władca wskrzesił na terenie Anatolii emiraty zajęte przez Osmanów, każąc jednak przywróconym przez niego dawnym władcom płacić sobie trybut. Tym samym obowiązkiem został obarczony także cesarz Bizancjum, cesarz Trapezuntu oraz synowie Bajazyda, Sulejman i Isa, z których pierwszy
objął prowincje bałkańskie, a drugi osmańskie posiadłości w Anatolii. Timurowi formalnie nie poddał się jedynie Mehmed, i po bitwie pod Ankarą państwo Osmanów było wstrząsane wojną domową pomiędzy trzema braćmi. Dopiero w roku 1413 Mehmed na powrót zjednoczył państwo, jednak na ponowne podbicie terytoriów zajętych niegdyś przez Bajazyda Osmanowie musieli czekać aż do czasów Mehmeda Zdobywcy. A zatem najazd Timura na kilkadziesiąt lat osłabił państwo osmańskie.

</doc>
<doc id="286568" url="https://pl.wikipedia.org/wiki?curid=286568" title="Antoine-Adrien Lamourette">
Antoine-Adrien Lamourette

Antoine-Adrien Lamourette (ur. 31 maja 1742, zm. 11 stycznia 1794 w Paryżu) – francuski duchowny katolicki, biskup Lyonu w czasie rewolucji francuskiej.
Życiorys.
W 1759 wstąpił do Zgromadzenia Misji św. Wincentego, śluby zakonne złożył w Paryżu. Pracował jako wykładowca w seminarium w Metz i Toul; w Toul doszedł do godności superiora seminarium, ale wkrótce popadł w konflikt z innymi profesorami. W 1784 opuścił zgromadzenie zakonne i został księdzem w diecezji Toul. Po przyjęciu cywilnej konstytucji kleru został mianowany biskupem Rhone-et-Loire, z siedzibą w Lyonie; 27 marca 1791 święceń biskupich udzielił mu Jean-Baptiste Gobel, arcybiskup Paryża.
Od 1792 zasiadał w parlamencie; zabierał głos protestując m.in. przeciwko masakrze więźniów we wrześniu 1792 oraz przepisom znoszącym zgromadzenia zakonne. Przeszedł do historii jako inicjator tzw. "pocałunku Lamourette'a"; 7 lipca 1792 zaapelował w izbie parlamentarnej o pojednanie narodowe, co podchwycili inni deputowani – pozorna zgoda trwała tylko jeden dzień, a "pocałunek Lamourette'a" stał się w języku francuskim synonimem fałszywego przebaczenia.
Następnie wycofał się z życia politycznego i powrócił do Lyonu. We wrześniu 1793 został aresztowany i przewieziony do Paryża, gdzie, uznanego winnym działań kontrrewolucyjnych, zgilotynowano go.

</doc>
<doc id="286574" url="https://pl.wikipedia.org/wiki?curid=286574" title="Dylatacja czasu">
Dylatacja czasu

Dylatacja czasu – zjawisko różnic w pomiarze czasu dokonywanym równolegle w dwóch różnych układach odniesienia, z których jeden przemieszcza się względem drugiego. Pomiar dotyczy czasu trwania tego samego zjawiska. Zjawisko było przewidziane w szczególnej teorii względności Alberta Einsteina i następnie potwierdzone doświadczalnie.
Zjawisko dylatacji czasu jest sprzeczne z klasycznym postrzeganiem czasu leżącym u podstaw teorii względności Galileusza, która określała transformację odległości i niezmienność czasu przed przyjęciem szczególnej teorii względności.
Ogólna teoria względności opisuje natomiast zjawisko grawitacyjnej dylatacji czasu w pobliżu dużej masy. Tempo upływu czasu w układzie inercjalnym jest stałe, zaś spowolnienie czasu na powierzchni planet o małych masach, rotujących ze stałą prędkością niemierzalne. Przy wielkich, skoncentrowanych masach i prędkościach zbliżonych do prędkości światła w próżni, dylatacja czasu jest natomiast duża.
W ogólnej teorii względności dylatacja czasu tłumaczy wielkość siły grawitacji, przyjmując, że jest efektem zakrzywienia czasoprzestrzeni wokół masy.
Wielkość dylatacji.
Dylatacja związana z prędkością (kinetyczna).
W szczególnej teorii względności czasy przebiegu tego samego zjawiska dla różnych obserwatorów są powiązane zależnością:
gdzie:
Oznacza to, że gdy ogląda się kogoś lecącego rakietą z prędkością bliską prędkości światła w próżni, to wydarzenia we wnętrzu rakiety zachodzą bardzo wolno (dla obserwatora z Ziemi) – czas płynie w jej wnętrzu wolniej. Osoba lecąca rakietą dokonałaby identycznych obserwacji, patrząc na obserwatora na Ziemi.
Dylatacja dla ruchu jednostajnie przyspieszonego.
Droga przebyta po czasie formula_8 przy prędkości początkowej formula_9 i stałym przyspieszeniu formula_10 to:
Prędkość chwilowa to:
Czas który minął w spoczywającym układzie odniesienia:
gdy przyspieszany obiekt znajduje się w miejscu formula_14
Czas mierzony w przyspieszanym obiekcie względem czasu układu odniesienia
Dylatacja grawitacyjna.
Spowolnienie szybkości biegnięcia czasu, jako funkcja odległości (r) od środka masy (m), zapadłej poniżej promienia Schwarzschilda (rsch), w spoczynku, wyraża się przez wzór:
gdzie:
Grawitacyjna dylatacja czasu jako szczególny przypadek zawiera kinetyczną dylatację czasu, mimo że ta druga zachodzi także w płaskiej czasoprzestrzeni. W ogólności czas może spowalniać jak i przyspieszać wraz ze wzrostem grawitacji (mierzonej np. skalarem Kretschmanna), nawet w czasoprzestrzeni Schwarzschilda. We wszechświecie statycznym Einsteina natomiast czasoprzestrzeń jest zakrzywiona, ale nie występuje dylatacja czasu pomiędzy nieporuszającymi się względem siebie obserwatorami.
Znaczenie w technologii.
Zjawiska związane z dylatacją czasu stają się istotne w przypadku niektórych technologii, np. elektroniki, nanotechnologii lub techniki satelitarnej. Zmiany związane z dylatacją czasu musiały zostać uwzględnione między innymi w systemach nawigacji satelitarnej, np. w amerykańskim systemie GPS.
Dylatacja czasu w fantastyce naukowej.
Ponieważ dylatacja czasu umożliwia naukowo podtrzymane podróżowanie w czasie, zjawisko to stało się popularnym tematem w literaturze i filmach science fiction. Często porusza się kwestie przekroczenia granicy prędkości światła w próżni lub wkroczenia do wnętrza czarnej dziury, co pobudziło fantazję autorów do szukania sposobu na podróż wstecz w czasie. W rzeczywistości uwzględnienie samej dylatacji we wzorze na prędkość udowadnia, że przekroczenie prędkości światła jest niemożliwe. Więcej na ten temat można się dowiedzieć pod hasłem podróże w czasie jako motyw literacki i filmowy.

</doc>
<doc id="286576" url="https://pl.wikipedia.org/wiki?curid=286576" title="Konstal 102Na">
Konstal 102Na

Konstal 102Na – normalnotorowy tramwaj wytwarzany w latach 1970–1973 przez zakłady Konstal w Chorzowie. Wersja wąskotorowa (początkowo oznaczona symbolem 102NaW, a później 803N) produkowana była w latach 1973–1974.
Konstrukcja.
Wagon typu 102Na jest zmodyfikowaną wersją tramwaju 102N, w której powrócono do kształtu ścian czołowych montowanych wcześniej w wozach 13N. Jest to wagon przegubowy, dwuczłonowy, sześcioosiowy, przystosowany do eksploatacji pojedynczo oraz w dwuwagonowych składach. Wagony 102Na są napędzane czterema silnikami umieszczonymi na pierwszym i trzecim wózku (po 2 na wózek), natomiast wózek środkowy jest toczny. Maksymalne przyspieszenie składu nieobciążonego wynosi 1 m/s², a maksymalna prędkość to około 55 km/h. Zastosowano rozruch oporowy.
Wersje.
Oprócz normalnotorowej podstawowej wersji 102Na produkowano także wersję wąskotorową 102NaW. W dokumentacji fabrycznej opisana jest również odmiana 102Nb – charakteryzująca się brakiem gniazd sterowania ukrotnionego.
Dla Wrocławia wyprodukowano w roku 1973 wersję 102Nd, różniącą się przełączalnością silników trakcyjnych podczas rozruchu, nieprzystosowaniem do jazdy w trakcji ukrotnionej i drobnymi szczegółami konstrukcyjnymi (m.in. montaż wiązki przewodów elektrycznych na dachu oraz zastosowanie trójpłatowych drugich i trzecich drzwi). Ostatni tramwaj tego typu został zezłomowany w lutym 2018 roku przez osobę prywatną, która odkupiła go za 5 tys. złotych od Towarzystwa Miłośników Wrocławia.
Wąskotorową odmianą tramwaju 102Nd jest wagon 803N.
W Krakowie w latach 1983–1985 pięć wagonów 102Na przebudowano na doczepy czynne. Modernizacji poddano pojazdy, których przody zostały uszkodzone w wyniku wypadków. Przebudowane wagony oznaczono symbolem 102NaD. Kursowały wyłącznie w Krakowie.
Eksploatacja.
Tramwaje 102Na eksploatowane były w większości miast Polski dysponujących komunikacją tramwajową, obecnie w prawie wszystkich miastach w Polsce są wycofane z użycia.
Pierwszym miastem, które zakończyło liniową eksploatację pojazdów typu 102N i 102Na był Gdańsk. W 1988 roku dokonano wymiany 43 sztuk wagonów 102Na oraz 3 sztuk wagonów 102N na 46 sztuk wagonów 105N wyprodukowanych w latach 1976–1978 pomiędzy WPK Gdańsk (poprzednik spółki GAiT), a MPK Kraków.
We wrześniu 2008 roku wycofano z eksploatacji wagony w GOP-ie. Przedostatnim miastem eksploatującym te tramwaje liniowo był Wrocław, gdzie ostatnią planową jazdę tramwaj 102Na odbył 17 maja 2011 roku. W Poznaniu tramwaj 102Na eksploatowany był liniowo na linii numer 3 do roku 2013.
Od 29 czerwca do 15 września 2019 w dni wolne od pracy tramwaj 102Na pojawił się w ruchu planowym na linii nr 8 w Gdańsku.
W 1974 w Krakowie, przy współpracy fachowców przedsiębiorstwa komunikacyjnego ze Szczecina, uruchomiono eksploatację wagonów 102Na w trakcji ukrotnionej (m.in. linie 4, 22). Później stosowano ją także w innych miastach (m.in. linie 0, 7, 15, 37 i 40 w GOP, linie nr 14 i 17 we Wrocławiu). Było to bardzo praktyczne rozwiązanie problemu stałego braku motorniczych z jakim przedsiębiorstwa komunikacyjne w Polsce borykały się w latach 70. i 80. ubiegłego wieku. Ostatnim miastem, w którym eksploatowano składy 102Na w ten sposób był Szczecin, w którym duża pojemność takiego składu była niezbędna do obsługi komunikacyjnej Cmentarza Centralnego w okresie dnia Wszystkich Świętych.
Wersje wąskotorowe 803N poddane zostały w Łodzi gruntownym modernizacjom na typ Konstal 803N mod. Wymieniona została struktura nośna pudeł i okna na podobne do stosowanych w wagonach 805. Sylwetka wagonu uległa modyfikacjom z kształtów obłych na kanciaste, a całość wyciszono. Wewnątrz zamontowano podwójne siedzenia pokryte materiałem oraz kabinę motorniczego, unowocześniono także wystrój wnętrza. W wyniku przebudowy liczba miejsc siedzących wzrosła z 30 do 44. Wersja zmodernizowana eksploatowana była w Łodzi wyłącznie na liniach podmiejskich przez Międzygminną Komunikację Tramwajową. Tramwaje w wersji oryginalnej były natomiast użytkowane przez Tramwaje Podmiejskie. 31 marca 2012 roku zakończono ich eksploatację w obu spółkach, a zarazem i w całej Polsce. Część wagonów ma zostać zachowana jako pojazdy zabytkowe.
Szczecin.
Pierwsze 10 wagonów typu 102Na dostarczono do Szczecina w 1971 roku. Nowym tramwajom nadano numery taborowe z zakresu 601–610 i przydzielono do zajezdni Pogodno. Rok później zakupiono kolejnych 20 tramwajów typu 102Na, które otrzymały numery taborowe 611-630. Niektóre z nich kursowały w składach podwójnych w związku z niedoborem motorniczych. Na początku lat 90. XX wieku remont wyeksploatowanych tramwajów powierzono warsztatom tramwajowym w Krakowie: z 28 czynnych egzemplarzy 11 rozebrano na części zamienne, a 16 skierowano do remontu. Oprócz tego do modernizacji przekazano także 7 używanych tramwajów 102Na, 803N i 102N zakupionych w innych miastach w Polsce. Zakres modernizacji tramwajów obejmował zastąpienie pojedynczego reflektora dwoma nowymi i montaż nowych kierunkowskazów, wymianę siedzeń, montaż przycisków indywidualnego otwierania drzwi. Po remoncie zmieniono miejsce ich garażowania z zajezdni Pogodno na zajezdnię Niemierzyn. W 2004 r. przeniesiono je z powrotem na Pogodno w związku z likwidacją zajezdni Niemierzyn. Zakup używanych tramwajów typu Tatra KT4DtM z Berlina pozwolił na wycofanie z eksploatacji tramwajów typu 102Na będących już w złym stanie technicznym. Ostatnie tramwaje 102Na zakończyły służbę liniową 28 lutego 2007 r. Do celów muzealnych zachowano wagony nr 604 (oczekuje na renowację) i 606 (eksponat Muzeum Techniki i Komunikacji).

</doc>
<doc id="286577" url="https://pl.wikipedia.org/wiki?curid=286577" title="Juan (ur. 1979)">
Juan (ur. 1979)

Juan, właśc. Juan Silveira dos Santos (ur. 1 lutego 1979 w Rio de Janeiro) – brazylijski piłkarz, występujący na pozycji obrońcy.
Życiorys.
Wychowanek CR Flamengo. W 2002 roku przeniósł się stamtąd do Bayeru 04 Leverkusen. Do Romy trafił 21 czerwca 2007 roku za 6,7 miliona euro. Razem z reprezentacją Brazylii zwyciężył w Copa América 2004, Pucharze Konfederacji 2005 oraz Copa América 2007, brał także udział między innymi w Mistrzostwach Świata 2006, na których razem z drużyną narodową dotarł do ćwierćfinału.
15 lipca 2012 roku przeniósł się do SC Internacional. W 2019 roku zakończył karierę piłkarską.

</doc>
<doc id="286580" url="https://pl.wikipedia.org/wiki?curid=286580" title="Oscylacje neutrin">
Oscylacje neutrin

Oscylacje neutrin – zjawisko zaproponowane, aby wyjaśnić zbyt małą liczbę neutrin pochodzących ze Słońca obserwowanych na Ziemi (tzw. problem neutrin słonecznych).
Zjawisko oscylacji cząstek jest typowe dla mechaniki kwantowej. Podobnemu procesowi podlega np. mezon K.
Zjawisko oscylacji neutrin po raz pierwszy zaproponował Bruno Pontecorvo. Fakt zaobserwowania oscylacji neutrin był ostatecznym dowodem na to, że neutrina mają masę.
Wyjaśnienie teoretyczne.
Liczba neutrin słonecznych obserwowanych w detektorach neutrin, takich jak Super-Kamiokande, jest trzy razy mniejsza od oczekiwanej wartości wyliczonej teoretycznie.
Aby to wyjaśnić, zaproponowano teorię, zgodnie z którą każdy stan zapachowy neutrina może przejść w inny stan na skutek propagacji. W ziemskich detektorach rejestrowane są tylko neutrina elektronowe, zatem ich liczba obserwowana na Ziemi będzie rzeczywiście trzy razy mniejsza, gdyż istnieją trzy rodzaje neutrin i statystycznie tylko jedna trzecia z nich będzie neutrinami elektronowymi.
Aby takie zjawisko mogło zachodzić, neutrina muszą mieć masę różną od zera. Ponieważ istnieją trzy stany zapachowe neutrin, należy przyjąć, że istnieją także trzy stany masowe, odpowiadające masom neutrin, jednak dopuszcza się czasami istnienie tak zwanych neutrin sterylnych. Kwantowa teoria pola dopuszcza, żeby stany zapachowe nie pokrywały się dokładnie ze stanami masowymi. Oznaczmy przez formula_1 stany zapachowe, a przez formula_2 stany masowe. Zachodzi wówczas:
Macierz formula_4 jest nazywana "macierzą mieszania", gdyż określa ona, jak mocno „zmieszane” są stany neutrin (gdyby była macierzą jednostkową, stany nie byłyby zmieszane i nie byłoby oscylacji). Biorąc pewien stan zapachowy, np. neutrina elektronowego i dokonując translacji w czasie i przestrzeni otrzymamy nowy stan, który będzie liniową kombinacją stanów zapachowych. Kwadraty modułów współczynników przy określonym stanie będą prawdopodobieństwem detekcji neutrina o danym zapachu. Należy podkreślić fakt, że stany zapachowe nie są poprawnie określonymi stanami, a jedynie ułatwiają rachunki.
Macierz formula_4 nazywa się nieformalnie macierzą MNS (Makiego–Nakagawy–Sakaty). Jest ona analogiczna do macierzy CKM występującej w sektorze kwarkowym modelu standardowego.

</doc>
<doc id="286585" url="https://pl.wikipedia.org/wiki?curid=286585" title="Aleksander Znamięcki">
Aleksander Znamięcki

Aleksander Znamięcki (ur. 23 lipca 1884 w Woli Dołhołuckiej, zm. 3 kwietnia 1964 w Tuxedo Park) – polski taternik, z zawodu bankowiec.
Życiorys.
Jeden z czołowych taterników początku XX wieku. Przeszedł wiele dróg uważanych wówczas za najtrudniejsze. W 1907 brał udział w pierwszym turystycznym zwiedzaniu Jaskini Juhaskiej w Giewoncie.
W latach 1938–1939 był przewodniczącym komitetu Klubu Wysokogórskiego. Komitet miał za zadanie zorganizować pierwszą polską wyprawę w Himalaje, której celem był dziewiczy szczyt Nanda Devi East.
Po II wojnie światowej zamieszkał w Nowym Jorku.

</doc>
<doc id="286586" url="https://pl.wikipedia.org/wiki?curid=286586" title="Zarośla wierzbowe">
Zarośla wierzbowe

Zarośla wierzbowe – zbiorowiska roślinne złożone przede wszystkim z różnych gatunków wierzb, czasami z domieszką topoli. Występują często na terenach podmokłych i nad brzegami rzek.

</doc>
<doc id="286591" url="https://pl.wikipedia.org/wiki?curid=286591" title="Ademir Marques de Menedes">
Ademir Marques de Menedes



</doc>
<doc id="286594" url="https://pl.wikipedia.org/wiki?curid=286594" title="Tina Maze">
Tina Maze

Tina Maze (ur. 2 maja 1983 w Slovenj Gradcu) – słoweńska narciarka alpejska, wielokrotna medalistka olimpijska i mistrzostw świata oraz zdobywczyni Pucharu Świata. Jedna z zaledwie kilku alpejek w historii, które zwyciężały w pięciu konkurencjach narciarstwa alpejskiego, przy czym Maze dokonała tego w jednym sezonie.
Kariera.
Po raz pierwszy na arenie międzynarodowej pojawiła się 26 listopada 1998 roku w Tignes, gdzie w zawodach FIS Race nie ukończyła pierwszego przejazdu slalomu. Dwa dni później w Val Thorens była druga w slalomie gigancie, a kolejnego dnia odniosła pierwsze zwycięstwo. W marcu 1999 roku wystąpiła na mistrzostwach świata juniorów w Pra Loup, gdzie jej najlepszym wynikiem było czternaste miejsce w supergigancie. Na rozgrywanych rok później mistrzostwach świata juniorów w Québecu była między innymi siódma w supergigancie i dziesiąta w gigancie. Najlepszy wynik w tej kategorii wiekowej osiągnęła podczas mistrzostw świata juniorów w Verbier w 2001 roku, kończąc rywalizację w gigancie na szóstej pozycji. Brała także udział w mistrzostwach świata juniorów w Tarvisio w 2002 roku, jednak plasowała się poza czołową dziesiątką.
W zawodach Pucharu Świata zadebiutowała 2 stycznia 1999 roku w Mariborze, gdzie nie ukończyła pierwszego przejazdu w slalomie gigancie. Pierwsze pucharowe punkty wywalczyła 28 października 2000 roku w Sölden, zajmując 24. miejsce w swej koronnej konkurencji. Pierwszy raz na podium zawodów tego cyklu stanęła po trzech latach od debiutu, 4 stycznia 2002 roku, także w Mariborze zajmując drugie miejsce w gigancie. Pierwsze zwycięstwo odniosła na inaugurację sezonu 2002/2003, 26 października 2002 roku w Sölden, gdzie wspólnie z Norweżką Andrine Flemmen i Austriaczką Nicole Hosp była najlepsza w gigancie. Było to pierwsze w historii Pucharu Świata zwycięstwo podzielone między trzy zawodniczki. Od tej pory w każdym kolejnym sezonie, z wyjątkiem sezonu 2006/2007, przynajmniej raz stawała na podium zawodów PŚ. Najlepsze wyniki osiągnęła w sezonie 2012/2013, kiedy zwyciężyła w klasyfikacji generalnej i klasyfikacjach supergiganta i superkombinacji, natomiast w klasyfikacjach zjazdu i slalomu giganta była druga. Została tym samym szóstą alpejką w historii, która odnotowała zwycięstwa we wszystkich konkurencjach narciarstwa alpejskiego i trzecią, która dokonała tego w jednym sezonie. W sezonie tym ustanowiła także rekord ilości miejsc na podium zawodów PŚ w jednym sezonie – 24. Została ponadto pierwszą zawodniczką, która w zawodach PŚ zebrała ponad 2000 punktów w jednym sezonie – 2414. Obydwa rekordy dotyczą zarówno Pucharu Świata pań jak i panów i obydwa należały od sezonu 1999/2000 do Austriaka Hermanna Maiera.
Pierwszą imprezą w kategorii seniorek w jakiej wzięła udział były mistrzostwa świata w St. Anton w 2001 roku. Zajęła tam między innymi szesnaste miejsce w slalomie. Rok później wystąpiła w slalomie gigancie na igrzyskach olimpijskich w Salt Lake City, kończąc rywalizację na dwunastej pozycji. bez medalu wróciła także z trzech kolejnych edycji mistrzostw świata oraz igrzysk w Turynie w 2006 roku. Pierwszy medal zdobyła na mistrzostwach świata w Val d’Isère w 2009 roku, zajmując drugie miejsce w gigancie. Rozdzieliła tam na podium Austriaczkę Kathrin Hölzl i Tanję Poutiainen z Finlandii. Kolejne medale zdobyła podczas igrzysk w Vancouver w 2010 roku, plasując się na drugim miejscu w supergigancie i gigancie. W pierwszej konkurencji lepsza była tylko Austriaczka Andrea Fischbacher, a w drugiej Słowenkę wyprzedziła Niemka Viktoria Rebensburg. Rok później, na mistrzostwach świata w Garmisch-Partenkirchen zwyciężyła w gigancie, a w superkombinacji była druga za Austriaczką Anną Fenninger. Mistrzostwa świata w Schladming w 2013 roku przyniosły jej trzy kolejne trofea: w superkombinacji i gigancie była druga, a supergigancie zwyciężyła. Maze brała także udział w igrzyskach olimpijskich w Soczi w 2014 roku, gdzie sięgnęła po złoto w gigancie i zjeździe (ex aequo z Dominique Gisin ze Szwajcarii). Na tych samych igrzyskach była też między innymi piąta w supergigancie i czwarta w superkombinacji, gdzie walkę o medal przegrała z Julią Mancuso z USA.
Mieszka w Črnie na Koroškem.

</doc>
<doc id="286600" url="https://pl.wikipedia.org/wiki?curid=286600" title="Back to Back Hits (Black Celebration)">
Back to Back Hits (Black Celebration)



</doc>
<doc id="286603" url="https://pl.wikipedia.org/wiki?curid=286603" title="Pamiętnik Towarzystwa Tatrzańskiego">
Pamiętnik Towarzystwa Tatrzańskiego

„Pamiętnik Towarzystwa Tatrzańskiego” – rocznik wydawany w Krakowie w latach 1876–1920 przez Towarzystwo Tatrzańskie. W sumie ukazało się 38 tomów. Po reaktywacji w 1988 Towarzystwa Tatrzańskiego wznowiono wydawanie „Pamiętników”. W latach 1992–2022 ukazało się 30 tomów. Wydawnictwo jest kontynuowane.
W roczniku dominowała tematyka tatrzańska, lecz szereg artykułów dotyczył obszaru całych Karpat, a nawet Karkonoszy. Poza sprawozdaniami Towarzystwa Tatrzańskiego rocznik drukował prace popularnonaukowe i naukowe. Znalazło się w nim wiele opracowań z zakresu turystyki, krajoznawstwa, taternictwa, geologii, geografii, botaniki, zoologii, etnografii itd. Publikowano w nim także opisy wycieczek.
Uzupełnienie „Pamiętnika Towarzystwa Tatrzańskiego” stanowiło wydawane osobno w latach 1883–1919 „Sprawozdanie Towarzystwa Tatrzańskiego”. Kontynuacją czasopisma są wydawane do dzisiaj „Wierchy”.

</doc>
<doc id="286607" url="https://pl.wikipedia.org/wiki?curid=286607" title="Browar Sielecki">
Browar Sielecki

Browar Sielecki – pierwszy browar na terenie dzisiejszego Sosnowca, założony w 1825 roku.
Zlokalizowany był przy ulicy Browarnej, należał do majątku Modrzejów-Sielce i produkował systemem bardzo prymitywnym, ręcznym piwo ciemne. Browar ten czynny był do lat 70. XIX w. Po jego likwidacji w 1882 r. na terenie wsi Sielec (od 1902 r. dzielnica Sosnowca), należącej wówczas do Jana hr. Renarda został zbudowany nowy browar parowy ze słodownią. Z tego powodu pierwsza nazwa zakładu brzmi Browar Parowy Sielce (ew. Browar Dóbr Sielce). Początkowo browar został wydzierżawiony firmie Kuźnicky i S-ka w Sosnowcu, lecz po upływie terminu dzierżawy (przed 1895 r.) wrócił w posiadanie Towarzystwa Przemysłowo-Górniczego "Hrabia Renard" (inna spotykana nazwa to Gwarectwo "Hrabia Renard") utworzonego w 1884 r. po śmierci hr. Renarda. Browar w 1904 r. został uzupełniony urządzeniem do fabrykacji sztucznego lodu. Gwarectwo zarządzało zakładem do wybuchu II wojny światowej będąc także w tym okresie właścicielem m.in. Kopalni Węgla Kamiennego "Renard" oraz Walcowni Rur i Żelaza. Z tego też powodu znakiem firmowym, który utrzymał się do późnych lat trzydziestych była hrabiowska korona.
Od początku swego istnienia browar był zakładem o znaczeniu ponadlokalnym, o czym świadczyły:
W okresie międzywojennym wielkość produkcji stawiała browar w Sosnowcu w szeregu średnich zakładów piwowarskich (w 1930 r. produkcja wynosiła ok. 10 000 hektolitrów, a w 1938 r. 15 000 hektolitrów rocznie). W okresie okupacji hitlerowskiej browar w przeciwieństwie do innych zakładów z branży piwowarskiej, został zmodernizowany (przebudowa kadzi fermentacyjnych i tanków leżakowych). Produkowano wówczas piwa o nazwie: Einfachbier, Lagerbier, Malzbier, Renard Bier, a pełna nazwa brzmiała Braurerei der Gewerkschaft Graf Renard Sosnowitz.
Po II wojnie światowej browar "Renard" w Sosnowcu niezwłocznie podjął produkcję, a niewątpliwą ciekawostką jest fakt, iż w latach 1945-1949 zakład podlegał kopalni "Hr. Renard" (był częścią tej kopalni). W tym też okresie, lub pod koniec lat trzydziestych pojawił się nowy znak firmowy, którym były skrzyżowane oskardy (symbol górnictwa) stanowiące jeden z motywów etykiet naklejanych w tym czasie na butelki z piwem Sieleckim i Słodowym. Przez krótki okres na początku lat pięćdziesiątych browar podlegał Państwowemu Zjednoczeniu Przemysłu Fermentacyjnego w Zabrzu, a przez następne 16 lat do 1967 r. Będzińskim Zakładom Piwowarsko-Słodowniczym. Okres ten cechował się również największymi inwestycjami powojennymi realizowanymi w latach 1960-1965, oraz trzecią i ostatnią zmianą znaku firmowego, którym od 1951 r. była lampka-karbidówka górnicza. W latach 1967-1975 browar podlegał Tyskim Zakładom Piwowarskim, a w latach 1975-1976 Zakładom Piwowarskim w Zabrzu.
W 1976 r. browar zlikwidowano, mimo iż w latach 1972-1974 prowadzona była modernizacja zakładu. W całym okresie powojennym browar produkował trzy gatunki piwa, jasne o ekstraktywności 9° i 12° oraz ciemne 11°. Od 1960 r. browar produkował jedynie piwo jasne 12°. Produkcja piwa w okresie powojennym miała tendencję wzrostową, podobnie jak produkcja słodu i zatrudnienie. Rynek zbytu browaru obejmował obszar miast: Sosnowiec, Czeladź, Piekary Śląskie, Tarnowskie Góry oraz dzisiejsze powiaty: będziński, zawierciański, myszkowski i olkuski, a piwo cieszyło się dobrą marką. Przyczyną likwidacji browaru zlokalizowanego nieco na uboczu, była planowana rozbudowa Huty "Buczka", do której jednak nie doszło, w związku z czym po browarze został tylko pusty plac, do dzisiaj niezagospodarowany.

</doc>
<doc id="286608" url="https://pl.wikipedia.org/wiki?curid=286608" title="Uzo">
Uzo

Uzo (ngr. ούζο) – grecka wódka o smaku anyżowym i o zawartości alkoholu do 48%; zaliczana do aperitifów. Najpopularniejszy w Grecji napój alkoholowy.
Podawana zazwyczaj z wodą (w dodatkowej szklance); po rozcieńczeniu zmienia kolor na mleczny, podobnie jak inne aperitify wytwarzane na bazie anyżku (np. absynt).
Pochodzenie nazwy.
Nazwa trunku miała powstać wskutek przypadku. Wytworzono go pod koniec XIX wieku w prywatnej destylarni w tesalskim Tirnawos, znanym z produkcji wysokojakościowych tkanin jedwabnych eksportowanych do Włoch. Opatrywano je adresową etykietką z nadrukiem "uso" (użytkownik) dla nazwiska odbiorcy, przez co słowo to stało się miejscowym synonimem produktu najwyższej jakości. Pierwszy klient, który skosztował nowego trunku, miał je wykrzyknąć jako wyraz szczególnego uznania.
Efekt uzo.
Mętnienie i białe zabarwienie powstające przy rozcieńczaniu tego alkoholu wodą spowodowane są zawartością w nim anetolu – nierozpuszczającego się w wodzie związku chemicznego pochodzącego z anyżu. W nierozcieńczonej wódce zawartość etanolu jest na tyle wysoka, że cały zawarty w niej anetol jest rozpuszczony bądź tworzy krople o wielkości zbyt nikłej dla rozpraszania światła. Wskutek rozcieńczenia hydrofobowy anetol wytrąca się w postaci kropel o rozmiarach do 3 mikrometrów, tworząc mętną i względnie trwałą (nieulegającą dalszej koalescencji) emulsję. Zjawisko mętnienia uzo oraz innych wódek anyżowych (np. tureckiej rakı) podczas ich rozcieńczania nazywane jest umownie „efektem uzo”.

</doc>
<doc id="286610" url="https://pl.wikipedia.org/wiki?curid=286610" title="Piruet (gimnastyka)">
Piruet (gimnastyka)

Piruet gimnastyczny jest, jak każdy piruet, obrotem wykonanym przez zawodnika wokół własnej osi. Piruety wykonywane są zarówno w gimnastyce artystycznej, jak i sportowej – w obu przypadkach, często przy wykorzystaniu dodatkowych przyrządów.
Podczas zawodów zawodnik musi wykonać przynajmniej jeden obrót, za każdy dodatkowy dostaje dodatkowe punkty. Podobnie jak łyżwiarze i wrotkarze, gimnastycy wykonują piruety w różnych pozycjach i w obu kierunkach. Specjalnie punktowanym utrudnieniem jest zmiana pozycji w trakcie wykonywanie obrotów (zwłaszcza tzw. zmiana "od dołu do góry").

</doc>
<doc id="286618" url="https://pl.wikipedia.org/wiki?curid=286618" title="Ogniwo Daniella">
Ogniwo Daniella

Ogniwo Daniella – ogniwo galwaniczne stworzone przez brytyjskiego chemika Johna Daniella w 1836 roku. 
Anodę (elektrodę ujemną) stanowi elektroda cynkowa zanurzona w wodnym roztworze siarczanu cynku ZnSO4. Na półogniwie tym zachodzi proces utleniania cynku Zn do jonu Zn2+ (dochodzi do roztwarzania elektrody ujemnej) zgodnie z reakcją: Zn0(s) → Zn2+(aq) + 2e-
Katodę (elektrodę dodatnią) stanowi natomiast elektroda miedziana zanurzona w wodnym roztworze siarczanu miedzi CuSO4. Na półogniwie tym zachodzi proces redukcji Cu2+ jonów miedziowych do atomów miedzi Cu (miedź osadza się na elektrodzie dodatniej) zgodnie z reakcją: Cu2+(aq) + 2e-  → Cu0(s)
Siła elektromotoryczna ogniwa wynosi około 1,1 V.
Schemat:
W ogniwie tym oba półogniwa nie stykają się ze sobą bezpośrednio lecz są połączone kluczem elektrolitycznym, najczęściej wykonanym z roztworu chlorku potasu (KCl) w agar-agarze. Klucz elektrolityczny uniemożliwia mieszanie się roztworów elektrolitów oraz zapobiega gromadzeniu się nadmiaru ładunku ujemnego bądź dodatniego w zależności czy rozpatrujemy anodę czy katodę.
Skonstruował je w 1836 roku John Frederic Daniell.

</doc>
<doc id="286632" url="https://pl.wikipedia.org/wiki?curid=286632" title="Maciej Terlecki">
Maciej Terlecki

Maciej Terlecki (ur. 9 marca 1977 w Pruszkowie) – polski piłkarz, mistrz Europy w 1993 w kategorii U-16. Jednokrotny reprezentant kraju (mecz z Nową Zelandią w 1999). Syn Stanisława Terleckiego.
Wychowanek Znicza Pruszków. W wieku 15 lat przeprowadził się z rodzinnego miasta do Warszawy i grał w II-ligowej Polonii. Młody pomocnik był czołowym zawodnikiem młodzieżowej reprezentacji Polski, która zdobyła mistrzostwo Europy i była 4. na mistrzostwach Świata. Terlecki po tych sukcesach wyjechał do RSC Anderlecht, ale niepowodzenie w nowym klubie zmusiło go do powrotu do kraju. Trafił do ŁKS-u. Po 2,5 roku przeniósł się do Widzewa, gdzie został nieprzychylnie powitany przez część kibiców. Szybko jednak przekonał ich o swoich umiejętnościach piłkarskich. W 1999 roku z drużyną wywalczył tytuł wicemistrza Polski.
Z powodu zaległości finansowych opuścił Widzew zimą 2000 roku i powrócił do grania w piłkę dopiero po półrocznej przerwie. Został graczem Orlenu Płock, ale miał spore zaległości treningowe i nadwagę, dlatego nie grał zbyt często. Kolejny sezon rozpoczął w Ruchu Chorzów, jednak dalej nie prezentował swoich dawnych umiejętności. Dopiero po przyjściu do Stomilu Olsztyn Terlecki odbudował formę i był jednym z najlepszych piłkarzy tej drużyny w rundzie wiosennej. Kiedy jego drużyna spadła do II ligi, postanowił poszukać nowego pracodawcy. Szybko ofertę piłkarzowi złożyli działacze Widzewa i równie szybko Terlecki przystał na warunki łódzkiej drużyny. Po sezonie przeszedł do Wisły Płock, a następnie przez pół roku grał w Pogoni Szczecin. Wiosną 2005 roku przeszedł do Radomiaka, któremu pomógł utrzymać się w II lidze. Następnie reprezentował barwy stołecznej Polonii i rozegrał w niej swój ostatni 200. mecz w najwyższej klasie ligowej. Karierę piłkarską kończył w niższych ligach. Przez krótki okres pełnił również funkcję trenera.
Uznawany za jeden z najbardziej zmarnowanych talentów w polskiej piłce nożnej.
Dzieciństwo i rodzina.
Urodził się 9 marca 1977 roku w Pruszkowie jako drugi syn Stanisława i Ewy Terleckich. Ma dwóch braci: Tomasza (ur. 1976) i Stanisława juniora oraz siostrę Annę (ur. 1986). Ojciec Stanisław był piłkarzem reprezentacji Polski. Po tzw. aferze na Okęciu, niechciany w Polsce, zdecydował się na grę za granicą.
W 1981 roku Maciej Terlecki z rodziną wyjechali do Stanów Zjednoczonych i osiedlili się w Pittsburghu. Po 5 latach wrócili do Polski, a 9-letni wówczas Terlecki lepiej mówił po angielsku niż po polsku. Rodzina zamieszkała na Retkini w Łodzi. Po kilku latach przeprowadziła się do Podkowy Leśnej (skąd pochodzi matka Macieja Terleckiego).
Maciej Terlecki ukończył studia dziennikarskie. Żonaty z Izabelą, farmaceutką z Łodzi, z którą ma synów Antoniego (ur. 2009) oraz Krzysztofa (ur. 2012).
Kariera klubowa.
Początki i wyjazd do Anderlechtu.
Piłkę nożną zaczął trenować w Zniczu Pruszków. Dodatkowo szkolony był indywidualnie przez ojca, piłkarza, na boisku przyszkolnym w Żółwinie. Jako 15-latek przeprowadził się z Podkowy Leśnej do Warszawy i został zawodnikiem II-ligowej Polonii. 21 listopada 1992 roku w barwach Polonii wystąpił w spotkaniu z Borutą Zgierz, w zespole razem ze swoim ojcem. W tym dniu Maciej Terlecki miał 15 lat i 257 dni i zapisał się jako najmłodszy gracz na zapleczu Ekstraklasy. Był to bezprecedensowy przypadek w historii polskiego futbolu.
Po występach na mistrzostwach Europy U-16 otrzymał zaproszenie z Bayernu Monachium. Po paru treningach wzbudził duże zainteresowanie u menadżerów klubu, Uli Hoeneßa i Lothara Matthäusa. Terlecki nie mógł podpisać kontraktu z działaczami niemieckiego zespołu, ponieważ przepisy niemieckiej federacji mówiły, iż zawodnik poniżej 18. roku życia nie może reprezentować barw klubu Bundesligi. Ostatecznie propozycję gry złożył mu RSC Anderlecht, z którym związał się 4-letnią umową. Jako 16-letni zawodnik znalazł się w kadrze meczowej w 2 spotkaniach Ligi Mistrzów, między innymi przeciwko AC Milan. Nie udało mu się jednak zadebiutować w pierwszej drużynie. W 1995 roku po 1,5-rocznych treningach wrócił do Polski.
Zgłosił się do Legii, ale ówcześni mistrzowie Polski nie mieli dla niego miejsca w składzie. Ponadto odrzucił ofertę Feyenoordu Rotterdam, który proponował mu testy. Zdecydował się pojechać na obóz do Szklarskiej Poręby z piłkarzami Lecha Poznań. 18-letni Terlecki trenował tylko tydzień. Nie został zaakceptowany przez graczy poznańskiego klubu i wrócił do domu. – „"Nie chcę komentować opinii trenera Szukiełowicza, nie sądzę jednak, bym miał ze sobą problemy" – komentował Maciej Terlecki. – "Ostatnio było wokół mnie za dużo szumu, potrzebuję spokoju. Chcę polubownie załatwić sprawę z Belgami, ale nie wiem, co oni o tym myślą. Być może dostanę szansę w Anderlechcie. Nie wykluczam też przejścia do innego zespołu"”.
ŁKS Łódź.
Wiosną 1995 roku trafił do ŁKS-u Łódź. W polskiej ekstraklasie zadebiutował w 18. kolejce, rozgrywając cały mecz przeciwko Lechowi Poznań. W debiucie w 58. minucie strzelił bramkę, dającą łodzianom wyrównanie. Ostatecznie ŁKS zwyciężył 2:1. Do końca sezonu Terlecki był zawodnikiem wyjściowej „jedenastki” swojej drużyny. Rozegrał 10 spotkań, w tym 6 pełnych. Rozgrywki ligowej zakończył z łódzkim klubem na 7. miejscu.
W kolejnym sezonie był jedną z wiodących postaci ŁKS-u. Pierwszą bramkę strzelił w 6. serii spotkań, dającą zwycięstwo 1:0 nad Stalą Mielec. Z kolei w 11. kolejce w wygranym 3:1 meczu z Pogonią Szczecin otworzył wynik, uderzając piłkę z 30 metrów. Futbolówka nabrała rotacji i wpadła pod spojeniem słupka i poprzeczki bramki bronionej przez Radosława Majdana. Trafienie to zostało wybrane bramką roku w 1995, w ramach piłkarskiego telewizyjnego magazynu „Gol”, przy ogromnej przewadze głosów. Z łodzianami Terlecki zajął 4. miejsce w klasyfikacji końcowej, tracąc trzy punkty do trzeciego, dającego udział w kwalifikacjach do europejskich pucharów. Rozegrał prawie wszystkie spotkania ligowe. Ponadto 2-krotnie musiał pauzować za kartki. W 1997 roku z ŁKS-em zajął 6. miejsce w lidze. Ostatnim występem Terleckiego w łódzkiej drużynie było spotkanie 33. kolejki, wygrane 5:0 z Wisłą Kraków. Po zakończeniu rozgrywek zdecydował się opuścić zespół.
Widzew Łódź.
Jego nowym pracodawcą został ówczesny mistrz Polski, lokalny rywal ŁKS-u – Widzew Łódź, do którego trafił za 600 tys. marek. Terlecki stracił sympatię kibiców z alei Unii, na domiar tego nie został przychylnie powitany w nowym klubie. Na pierwszym sparingu z jego udziałem zebrała się kilkudziesięcioosobowa grupa kibiców, która w sposób wulgarny sugerowała piłkarzowi, żeby wrócił, skąd przyszedł. Było to spowodowane przede wszystkim tym, że Terlecki grając jeszcze w ŁKS-ie niepochlebnie wypowiadał się o Widzewie.
Przekonał do swoich umiejętności trenera Franciszka Smudę i stał się podstawowym graczem łódzkiej drużyny. Pierwszego gola dla Widzewa w oficjalnych rozgrywkach strzelił w pierwszym meczu rundy przedwstępnej Ligi Mistrzów, wygranym 2:0 z Neftçi PFK. W II rundzie za silna jednak okazała się AC Parma. W Pucharze UEFA natomiast łódzka drużyna odpadła już w I rundzie, przegrywając z Udinese Calcio. Przed rozpoczęciem sezonu ligowego Terlecki z Widzewem rozegrał mecz o Superpuchar Polski przeciwko Legii Warszawa, z którą przegrał 1:2. Nie zdołał również obronić ze swoim zespołem mistrzostwa kraju, zajmując dopiero 4. miejsce (mistrzem został ŁKS).
W kolejnym sezonie w Pucharze Polski dotarł do półfinału, pokonując kolejno Raków Częstochowa, Groclin Dyskobolię i Aluminium Konin. Odpadł po przegranym dwumeczu z Amiką Wronki po rzutach karnych. Przy stanie 7:8 nie strzelił decydującej „jedenastki”, przez co jego drużyna poniosła porażkę. W rozgrywkach ligowych z łodzianami wywalczył wicemistrzostwo Polski, ustępując Wiśle Kraków. Krakowianie zostali jednak ukarani za korupcję, dlatego prawo gry w kwalifikacjach do Ligi Mistrzów uzyskał Widzew.
Terlecki z łódzkim zespołem rozpoczął rozgrywki w II rundzie kwalifikacyjnej, dwumeczem z mistrzem Bułgarii, Liteksem Łowecz. Pierwszy mecz przegrali 1:4. Podobnie jak w poprzednim spotkaniu rewanżu Terlecki również nie wyszedł w wyjściowej jedenastce. Na początku drugiej połowy zastąpił Marka Citkę przy stanie 2:1 dla łodzian. Do końca regulaminowych 90 minut Widzew powiększył przewagę o dwa gole, a dogrywka nie przyniosła rozstrzygnięcia. Terlecki, wybrany przez szkoleniowca Grzegorza Latę na piątego wykonawcę rzutu karnego, przy stanie 2:2 pokonał bramkarza Witomira Wutowa, dzięki czemu jego zespół awansował do III rundy eliminacyjnej. Łodzianie odpadli jednak, przegrywając rywalizację z ACF Fiorentina. W spotkaniu rewanżowym Maciej Terlecki został uznany najlepszym graczem Widzewa przez gazetę „Express Ilustrowany” (zagrał na pozycji obrońcy, zastępując Tomasza Łapińskiego). Z kolei rozgrywki Pucharu UEFA łodzianie zakończyli w II rundzie.
Klub był jednak dłużny wobec Terleckiego. Sam zawodnik otwarcie zaprotestował przeciwko nie wypłacaniu mu premii, odmawiając wyjazdu na ligowy mecz z olsztyńskim Stomilem 7 listopada 1999 roku. Od tej pory zawodnik nie umiał dojść do porozumienia z działaczami klubowymi. Po przegranym meczu 30 października 1999 z Pogonią Szczecin przestał pojawiać się na treningach, przez co został zawieszony. Odszedł z Widzewa w lutym 2001 roku po tym, jak prawie rok nie grał i nie trenował.
Powrót na boiska.
Po półrocznej przerwie powrócił do grania w piłkę. Odbył treningi ze Śląskiem Wrocław, ale ostatecznie został graczem Orlenu Płock. Miał spore zaległości treningowe i nadwagę, dlatego nie grał zbyt często. Wystąpił jedynie w 4 spotkaniach ligowych rundy wiosennej (2000/01), a jego zespół spadł do II ligi. Potem przez pół roku był zawodnikiem chorzowskiego Ruchu, ale i tam nie mógł odbudować swoich umiejętności.
W 2002 roku przeszedł do broniącego się przed spadkiem Stomilu Olsztyn. Odbudował formę i był jednym z najlepszych piłkarzy swojej drużyny. W grupie spadkowej jego zespół odniósł jednak jedynie 2 zwycięstwa, na skutek czego zajął ostatnią pozycję w tabeli i tym samym został zdegradowany do II ligi. Ostatnie 5 meczów to porażki olsztyńskich piłkarzy, w których zazwyczaj Terlecki uzyskiwał honorowe trafienia. Wcześniej strzelił bramkę zespołowi RKS Radomsko, dając remis olsztynianom. Gol ten został nominowany w kategorii bramka roku w plebiscycie „Piłkarskie Oskary”, organizowanych przez Canal+ i PZPN.
Po spadku olsztyńskiej drużyny kontrakt Terleckiego stracił ważność. Przed kolejnym sezonem porozumiał się z działaczami Widzewa. W tym czasie o piłkarza starała się również Dyskobolia Grodzisk Wielkopolski. W rozgrywkach o mistrzostwo kraju z łódzkim klubem zajął dalekie 9. miejsce, a w Pucharze Polski dotarł do półfinału. Widzew nie wyraził chęci przedłużenia kontraktu, więc piłkarz szybko znalazł nowego pracodawcę. W sezonie 2003/04 reprezentował barwy płockiej Wisły, do której wrócił po 3 latach. W nowej drużynie nie miał jednak stałego miejsca w wyjściowym składzie. W zespole z Płocka rozegrał większość meczów ligowych. Zajął z nią 5. miejsce w klasyfikacji końcowej. Terlecki uczestniczył również w kwalifikacjach do Pucharu UEFA.
Po roku podpisał 3-letni kontrakt z Pogonią Szczecin. Jesienią wystąpił w niej zaledwie w 8 spotkaniach, a po zakończeniu rundy jesiennej klub zrezygnował w piłkarza. Będąc jeszcze zawodnikiem Pogoni, nawiązał kontakt z trenerem Mieczysławem Broniszewskim, który wówczas prowadził GKS Katowice. Po odejściu ze Szczecina Terlecki planował przenieść się do Katowic, ale Broniszewski przestał pracować w katowickim klubie. W międzyczasie otrzymał kilka propozycji z innych klubów występujących w ekstraklasie. Pojawiła się również oferta ze Stanów Zjednoczonych, ale zrezygnował z dalekiego wyjazdu. Kiedy okazało się, że trener Broniszewski rozpoczął pracę w II-ligowym Radomiaku, temat ich współpracy powrócił. Ze względu na osobę szkoleniowca pojawił się w Radomiu. Terlecki pomógł utrzymać się radomskiej drużynie w II lidze, a po jego 2 bramkach Radomiak pokonał w barażach 3:0 Tłoki Gorzyce. Klub opuścił w rundzie wiosennej następnego sezonu, kiedy jego drużyna zajmowała 8. miejsce w tabeli.
Ostatni mecz w ekstraklasie.
W styczniu 2006 roku wraz z Markiem Citką podpisał kontrakt z broniącą się przed spadkiem do II ligi Polonią Warszawa. Głównym zadaniem stawianym przed nowymi zawodnikami było uniknięcie bezpośredniej degradacji. W tym celu stołeczny klub sprowadził doświadczonych, obeznanych w ligowych realiach graczy. Maciej Terlecki nie sprawdził się w pierwszych meczach, więc później występował w drużynie rezerw. W 30. kolejce rozegrał swój 200. mecz w ekstraklasie (porażka 0:1 z Zagłębiem Lubin). Po spadku Polonii do II ligi wrócił do Radomiaka, który z kolei nie utrzymał się na zapleczu ekstraklasy.
Z III-ligową drużyną Terlecki dotarł do 1/4 finału Pucharu Polski, gdzie lepsza okazała się już Cracovia. Wcześniej po jego bramkach radomianie wyeliminowali kolejno I-ligowe zespoły Odry Wodzisław (1:0) i ŁKS-u Łódź (1:0).
W rundzie jesiennej sezonu 2007/08 grał II lidze w Pelikanie Łowicz. Karierę piłkarską kończył na boiskach klasy okręgowej jako grający trener Milanu Milanówek.
Kariera reprezentacyjna.
Maciej Terlecki był reprezentantem Polski w każdej kategorii wiekowej. Do reprezentacji U-15 trafił w 1992 roku. Z kolei kadrą U-16 zdobył mistrzostwo Europy. Był wtedy głównym rozgrywającym reprezentacji i po turnieju został uznany za najlepszego gracza zespołu. W pierwszy meczu po jego bramce Polacy zremisowali ze Szwajcarią 1:1. Później pokonali Islandię 2:0 i Irlandią Północną 1:0. Po wyjściu z grupy zwyciężyli Belgię i Francję, a w finale okazali się lepsi od Włochów.
W tym samym roku Terlecki z reprezentacją U-17 zajął 4. miejsce na Mistrzostwach Świata w Japonii. Po zwycięstwie w grupie Polska pokonała ćwierćfinale Stany Zjednoczone 3:0. Terlecki w 39. minucie otworzył wynik spotkania. W półfinale za silna okazała się Nigeria, a w meczu o brązowy medal Polacy musieli uznać wyższość drużynie Chile. Terlecki został wybrany do jedenastki gwiazd turnieju.
Piłkarz był również ostoją kadry olimpijskiej prowadzonej przez Pawła Janasa. Po przegranych meczach barażowych z Turcją Polska nie zakwalifikowała się na mistrzostwa Europy i tym samym na igrzyska olimpijskiej w Sydney.
Łącznie w młodzieżowych kadrach rozegrał ok. 70 spotkań.
W 1999 roku otrzymał powołanie do pierwszej reprezentacji Polski od selekcjonera Janusza Wójcika na towarzyski turniej organizowany w Bangkoku z okazji urodzin króla Tajlandii, Bhumibola Adulyadeja. W polskiej drużynie zadebiutował 16 czerwca 1999 roku w przegranym 0:2 meczu z Brazylią. Rozegrał całe spotkanie, które jednak zostało uznane za nieoficjalne. 3 dni później piłkarz zagrał przeciwko Nowej Zelandii. Podobnie jak w drużynie olimpijskiej wystąpił jako stoper przez pełne 90 minut. Mecz zakończył się bezbramkowo, a po rzutach karnych wygrali Polacy. Był to jedyny oficjalny występ Terleckiego w kadrze narodowej.
Styl gry i umiejętności.
Jako reprezentant Polski na mistrzostwach Europy U-16 wyróżniał się umiejętnościami wśród swoich rówieśników. Potrafił dobrze grać obiema nogami. Ówczesny selekcjoner Andrzej Zamilski powiedział, że miał świetny przegląd pola, był bardzo skoczny i silny fizycznie, jak na swój wiek. Uważał, że wtedy stał się liderem polskiego zespołu.
Terlecki najczęściej grał na pomocy, ale jak sam stwierdził, był zawodnikiem uniwersalnym. W reprezentacji olimpijskiej grał jako stoper. W latach 2002-03 w Widzewie pełnił rolę stoper lub defensywnego pomocnika, mimo że wcześniej był ofensywnej pomocy. – ""Byłem uniwersalny i chyba trochę mi to zaszkodziło, bo za często pozwalałem sobą „rzucać” po boisku" – oznajmił po zakończeniu kariery Maciej Terlecki.
Magazyn Futbol następująco opisuje piłkarza: – "Miał krnąbrny charakter, był też typem indywidualisty, który wszystko chciał robić sam, a tacy piłkarze często zrażają do siebie trenerów – dodaje. Jeździł więc po różnych klubach, gdzie nie poznano się na jego talencie. A przecież umiejętności miał przeogromne. Kiwał dwóch, trzech zawodników. W drużynach juniorskich wszystko zależało od niego"".
Statystyki kariery klubowej.
Źródła:
Kariera trenerska.
W 2008 roku został licencjonowanym trenerem. W tymże roku był grającym szkoleniowcem Milanu Milanówek, występującym wówczas w klasie okręgowej. W latach 2011-13 trenował I zespół GLKS Nadarzyn. W sezonie 2012/13 jego piłkarze po nieudanej końcówce zajęli 6. miejsce w klasie okręgowej (w 5 ostatnich kolejkach zdobyli zaledwie 1 punkt).
Komentator telewizyjny.
Od 2007 roku jest komentatorem meczów piłkarskich w takich stacjach jak: Canal+, nSport HD i Eurosport Komentował do tej pory mecze m.in. polskiej Ekstraklasy, Ligi Europy czy Pucharu Narodów Afryki.

</doc>
<doc id="286637" url="https://pl.wikipedia.org/wiki?curid=286637" title="Czarnolas (powiat zwoleński)">
Czarnolas (powiat zwoleński)

Czarnolas – wieś w Polsce położona w województwie mazowieckim, w powiecie zwoleńskim, w gminie Policzna na Równinie Radomskiej.
Wierni kościoła rzymskokatolickiego należą do parafii Niepokalanego Poczęcia NMP w Wygodzie lub do parafii Przemienienia Pańskiego w Kazanowie Iłżeckim. Znana jako rezydencja XVI-wiecznego poety Jana Kochanowskiego. Obecnie we wsi znajduje się Muzeum Jana Kochanowskiego.
Części wsi.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Historia.
W 1519 roku miejscowość należała do rodu szlacheckiego Kochanowskich herbu Korwin. Połowa wsi była własnością sędziego Piotra Kochanowskiego, a druga połowa należała do jego brata Filipa. Synem tego pierwszego był poeta Jan Kochanowski, który wraz z braćmi odziedziczył posiadłość w 1559. 
Oryginalny dworek Jana Kochanowskiego wzniesiony przez niego w 1560 roku spłonął w 1720. W drugiej połowie XVIII wieku Czarnolas został zakupiony za 90 tys. złotych polskich przez księcia Józefa Aleksandra Jabłonowskiego. Teresa Jabłonowska włączyła zachowane ruiny spalonego dworu Jana Kochanowskiego w mury wzniesionej przez nią w 1830 roku kaplicy. W 1789 roku posiadłość za 200 tys. złotych odkupił Kazimierz Raczyński, a po nim właścicielami był ród Lubomirskich oraz ponownie Jabłonowskich.
W 1827 roku w miejscowości znajdowało się 35 domów z 232 mieszkańcami. Według spisu powszechnego z 1867 roku wieku mieszkało w niej 666 mieszkańców w 50 domach. Wieś dzieliła się na dwie części; część dworską liczącą 5387 morg powierzchni oraz część włościańską o powierzchni 857 morg.
W 1880 roku pracę o wsiach Zwoleń, Sycyna i Czarnolas pt. Kolebka, dom i grób Jana Kochanowskiego napisał polski historyk Jan Rymarkiewicz.
Muzeum Kochanowskiego.
We wsi znajduje się Muzeum Jana Kochanowskiego w Czarnolesie, które mieści się w murowanym dworze Jabłonowskich, pochodzącym z XIX wieku. Tam gdzie rosła słynna lipa, wspomniana w utworach poety, stoi pamiątkowy obelisk. Pierwsza ekspozycja została otwarta w 1961 r. Obecna ukazuje życie i twórczość Jana Kochanowskiego na tle epoki. Przed dworkiem znajduje się pomnik poety wykonany w 1980 r. przez Mieczysława Weltera.
Dawna posiadłość poety to piękny park z neogotycką kaplicą wzniesioną w latach (1826-1846). Zbudowała ją Teresa Jabłonowska w miejscu dworku wybudowanego przez Jana Kochanowskiego w 1560, wykorzystując mury pozostałe po pożarze z 1720. 

</doc>
<doc id="286642" url="https://pl.wikipedia.org/wiki?curid=286642" title="Tomek Sawyer">
Tomek Sawyer



</doc>
<doc id="286645" url="https://pl.wikipedia.org/wiki?curid=286645" title="Gerard Tonque">
Gerard Tonque

Gerard Tonque, właśc. "Gérard Tonque" znany również jako Gérard de Martigues (ur. ok. 1040, zm. 3 września 1120) – założyciel zakonu szpitalników, podzielonego później na zakony świętego Łazarza i świętego Jana. Uznawany za pierwszego wielkiego mistrza obu zgromadzeń, choć sam używał tytułu przeora lub rektora szpitala; błogosławiony Kościoła rzymskokatolickiego.
Inne spotykane formy imienia: Gherard, Girard, Geraud, Gerald.
Inna pisownia przydomku: Tum, Tom, Tenc, Tunc, Tonc, Tanque, Tenque.
Istnieje wiele wątpliwości co do pochodzenia Gerarda.
W jednej wersji, przyjmowanej obecnie jako bardziej prawdopodobna, pochodził z Martigues z Prowansji we Francji i przybył jako pielgrzym do Ziemi Świętej w latach 80. XI wieku. Za tą wersją przemawia fakt, że jego relikwie od 1283 roku aż do czasów rewolucji francuskiej były przechowywane w kościele w Martigues. Inna wersja jako kraj pochodzenia podaje Włochy i w tej wersji urodził się w Sasso di Scalo koło Amalfi i był początkowo kupcem handlującym w Lewancie. XVIII-wieczny historyk Zakonu Św. Łazarza Dorat de Chameulles przypisał mu herb należący do rodziny Saint Didier, z której to bł. Gerard miałby pochodzić: "Na niebieskim tle wspięty lew srebrny". Inni autorzy przyznają mu herb: "Na czerwonym tle złota góra".
Podczas pobytu w Ziemi Świętej zachorował i trafił do szpitala św. Jana Jałmużnika w Jerozolimie, założonego w 1070 roku przez kupców z włoskiej Republiki Amalfi. Po wyzdrowieniu wstąpił do bractwa istniejącego przy tym szpitalu. Dzięki swojej aktywności i talentom organizacyjnym został przełożonym tego szpitala i znajdującego się przy nim bractwa. Z czasem został przełożonym także leprozorium Świętego Łazarza "za murami miasta".
W 1097 roku, gdy krzyżowcy zbliżali się do Jerozolimy, dowódca fatymidzki Iftichar-ad Daul nakazał wydalenie z miasta wszystkich chrześcijan. Z niewiadomych przyczyn nakaz ten nie objął Gerarda i jego bractwa. Legenda głosi, że podczas oblężenia miasta Gerard pojawiał się na murach i rzucał w krzyżowców chlebem, tłumacząc otaczającym go muzułmanom, że chce pokazać oblegającym, że miasta nie zdobędą głodem i żeby złamać ich morale. Historycy przypuszczają jednak, że w ten sposób mógł przekazywać informacje krzyżowcom albo ich dożywiać. Pośrednio potwierdza to fakt, że zaraz po zdobyciu miasta bractwo i szpital otrzymały liczne przywileje i nadania. Niemniej jednak został uwięziony przez muzułmanów, był przesłuchiwany i torturowany. Dopiero upadek miasta przyniósł mu uwolnienie.
Wolny już Gerard potrafił wykorzystać nadarzającą się okazję podniesienia rangi szpitala i jego bractwa. Zmienił patrona szpitala i bractwa ze św. Jana Jałmużnika na bardziej znanego na Zachodzie św. Jana Chrzciciela (chociaż część autorów twierdzi, że szpital był od początku pod patronatem św. Jana Chrzciciela). Pod jego przywództwem bractwo szpitalne zaczęło przekształcać się w zakon, uniezależniając się od benedyktynów, pod opieką których początkowo się znajdowało. Dzięki jego zabiegom nowy zakon został zaakceptowany przez papieża Paschalisa II w 1113 roku. W roku 1116 wydzielił z Zakonu Św. Jana bractwo trędowatych opiekujących się jerozolimskim leprozorium św. Łazarza, które bullą papieża Paschalisa II z tego samego roku zostało ukształtowane w Szpitalny Zakon pod wezwaniem św. Łazarza.
Rozszerzył działalność powstającego zakonu na tereny poza Ziemią Świętą - domy zakonne i szpitale zaczęły powstawać w miastach portowych i ważnych ośrodkach pielgrzymkowych, szczególnie we Francji i Włoszech.
Brat Gerard organizował również pielgrzymki do Ziemi Świętej i wytyczył najdogodniejsze dla pielgrzymów trasy. Do ochrony pątników, a także transportów zaopatrzenia dla swoich szpitali powołał oddział zaciężnych żołnierzy - dawnych rycerzy krucjatowych, który stał się następnie zalążkiem rycerskiego ramienia zakonów.
Jest patronem Dni Ratownictwa Medycznego.

</doc>
<doc id="286646" url="https://pl.wikipedia.org/wiki?curid=286646" title="European Boxing Union">
European Boxing Union

European Boxing Union (EBU) − założona w 1946 roku organizacja boksu zawodowego, następczyni International Boxing Union (IBU). Prowadzi rankingi, sankcjonuje walki i przyznaje tytuły zawodowych mistrzów Europy w 14 kategoriach wagowych. Siedzibą EBU jest Bruksela, a jej prezydentem Belg François „Bob” Logist (od 2007 roku). Organizacja jest stowarzyszona z World Boxing Council.
Jak dotąd po tytuł zawodowego mistrza Europy organizacji EBU sięgnęło siedmiu Polaków − Przemysław Saleta, Albert Sosnowski, Rafał Jackiewicz, Grzegorz Proksa, Mateusz Masternak, Piotr Wilczewski oraz Kamil Szeremeta.

</doc>
<doc id="286648" url="https://pl.wikipedia.org/wiki?curid=286648" title="Hugues-Félicité-Robert de Lamennais">
Hugues-Félicité-Robert de Lamennais

Hugues-Félicité-Robert de Lamennais (ur. 19 czerwca 1782 w Saint-Malo w Bretanii, zm. 27 lutego 1854 w Paryżu) – ksiądz, ideolog oraz pisarz.
Życiorys.
Początkowo mało religijny. Nawrócił go rodzony brat Jean-Marie de Lamennais.
Zwolennik ultramontanizmu, później rzecznik odnowy Kościoła katolickiego. W 1841 zerwał z Kościołem i poświęcił się polityce. 
Założył w 1830 i był jednym z redaktorów dziennika „L'Avenir” („Przyszłość”). Przez tę działalność starał się jako ultramontanista stworzyć silną przeciwwagę intelektualną przeciw gallikanizmowi francuskiemu. 
Jego poglądy zawarte w czasopiśmie „L'Avenir” zostały pośrednio potępione w encyklice "Mirari vos" papieża Grzegorza XVI, z 15 sierpnia 1832. Sam Lamennais przyjął postawę uległą i zaakceptował nauczanie papieża. Później jednak zmienia zdanie i stwierdza, że papież nie może zakazać mu jego własnych twierdzeń i przekonań. Kontynuując wydawanie „L'Avenir” jeszcze bardziej radykalizuje poglądy. Nazywa papieża „niemym świadkiem krzywd i popełnianych zbrodni przez wielkich”. W końcu papież Grzegorz XVI odnosi się bezpośrednio do poglądów ks. Lamennais w encyklice "Singulari nos", z 25 czerwca 1834. Ks. Lamennais w końcu zrywa z Kościołem i kontynuuje nauczanie skłaniając się coraz bardziej ku socjalizmowi i oddalając się tym samym od nauczania Kościoła.
Poglądy.
Jego "Essai sur l'indifference en matière de religion", ukazał się w roku 1817, i stał się od razu popularny w całej Europie. Henri Lacordaire rzekł o nim: "skromny ksiądz o autorytecie, jakim cieszył się niegdyś Bossuet". Lamennais zarzucił państwom indyferentyzm religijny. Krytykował podchodzenie do problemów teorii z punktu widzenia własnych przemyśleń, uważał bowiem, że Marcin Luter osłabił przez swój indywidualizm religię, Kartezjusz i Leibniz filozofię i naukę, a Rousseau i Encyklopedyści naukę polityczną.
Krytykował wyzysk pracowników i ucisk fiskalny obywateli przez państwa, za co został nawet osadzony w areszcie w 1841 roku.
Jego myśl odcisnęła również znaczące piętno na twórczości Leconte de Lisle'a.
Związki z Polską.
Przyjaźnił się z Adamem Mickiewiczem. Czuł się zdruzgotany papieskim brewe "Impensa charitas" z 15 lutego 1831 potępiającym powstanie listopadowe. Był autorem książki "Słowa wieszcze". 

</doc>
<doc id="286650" url="https://pl.wikipedia.org/wiki?curid=286650" title="Soja owłosiona">
Soja owłosiona



</doc>
<doc id="286651" url="https://pl.wikipedia.org/wiki?curid=286651" title="Komputerowe gry zręcznościowe">
Komputerowe gry zręcznościowe



</doc>
<doc id="286653" url="https://pl.wikipedia.org/wiki?curid=286653" title="Sura (rzeka)">
Sura (rzeka)

Sura (mar. "Szur", ros. "Сура", czuw. "Сăр") – rzeka w Rosji, prawy dopływ Wołgi o długości 841 km i powierzchni dorzecza 67 500 km².
Rzeka wypływa ze źródeł w północnej części Wyżyny Nadwołżańskiej, a do Wołgi uchodzi w Zbiorniku Czeboksarskim.
Rzeka jest spławna i żeglowna na odcinku niemal 400 km. Od 1979 istnieje na Surze Zbiornik Penzeński.
Główne dopływy: 
Ważniejsze miejscowości nad Surą: Indierka, Sursk, Penza, Biessonowka, Grabowo, Ilmino, Karżewka, Kadyszewo, Surskoje, Sara, Ałatyr, Porieckoje, Jazykowo, Kurmysz, Kukszumy, Jadrin, Wasilsursk.

</doc>
<doc id="286655" url="https://pl.wikipedia.org/wiki?curid=286655" title="Sud Aviation">
Sud Aviation

Sud Aviation – dawna francuska wytwórnia lotnicza, powstała z połączenia SNCASE (Société Nationale de Constructions Aéronautiques du Sud Est) i SNCASO (Société Nationale de Constructions Aéronautiques du Sud Ouest) 1 marca 1957. Sud Aviation połączyła się z Nord Aviation w 1970, tworząc przedsiębiorstwo Aerospatiale. Razem z British Aircraft Corporation wyprodukowała naddźwiękowe samoloty pasażerskie Concorde.

</doc>
<doc id="286656" url="https://pl.wikipedia.org/wiki?curid=286656" title="Zagubiona przyszłość">
Zagubiona przyszłość

Zagubiona przyszłość – powieść fantastycznonaukowa Krzysztofa Borunia i Andrzeja Trepki, drukowana w odcinkach na łamach Ilustrowanego Kuriera Polskiego w 1953, jako książka wydana po raz pierwszy w 1954 (ze zmianami recenzenckimi). W wersji pierwotnej ukazała się w 1957. Trzecie wydanie ukazało się w 1986 nakładem Iskier. Kolejne wznowienie ukazało się w 2013 pod szyldem Wydawnictwa Solaris.
Jest to pierwszy tom kosmicznej trylogii. Pozostałe to: "Proxima" i "Kosmiczni bracia".
Fabuła.
CM-2, czyli almeralitowy satelita "Celestia", wyruszyła w końcu XX wieku z Układu Słonecznego w kierunku Alfa Centauri. Od wielu pokoleń (jest rok 2407) w beznadziejnej podróży unosi na swych pokładach około pięciu tysięcy ludzi. Niewielkie społeczeństwo jest silnie podzielone na kasty niewolników (Murzynów), robotników, techników, naukowców i rządzących (kapitalistów). Społeczeństwo żyje w niewiedzy co do przyczyn opuszczenia Układu Słonecznego, przekonane, że Ziemię opanowały „czerwone diabły”. Jedynie prezydent Celestii wie, że prawdziwą przyczyną było obalenie kapitalizmu. Głównym bohaterem jest Bernard Kruk, młody inżynier pełniący ważną funkcję rządowego konstruktora. Prezydent Celestii poleca mu przeróbkę miotaczy do niszczenia meteoroidów, tak aby mogły one niszczyć ciała przelatujące obok. W zamian oferuje mu oszałamiające wynagrodzenie i zgodę na małżeństwo ze swoją córką. Przypadkowo umowę tę znajduje znajoma dziennikarka i doprowadza do jej ujawnienia. Wyjaśnienia prezydenta, co do sensu przeróbki, nie budzą niczyjego zaufania. Kruk z przyjacielem, starając się wyjaśnić sprawę, docierają do informacji, że z Celestii został zaobserwowany statek kosmiczny lecący z Ziemi. Przeróbka miotaczy ma umożliwić jego zniszczenie. Krukowi i opozycyjnej wobec prezydenta grupie udaje się nawiązać kontakt z Astrobolidem. Wybucha konflikt, zakończony szczęśliwie dzięki interwencji ludzi z Astrobolidu. Dzięki temu uda się mieszkańcom Celestii powrócić na Ziemię. Astrobolid leci dalej, w celach badawczych, w kierunku układu Proxima Centauri, zabierając także dwoje mieszkańców Celestii. Abstrahując od propagandowego charakteru, powieść ciekawie opisuje walkę o władzę.

</doc>
<doc id="286661" url="https://pl.wikipedia.org/wiki?curid=286661" title="Fasces">
Fasces

Fasces (w tym znaczeniu plurale tantum, od „wiązka”) lub rózgi liktorskie – obwiązany rzemieniem pęk rózg, czasem z zatkniętym weń toporem (wojennym) o podwójnym żelaznym ostrzu.
"Fasces" pierwotnie stanowiły symbol władzy każdego etruskiego króla – lukumona ("lucumo"), niesiony przez jego liktorów ("lictores"), stanowiących osobistą ochronę władcy.
"Fasces" w tej samej funkcji, z prawie identycznym rytuałem, zostały przejęte przez starożytnych Rzymian. Były noszone przed cesarzem i najwyższymi urzędnikami rzymskimi przez liktorów, których liczba była uzależniona od rangi i miejsca pojawienia się dostojnika. Czasami liktorzy towarzyszyli obywatelom rzymskim podczas specjalnych wydarzeń, np. pogrzebów lub kiedy dochodziło do pojednania, co miało wyrażać wdzięczność Miasta. Rzymskie "fasces" różniły się od etruskich tym, że topór (zatknięty w wiązkę poza pomerium lub w czasie wojny) miał tylko jedno żelazne ostrze.
W czasach nowożytnych rózgi liktorskie stały się symbolem:

</doc>
<doc id="286666" url="https://pl.wikipedia.org/wiki?curid=286666" title="Salomon węgierski">
Salomon węgierski

Salomon (ur. w 1052 lub 1053, zm. w 1086 lub 1087) – król Węgier w latach 1063–1074 (koronowany w 1057 r.) z dynastii Arpadów. Syn króla Węgier Andrzeja I i jego żony Anastazji, córki wielkiego księcia kijowskiego Jarosława I Mądrego.
Wojna Andrzeja I z Belą.
W 1057 r. Salomon staraniem ojca został koronowany na króla Węgier. Tym samym Andrzej I złamał umowę z ok. 1050 r., w której gwarantował swemu bratu Beli sukcesję po sobie. Ponieważ Bela posiadał silne poparcie w kraju, Andrzej I postanowił poszukać wsparcia za granicą. Znalazł je na dworze króla rzymskiego Henryka IV (przyszłego cesarza). W 1058 r. odbyły się zaręczyny małoletniego Salomona z Judytą Marią, siostrą Henryka IV, pieczętujące sojusz Andrzeja I z cesarstwem. Niezadowolony z takiego obrotu spraw Bela udał się na przełomie lat 1058/1059 lub 1059/1060 do Polski, aby wyprosić pomoc księcia Polski Bolesława II Szczodrego (żoną Beli była nieznana z imienia siostra Kazimierza I Odnowiciela, ojca Bolesława II Śmiałego). Jesienią 1060 r. Bela z pomocą trzech hufców polskich wyruszył na Węgry. W bitwie pod Mosony rozbił wojska Andrzeja I wsparte znacznymi posiłkami niemieckimi. Sam Andrzej I, ciężko ranny, dostał się do niewoli, w której wkrótce zmarł. W tym samym czasie Bolesław II Śmiały obległ czeski Hradec, uniemożliwiając połączenie oddziałów czeskich z wojskami walczącymi przeciwko Beli. W 1061 r. zwycięski Bela koronował się na króla Węgier.
Zdobycie władzy.
W 1063 r. na Węgry wkroczyło liczne wojsko niemieckie z zamiarem osadzenia na tronie Salomona. Ponieważ już na samym początku wojny zmarł niespodziewanie Bela I, wyprawa odniosła pełny sukces. Zwycięzcy nie zgodzili się, aby synowie Beli dostali we władanie dzielnicę ojca, dlatego Gejza razem z braćmi udał się do Polski, podobnie jak kilka lat temu jego ojciec, prosić Bolesława II Śmiałego o pomoc. Polski książę ponownie jej nie odmówił i jeszcze w tym samym roku Gejza wyruszył na Węgry i zajął znaczną ich część. W styczniu 1064 r. za pośrednictwem biskupa Raaby doszło do ugody, na mocy której Salomon pozostał królem, zaś synowie Beli otrzymali dawną dzielnicę ojca nad Cisą.
Utrata tronu węgierskiego.
Kompromis nie zadowolił Gejzy. W 1073 r. wszczął działania skierowane przeciwko królowi Węgier. Nieposiadający w kraju poparcia Salomon zwrócił się o pomoc do Henryka IV. Jednakże nie otrzymał jej ze względu na panujące w Niemczech powstanie spowodowane rewindykacją i reorganizacją dóbr królewskich. W marcu 1074 r. wojska Salomona zostały rozbite przez Gejzę w bitwie pod Mogyoród. Pokonany Salomon zbiegł do Wieselburga, natomiast Gejza koronował się w Białogrodzie na króla Węgier. Salomon rozpoczął zabiegi mające na celu otrzymanie ponownej pomocy od swojego szwagra, Henryka IV. Obiecał mu uczynienie Węgier lennikiem cesarstwa, płacenie trybutu, oddanie sześciu pogranicznych grodów i przekazanie dwunastu zakładników. W sierpniu 1074 r. rozpoczęła się wielka wyprawa cesarska na Węgry. Zakończyła się ona niepowodzeniem, ponieważ Gejza I unikał bitwy, skutecznie stosując taktykę spalonej ziemi i odcinając wroga od dróg zaopatrzenia.
Próby odzyskania władzy.
Na przełomie lat 1074/1075 Salomona poparł papież Grzegorz VII będący dotąd przeciwko niemu ze względu na sojusz Salomona z królem niemieckim Henrykiem IV. Pomoc ta na nic się zdała, gdyż Gejza I pozostał nieprzejednany na papieskie żądania zwrócenia tronu. Salomon próbował ponownie odzyskać władzę po śmierci Gejzy I (25 kwietnia 1077), mimo że panowie węgierscy wnet wybrali na króla brata Gejzy I, Władysława. Plany Salomona pokrzyżowała zbrojna interwencja Bolesława II Szczodrego. W 1083 r. po oskarżeniu o próbę zamordowania Władysława I został zmuszony do ucieczki. Udał się do Pieczyngów. Prawdopodobnie zginął w trakcie bitwy z wojskami bizantyjskimi.
Genealogia.
Między 1063 a 1066 r. Salomon poślubił Judytę Marię, siostrę króla niemieckiego Henryka IV (przyszłego cesarza). Małżeństwo to pozostało bezpotomne.
Pojawiła się bałamutna teoria, jakoby ich dzieckiem była Zofia, żona Poppona, hrabiego Bergu.

</doc>
<doc id="286673" url="https://pl.wikipedia.org/wiki?curid=286673" title="Proxima (powieść Krzysztofa Borunia i Andrzeja Trepki)">
Proxima (powieść Krzysztofa Borunia i Andrzeja Trepki)

Proxima – powieść fantastycznonaukowa Krzysztofa Borunia i Andrzeja Trepki, wydana nakładem Wydawnictwa „Iskry” po raz pierwszy w 1956 druga część kosmicznej trylogii (poprzednia to "Zagubiona przyszłość", a kolejna – "Kosmiczni bracia").
Treść zmieniała się częściowo: w trzecim wydaniu („Iskry”, 1987) tekst został uwspółcześniony ("labdżet", "komputerowa selekcja") i wzbogacony o wątki tyczące ekologii i inżynierii genetycznej. Autorzy starają się być w zgodzie z ówczesnymi poglądami naukowymi, m.in. korzystali z konsultacji kilku naukowców.
Fabuła.
Wyprawa Ziemian na Astrobolidzie wyruszyła z Ziemi w 2404 i po 131 latach podróży (częściowo w hibernacji) dotarła do układu Proxima Centauri. Planeta najbliższa gwiazdy okazuje się zamieszkana przez istoty rozumne nazywane przez Ziemian Temidami. Ich poziom rozwoju odpowiada prymitywnym plemionom. Jednak Ziemianie odkrywają także ślady innej, znaczenie wyższej cywilizacji. Okazuje się, że ta cywilizacja pochodzi z innej planety – Urpy, gdzie Ziemianie znajdują podziemne zamrożone miasta. Okazuje się, że Urpianie wyemigrowali na Juventę, planetę w układzie Alfa Centauri. Ziemianie konstruują statek o napędzie fotonowym, wykorzystując zdobycze techniki urpiańskiej i ruszają w dalszą podróż do Alfa Centauri.
Wyróżnienie.
Książka zajęła 3. miejsce w ogłoszonym na łamach "Expressu Wieczornego" w maju 1976 przez Ogólnopolski Klub Miłośników Fantastyki i Science Fiction plebiscycie czytelników na najciekawszą, najlepszą i najbardziej wartościową książką SF wydaną w Polsce Ludowej.

</doc>
<doc id="286677" url="https://pl.wikipedia.org/wiki?curid=286677" title="Gerard de Martigues">
Gerard de Martigues



</doc>
<doc id="286678" url="https://pl.wikipedia.org/wiki?curid=286678" title="Gérard de Martigues">
Gérard de Martigues



</doc>
<doc id="286683" url="https://pl.wikipedia.org/wiki?curid=286683" title="Kosmiczni bracia">
Kosmiczni bracia

Kosmiczni bracia – powieść science fiction Krzysztofa Borunia i Andrzeja Trepki wydana po raz pierwszy w 1959 przez Wydawnictwo Iskry. Trzeci tom kosmicznej trylogii, poprzednie to: "Zagubiona przyszłość" i "Proxima".
Wydanie drugie z 1987 (Iskry) jest nieco zmienione i uwspółcześnione. Jednak kluczowość wątku wenusjańskiego uniemożliwiła zrezygnowanie ze sprzecznej z współczesnymi badaniami wizji wszechoceanu oblewającego tę planetę.
Fabuła.
Wyprawa Ziemian leci z układu gwiazdy Proxima Centauri (najbliższa znana gwiazda) do podwójnego układu Alfa Centauri. Ziemianie wiedzą, że cywilizacja urpiańska przeniosła się do tego układu. Mniejsza grupa korzysta ze statku Satelot o napędzie fotonowym, skonstruowanym na podstawie technologii urpiańskiej. Większa grupa korzysta z wolniejszego Astrobolidu, zbudowanego na Ziemi. Satelot ulega uszkodzeniu i grozi mu spalenie wskutek zbliżenia do gwiazdy. Dodatkowo załoga niechcący niszczy statek urpiański. Jednak bezałogowe statki Urpian ostatecznie ratują Satelot i umożliwiają mu dalszy lot. Satelot dociera do planety, na której widoczna jest aktywność techniczna. Okazuje się, że nie ma tu istot żywych, a planeta jest tylko wielką fabryką. Satelot ulega katastrofie i ludzie pozostają w samych skafandrach. Przed śmiercią ratują ich zdalnie Urpianie i przenoszą na Juwentę (planetę, gdzie sami mieszkają). Są tu warunki dobre do życia ale Urpianie zabierają Ziemianom wszelkie zdobycze cywilizacji. Ziemianie muszą zacząć od polowania na zwierzęta i robić ubranie z traw. Jednocześnie Urpianie prowadzą eksperymenty, wskutek których najmłodsza z Ziemianek – Zoe zachodzi w ciążę. Zoe rodzi Lu, szybko dorastające dziecko obdarzone zmysłem radiowym – podobnie jak Urpianie. Do Juwenty dociera Astrobolid. Ostatecznie nawiązuje się niełatwy kontakt z Urpianami. Są to trzynożne, wielkogłowe istoty. Urpianie, za pomocą swoich przyrządów, obserwowali działania ludzi jeszcze w układzie Proximy, a nawet mają dane z Układu Słonecznego. Lu, wraz ze sprzyjającym mu mężem Daisy Brown, korzystając ze środków technicznych Urpian, przejmują kontrolę nad resztą ekspedycji i chcą wyhodować więcej podobnych do Lu osobników. Daisy udaje się udaremnić te próby. Po zażegnaniu tych nieporozumień wynikających głównie z diametralnych różnic psychofizycznych między przedstawicielami odmiennych kultur, ludzie wracają do Układu Słonecznego. Towarzyszy im Urpianin A-Cis.
Tymczasem Ziemię ogarnia inwazja krzemoorganicznych silikoków – bakterii kierowanych przez inteligentne istoty – Silihomidów. Walka z nimi jest niezwykle trudna, wymaga nawet odparowywania znacznych połaci terenu za pomocą bomb wodorowych. Ludzie ponoszą klęskę za klęską i przygotowują się do całkowitej migracji na Wenus i Marsa. Od ostatecznej klęski na Ziemi ratuje ich poświęcenie A-Cisa, który płacąc życiem naprawia uszkodzony przez fanatyków urpiański komputer (Pamięć Wieczysta), specjalnie przeznaczony do walki z silikokami.

</doc>
<doc id="286686" url="https://pl.wikipedia.org/wiki?curid=286686" title="Zrecznościowe gry komputerowe">
Zrecznościowe gry komputerowe



</doc>
<doc id="286688" url="https://pl.wikipedia.org/wiki?curid=286688" title="Zręcznościówka">
Zręcznościówka



</doc>
<doc id="286690" url="https://pl.wikipedia.org/wiki?curid=286690" title="Trasa statyczna">
Trasa statyczna

Trasa statyczna – termin z dziedziny sieci komputerowych. Trasę nazywamy statyczną wtedy, gdy jest ona dodana ręcznie przez administratora do tablicy trasowania. Trasa statyczna charakteryzuje się najniższą wartością odległości administracyjnej. W przypadku gdy uruchomiony jest mechanizm dynamicznego trasowania trasa statyczna zawsze wybierana jest jako ta o najlepszej wiarygodności. Trasy statyczne często stosuje się w małych sieciach lub w przypadku gdy największą wagę przywiązuje się do bezpieczeństwa przepływu danych w sieciach. Wadą tras statycznych jest brak reagowania na uszkodzenia tras.

</doc>
<doc id="286693" url="https://pl.wikipedia.org/wiki?curid=286693" title="Medzilaborce">
Medzilaborce

Medzilaborce (, "Medżiłabirci") – miasto powiatowe we wschodniej Słowacji, w kraju preszowskim, w historycznym regionie Zemplin.
Medzilaborce leżą na wysokości 326 m n.p.m. na południowych stokach Niskiego Beskidu, nad rzeką Laborec. Liczba mieszkańców miasta wynosi 6809 osób "[2011]", powierzchnia – 47,48 km². Dzielnice miasta to "Medzilaborce" (centrum), "Borov" i "Vydraň".
Przez Medzilaborce przebiega droga lokalna nr 559 od granicy na Przełęczy Radoszyckiej. 11 km na południe od granicy z drogą tą łączy się droga lokalna nr 575 ze Stropkova. Przez miasto przebiega również międzynarodowa linia kolejowa Sanok – Humenné z przejściem granicznym w Łupkowie na Przełęczy Łupkowskiej. Do najbliższej polskiej miejscowości jest stąd 12 km. Do pierwszego większego miasta (Sanok) – 55 km.
Pierwsza wzmianka o osadzie pochodzi z 1543, gdy włączono je do włości węgierskiej magnackiej rodziny Drugethów. Prawa miejskie zostały nadane w 1964, kiedy to również przyłączono do Medzilaborec kilka wsi. Region, w którym leżą Medzilaborce – Górny Zemplin – jest uważany za najuboższą część Słowacji. Oficjalny wskaźnik bezrobocia w mieście wynosi 20,63%. Wśród mieszkańców miasta przeważają Rusini, mieszkają tu także Słowacy i Cyganie. Ludność jest wyznania greckokatolickiego, rzymskokatolickiego i prawosławnego. Miasto stanowi ośrodek narodowego ruchu rusińskiego, odbywają się tu coroczne festiwale kultury rusińskiej i ukraińskiej.
Miasto składa się z domków jednorodzinnych i osiedli bloków mieszkalnych, jest tu również kilka niewielkich zakładów przemysłowych. Medzilaborce są znane przede wszystkim z galerii sztuki nowoczesnej, mieszczącej się w miejscowym domu kultury, w której prezentowane są prace Andy’ego Warhola oraz jego braci Paula i Jamesa. Rodzina Warholów przed emigracją do USA mieszkała we wsi Miková (17 km na zachód od miasta). Muzeum zostało otwarte staraniem miejscowej społeczności rusińskiej w 1991. Poza tym w mieście warte obejrzenia są dwie cerkwie: prawosławna (pw. Świętego Ducha, wzniesiona w 1949 w stylu staroruskim) i greckokatolicka (św. Bazylego Wielkiego z XVIII wieku).
Istnieje połączenie kolejowe z Sanokiem i Rzeszowem (soboty i niedziele).
Gospodarka i infrastruktura.
Miasto Medzilaborce ma największą tradycję w przemyśle szklarskim i maszynowym.
W przemyśle szklarskim od 1970 roku działał oddział czeskiego Jablonexu, który zatrudniał do 600 osób. Po prywatyzacji spółki oddział został zlikwidowany. Glass LPS jest następcą 45-letniej tradycji szklarstwa w Medzilaborcach i nadal produkuje elementy oświetlenia z kryształu i kryształowe żyrandole.
Przemysł maszynowy w Medzilaborcach rozpoczął Transporta, później Vihorlat, który zatrudniał 1200 pracowników. Prywatyzacja i kryzys w przemyśle maszynowym przyczyniły się do upadku fabryki. Obecnie działające przedsiębiorstwa maszynowe to Kovostroj i Labstroj.
Urząd Pracy w Stropkovie w 2009 poinformował, że w powiecie Medzilaborce stopa bezrobocia osiągnęła 20,10%. W 2012 r. stopa bezrobocia sięgnęła prawie 23%.

</doc>
<doc id="286694" url="https://pl.wikipedia.org/wiki?curid=286694" title="Dubaj">
Dubaj

Dubaj (arab. دبي, "trl. Dubayy, trb. Dubajj") – największe miasto w Zjednoczonych Emiratach Arabskich. Stolica emiratu Dubaj. Jest położony na południowym wybrzeżu Zatoki Perskiej. W 2023 liczył ok. 3,55 mln mieszkańców.
Znaczący ośrodek turystyczny. W 2019 Dubaj odwiedziło 16,3 mln turystów, było to siódme najczęściej odwiedzane miasto świata.
Demografia.
Większość populacji Dubaju stanowią obcokrajowcy m.in. z Azji Południowej i Azji Południowo-Wschodniej, 25% populacji ma korzenie irańskie. W Dubaju mieszka także m.in. ponad 100 tys. Brytyjczyków. Jednakże naturalizacja jest znacznie utrudniona.&lt;graph&gt;{
 "version": 2,
 "width": 500,
 "height": 200,
 "data": [
 "name": "table",
 "values": [
 "x": 1822,
 "y": 1200
 {
 "x": 1900,
 "y": 10000
 {
 "x": 1930,
 "y": 20000
 {
 "x": 1940,
 "y": 38000
 {
 "x": 1954,
 "y": 20000
 {
 "x": 1960,
 "y": 40000
 {
 "x": 1968,
 "y": 58971
 {
 "x": 1975,
 "y": 184000
 {
 "x": 1985,
 "y": 370800
 {
 "x": 1995,
 "y": 674000
 {
 "x": 2005,
 "y": 1305060
 {
 "x": 2010,
 "y": 1874729
 {
 "x": 2015,
 "y": 2401067
 {
 "x": 2020,
 "y": 3154378
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;
Gospodarka.
Dubaj i Deira (niepodległa w tamtym czasie) stały się bardzo ważnymi portami dla zachodnich przedsiębiorstw. Większość nowych centrów finansowych zostało wybudowanych na terenie portu. Dubaj budował swoją pozycję jako ważny punkt na trasach transportowych w latach 70. i 80. XX. Obecnie miasto jest ośrodkiem i portem turystycznym (Port Jebel Ali, wybudowany w latach 70. XX wieku, jest największą przystanią na świecie stworzoną przez człowieka) oraz ośrodkiem dla przedsiębiorstw informatycznych i finansowych wraz z nowym Światowym Centrum Finansowym (Dubai International Finance Centre – DIFC")." Transport lotniczy jest kontrolowany przez Emirates Airline, założoną przez rząd w 1985 roku. Linia posiada swój główny port tranzytowy w Międzynarodowym Porcie Lotniczym Dubaju, w 2020 roku przewiozła ponad 15 mln pasażerów (w 2005 roku, 12 mln pasażerów)
Rząd założył specjalne strefy, którym przypisano odpowiednie funkcje, i w których zakładają centra firmy z określonych branż, np. Dubai Media City jako część TECOM (Dubai Technology, Electronic Commerce and Media Free Zone Authority), w której siedziby mają firmy z branży IT, takie jak: EMC Corporation, Oracle, Microsoft i IBM, a także z branży mediów: MBC, CNN, Reuters, AP. Dubai Knowledge Village (KV) to centrum edukacyjne i treningowe, dla przyszłych pracowników innych wolnych stref.
Prawie wszystkie komercyjne zakłady są prowadzone przez obcokrajowców przy współpracy lokalnego przedsiębiorcy, który zapewnia licencję za odpowiednią opłatą. Liczne strefy wolnego handlu umożliwiają obcokrajowcom nabycie prawa własności.
Nieruchomości.
Decyzja rządu o przejściu z gospodarki uzależnionej dochodowo od wydobycia ropy naftowej na nastawioną na usługi i turystykę, uczyniła nieruchomości bardziej wartościowymi, i skutkowała tzw. „boomem” budowlanym w latach 2004–2006. Budowy na dużą skalę uczyniły z Dubaju jedno z najszybciej rozrastających się miast, porównywalne jedynie z największymi miastami Chin.
Rozwój budowlany zaowocował powstaniem projektów na wodzie (Palm Islands, The World) i na lądzie (Dubai Marina, Burdż Chalifa, Business Bay i Dubailand). Prace nad projektami prowadzą największe firmy na tamtejszym rynku: Emaar Properties, Al Nakheel Properties i Dubai Properties. Aspiracje rządzącego szejka są odzwierciedlone przez ultranowoczesną architekturę, unikatowe wieżowce, takie jak Emirates Towers, które są dwunastym i dwudziestym czwartym budynkiem na świecie pod względem wysokości, oraz Burdż al-Arab (Wieża Arabska), czyli hotel-żagiel wybudowany na sztucznej wyspie. W 2009 roku Emaar Properties oddało do użytku najwyższy budynek świata, Burdż Chalifa mający wysokość 850 m. Obok niego wybudowano największe centrum handlowe na świecie – The Dubai Mall, ukończone w 2009 roku.
Realizowany jest także obecnie projekt Business Bay, który ma być nowym centralnym dystryktem biznesowym Dubaju. Gdy projekt zostanie ukończony, będzie składał się z 500 wieżowców, wybudowanych wokół sztucznego poszerzenia istniejącej Cieśniny Dubajskiej.
W lutym 2005 roku rozpoczęła się budowa Dubai Waterfront, który będzie 2,5 raza większy od Waszyngtonu i siedem razy większy od Manhattanu. Dubai Waterfront będzie stanowił kompleks kanałów oraz wysp pełnych hoteli i budynków mieszkalnych. Cały projekt spowoduje wydłużenie linii brzegowej kraju o 500 mil. W kompleksie znajdzie się także Al Burj, jeden z najwyższych planowanych budynków na świecie, o wysokości przekraczającej 1 km.
Dubaj założył także Dubiotech, park umożliwiający firmom z branży biotechnologicznej prace nad genetyką, lekarstwami i obroną biologiczną. Celem parku jest rozwój tego sektora w Dubaju.
1 maja 2006 roku rozpoczął się projekt Bawadi, który pochłonie 27 mld dolarów i podniesie liczbę miejsc hotelowych do 29 000. Największym kompleksem w projekcie będzie Asia, który będzie największym hotelem na świecie (będzie miał 6500 pokoi).
Budownictwo.
Od 2000 roku rząd Dubaju zainicjował mnóstwo nowoczesnych projektów w całym mieście, głównie w Mina Seyahi, niedaleko Jumeirah i Jebel Ali. W wielu regionach niełatwo ujrzeć dubajskie niebo bez przynajmniej jednego dźwigu. Eksperci uważają, że 30% wszystkich światowych dźwigów znajduje się w Dubaju. Budowanie w ZEA jest szybsze niż w krajach zachodnich. Dzieje się tak głównie dlatego, że imigranci z Indii pracują za mniejsze wynagrodzenie niż pracownicy w innych krajach. Szacuje się, że siła robocza na budowach Dubaju może sięgać nawet 300 tysięcy pracowników, źle opłacanych i traktowanych, pracujących i żyjących w półniewolniczych warunkach.
Główną przyczyną „boomu” budowlanego w Dubaju jest chęć rządu uniezależnienia się od dochodów z wydobycia ropy. Promowana jest turystyka, budowany Dubailand oraz inne projekty z ogromnymi centrami handlowymi, parkami rozrywki czy stadionami. Inną przyczyną „boomu” jest zmiana prawa w 2002 roku, które zezwala obcokrajowcom na posiadanie własności w Dubaju. Największymi firmami budowlanymi w Dubaju są Al Nakheel Properties i Emaar Properties.
Transport.
Drogi.
Dubaj ma bardzo rozwinięty system transportu autobusowego w całej metropolii. System transportu (przewozi 200 000 pasażerów tygodniowo) nie jest na tyle duży, aby sprostać rosnącej populacji. Rząd wprowadził specjalne karty "e-go", które ułatwiły korzystanie z autobusów. Z systemu korzystają ludzie zarabiający średnio lub mało, reszta jeździ samochodami tworząc korki, które są problemem w mieście. W Dubaju jest wysoki wskaźnik wypadków na drogach (prawie co 3 min.). Przez wypadki drogi są często zablokowane. W mieście istnieje wiele korporacji taksówkarskich państwowych lub prywatnych. Dubajska Korporacja Taksówkarska (Dubai Transport Corporation) posiada taksówki w kolorze kremowym. Niektóre prywatne korporacje to Cars Taxi, National Taxi, Cititaxi i Metro Taxi. Taksówki można znaleźć wszędzie, jednak jest to trudne podczas dużych wydarzeń kulturalnych i sportowych.
Kolej.
W emiracie realizowany jest aktualnie wart 3,89 mld dolarów projekt Dubai Metro. Kontrakt na budowę otrzymał Dubai Rapid Link (DURL), konsorcjum prowadzone przez jest Mitsubishi Heavy Industries. Nad projektem pracują także dwie japońskie firmy Obayashi i Kajima oraz jedna turecka – Yapi Merkezi. Pociągi wyprodukowała japońska firma Kinky Sharyo, a sygnalizację i automatykę ruchu pociągów zapewnił Thales. Metro składa się na razie z dwóch głównych linii: Red Line (Linia Czerwona) z lotniska w Rashidiya do Jebel Ali oraz Green Line (Linia Zielona), łącząca centrum miasta po obu stronach rzeki Dubai Creek. Obie linie, według planów z 2005, mają mieć w sumie 70 km długości 43 stacje, 33 naziemne i 10 podziemnych. Linia Czerwona została oddana do użytku z datą 09.09.09 o godz. 09:09:09 wieczorem, co zostało upamiętnione tablicą z zatrzymanym zegarem na stacji Nakheel Towers. Linię Zieloną otwarto 9 września 2011.
Metro w Dubaju jest obecnie największym metrem całkowicie sterowanym automatycznie bez maszynistów (Driverless). Zwielokrotnione systemy bezpieczeństwa zapewniają bezpieczną obsługę pasażerów i uniezależniają ją od błędów ludzkich. Metro dubajskie to właściwie nowoczesna kolej wąskotorowa (LRT – Light Rail Train), coraz powszechniej zastępująca typowe metro starszego typu z ciężkimi i szerszymi wagonami. W pełni automatyczne, komputerowe sterowanie umożliwia zapewnienie większej częstotliwości i płynności kursowania pociągów z minimalnymi przerwami, co jest niemożliwe w przypadku kierowania pociągami przez człowieka ze względu na bezpieczeństwo ruchu. Mniejsza masa wagonów zapewnia mniejsze zużycie energii, zwłaszcza przy niższym natężeniu ruchu.
W planach jest rozbudowa metra o linie Purple Line (Purpurową) i Blue Line (Niebieską). Purple Line o długości 43 km ma połączyć lotniska Dubai International Airport i Al Maktoum International Airport. Blue Line połączy Dubai International Airport z nowym portem Jebel Ali i Dubai World Central International Airport, ma mieć 47 km długości.
Dubaj buduje system metra, aby uniknąć korków na drogach i sprostać rosnącej populacji miasta. Wybudowanych zostanie także siedem kolejek wąskotorowych, aby wspomóc system metra. Kolejka ma połączyć różne miasta takie jak np. Dubailand, Palm Jumeirah i inne z głównymi liniami metra. W dalszej przyszłości planowane jest połączenie Dubaju ze stolicą Emiratów Abu Zabi poprzez przedłużenie linii metra.
Żegluga.
W Dubaju znajduje się kilka portów handlowych, takich jak Port Rashid, Al Jadaf czy Jebel Ali. Cieśnina Dubajska nadal jest używana przez lokalnych handlarzy w dawach. Tradycyjną metodą przedostawania się z prawobrzeżnego Burdż Chalifa do lewobrzeżnej Deiry są małe łódki zwane abrami. Kursują one m.in. z okolic Suku Złotego do historycznej dzielnicy "Bastakiya".
Lotnictwo.
Dubai International Airport jest węzłem dla linii Emirates. Port w Dubaju wygrał wiele branżowych nagród za profesjonalne usługi i architekturę budynku. Trzeci terminal, przeznaczony wyłącznie dla obsługi linii Emirates, został ukończony w 2009 roku, dlatego podwoiła się dotychczasowa pojemność portu – został on przystosowany do obsługi samolotów Airbus A380. Drugi port lotniczy ulokowany jest w Jebel Ali (nazwę zmieniono na Dubai World Central International Airport, chociaż w IATA kod pozostał JXB) wraz z Jebel Ali Airport City, którego budowa rozpoczęła się w 2005 roku. W przeciągu 20 lat port ma osiągnąć zdolność przyjęcia pasażerów do 120 mln w ciągu roku, pokonując tym samym największy port Hartsfield-Jackson International Airport w Atlancie (88,4 mln pasażerów w 2005 roku).
Dubaj inwestuje duże pieniądze w rozwój portów lotniczych. Ideą jest rozwinięcie dubajskiego transportu lotniczego tak, aby pasażerowie z każdego miasta na świecie mogli przylecieć prosto do Dubaju. Gdy Emirates otrzyma samoloty Boeing 777-200LR Worldliner będzie mógł oferować loty do każdego większego miasta. Linia złożyła zamówienie na 58 samolotów Airbus A380 superjambo z podwójnym pokładem, które mogą pomieścić do 840 pasażerów (w zależności od konfiguracji). Emirates złożyło także zamówienie na 42 samoloty Boeing 777. Lokalizacja Dubaju czyni go unikatowym portem lotniczym w połączeniach pomiędzy Azją i Europą.
Kultura.
W Dubaju rozwijana jest także działalność kulturalna, dlatego rząd zainicjował powstanie Dubai Cultural Village. Projekt zakłada utworzenie muzeów, centrum do występów artystycznych, biblioteki, szkół artystycznych, księgarni oraz przestrzeni rekreacyjnych. W Dubaju znajduje się wiele scen włączając Royal Hall w Dubai Perl, "Stage on the Sea" w podwodnym hotelu Hydropolis oraz Dubai Community Theatre. Teatr Madinat jest jednym z najlepszych teatrów w regionie, wystawiane są tutaj najsławniejsze produkcje. Co roku odbywa się także festiwal filmowy, który przyciąga sławy z całego świata. Dubaj realizuje obecnie także projekt Dubai Studio City, które ma być centrum produkcji filmowej. W mieście budowana jest opera na wyspie, zaprojektowana przez Zahę Hadid.
Rozrywka.
Coroczny miesięczny Dubai Shopping Festival (DSF) przyciąga tłumy, w 2005 roku doliczono się 3,3 mln odwiedzających. Inne mniejsze festiwale, takie jak Dubai Summer Surprises, odbywają się w ciągu całego roku.
W mieście znajduje się wiele centrów handlowych, w tym np. Mall of the Emirates, City Centre, Lamcy Plaza, Al Ghurair City, Mercato Mall, Oasis Centre oraz Wafi Centre, w których znajdują się międzynarodowe sklepy, butiki czy restauracje. W Mall of the Emirates, jednym z największych centrów na świecie, znajduje się tu trzeci co do wielkości kryty stok narciarski. Największym centrum handlowym na świecie jest Dubai Mall, część kompleksu Burdż Chalifa.
W Dubaju znajdują się dwa parki wodne w Wonderland i Wild Wadi części Dubailand, który ma podobną koncepcję, co Disneyland (budowa rozpoczęła się w 2003 roku). Całość, gdy zostanie ukończona, będzie miała 300 mln m² powierzchni.
Życie nocne.
W mieście znajduje się wiele klubów i barów, głównie przy hotelach. Kluby niedołączone do hoteli, rezydencji lub nieposiadające licencji klubu społecznego nie mogą sprzedawać alkoholu.
Sport.
W Dubaju odbywa się wiele wydarzeń sportowych na najwyższym światowym poziomie, m.in. Dubai Duty Free Tennis Championships, Dubai Desert Classic (turniej golfowy) oraz coroczny wyścig koni Dubai World Cup, który oferuje największą wygraną na świecie w wysokości 15 mln dolarów. W 2005 roku w mieście usytuował się "International Cricket Council", który przez 95 lat mieścił się w Lord’s Cricket Ground. W Dubaju co roku odbywa się Dubai Sevens, turniej rugby siedmioosobowego zaliczany do klasyfikacji IRB Sevens World Series.

</doc>
<doc id="286699" url="https://pl.wikipedia.org/wiki?curid=286699" title="Skoczkowce (grzyby)">
Skoczkowce (grzyby)

Skoczkowce, grzyby skoczkowe ("Chytridiomycota" Doweld) – typ grzybów. Jest to jedna z głównych linii rozwojowych, prawdopodobnie takson parafiletyczny.
Charakterystyka.
Ciała jednokomórkowe lub małe komórczakowe grzybnie. Wytwarzają wici, co jest nietypowe dla grzybów. Zaliczane też czasem do królestwa Protista. Skoczki zachowały wiele cech pierwotnych grzybów m.in. gamety opatrzone wicią. Występują zarówno kinetosomy, jak i niefunkcjonalne centriole. Plecha monocentryczna, policentryczna lub nitkowata. Funkcję spichrzową pełni kulka tłuszczu. Rozmnażanie bezpłciowe przez zoospory z jedną wicią skierowaną ku tyłowi lub autospory. Rozmnażanie płciowe na drodze izogamii lub oogamii. Żyją w glebie lub pasożytniczo. Należy do nich ok. 600 gatunków. Takson wyróżniany jako typ od połowy XX w., opisany zgodnie z wymaganiami nomenklatury botanicznej w systemie Hibbetta i in.
Cykl rozwojowy na przykładzie "Synchytrium endobioticum": zoospora skoczkowców dostając się do komórki żywiciela (ziemniaka) traci wić i przybiera postać pełzaka. Żywiciel reaguje na infekcję pasożyta hipertrofią (wytworzeniem na bulwie nieforemnych narośli). We wnętrzu komórki przechodzi kariokinezę i powstaje wielojądrowa grzybnia. Po jej pęknięciu powstają zoospory, które się wysypują. Ten cykl powtarza się całe lato. Jesienią łączą się gamety (izogamia) i powstaje zygota diploidalna z dwiema wiciami. Wnikając do komórki żywiciela traci obie wici i otacza się grubą ścianą (funkcja przetrwalnikowa). Wiosną przechodzi mejozę, następnie mitozy i wytwarza nowe zoospory.
Do skoczkowców należy m.in. "Synchytrium endobioticum" wywołujący raka ziemniaczanego.
Systematyka.
Według aktualizowanej klasyfikacji Index Fungorum bazującej na "Dictionary of the Fungi" do typu "Chytridiomycota" należą:

</doc>
<doc id="286706" url="https://pl.wikipedia.org/wiki?curid=286706" title="Jąkanie">
Jąkanie

 
Jąkanie ("alalia syllabaris") – zaburzenie mowy charakteryzujące się częstymi powtórzeniami lub przedłużeniami dźwięków, sylab lub słów albo częstymi zawahaniami lub pauzami zakłócającymi rytmiczny przepływ mowy. Jąkanie powinno być klasyfikowane jako zaburzenie tylko wtedy, gdy jego nasilenie jest na tyle duże, że zakłóca płynność mowy. Termin "jąkanie" jest głównie powiązany z bezwiednymi powtórzeniami dźwięków, ale obejmuje także odbiegające od normy wahania czy pauzy przed rozpoczęciem mowy, określane przez jąkających się jako "bloki", oraz przeciąganie pewnych dźwięków, najczęściej samogłosek i półsamogłosek. Dla wielu jąkających się powtórzenia są podstawowym problemem. Bloki i przedłużenia dźwięków są tylko wyuczonymi mechanizmami, mającymi pomagać w ukrywaniu powtórzeń, ponieważ strach przed nimi w czasie publicznych wystąpień jest najczęściej główną przyczyną psychologicznego niepokoju. Termin "jąkanie" jest powszechnie stosowany niezależnie od stopnia nasilenia zaburzenia: obejmuje osoby z ledwie postrzegalnymi trudnościami, u których jest to zaburzenie w dużej mierze kosmetyczne, a także osoby z niezwykle dotkliwymi symptomami, w przypadku których komunikacja werbalna jest bardzo utrudniona, czasami niemal niemożliwa. 
Jąkanie może mieć dotkliwy wpływ na funkcjonowanie i stan emocjonalny osoby jąkającej się. Wiele z tych zachowań pozostaje niezauważonych przez odbiorcę. Mogą to być: strach przed wypowiadaniem specyficznych samogłosek lub spółgłosek, obawa przed tym, że ktoś w czasie rozmowy dowie się o "sekrecie", jakim jest jąkanie, izolacja społeczna, lęki, stres, wstyd, czy uczucie "utraty kontroli" podczas mowy. Jąkanie jest powszechnie postrzegane jako objaw lęku, ale w rzeczywistości nie ma takiej współzależności (chociaż jak zostało wspomniane wcześniej, lęk społeczny może się rozwinąć w reakcji na jąkanie). Liczne badania pokazały, że osoby jąkające się są także zdrowe z psychologicznego punktu widzenia, pomijając obawę przed mówieniem, która jednak powstaje na skutek jąkania. Wbrew powszechnej opinii, jąkanie nie ma wpływu na inteligencję.
Jąkanie nie jest w ogólności problemem z fizyczną produkcją dźwięków składających się na mowę, czy przekształcaniem myśli w słowa. Niezależnie od trudności związanych mówieniem, osoby jąkające się są zupełnie "normalne" w klinicznym znaczeniu tego słowa. Lęk, niska samoocena, nerwowość i stres nie są z całą pewnością przyczyną powstania jąkania, jednakże bardzo często są one rezultatem życia napiętnowanego niepełnosprawnością, co z kolei prowadzi do pogarszania problemu w sposób znany z systemu z dodatnim sprzężeniem zwrotnym (zaproponowana nazwa dla tego zjawiska to "stuttered speech syndrome"").
Zaburzenie jest także zmienne, co oznacza, że w pewnych sytuacjach, jak rozmowa przez telefon, jąkanie może być bardziej lub mniej nasilone, w zależności od poziomu lęku związanego z tą czynnością. Chociaż dokładna etiologia jąkania nie jest znana, to w ostatnich latach główne przyczyny upatruje się w genetyce i w fizjologii układu nerwowego. Dostępnych jest wiele sposobów leczenia i terapii mowy, które mogą pomóc w upłynnieniu mowy u części jąkających się, nawet do stopnia, kiedy niewprawione ucho nie będzie w stanie rozpoznać problemu; jednakże, obecnie zasadniczo nie ma „lekarstwa” na to zaburzenie, mimo wielu lat badań.
Klasyfikacja.
Jąkanie rozwojowe to jąkanie, które ma swój początek, kiedy dziecko uczy się mówić, a następnie rozwija się wraz z dojrzewaniem dziecka, aż do dorosłości. Inne zaburzenia przypominające objawami jąkanie to: zespół Aspergera, giełkot, mowa w chorobie Parkinsona, drżenie samoistne, palilalia, dysfonia spastyczna, mutyzm wybiórczy i lęk społeczny.
Charakterystyka.
Podstawowe zachowania.
Podstawowymi zachowaniami charakterystycznymi dla jąkania są jawne, zauważalne przerwy w płynnej mowie, włączając w to powtórzenia dźwięków, sylab, słów i fraz, nieme bloki i przedłużenia dźwięków. Różnią się one od normalnych niepłynności występujących u wszystkich ludzi tym, że zająknięcia mogą trwać dłużej, pojawiać się częściej oraz związane są z większym wysiłkiem i napięciem. Niepłynności w jąkaniu mogą mieć także różny charakter: normalne niepłynności to najczęściej powtórzenia słów, fraz i fragmentów fraz, podczas gdy jąkanie charakteryzuje się przedłużeniami, blokami i powtórzeniami fragmentów słów.
Zmienność.
Nawet u osób jąkających się bardzo mocno nasilenie jąkania nie jest stałe. Jąkający się zwykle zauważają znaczny wzrost płynności, kiedy zgadzają się ze swoim rozmówcą, naśladują mowę innych, szepczą, śpiewają, odgrywają role lub rozmawiają ze zwierzętami, małymi dziećmi lub z samym sobą. Inne sytuacje, jak publiczne przemówienia czy rozmowy przez telefon często wywołują zwiększony strach i zwiększają jąkanie.
Uczucia i postawy.
Jąkanie może mieć znaczący negatywny poznawczy i afektywny wpływ na jąkającego się. Joseph Sheehan, wybitny badacz, opisał jąkanie powszechnie znaną analogią, porównując je do góry lodowej, z zauważalnymi i słyszalnymi symptomami jąkania powyżej linii wody i szerszym zbiorem objawów, jak negatywne emocje, schowanym pod powierzchnią. Uczucia zakłopotania, wstydu, frustracji, strachu, gniewu i winy są częste u jąkających się. Mogą one skutkować zwiększonym napięciem i wysiłkiem, co może prowadzić do narastania jąkania. Z czasem, nawarstwiające się doświadczenia związane z trudnymi sytuacjami wymagającymi mówienia, mogą doprowadzić do wykształcenia negatywnej samooceny i negatywnego obrazu własnej osoby. Jąkający się mogą rzutować własne postawy na innych, wierząc, że są oni postrzegani jako osoby nerwowe lub głupie. Czasami terapie powinny skupiać się w głównej mierze na tych negatywnych uczuciach i postawach.
U wielu jąkających się zaburzenie to wpływa negatywnie na procesy emocjonalne, włącznie z trudnościami ze znalezieniem pracy lub awansem, jak również rozstaniami lub problemami ze zbudowaniem związku.
Płynność i niepłynność.
Niepłynności mowy mogą być wywoływane przez zadania lingwistyczne. Jąkający się mogą "podróżować nieustannie od płynności do niepłynności". Zadania, jakie wyzwalają niepłynności, najczęściej wymagają kontrolowanego przetwarzania językowego, które obejmuje planowanie lingwistyczne. Wiele osób jest względnie płynnymi, kiedy zadanie pozwala na automatyczne przetwarzanie bez faktycznego planowania. Przykładowo, śpiewanie "Sto lat" lub inne stosunkowo powszechne, powtarzane wielokrotnie językowe zadania mogą być realizowane płynnie przez jąkających się. Zadania takie redukują semantyczne, syntaktyczne i prozodyczne planowanie, podczas gdy spontaniczna, "kontrolowana" mowa lub czytanie wymaga myśli do przetransformowania w materię językową, a następnie w składnię i prozodię. Część badaczy przypuszcza, że kontrola językowa konsekwentnie aktywuje obwody, które nie funkcjonują właściwie u jąkających się, tymczasem u osób płynnych tylko czasami pojawiają się niepłynności i nieprawidłowe obwody.
Podtypy.
Rozwojowe.
Jąkanie jest zwykle zaburzeniem rozwojowym. Zapoczątkowane we wczesnym dzieciństwie jest przenoszone do dorosłości u przynajmniej 20% dzieci dotkniętych tym zaburzeniem. Średnio ma swój początek w 30 miesiącu życia. Chociaż istnieją pewne odstępstwa, to początkowe zachowania charakterystyczne dla jąkania najczęściej składają się z powtórzeń sylab lub słów, natomiast zachowania wtórne jak napięcie, unikanie i uciekanie od trudnych sytuacji nie są obecne. Większość dzieci jest nieświadoma przerw w ich mowie. We wczesnym jąkaniu, niepłynności mogą być epizodyczne, tzn. okresy nasilonego jąkania są przeplatane z okresami relatywnie płynnymi.
Pomimo że procent wczesnego wyzdrowienia jest bardzo wysoki, to z czasem u młodej osoby spokojne i łagodne powtórzenia mogą się przekształcić w jąkanie wymagające wysiłku, powiązane z napięciem mięśniowym, włączając w to bloki i przedłużenia dźwięków. Niektórzy uważają, że reakcje rodziców mogą mieć wpływ na rozwój jąkania chronicznego. Zalecenia typu: zwolnij, weź głęboki oddech, powiedz to jeszcze raz, itp. mogą zwiększyć strach i obawy dziecka, prowadząc do większych trudności z mówieniem, narastania lęków i pojawienia się przewidywania wystąpień zająknięć. W miarę upływu czasu, mogą rozwinąć się zachowania wtórne, jak mruganie, poruszanie ustami itd., podobnie jak strach i unikanie specyficznych dźwięków, słów, ludzi i sytuacji wymagających mówienia. Wreszcie, wiele z nich staje się w pełni świadoma swojego zaburzenia i zaczyna postrzegać siebie jako "jąkały". Co za tym idzie, zwiększyć się może wstyd, skrępowanie czy uczucie frustracji. Znane są również inne, rzadsze wzorce jąkania rozwojowego, łącznie z nagłym początkiem, kiedy dziecko pomimo prób nie może nic powiedzieć. Dziecko najczęściej nie jest w stanie wypowiedzieć pierwszego dźwięku zwrotu, czego jest w pełni świadome i bardzo tym zdenerwowane. W innej odmianie jąkanie również pojawia się gwałtownie z częstymi powtórzeniami słów i fraz, ale nie występują zachowania wtórne.
Nabyte.
W rzadkich przypadkach jąkanie może zostać nabyte w wieku dorosłym, jako rezultat zdarzenia neurologicznego, takiego jak uraz głowy, nowotwór, choroba Parkinsona uderzenie czy zażywanie narkotyków. Charakterystyka jąkania nabytego różni się od rozwojowego odpowiednika: wydaje się być ono ograniczone do powtórzeń fragmentów słów lub dźwięków, i jest powiązane z względnym brakiem lęku oraz zachowań wtórnych. Techniki związane ze zmianą słuchowego sprzężenia zwrotnego, które mogą pozytywnie wpłynąć na poprawę płynności u jąkających się z jąkaniem rozwojowym, nie są efektywne przy typie nabytym.
Jąkanie psychogenne może również pojawić się na skutek traumatycznych doświadczeń, jak osierocenie, rozpad związku lub jako psychologiczna reakcja na uraz fizyczny. Symptomy wydają się być jednolite: jąkanie pojawia się gwałtownie i jest związane ze znaczącym wydarzeniem, jest ono ciągłe i niezależne od sytuacji, osoba mówiąca jest niemal nieświadoma tego, że mówi niepłynnie.
Przyczyny jąkania rozwojowego.
Nie jest znany jeden niepodważalny czynnik wywołujący jąkanie rozwojowe. Różnorodne teorie sugerują istnienie wielu czynników przyczyniających się do powstania jąkania. Wśród nich istnieje mocny dowód na to, że jąkanie to zaburzenie o podłożu genetycznym. U dzieci, które mają jąkających się krewnych I stopnia, jąkanie rozwija się trzy razy częściej. Niemniej jednak, studia bliźniąt i adopcji sugerują, że czynniki genetyczne współgrają z czynnikami środowiskowymi przy pojawianiu się jąkania i wielu jąkających się nie miało w rodzinie innych krewnych z tym zaburzeniem. Istnieją także dowody na to, że jąkanie jest bardziej powszechne wśród dzieci, które mają współistniejące trudności związane z mową, wysławianiem się, uczeniem czy motoryką. Robert West, pionier w badaniach genetycznych nad jąkaniem, sugerował, że obecność jąkania jest powiązana z faktem, że mowa jest ostatnią z kluczowych umiejętności nabytych na drodze ewolucji człowieka.
Inny pogląd głosi, że zająknięcia to złożony tik.
W artykule z 2010 roku można przeczytać o odkryciu trzech genów powiązanych z jąkaniem: GNPTAB, GNPTG i NAGPA. Badacze oszacowali, że zmiany w tych trzech genach są obecne u 9% osób jąkających się, u których w rodzinach już wcześniej pojawiło się to zaburzenie mowy.
W przypadku części jąkających się czynniki wrodzone mogą odgrywać dużą rolę. Do nich można zaliczyć fizyczną traumę w okresie okołoporodowym, jak również mózgowe porażenie dziecięce i niepełnosprawność intelektualną. U innych jąkających dodatkowy negatywny wpływ mogą mieć sytuacje stresujące, jak narodziny rodzeństwa, przeprowadzka, czy gwałtowny wzrost zdolności językowych.
Istnieją jasne empiryczne dowody na różnice w strukturze i funkcjonowaniu mózgu osób jąkających się. Badania są jednak utrudnione, ponieważ jest możliwość, że te różnice są bardziej konsekwencją jąkania, niż przyczyną. Ostatnie badania na starszych dzieciach potwierdziły jednak występowanie strukturalnych różnic, w ten sposób dając mocny argument, że przynajmniej część z nich nie jest wyłącznie konsekwencją jąkania.
Deficyty w przetwarzaniu słuchowym zostały także zaproponowane jako przyczyna jąkania. Jąkanie jest mniej rozpowszechnione wśród osób z głuchotą lub niedosłyszących i można je redukować stosując zmianę słuchowego sprzężenia zwrotnego, takiego jak maskowanie, DAF (delayed auditory feedback) lub FAF (frequency altered feedback). Istnieją także pewne dowody na to, że struktura funkcjonalna kory słuchowej może być inna u jąkających się.
Istnieją dowody na różnice w przetwarzaniu lingwistycznym pomiędzy jąkającymi się a niejąkającymi się. Skanowanie mózgu osób dorosłych pozwoliło na zauważenie większej aktywności prawej półkuli mózgu, która jest powiązana z emocjami, niż lewej półkuli, która jest odpowiedzialna za mowę. Co więcej, została zaobserwowana obniżona aktywność w lewej korze słuchowej.
Zaproponowany został także model "możliwości i wymagań" tłumaczący niejednorodność zaburzenia. W tym podejściu, zmienna wydajność mowy zależy od "możliwości" danej osoby do produkcji płynnej mowy i "wymagań" nałożonych na tę osobę zależnych od sytuacji. Zdolność do płynnej mowy, która może mieć wpływ na predyspozycje do zaburzenia, przetwarzanie słuchowe lub deficyty w motoryce mowy, i procesy poznawcze lub afektywne problemy. Wymagania mogą być zwiększane przez wewnętrzne czynniki, jak brak pewności siebie lub poczucia własnej wartości, niedostateczne umiejętności językowe lub zewnętrzne czynniki, jak naciski ze strony rówieśników, presja czasu, stresujące sytuacje wymagające mówienia, naleganie na idealną mowę i podobne. Jąkanie często nasila się, kiedy wymagania nałożone na mowę danej osoby i jej układ mowy przewyższają jej możliwości do radzenia sobie z takimi oczekiwaniami.
Patofizjologia jąkania rozwojowego.
Wiele dowodów pochodzących z technik neuroobrazowania potwierdza teorię, że praca prawej półkuli mózgu u jąkających koliduje z produkcją mowy w lewej półkuli. Dodatkowo wydaje się, że jąkający aktywują programy motoryczne zanim zainicjowane zostanie przetwarzanie artykulacyjne i lingwistyczne.
Nadaktywność i niedoczynność.
Podczas produkcji mowy jąkający się wykazują nadaktywność w przedniej części wyspy, móżdżku, obustronnym śródmózgowiu. Natomiast niedoczynność w brzusznej korze przedruchowej, Rolandic opercular, obustronnej korze sensomotorycznej, oraz zakrętach Heschla w lewej półkuli mózgowej. Dodatkowo, podczas produkcji mowy występuje także niedoczynność w korze motorycznej oraz w obszarach przedmotorycznych.
Różnice anatomiczne.
Chociaż badania neuroobrazowania nie pozwoliły znaleźć do tej pory specyficznych korowych współzależności, istnieje wiele dowodów na różnice fizjologii mózgu dorosłych osób jąkających się w porównaniu z ludźmi płynnymi.
Została odkryta również asymetryczność między lewą i prawą równiną skroniową porównując jąkających się do niejąkających się. Badania te wykazały również, że istnieją anatomiczne różnice w Rolandic operculum i pęczku łukowatym.
Nieprawidłowości dopaminowe.
Ostatnie badania wykazały, że u dorosłych osób jąkających się występuje podniesiony poziom neurotransmiterów dopaminowych, dlatego leki z grupy antagonistów dopaminy redukują jąkanie. Została wykazana nadaktywność śródmózgowia na poziomie istoty czarnej ciągnąca się do jądra czerwiennego i jądra niskowzgórzowego. Wszystkie te obszary przyczyniają się do produkcji dopaminy.
Metody leczenia.
Jąkanie jest najczęściej leczone specjalnie opracowanymi terapiami. Terapia jąkania jest zbiorem różnych metod, którymi usiłuje się zredukować nasilenie jąkania do pewnego stopnia, uzależnionego od osoby. Leczenie jąkania jest wyzwaniem, ponieważ brakuje dowodów na skuteczność poszczególnych metod i tym samym brak jest zgody co do właściwego sposobu leczenia. Generalnie wśród osób zajmujących się badaniem i leczeniem jąkania panuje opinia, że w większości przypadków nie można wyeliminować tego zaburzenia, dlatego eksperci jako preferowany rezultat leczenia traktują zadowolenie osoby jąkającej się z zarówno wzrostu komunikatywności, jak i przebiegu terapii. Chociaż nie ma zgody, kiedy terapię jąkania można uznać za zakończoną sukcesem (jaki powinien być wynik leczenia), to powstało wiele metod leczenia jąkania, które są skuteczne w zależności od stopnia i rodzaju jąkania.
Terapia kształtowania płynności.
Terapia kształtowania płynności jest znana również pod nazwą "płynniejszej mowy", "przedłużonej mowy", "łączonej mowy"(w Polsce, gdzie duża ilość terapeutów praktykuje tego typu metody bardzo popularnym określeniem stosowanym przez terapeutów jest "wolna mowa") , uczy jąkających mowy płynnej przez kontrolowanie ich oddechu, fonacji i artykulacji. Bazuje ona na technikach warunkowania instrumentalnego.
Ludzie jąkający się są uczeni redukowania tempa ich mowy przez rozciąganie samogłosek i spółgłosek, oraz używając innych technik, jak utrzymywanie ciągłego przepływu powietrza i mowy z miękkimi kontaktami, zwanych również atakami (polegają one na wypowiadaniu pierwszych dźwięków w zdaniu w bardzo wolny i przedłużony sposób, tworząc swoistą rytmiczność mowy, zwłaszcza jeśli realizowane dźwięki mają postać samogłosek). W rezultacie otrzymuje się bardzo wolną, monotonną, ale płynną mowę używaną podczas terapii. Kiedy jąkający opanuje te techniki upłynniające, tempo mowy oraz intonacja są stopniowo zwiększane. Ta nieco bardziej "normalnie" brzmiąca płynna mowa jest następnie transferowana do życia codziennego. Terapia jest bardzo często krytykowana, głównie z powodu nienaturalności mowy już po zakończeniu leczenia. Profesor Uniwersytetu Południowego Illinois C. Woodruff Starkweather w swojej pracy stwierdził: "W terapii kształtowania płynności mnóstwo zbędnego wysiłku jest wykorzystywane, aby mówić "płynnie", i wielu klientów zwyczajnie uświadamia sobie, że lekarstwo jest gorsze niż choroba".
Autorką tego typu metody terapii jest rosyjska profesor logopedii Lilia Arutiunian. Stworzoną przez siebie metodę terapii profesor zaprezentowała na łamach książki ""J"ak leczyć jąkanie". Kompleksowe przedstawienie techniki miało miejsce w 1993 r. Opracowana przez profesor metoda terapeutyczna jest przedmiotem dużej krytyki. Głównymi zarzutami adresowanymi w stronę tej terapii jest stosowane w jej przebiegu skrajnie wolne tempo mowy znacznie odbiegające od normalnego wzorca mowy co sprawia, że brzmi ona bardzo sztucznie oraz możliwe występowanie nawrotów jąkania po kilku latach od sukcesywnego zakończenia terapii, co, może się dotkliwie przekładać na kondycję psychiczną byłych pacjentów. 
Terapia modyfikacji jąkania.
Celem terapii modyfikacji jąkania nie jest wyeliminowanie jąkania, ale zmodyfikowanie go w taki sposób, aby mowa była łatwiejsza i wymagała mniej wysiłku. Racjonalne uzasadnienie tego podejścia zakłada, że jeśli strach i lęk przyczyniają się do zwiększenia jąkania, to używanie łagodniejszego jąkania z mniejszym lękiem i bez unikania trudnych sytuacji sprawi, że jąkanie się zmniejszy. Najbardziej znane podejście, zostało opublikowane przez Charlesa Van Ripera w 1973 i jest znane także pod nazwą terapii modyfikacji bloków.
Urządzenia elektroniczne.
Jedną z pomocniczych metod terapii jąkania jest echokorekcja (ang. DAF – delayed auditory feedback). Profesor B. Adamczyk zauważył, że jeżeli pacjent słyszy swój głos z minimalnym sztucznie wygenerowanym opóźnieniem (około 100-200 ms) to naturalnie jego tempo mowy jest wolniejsze, a częstotliwość zająknięć znacznie obniża się. Co ciekawe, dotyczy to nie tylko osób jąkających się. Zjawisko spowolnienia mowy jest wykorzystywane w metodzie terapii jąkania znanej pod nazwą echokorekcja, w trakcie której stosowane są urządzenia (DAF) lub programy komputerowe, które generują właściwe dla pacjenta echo. Pacjent słysząc w słuchawkach echo uczy się mówić wolniej, ale za to płynnie.
Lepsze efekty można uzyskać stosując dodatkowo zmianę wysokości tonu (FAF) lub technikę maskowania (MAF). Badania nad skutecznością stosowania tych technik dały niejednoznaczne rezultaty. U części osób jąkających się odnotowano znaczne zmniejszenie jąkania, podczas gdy u innych niewielką poprawę lub nawet całkowity brak efektów.
Grupy wsparcia.
Grupy wsparcia dla osób jąkających, zwane również Klubami "J", funkcjonują w kilkunastu miastach. Najczęściej korzystają z nich osoby dorosłe oraz młodzież. Jednym z podstawowych założeń ruchu samopomocowego jest to, że skoro nie istnieje żadne lekarstwo na jąkanie, to należy przynajmniej postarać się o podniesienie jakości życia przez akceptację samego siebie oraz własnego jąkania. Dlatego też Kluby "J" wciąż zyskują na popularności i są coraz częściej wspierane przez profesjonalistów w dziedzinie jąkania.
Toksyna botulinowa.
Wstrzyknięcie toksynu botulinowej do strun głosowych może przynieść ulgę.
Badania diagnostyczne.
Badania PET wskazują, że u osób jąkających się metabolizm glukozy ulega zmniejszeniu w przedniej części kory obręczy oraz w obszarze górnych i środkowych zakrętów skroniowym, przy czym zmiany te są bardziej nasilone w lewej niż w prawej półkuli.
Rokowanie.
Wśród dzieci w wieku przedszkolnym prognozy na wyzdrowienie są dobre. Według badań, ok. 65% dzieci jąkających się w wieku przedszkolnym zdrowieje spontanicznie w dwóch pierwszych latach od pojawienia się jąkania. Około 74% zdrowieje wkraczając w wiek nastoletni. Wydaje się, że zwłaszcza dziewczęta dobrze zdrowieją. W pozostałych przypadkach wczesna interwencja efektywnie pomaga dziecku na osiągnięcie normalnej płynności.
Kiedy jąkanie będzie utrzymywało się przez dłuższy czas i u dziecka wykształcą się zachowania wtórne, prognozy są bardziej ostrożne. Tylko 18% dzieci jąkających się wyzdrowieje spontanicznie po pięciu latach. Przy zastosowaniu odpowiedniego leczenia, jąkanie u małych dzieci może zostać jednak znacznie zredukowane, do stopnia, w którym pozostanie niewiele dowodów na to zaburzenie.
U osób dorosłych jąkanie jest o wiele bardziej zakorzenione. Nie ma żadnego lekarstwa na jąkanie, niemniej jednak osoby dorosłe poddane leczeniu mogą częściowo zredukować jąkanie, a w rzadkich przypadkach nawet pozbyć się go całkowicie. Jąkający się często są uczeni jąkać się z mniejszym nasileniem i bez negatywnych emocji, jednak dla części takich osób terapia może nie przynieść żadnych pozytywnych efektów.
Epidemiologia.
Chorobowość lub odsetek osób, które jąkały się dowolnym okresie ich życia wynosi 5%. Mężczyźni jąkają się od dwóch do pięciu razy częściej niż kobiety. Najczęściej jąkanie rozpoczyna się we wczesnym dzieciństwie. Badania sugerują, że jąka się 2,5% dzieci poniżej 5 roku życia. Stosunek płci wydaje się poszerzać, kiedy dzieci rosną: wśród dzieci w wieku przedszkolnym chłopcy przewyższają liczebnie dziewczęta w proporcjach dwa do jednego, lub mniej, jednak w pierwszej klasie stosunek ten wynosi już trzy do jednego, a w piątej jest to pięć do jednego. Wynika to z wyższego współczynnika zdrowienia wśród dziewcząt. Z powodu wysokiego (w przybliżeniu 64–75%) współczynnika wczesnego zdrowienia ogólne rozpowszechnienie jąkania wynosi w przybliżeniu 1%. Dokładna wartość to 0,73%, tj. jąka się jeden na 135 dorosłych.
Prowadzone były badania rozpowszechnienia jąkania ze względu na różnice kulturowe oraz pochodzenie etniczne. Powszechnie przyjmuje się, że jąkanie jest obecne w każdej kulturze i dla każdej rasy, chociaż rzeczywista częstość występowania jest różna. Określenie tych różnic jest bardzo trudnym zadaniem, ponieważ zdecydowana większość badań nad jąkaniem została przeprowadzona w Europie i Ameryce Północnej, gdzie średnio jąkanie dotyka około 1% całej populacji. Inne regiony nie zostały przebadanie wystarczająco dokładnie, chociaż według "Journal of Fluency Disorders", w Afryce, zwłaszcza zachodniej, procent jąkających się jest najwyższy na świecie. Często dotyczy 5%, 6% lub nawet ponad 9% ludności.

</doc>
<doc id="286711" url="https://pl.wikipedia.org/wiki?curid=286711" title="Trasa dynamiczna">
Trasa dynamiczna

Trasa dynamiczna – trasa wykorzystywana przez protokoły dynamicznego trasowania do wyboru najlepszej ścieżki pomiędzy dwoma węzłami (np. routerami) w sieci komputerowej. W przypadku uszkodzenia łącza dynamiczny protokół trasowania może podjąć decyzję o skasowaniu danej trasy z tablicy trasowania i zastąpieniu jej inną.

</doc>
<doc id="286714" url="https://pl.wikipedia.org/wiki?curid=286714" title="Karb">
Karb



</doc>
<doc id="286715" url="https://pl.wikipedia.org/wiki?curid=286715" title="Komunistyczna Partia Niemiec">
Komunistyczna Partia Niemiec

Komunistyczna Partia Niemiec, KPD () – niemiecka partia komunistyczna. Powstała na bazie Związku Spartakusa, początkowo znajdowała się pod ideowym wpływem luksemburgizmu, od którego odstąpiła po śmierci Róży Luksemburg. Stopniowo przechodziła na pozycje leninizmu, a w 1920 r. przyjęła centralizm demokratyczny. W Republice Weimarskiej regularnie uczestniczyła w wyborach, uzyskując między 10 a 15 procent poparcia. Na początku lat 30. toczyła walki uliczne przeciwko nazistom. W 1933 r. została zdelegalizowana. Ponownie zalegalizowana w powojennych Niemczech. W radzieckiej strefie okupacyjnej w 1946 r. została przekształcona w Socjalistyczną Partię Jedności Niemiec, obejmując władzę w NRD. W RFN działała natomiast do 1956 r., kiedy to została zdelegalizowana przez Federalny Trybunał Konstytucyjny.
Powstanie i wczesna działalność.
KPD powstała z 31 grudnia 1918 r. na 1 stycznia 1919 r. w Berlinie. Jej podwaliny stanowił Związek Spartakusa, wywodzący się z mniejszościowych frakcji Socjaldemokratycznej Partii Niemiec (SPD), oraz Internationale Kommunisten Deutschlands (IKD). Obie frakcje były przeciwne popieranej przez SPD wojennej polityce rządu. Do grona założycieli partii należeli czołowi działacze Związku Spartakusa: Karl Liebknecht, Róża Luksemburg, Heinrich Brandler, August Thalheimer, Franz Mehring i Wilhelm Pieck. Do nowego ugrupowania dołączyli także m.in.: Leon Jogiches, Clara Zetkin, Ruth Fischer, Paul Levi, Paul Frölich, Willi Münzenberg oraz Ernst Meyer. W 1919 r. KPD stała się członkiem Międzynarodówki Komunistycznej.
Działalność w Republice Weimarskiej.
Wystąpienia rewolucyjne 1919 roku i rozłam w 1920 roku.
KPD odegrała znaczącą rolę w okresie rozruchów rewolucyjnych w latach 1919–1923. Jej oddziały paramilitarne 12 stycznia 1919 r. w Berlinie wystąpiły zbrojnie (powstanie Spartakusa) przeciwko rządowi Friedricha Eberta. Komuniści powołali Komitet Rewolucyjny mający stanowić przeciwwagę dla istniejącego rządu. Wystąpienia zostały rozbite przez żołnierzy korpusów ochotniczych, a ich przywódcy: Liebknecht i Luksemburg – zamordowani. Wraz ze śmiercią Róży Luksemburg, która była krytyczką bolszewików i Włodzimierza Lenina, partia przyjęła poglądy bliskie leninizmowi. W Monachium komuniści wraz z anarchistami proklamowali na początku kwietnia tego samego roku powstanie krótkotrwałej Bawarskiej Republiki Rad z Eugenem Leviné na czele. Republika rad została rozbita na początku maja w wyniku pacyfikacji wojskowej.
Pierwszy rozłam w KPD miał miejsce w kwietniu 1920 r. Z szeregów partii wystąpiła wówczas część działaczy pochodzących z IKD, opowiadających się za komunizmem rad ("Rätekommunismus"), tworząc konkurencyjną Niemiecką Komunistyczną Partię Robotniczą (KAPD). KAPD początkowo konkurowała z KPD w ramach Międzynarodówki Komunistycznej, zerwała z nią jednak w 1921 r..
Kryzys w partii w latach 1923–1929.
W latach 1921–1924 przewodniczącym KPD był Heinrich Brandler, przeciwny zbrojnemu powstaniu komunistów. Za czasów kadencji Brandlera komuniści w październiku 1923 r. dołączyli do rządów koalicyjnych socjaldemokratów w Saksonii i Turyngii. Zostali jednak zmuszeni do odejścia ze stanowisk po interwencji antykomunistycznie nastawionej armii. Upadek tych koalicyjnych rządów zradykalizował środowisko komunistyczne. W październiku 1923 r. lokalni komuniści z Hamburga zorganizowali zbrojne powstanie. Odosobnione wystąpienie zostało zakończone klęską i policyjnymi represjami. Po upadku powstania część działaczy jawnie popierających działania zbrojne zostało usuniętych z partii.
W 1924 r. Komitet Centralny partii został zdominowany przez frakcję ultralewicową, na czele której stanęła Ruth Fischer i Arkadij Masłow. Fischer i Masłow doprowadzili do odsunięcia od władzy umiarkowanego Brandlera. W 1925 r. przewodniczącym Komitetu Centralnego partii został przywódca powstania hamburskiego Ernst Thälmann, który odsunął ultralewicę na boczny tor. Wyboru Thälmanna na stanowisko przewodniczącego KC nie zaakceptował Brandler. Brandler w 1928 r., wraz ze swoimi zwolennikami z partyjnej prawicy, utworzył rozłamową partię o nazwie Kommunistische Partei-Opposition (Komunistyczna Partia-Opozycja). Rozłamowcy byli ideologicznymi zwolennikami tendencji Nikałaja Bucharina. Ciągła zmiana partyjnego kierownictwa spowodowała kryzys, który doprowadził do znacznego spadku liczby członków – z 180 tysięcy w 1924 do 130 w końcu 1928 r..
W latach 1921–1924 działalność rozpoczęły współtworzone przez partię masowe organizacje paramilitarne, m.in. 18 lipca 1924 roku utworzono w Halle Związek Bojowy Czerwonego Frontu ("Roter Frontkämpferbund", RFB). Oprócz tego do KPD należał założony w 1925 roku Komunistyczny Związek Młodych Niemiec.
Jeszcze przed 1933 r. wielu członków partii rozpoczęło działalność poza granicami kraju. Otto Braun jako doradca z ramienia Kominternu został działaczem Komunistycznej Partii Chin.
W dobie wielkiego kryzysu.
Wraz z narastaniem skutków wielkiego kryzysu KPD umacniała wpływy w społeczeństwie – liczba członków wzrosła ze 150 tysięcy w 1924 r. do około 360 tysięcy w 1932 r.. W tym czasie relacje między komunistami a socjaldemokratami uległy jeszcze większemu kryzysowi. Spowodowane to było delegalizacją przez rząd socjaldemokratów w 1929 r. komunistycznego Związku Bojowego Czerwonego Frontu i walkami ulicznymi jakie wybuchły po ogłoszeniu tej decyzji. Współpracę z SPD utrudniało również przyjęcie przez partię ocen Międzynarodówki Komunistycznej uznających socjaldemokrację za "socjalfaszyzm".
W 1930 r. wydali program "narodowego i społecznego wyzwolenia Niemiec" w którym opowiedzieli się za antyfaszyzmem, przeciwko istniejącemu rządowi i przeciwko planowi Younga, który uznali za "upokorzenie Niemiec". Wraz ze wzrostem znaczenia NSDAP we wrześniu tego samego roku z inicjatywy partii utworzono Związek Walki Przeciwko Faszyzmowi, stanowiący w założeniach organ broniący KPD przed atakami ze strony ruchów skrajnej prawicy. Do 1932 roku unikano jednak otwartej walki.
Zwycięstwo NSDAP w wyborach do Landtagów w maju 1932 r. spowodowało, że kierownictwo KPD coraz częściej zaczęło wzywać robotników do otwartej walki z nazistami. Komitet Centralny partii powołał Komitet Akcji Antyfaszystowskiej pod kierownictwem Ernsta Schnellera, którego programem było stworzenie szerokiego frontu opartego na KPD, SPD i związkach zawodowych oraz zwalczanie ruchu hitlerowskiego. Odbyły się liczne wiece, demonstracje, powołano lokalne Komitety Akcji Antyfaszystowskiej, doszło też do kolejnych potyczek pomiędzy bojówkami komunistycznymi a SA i SS. Do walk ulicznych z nazistami włączyli się również przedstawiciele młodzieżówki komunistycznej. Pomimo wrogości i walk między KPD i NSDAP, w listopadzie 1932 r. oddziały paramilitarne konkurujących partii wspólnie wzięły udział w akcji strajkowej pracowników berlińskiej komunikacji miejskiej.
W wyborach do parlamentu w listopadzie 1932 r. na KPD oddano ponad 16% głosów, dających 100 mandatów w Reichstagu. W pierwszej turze wyborów prezydenckich w marcu tego samego roku Thälmann zdobył 13,2% głosów (dla porównania Adolf Hitler zdobył 30,1% głosów).
Działalność w III Rzeszy.
Wkrótce po objęciu przez Hitlera stanowiska kanclerza KPD została zdelegalizowana, a wielu jej członków aresztowano i osadzono w obozach koncentracyjnych. Aby uzyskać pretekst do likwidacji partii, NSDAP oskarżyła komunistów o podpalenie gmachu Reichstagu. Rzekomych sprawców pożaru sądzono w procesie lipskim. Aresztowanie komunistycznych deputowanych ułatwiło wprowadzenie ustawy „O ochronie narodu i państwa” ("Zum Schutz von Volk und Staat"), określanej jako "Ermächtigungsgesetz" („ustawa o pełnomocnictwach”), co spowodowało faktyczne zawieszenie praw obywatelskich, jak i konstytucji Republiki Weimarskiej i umożliwiło Hitlerowi sprawowanie totalitarnej władzy. Lider partii, były kandydat na prezydenta Rzeszy Ernst Thälmann i jego przyboczni zostali aresztowani 3 marca 1933 w tajnej siedzibie partii w berlińskiej dzielnicy Charlottenburg. Ernst Torgler, przewodniczący partii w Reichstagu, 28 lutego sam oddał się w ręce policji w celu odparcia oskarżeń rządu, że to on i kierownictwo partii zlecili podpalenie gmachu Reichstagu. Do 15 marca uwięziono dziesięć tysięcy komunistów. Oficjalne dokumenty wskazują, że w Nadrenii i Zagłębiu Ruhry w samym tylko marcu i kwietniu 1933 r. aresztowano osiem tysięcy osób. Rząd zamknął 33 pisma komunistyczne i zakazał wydawania kolejnych o takim profilu ideowym. W tym samym czasie przeprowadzono zawłaszczenie własności partyjnej.
Komuniści, którzy zdołali uniknąć aresztowania, częściowo opuścili terytorium III Rzeszy i podjęli działalność za granicą, otrzymując azyl polityczny między innymi we Francji, a częściowo wraz z socjaldemokratami współtworzyli antyfaszystowski ruch oporu w kraju. W 1935 roku na przewodniczącego emigracyjnego Komitetu Centralnego KPD wybrano Wilhelma Piecka. Działacze partii nie zdecydowali się na utworzenie niemieckiego rządu emigracyjnego i wyraźne potępienie imperialistycznych celów III Rzeszy. W tym samym roku komuniści na emigracji utworzyli wraz z socjaldemokratami i przedstawicielami partii burżuazyjnych antyfaszystowski Front Ludowy. Front upadł trzy lata później. W 1938 r., po sporze z Walterem Ulbrichtem, z szeregów partii wykluczony zostaje jeden z jej czołowych działaczy Willi Münzenberg. W trakcie wojny domowej w Hiszpanii 3000 ochotników wywodzących się z KPD zasiliło szeregi Brygad Międzynarodowych, a inni z jej działaczy organizowali na Zachodzie zakup używanej broni i pobór ochotników. W latach 1933–1945 do obozów koncentracyjnych zesłano 150 000 członków partii, a na 30 000 zapadł wyrok śmierci.
Do 1939 r. partia działała w Wolnym Mieście Gdańsk, regularnie zdobywając w wyborach do tamtejszego parlamentu kilkuprocentowe poparcie.
Po rozpoczęciu współpracy Związku Socjalistycznych Republik Radzieckich z Niemcami (Pakt Ribbentrop-Mołotow) Józef Stalin nie podjął starań o uwolnienie z obozów koncentracyjnych przywódców KPD. Polityka współpracy ZSRR i III Rzeszy wzbudziła w szeregach niemieckich komunistów konsternację i pojawienie się głosów krytycznych wobec ZSRR.
Podczas wojny niemiecko-sowieckiej z inicjatywy komunistów niemieckich powstał w 1943 r. w ZSRR Komitet Narodowy Wolne Niemcy.
Działalność po wojnie.
Niemcy wschodnie.
Po zakończeniu II wojny światowej partia komunistyczna w radzieckiej strefie okupacyjnej Niemiec została zalegalizowana. W październiku 1945 roku liczyła ok. 248 tysięcy członków. W 1946 r. KPD wraz z SPD utworzyły w radzieckiej strefie okupacyjnej Niemiec Socjalistyczną Partię Jedności Niemiec (SED). Po zjednoczeniu Niemiec SED przekształciła się w Partię Demokratycznego Socjalizmu (PDS), od 2005 r. działającą pod nazwą Partii Lewicowej ("Die Linkspartei"), a od 2007 r. – "Die Linke".
Niemcy zachodnie.
W zachodniej strefie okupacyjnej została zalegalizowana jeszcze w 1945 r. Liczyła około 130 tysięcy członków. Po utworzeniu Republiki Federalnej Niemiec wzięła udział w wyborach parlamentarnych z 1949 r., w których zdobyła 1 361 706 głosów (5,7%) i 15 miejsc w parlamencie. W ramach polityki zimnowojennej skierowanej przeciwko partiom komunistycznym została zdelegalizowana w 1956 r., poprzez wyrok Związkowego Trybunału Konstytucyjnego Niemiec. W chwili delegalizacji liczyła około 78 tysięcy członków. W 1957 roku komuniści pozbawieni możliwości startu w wyborach wezwali do głosowania na SPD, w 1961 r. i 1965 r. wystartowali w wyborach jako "Deutsche Friedensunion" nie uzyskując jednak wyniku wyższego aniżeli 2% głosów. W 1968 r. z inicjatywy dawnych członków partii powstała, istniejąca do dziś, Niemiecka Partia Komunistyczna (DKP), posiadająca marginalne znaczenie polityczne.

</doc>
<doc id="286717" url="https://pl.wikipedia.org/wiki?curid=286717" title="Odległość administracyjna">
Odległość administracyjna



</doc>
<doc id="286719" url="https://pl.wikipedia.org/wiki?curid=286719" title="Baszta Morze Czerwone">
Baszta Morze Czerwone

Baszta Morze Czerwone w Stargardzie – gotycka baszta, będąca częścią obwarowań miejskich w Stargardzie. Znajduje się przy skrzyżowaniu ulic Warownej i W. Łokietka na Starym Mieście. Powstała w II poł. XIV w. Ma 34 m wysokości. Baszta Morze Czerwone, kolegiata Mariacka i pozostałe mury obronne rozporządzeniem Prezydenta RP z dnia 17 września 2010 została uznana za pomnik historii.
Historia.
Baszta została zbudowana w II połowie XIV wieku i należała do szczytowych osiągnięć średniowiecznej architektury obronnej na Pomorzu.
Na poziomie I piętra, od strony wewnętrznej obwarowań, znajduje się wejście na basztę, udostępniane w okresie letnim dla turystów.
Pochodzenie nazwy.
Nazwę baszty Morze Czerwone wyjaśniają podania, mówiące o tym, że w czasie wojny trzydziestoletniej (1618–1648) w jej pobliżu rozegrały się walki, powodujące rozlew morza krwi. Inne legendy mówią o zrzucaniu skazańców ze szczytu wieży, po których zostawały czerwone ślady. Bardziej prawdopodobne jest pochodzenie nazwy od rdzawych mokradeł, istniejących w tej okolicy jeszcze przed wybudowaniem baszty.
Architektura.
Wysoka na 34 m, opiera się na prostokątnym, kamiennym cokole o wymiarach 8 x 9 m. jej środkowy trzon ma kształt cylindra z cegły o tzw. wiązaniu polskim, na którym są widoczne dekoracje w postaci rombów z glazurowanej cegły. Baszta Morze Czerwone posiada trzy tarasy widokowe, z których dwa górne zwieńczone krenelażem. Wewnątrz można wyodrębnić osiem poziomów połączonych schodami, których funkcję niegdyś pełniły drabiny.
Na każdym poziomie znajdują się okienka – szczeliny, służące do obserwacji i ostrzału. Na zewnętrznej elewacji rozstaw tych okienek tworzy szachownicę. Szczyt baszty zwieńcza ceglany, ośmioboczny ostrosłup.
W podstawie baszty znajdował się wcześniej loch więzienny, do którego wejście prowadziło z drugiej kondygnacji. Kształt tego lochu jest dobrze widoczny w przejściu, przebitym w 1860 roku, w czworobocznej podstawie baszty. Na wysokości murów, od strony zachodniej, znajdowała się platforma do ustawiana armat.

</doc>
<doc id="286727" url="https://pl.wikipedia.org/wiki?curid=286727" title="Żywność">
Żywność

Żywność, środek spożywczy – produkt przetworzony, częściowo przetworzony lub nieprzetworzony, przeznaczony lub nadający się do spożycia przez ludzi, w tym napoje, guma do żucia oraz wszelkie substancje dodawane do żywności w sposób zamierzony podczas wytwarzania, przygotowania lub obróbki.
Definicje.
W prawie Unii Europejskiej definicja żywności została podana w artykule 2 Rozporządzenia Parlamentu Europejskiego i Rady z dnia 28 stycznia 2002 r.:
Do żywności nie zalicza się m.in. pasz, produktów leczniczych, kosmetyków, tytoniu i wyrobów tytoniowych, środków odurzających.
Termin „żywność” („środek spożywczy”) ma węższy zakres niż termin „produkt spożywczy”, nie wszystko co jest spożywane przez ludzi jest żywnością.
Termin „żywność” ma również węższy zakres niż termin „pokarm”, który obejmuje zarówno żywność (pokarm człowieka), jak i paszę (pokarm zwierząt).
Spożywanie żywności ma na celu dostarczenie organizmowi człowieka niezbędnych składników odżywczych (budulcowych, energetycznych i regulujących). Środki spożywcze, po przyjęciu doustnym, ulegają strawieniu w przewodzie pokarmowym, a składniki odżywcze ulegają wchłonięciu do wnętrza organizmu (odżywianie).
Rodzaje żywności.
Żywność można podzielić na:
Marnowanie żywności.
W skali globalnej około 1,3 mld ton żywności jest wywożone na śmietniska. To jedna trzecia światowej produkcji. Europa utylizuje 100 milionów ton żywności, podczas gdy na świecie 795 milionów ludzi głoduje. Straty z tytułu marnotrawienia żywności sięgają 940 mld dolarów rocznie w skali globalnej. W Polsce marnuje się ok. 9 mln ton jedzenia zdatnego do spożycia (2020).

</doc>
<doc id="286728" url="https://pl.wikipedia.org/wiki?curid=286728" title="Exposé">
Exposé

Exposé – przemówienie programowe przedstawiane przez przewodniczącego rządu (desygnowanego na premiera) na forum parlamentu (jednej z jego izb).
W Polsce – na podstawie Konstytucji z 1997 roku – Prezes Rady Ministrów obowiązany jest do przedstawienia Sejmowi w ciągu 14 dni od powołania Rady Ministrów "programu działania Rady Ministrów wraz z wnioskiem o udzielenie jej wotum zaufania". Po wysłuchaniu "exposé" Prezesa Rady Ministrów oraz zadaniu pytań przez posłów i udzieleniu na nie odpowiedzi, przeprowadzane jest głosowanie nad wyrażeniem wotum zaufania dla Rady Ministrów. W sytuacji nieudzielenia Radzie Ministrów wotum zaufania Prezes Rady Ministrów podaje gabinet do dymisji, którą przyjmuje Prezydent RP, powierzając jej "dalsze pełnienie obowiązków" do czasu powołania nowej Rady Ministrów.

</doc>
<doc id="286730" url="https://pl.wikipedia.org/wiki?curid=286730" title="Krokosz barwierski">
Krokosz barwierski

Krokosz barwierski ("Carthamus tinctorius" L.) – gatunek rośliny jednorocznej z rodziny astrowatych. Pochodzi z Bliskiego Wschodu i Indii.
Zastosowanie.
Gatunek uprawiany już w starożytności jako roślina farbierska i oleista. W starożytnym Egipcie używana do wyrobu tłustej szminki. W średniowiecznej kuchni europejskiej prawdopodobnie był używany jako barwnik spożywczy, zastępujący droższy szafran.
W Europie rozwój plantacji nastąpił w XVII wieku. Roślina uchodziła, obok indygowca, za źródło najlepszego barwnika roślinnego – zawartej w płatkach korony kwiatów kartaminy, zwanej też hiszpańską czerwienią. Kwiaty stosowano także jako lek pobudzający, przeczyszczający i wykrztuśny. Owoce pozbawione łupin zawierają nieco ponad 50% oleju kartamusowego używanego do celów spożywczych oraz do wyrobu mydeł, pokostu i laku.
Roślina lecznicza.
Surowiec zielarski: Kwiat krokosza ("Carthami flos") – wysuszony kwiat o zawartości minimum 1,0% flawonoidów w przeliczeniu na hiperozyd.
W pseudomedycynie ekstrakt wykorzystywany jest do pobudzenia wzrostu włosów, mimo braku potwierdzonej skuteczności u ludzi, a udowodnionym negatywnym wpływie na płodność zarówno kobiet jak i mężczyzn. W doświadczeniu na myszach potwierdzono zdolność ekstraktu etanolowego do stymulowania wzrostu włosów. Ekstrakt alkoholowy wykazuje silne działanie hamujące na aktywność 5α-reduktazy u myszy, enzymu odpowiedzialnego za metabolizm steroidów. Tłumaczy to poprawę wyglądu włosów oraz zwiększenie ilości mieszków włosowych gryzoni. 
Nazewnictwo.
Rodzajowa nazwa naukowa "Carthamus" pochodzi od zastosowania kwiatów tego gatunku w barwierstwie, prawdopodobnie od arabskiego "karkhum, qurtum, korthom" = farbowanie, barwienie. To samo znaczy w języku hebrajskim słowo "kartami".

</doc>
<doc id="286735" url="https://pl.wikipedia.org/wiki?curid=286735" title="KPD">
KPD



</doc>
<doc id="286742" url="https://pl.wikipedia.org/wiki?curid=286742" title="Rodzimowierstwo słowiańskie">
Rodzimowierstwo słowiańskie

Rodzimowierstwo słowiańskie, rzadziej słowianowierstwo lub słowiańskie neopogaństwo – współczesna religia oparta na duchowości i mitologii ludów słowiańskich, przez religioznawców klasyfikowana jako religia etniczna oraz nowy ruch religijny. Nie posiada nadrzędnej struktury ani akceptowanej władzy religijnej, a także cechuje się sporą różnorodnością w kwestiach wiary i praktyki.
W warstwie teologicznej rodzimowierstwo najczęściej przyjmuje panteizm i politeizm – kult licznych bogów i przodków, a także natury postrzeganej przez pryzmat słowiańskiej kultury. Swoje wierzenia i praktyki rodzimowiercy opierają na materiałach historycznych, archeologicznych i etnograficznych dotyczących religii Słowian oraz zachowanych obyczajach lokalnych społeczności, choć zdarzają się odejścia od tej reguły. Niektóre grupy rodzimowiercze adaptują również elementy hinduizmu i historycznej religii wedyjskiej, a także wywodzące się z wierzeń dawnych plemion zamieszkujących tereny Słowiańszczyzny przed osadnictwem słowiańskim (lub z tym osadnictwem się przenikającymi), jak ludność germańska, bałtyjska (Prusowie) czy nawet celtycka.
Główne założenia wyznaniowe.
Religioznawcy klasyfikują rodzimowierstwo słowiańskie jako religię neopogańską, a także jako nowy ruch religijny. Ruch nie ma żadnej nadrzędnej struktury ani powszechnie akceptowanego autorytetu religijnego, a w swoich ramach dopuszcza różnorodność pod względem wiary i praktyki. Socjolog religii Kaarina Aitamurto wskazuje na to, że rodzimowierstwo słowiańskie jest na tyle heterogeniczne, że można je postrzegać nie jako pojedynczą religię, ale jako „termin nadrzędny obejmujący różne formy religijności”.
Religioznawca Aleksiej Gajdukow zdefiniował „neopogaństwo słowiańskie” jako termin odnoszący się do „wszystkich quasi-religijnych, politycznych, ideologicznych i filozoficznych systemów opartych na rekonstrukcji i interpretacji przedchrześcijańskich tradycji słowiańskich”. Inny religioznawca, Adrian Ivakhiv, opisuje słowianowierstwo jako ruch, który „sięga wstecz do przedchrześcijańskich wierzeń i praktyk starożytnych ludów słowiańskich”.
Wielu rodzimowierców słowiańskich określa swój system wierzeń jako „religia etniczna”; organizacje słowianowiercze były współodpowiedzialne za ustanowienie Światowego Kongresu Religii Etnicznych. Użycie tego terminu wskazuje na nierozerwalny związek religii z określoną grupą etniczną. Niektórzy praktykujący uważają „religię etniczną” za termin równoznaczny z „wiarą rodzimą”; z kolei inni dokonują rozróżnienia między tymi dwoma pojęciami. Jednocześnie niektórzy działacze rodzimowierczy unikają w ogóle nazywania swojego systemu wierzeń „religią” czy też „pogaństwem”.
Rozwijając rodzimowierstwo słowiańskie, wyznawcy sięgają do źródeł dotyczących historycznej religii ludów słowiańskich, a także elementów zaczerpniętych z późniejszego słowiańskiego folkloru czy pochodzących od społeczności niesłowiańskich. Wśród wpływów zewnętrznych można wyszczególnić przekonania i praktyki zaczerpnięte z hinduizmu, buddyzmu, zaratusztrianizmu, rodzimowierstwa germańskiego, syberyjskiego szamanizmu, a także idee pochodzące z różnych form ezoteryzmu. Rzadziej wpływy obejmują także teksty takie jak Księga Welesa, pretendujące do miana oryginalnych źródeł historycznej religii Słowian, lecz identyfikowanych jako falsyfikaty. Wielu rodzimowierców nie uznaje synkretyzmu, zamiast tego obierając wyraźnie antysynkretyczną postawę i podkreślając potrzebę zachowania „czystości” religii, a tym samym utrzymania jej „autentyczności”.
Wierzenia ludowe i dwuwierstwo.
Organizując swoje wierzenia i praktyki, rodzimowiercy słowiańscy przyjmują elementy udokumentowanej kultury ludowej, w tym pochodzące z XIX- i XX-wiecznych zapisów etnograficznych. Za takim działaniem stoi argumentacja, że słowiańskie praktyki ludowe reprezentują często tak zwane „dwuwierstwo”, a więc kultywowanie przedchrześcijańskich wierzeń i praktyk równolegle do chrześcijaństwa. Koncepcja ta była szczególnie popularna wśród XIX-wiecznych etnografów będących pod wpływem romantyzmu i zachowała szeroką popularność w całej Europie Wschodniej, choć w ostatnich czasach została poddana krytyce. Ludowe chrześcijaństwo na Słowiańszczyźnie znajdowało się pod wpływem rdzennych wierzeń i praktyk, odkąd zostało ustanowione w średniowieczu; owe wierzenia ludowe zmieniały się znacznie w ciągu wieków. Zgodnie z tym faktem współcześni słowianowiercy deklarują, że ich wiara jest kontynuacją żywej tradycji.
Zdaniem Iwachowa, pomimo intensywnych wysiłków chrześcijańskiej administracji chrystianizacja Słowian, a zwłaszcza Rosjan, przebiegała bardzo powoli i doprowadziła do „gruntownej syntezy elementów pogańskich i chrześcijańskich", widocznej na przykład w adaptacjach bogów jako chrześcijańskich świętych (Perun jako święty Eliasz, Weles jako święty Błażej i Jaryło jako święty Jerzy) oraz w nakładaniu się świąt chrześcijańskich na pogańskie. Badaczka rosyjskiej religii ludowej Linda J. Iwanicz przytacza badania etnograficzne dokumentujące istnienie całych wiosek kultywujących wierzenia etniczne jeszcze na przełomie XIX i XX w., czy to w czystej postaci, czy pod powierzchowną osłoną chrześcijaństwa. Według niej przypadek Rosji jest wyjątkowy w porównaniu z Europą Zachodnią, ponieważ Rosja nie miała do czynienia z intelektualnymi wstrząsami renesansu, reformacją, czy innymi ruchami, które poważnie osłabiły duchowość ludową w krajach, których dotyczyły. Z kolei polski historyk Paweł Jasienica podaje przypadek zarejestrowania czysto pogańskiej obrzędowości w 1937 r. na Opolszczyźnie.
Symbolika.
Najczęściej używanym symbolem religijnym rodzimowierców słowiańskich jest tak zwane słoneczko (zwane również kołowrotem), będące wariantem podwójnej swastyki. Reprezentuje on całość, ostateczne źródło odnowy, ład kosmiczny i cztery główne kierunki. Według badań Borysa Rybakowa symbole wiru i koła, reprezentowane również przez takie wzory, jak „sześciopłatkowa róża wewnątrz koła” i „znak piorunowy” (gromovoi znak), były nadal rzeźbione w ramach tradycji ludowych północnej Rosji aż do XIX wieku. Współczesny deseń symbolu słoneczka używanego przez rodzimowierców słowiańskich pojawił się już w drzeworytach wyprodukowanych w latach dwudziestych przez Stanisława Jakubowskiego.
Wierzenia.
Przed rozpoczęciem chrystianizacji większość Słowian było politeistami, wierząc w różnorodnych bogów i boginie. Wiara różniła się w zależności od miejsca i czasu – czasami przyjmowano kult bóstw z panteonów innych, sąsiednich grup etnicznych. Współcześni rodzimowiercy w większości również określają się jako politeiści; niektórzy praktykujący określają się jako ateiści, wierząc, że bogowie i boginie nie są prawdziwymi bytami, lecz raczej symbolami idealnymi.
Rodzimowierstwo słowiańskie nie posiada uniwersalnego dla wszystkich wyznawców panteonu bóstw. Różne grupy rodzimowiercze często preferują wybrane przez siebie bóstwa. Bogowie i boginie czczeni przez rodzimowierców patronują określonym elementom rzeczywistości, żywiołom, miejscom i środowiskom, jak np. wody, lasy czy domostwa. Bogowie mogą podlegać zmianom funkcjonalnym wśród współczesnych rodzimowierców; na przykład tradycyjny bóg zwierząt gospodarskich i poezji, Weles, jest nazywany bogiem literatury, komunikacji czy też proletariatu.
Moralność i etyka.
Etyka słowianowiercza dotyka szerokiego zakresu współczesnych problemów społecznych. Poglądy rodzimowierców słowiańskich opierają się m.in. na solidarności, która jest postrzegana jako nierozerwalnie związana z ich religią.
Rodzimowierstwo słowiańskie kładzie nacisk na „tego-światowość” moralności i osądów moralnych, postrzeganych jako dobrowolna i rozważna odpowiedzialność względem innych, wyrastająca ze świadomości wzajemnych powiązań wszystkich rzeczy i ciągłości materii duchowej, nie zaś jako ścisły zestaw zasad. Chociaż niektórzy rodzimowiercy wierzą w życie pozagrobowe, Wyraj, twierdzą, że odpłata za ziemskie uczynki nie jest odłożona na taką przyszłość; jako że bogowie i boginie manifestują się jako zjawiska naturalne oraz w ludziach jako potomkach rodów, rodzimowiercy słowiańscy wierzą, że działania i ich wyniki mają miejsce i wypełniają się w obecnym świecie. Ludzie postrzegani są jako posiadający swoje własne obowiązki wobec uwarunkowań, w jakich egzystują: na przykład prawem rodziców jest dbanie o własne dzieci, prawem przodków bycie czczonymi, a ziemi – troska i uprawa. Według rodzimowierców, sprawiedliwość i prawda muszą zostać zrealizowane w tym życiu; „nadstawienie drugiego policzka”, przeniesienie odpowiedzialności do rzeczywistości pozagrobowej, bierność i zrzeczenie się udziału w sprawach doczesnego świata jest uważane za niemoralne i równoznaczne z przyjmowaniem zła. Innymi słowy, ucieczka od obowiązków związanych z czynnikami mającymi miejsce w istniejących warunkach jest tym samym, co wyparcie się bogów i bogini; niszczy moralność, szkodząc jednostce, społeczeństwu i światu.
Rodzimowiercy słowiańscy cenią odpowiedzialność indywidualną jako fundament dla dalszego rozwoju ludzkości. Nacisk kładziony na indywidualność nie jest przy tym stawiany w opozycji do wartości solidarności, ponieważ odpowiedzialność zbiorową postrzega się jako wynikającą ze związania właściwych, wolnych decyzji myślących jednostek. Używając terminologii Émila Durkheima, Aitamurto pisze, że słowianowiercy odrzucają „indywidualizm egoistyczny”, a nie „indywidualizm moralny”. Nierozerwalnie związany z moralnością odpowiedzialnej wspólnoty jest szacunek dla otoczenia i w ogólności świata naturalnego, lub to, co Aitamurto definiuje jako „odpowiedzialność ekologiczna”.
Rytuały.
W rodzimej wierze rytuałami są przede wszystkim obchody świąt cyklu przemian w przyrodzie, związane z charakterystycznymi dla Europy porami roku. W kluczowych momentach tego cyklu życia przyrody rodzimowiercy obchodzą cztery najważniejsze słowiańskie święta:
Oprócz wymienionych świąt głównych obchodzone są również inne święta poboczne, m in:
Historia rodzimowierstwa słowiańskiego.
Rodzimowierstwo słowiańskie opiera się głównie na wierzeniach funkcjonujących wśród Słowian przed chrystianizacją. Niektóre prądy rodzimowierstwa czerpią także inspiracje zarówno z późniejszych elementów folkloru ludowego, który swoje źródła miał w obrzędach z czasów pogańskich (np. topienie Marzanny, Noc Kupały itp.), jak również z wcześniejszych obrzędów i wiar pozostałych, dawnych kultur etnicznych na długo przed pojawieniem się chrześcijaństwa. Mogły to być elementy pochodzące od starych kultur celtyckich, zapożyczenia od ludów germańskich i bałtyckich, ze szczególnym uwzględnieniem Prusów, którzy przez długi czas sąsiadowali z plemionami słowiańskimi na północnym wschodzie. Wpływy tych kultur są generalnie akceptowaną zasadą wynikającą z faktu długiego sąsiedztwa i zapożyczania zwyczajów i elementów mitologii religijnej między różnymi kulturami w terenach styku tych kultur.
Czechy.
W 2000 roku z połączenia grup „Rod Jarovíta” i „Rod Mokoše” powstało stowarzyszenie „Rodná víra”, zarejestrowane 13 kwietnia 2001 roku.
Serbia.
Rodzimowierstwo w Serbii zaczęło odradzać się w XIX wieku, gdy równolegle z walką o niepodległość i nadejściem romantyzmu nastąpiło zwiększone zainteresowanie ludową kulturą i zwyczajami. Słowiańskie wierzenia, obrzędy i zwyczaje religijne przetrwały wśród Serbów po przyjęciu chrześcijaństwa. Prace nad zebraniem legend oraz podań, prowadzone przez Vuka Karadžica i innych entuzjastów, takich jak Milos S. Milojević i Jasa Prodanovic, przyczyniły się do zachowania znacznej części kultury Serbów, pomimo burzliwych zmian w XIX i XX wieku. Na podstawie zebranych podań ludowych i porównań z tradycji innych narodów słowiańskich powstały pierwsze rekonstrukcje rodzimej wiary Serbów.
W XIX wieku i na początku XX wieku niektórzy politycy, tacy jak Jaša Tomić czerpali inspiracje ideowe z religii słowiańskiej. W drugiej połowie XX wieku niektóre znane osoby zaczęły wspominać w swoich wypowiedziach religię Słowian w afirmatywnym tonie, jak np. Dragoš Kalajić czy Vojislav Šešelj. Jednocześnie serbscy pisarze, poeci i malarze wykorzystywali w swych pracach motywy rodzimowiercze. Wśród nich są Desanka Maksimović („Latopis potomków Paruna”), Vasko Popa (zbiór poezji pt. „Vusča so”), Ljubivoje Jovanovic i inni.
Na początku XXI wieku pojawiły się publikacje poruszające temat słowiańskiej religii, jak również kilka wydawnictw regularnie publikujących w obszarze zagadnień związanych z rodzimowierstwem słowiańskim.
Z inicjatywy pisarza Dragana Jovanovicia, jednego ze zwolenników powrotu religii słowiańskiej w Serbii, 25 czerwca 2011 roku w miejscowości Mokre koło Bela Palanka po raz pierwszy od czasów Nemaniczów wzniesiono posąg Świętowita. Na części terenów wiejskich w Serbii dochodzi do odbudowy i ponownego uprawiania pewnych rytuałów słowiańskiej religii.
22 grudnia 2012 rozpoczęło działalność Stowarzyszenie rodzimowierców Serbii „Staroslavci”.

</doc>
<doc id="286743" url="https://pl.wikipedia.org/wiki?curid=286743" title="Baszta Białogłówka">
Baszta Białogłówka

Baszta Białogłówka – baszta pochodząca z pierwszej połowy XV wieku, zabytek Stargardu, znajdujący się w najstarszej części Starego Miasta, na obrzeżu dawnego grodziska, w sąsiedztwie bramy Wałowej, na zakolu Iny. Baszta Białogłówka, kolegiata Mariacka i pozostałe mury obronne rozporządzeniem Prezydenta RP z dnia 17 września 2010 została uznana za pomnik historii.
Baszta swoją nazwę przyjęła od zwieńczającego jej hełm sześciokątnego stożka, otynkowanego na biały kolor. Zbudowana została na podstawie kwadratowej, przechodzącej w kształt cylindra do wysokości ok. 30 m.
Wewnątrz znajduje się sześć kondygnacji wraz z lochem więziennym.
Baszta Białogłówka jest zabytkiem na Europejskim Szlaku Gotyku Ceglanego.
Legenda.
Istnieje legenda średniowieczna, która opowiada, jak to większość mężczyzn Stargardu wyruszyła na walkę z rozkazu ówczesnego władcy. W mieście zostali tylko nieliczni rzemieślnicy, starcy, kobiety i dzieci. Opustoszałe miasto zaatakowały nieznane wojska, które zebrały się pod basztą. Bezbronne kobiety, zauważywszy wroga, zabrały niewielką ilość broni i stanęły do obrony. Ich walka wobec przeważających sił wroga była z góry przegrana. Wówczas wpadły na pomysł, aby w wielkich kotłach zagotować smołę. Gdy była odpowiednio gorąca, za pomocą prymitywnych podnośników wylały ją na armię wroga. Udało im się odeprzeć atak i ocalić miasto. Gdy ówczesny władca się o tym dowiedział, rozkazał pomalować szczyt baszty na biało i na cześć dzielnych mieszkanek nazwać ją „Basztą Białogłową”, ponieważ kiedyś kobiety za sprawą białych czepków noszonych na głowach nazywano „białogłowami”.

</doc>
<doc id="286752" url="https://pl.wikipedia.org/wiki?curid=286752" title="Order Świętego Andrzeja (Imperium Rosyjskie)">
Order Świętego Andrzeja (Imperium Rosyjskie)

Order Świętego Andrzeja, skr. Order św. Andrzeja, także Order Świętego Andrzeja Pierwszego Apostoła, nazwa pełna Order Świętego Andrzeja Pierwszego Powołanego Apostoła lub Order Świętego Andrzeja Apostoła Pierwszego Powołania (ros. "Ordien swiatogo apostoła Andrieja Pierwozwannogo", "Орден Святого апостола Андрея Первозванного") – nadawane od 1698 do 1917 najwyższe odznaczenie Imperium Rosyjskiego, obecnie order domowy byłej dynastii panującej Romanowów.
Pod tą samą nazwą istnieją jeszcze dwa rosyjskie ordery: od 1998 państwowy (prezydencki) i od 1988 kościelny (cerkiewny).
Historia.
Order ustanowiony został 10 grudnia 1698 przez cara Piotra Wielkiego jako order rycerski na wzór orderów europejskich. Pierwszym kawalerem był Fiodor Aleksiejewicz Gołowin.
Cesarski order św. Andrzeja miał tylko jedną klasę i nadawany był po 1831 osobom w randze co najmniej generała lejtnanta (generała porucznika, odpowiadającemu generałowi dywizji), które już posiadały Order Orła Białego lub Aleksandra Newskiego. Do upadku caratu order nadano ponad 1000 osobom. Zgodnie ze Statutem, wielcy książęta – synowie i wnukowie cesarzy uzyskują go podczas chrztu, zaś książęta krwi (dalsi potomkowie dynastii) po osiągnięciu pełnoletniości. Kawalerowie orderu św. Andrzeja według tegoż statutu uznawani są automatycznie za kawalerów czterech innych orderów cesarskich: św. Aleksandra Newskiego, Orła Białego, św. Anny 1 klasy i św. Stanisława 1 klasy. Od połowy XIX w. posiadał również odmianę nadawaną za wyczyny wojskowe, ozdobioną mieczami. Dodatkową klasę orderu stanowiły odznaka i gwiazda ozdobione diamentami.
Wygląd.
Odznaka orderu (awers), noszona na jasnobłękitnej szarfie z prawego ramienia na lewy bok lub na łańcuchu to wykonany ze złota dwugłowy orzeł rosyjski (bizantyjski) pokryty czarną emalią, który nosi na sobie niebieski krzyż świętego Andrzeja (X) z postacią ukrzyżowanego apostoła utrzymaną w naturalnych kolorach, ze złotą opaską na biodrach. Na ramionach krzyża znajdują się (łacińskie) litery S.A.R.P. ("Sanctus Andreas Russiae Patronus"). Na rewersie tegoż orła umieszczona na jego piersi jest biała wstęga z dewizą orderu. Odznaka orderu była zawieszona na złotej, z czerwoną emalią, koronie cesarskiej. Gwiazda orderu jest srebrna i ośmiopromienna i posiada w swym środkowym medalionie orła rosyjskiego, noszącego na piersi niebieski krzyż X,otoczonego napisem ЗA BEPУ И BEPНOCТЬ (za wiarę i wierność) na emalii niebieskiej.
Łańcuch orderowy z czasów carskich składał się z trzech rodzajów ogniw: okrągłego medalionu z niebieskim krzyżem X noszącym inicjały SARP otoczone czerwonozłotą aureolą, z niebieskiego medalionu noszącego inicjały P I ("Petrus Primus") otoczone chorągwiami, oraz z medalionu z orłem carskim z tarczą św. Jerzego na piersi.
Przy nadawaniu orderu za zasługi wojenne umieszczano dwa skrzyżowane złote miecze pod koroną zawieszenia. Jako wyjątkowe wyróżnienie św. Andrzej był nadawany z brylantami na odznace i gwieździe.
Rosyjski Dom Cesarski obecnie używa nadal wzorów XIX-wiecznych.
Odznaczeni.
Wśród nich znaleźli się m.in.:

</doc>
<doc id="286763" url="https://pl.wikipedia.org/wiki?curid=286763" title="Hegemonia">
Hegemonia

Hegemonia – termin pochodzi z języka greckiego ("ηγεμονία"), w starożytnej Grecji oznaczał przywództwo jednego państwa nad innymi, które poddają się jego kierownictwu. Hegemonia była związana z rywalizacją dwóch najsilniejszych państw-miast: Aten (Związek Morski) i Sparty (Związek Peloponeski) oraz okresowo Teb (Związek Beocki).
Współcześnie termin hegemonia oznacza również: zwierzchnictwo, przewodnictwo, przywództwo danego państwa nad innymi które je dobrowolnie uznają; lub przeważający wpływ, supremację, dominację jednego państwa nad innymi, prymat w polityce międzynarodowej uzyskane przy pomocy groźby lub użycia siły.
Przykłady hegemonii.
W nowożytności (m.in. na podstawie teorii cykli hegemonicznych G. Modelskiego, oraz teoria systemów-światów Immanuela Wallersteina) można wyróżnić następujące globalne hegemonie („porządki światowe”):
Lista głównych mocarstw i pretendentów do hegemonii globalnej w latach 1895-1985.

</doc>
<doc id="286765" url="https://pl.wikipedia.org/wiki?curid=286765" title="Państwowa Szkoła Muzyczna I stopnia w Jaśle">
Państwowa Szkoła Muzyczna I stopnia w Jaśle

Państwowa Szkoła Muzyczna I stopnia im. Witolda Lutosławskiego w Jaśle – szkoła muzyczna w Jaśle. Powstała w 1970 roku. Pierwszym dyrektorem był Władysław Świstak. 
Szkoła mieściła się początkowo w kamienicy przy Rynku 14. Jeszcze w 1970 otrzymała pomieszczenia w budynku nowego Jasielskiego Domu Kultury. W roku 1990 przeniosła się do budynku po komitecie PZPR przy ul. Kołłątaja 12. W szkole prowadzi się dwa cykle nauczania: cykl 4-letni (młodzieżowy) oraz cykl 6-letni (dziecięcy). W latach 80. dyrektorem szkoły był Zdzisław Sołtyszewski. W roku 1985 dyrygował on na teleturnieju Jasło-Iława Jasielską Orkiestrą Symfoniczną. 
W roku 2005, Państwowa Szkoła Muzyczna obchodziła jubileusz 35-lecia swojego istnienia. Uroczystość odbyła się na scenie Jasielskiego Domu Kultury. Szkoła obchodziła też Jubileusze 40-lecia i 45-lecia.
Obecnym dyrektorem jest mgr Renata Osikowicz-Wyroba.

</doc>
<doc id="286767" url="https://pl.wikipedia.org/wiki?curid=286767" title="Klimat podzwrotnikowy">
Klimat podzwrotnikowy

Strefa klimatów podzwrotnikowych "(subtropikalnych)" – w klasyfikacji klimatów Wincentego Okołowicza jest to jedna z pięciu głównych stref klimatycznych, a w klasyfikacji Borysa P. Alisowa – jedna z ośmiu. 
Ujęcie Okołowicza.
Strefa obejmuje obszary kuli ziemskiej, na których średnia temperatura najchłodniejszego miesiąca wynosi +10 °C i więcej w klimatach morskich, do 0 °C w klimatach kontynentalnych, zaś opady występują przeważnie w chłodnym półroczu (w klimatach monsunowych latem). Pory roku wyznacza roczny przebieg temperatury, opadów.
Wyróżnia się pięć typów tego klimatu: 
W tej strefie wschodnie wybrzeża kontynentów są w większości wilgotne (głównie dzięki monsunom letnim i ciepłym prądom morskim), zachodnie natomiast, leżące pod wpływem klimatu śródziemnomorskiego, średnio wilgotne lub nawet okresowo suche.
Ujęcie Alisowa.
Strefa podzwrotnikowa (subtropikalna) położona jest między strefą zwrotnikową i umiarkowaną. Wydzielona jest na podstawie położenia geograficznego (szerokości geograficznej) i charakteru klimatu, interpretowanego głównie z punktu widzenia planetarnego krążenia powietrza. Cechuje się sezonową wymianą mas powietrza. Latem antycyklony odsuwają się na północ i w strefie tej panuje powietrze zwrotnikowe. Zimą natomiast z powodu przesunięcia antycyklonów w pobliże równika, w strefie tej znajduje się powietrze polarne z szerokości umiarkowanych. W odróżnieniu od klimatu zwrotnikowego w okresie zimowym występują tu opady śniegu, aczkolwiek utrzymują się zwykle tylko w górach, a w niższych położeniach szybko on topnieje.
Podobnie jak w innych strefach klimatycznych, także tu wyróżniane są klimaty: 

</doc>
<doc id="286772" url="https://pl.wikipedia.org/wiki?curid=286772" title="Robert Sidney Foster">
Robert Sidney Foster

Robert Sidney Foster (ur. 29 sierpnia 1913, zm. 12 października 2005 w Cambridge), angielski działacz państwowy, wieloletni urzędnik administracji kolonialnej, gubernator i gubernator generalny Fidżi.
Pozostawał w służbie administracyjnej od 1936. Pracował w Północnej Rodezji i Malawi (Nyasaland), m.in. na stanowisku zastępcy gubernatora Nyasaland. W latach 1964-1968 był wysokim komisarzem na Zachodnim Pacyfiku. W grudniu 1968 został mianowany gubernatorem Fidżi; w czasie pełnienia przez niego tej funkcji Fidżi ogłosiło niepodległość (10 października 1970). W niepodległym państwie (w ramach Brytyjskiej Wspólnoty Narodów) pozostał na stanowisku gubernatora generalnego, do 1973. Był jedynym Brytyjczykiem pełniącym tę funkcję, jego następcami byli mieszkańcy Fidżi. W 1973 przeszedł w stan spoczynku.
Był żonaty od 1947 z Madge Walker (zm. 1991). 

</doc>
<doc id="286773" url="https://pl.wikipedia.org/wiki?curid=286773" title="Bahram">
Bahram

Bahram (również: Wahram, Warhran pahl. Whrmzd awest. Weretragna, wedyjski Wrtrahan) – epitet Indry, oznaczający zabójcę smoka Wrtry, jazata zwycięstwa, niszczyciel zła, boża broń, pomocnik jednego z Amszaspandów – Arta Wahiszta, strażnik prawdy na usługach Mitry i strażnik ognia.
Objawia się jako wiatr, byk, wielbłąd, dzik, kruk, młodzieniec, baran, kozioł oraz dziki osioł – onager rozdeptujący kopytami przeciwników.

</doc>
<doc id="286775" url="https://pl.wikipedia.org/wiki?curid=286775" title="Hilary Walenty Meciszewski">
Hilary Walenty Meciszewski

Hilary Walenty Meciszewski, h. Prawdzic (ur. 7 lutego 1802 w Krakowie, zm. 14 marca 1855 tamże) – polski publicysta, polityk, reżyser teatralny; syn pułkownika Kacpra Meciszewskiego i przyrodni młodszy brat pułkownika Filipa Meciszewskiego, zabitego na początku Nocy Listopadowej.
W latach 1813–1817 uczęszczał do Szkoły Departamentowej Krakowskiej, potem we Lwowie podjął studia uniwersyteckie. Przeniósł się na Akademię Krakowską (13 września 1819), a potem na prawo na Uniwersytet Warszawski. Współredagował w 1823 warszawskie pismo „Kurier dla Płci Pięknej”, potem wyjechał w dłuższą podróż po Europie. Po powrocie do Krakowa ożenił się 12 lutego 1825 z Józefą Rudolfiną Szydłowską, do której posagu należał "„Hotel de Russie”" przy ul. Floriańskiej 14, dziś znany jako „Hotel pod Różą”.
Podczas powstania listopadowego był adiutantem Stanisława Wodzickiego w krakowskiej gwardii miejskiej, potem jej szefem sztabu oraz sekretarzem komitetu pomocy dla rannych powstańców.
W 1833 został wybrany posłem, w sejmie był przywódcą liberalnej opozycji wobec senatu Wolnego Miasta Krakowa i członkiem Komisji Prawodawczej i Komisji Obrachunkowej. W sejmie bronił katedry literatury polskiej, właśnie zniesionej przez władze, wystąpił też z propozycją utworzenia w Krakowie opartego na kapitale rządowym lub funduszach z powszechnej pożyczki banku państwowego.
Od 12 lutego 1834 redaktor „Tygodnika Krakowskiego”, który w kwietniu przekazał Franciszkowi Gąsiorowskiemu. W latach 30. i 40. XIX w. czołowa postać liberalnej opozycji w Rzeczypospolitej Krakowskiej. Sekretarz Izby Reprezentantów w 1838 r., autor odrzuconego projektu adresu do dworów opiekuńczych. W roku 1840 wydał "Memoriał historyczny i polityczny o stanie obecnym Wolnego Miasta Krakowa i jego okręgu", który z dołączoną do niego petycją od mieszkańców Wolnego Miasta stał się przedmiotem dyskusji we Francji oraz Anglii i przyczynił się do przerwania austriackiej okupacji Krakowa.
Jako przedstawiciel myśli liberalnej w Rzeczypospolitej Krakowskiej, wraz z Walerym Litwińskim, rektorem Uniwersytetu Jagiellońskiego, walczył o zachowanie ustroju konstytucyjnego (podział władz, gwarancje swobód obywatelskich). Był przeciwny nadużyciom władzy wykonawczej. Postulował wolność słowa i prasy, autonomię uniwersytetu. Był za sprawnym funkcjonowaniem wymiaru sprawiedliwości.
W 1843 roku wydał "Uwagi o teatrze krakowskim" (obszernie krytykując w tym czasie na łamach prasy dyrektora Tomasza Chełchowskiego). W tym samym roku, po rezygnacji Chełchowskiego, powierzono mu dyrekcję. Wywiązał się dobrze z zadania, utrzymując wysoki poziom teatru, w którym odgrywano wiele sztuk polskich (gł. Fredrę Korzeniowskiego). Zasłużył się dla rozwoju krakowskiej opery.
W czasie Wiosny Ludów redagował w Krakowie gazetę „Dziennik Narodowy”. Krytyka powstania poznańskiego (wynikająca z antyrosyjskiego nastawienia redaktora, przeciwnego walce z Niemcami) i ewolucja poglądów w stronę konserwatyzmu doprowadziły do utraty popularności Meciszewskiego w środowisku krakowskiej opozycji. W 1848 roku wyjechał z Krakowa.
Pochowany na krakowskim Cmentarzu Rakowickim.

</doc>
<doc id="286777" url="https://pl.wikipedia.org/wiki?curid=286777" title="Stepanakert">
Stepanakert

Stepanakert ( ("Step’anakert"), , Chankendi, dawniej Warakn) – największe miasto i "de facto" stolica nieuznawanego państwa Republika Górskiego Karabachu&lt;ref name="NG3/2004"&gt;&lt;/ref&gt;, "de iure" miasto w Azerbejdżanie.
Miasto położone jest u podnóża Masywu Karabaskiego.
Historia.
Podczas wojny o Górski Karabach w latach 90. miasto było ostrzeliwane i bombardowane, głównie ze strony znajdującego się w rękach Azerów miasta Şuşa. Mimo tego przez całą wojnę w mieście działało wiele instytucji, np. szkoła średnia.
Turystyka.
Miasto znajduje się na trasie znakowanego szlaku turystycznego Dżanapar (Hadrut – Kolatak).

</doc>
<doc id="286780" url="https://pl.wikipedia.org/wiki?curid=286780" title="Jan Nepomucen">
Jan Nepomucen

Jan Nepomucen, także Jan z Pomuku (ur. między 1340 a 1346 w Pomuku, zm. 20 marca 1393 w Pradze) – czeski duchowny, kanonik, wikariusz generalny archidiecezji praskiej, męczennik i święty Kościoła katolickiego.
Życiorys.
Urodził się pomiędzy 1340 a 1346 rokiem w Pomuku. Jego ojciec Velfin był sołtysem Pomuku w latach 1355-1367. Jako kleryk, Jan pełnił funkcję notariusza publicznego z rekomendacji Jana Očko. Około 1380 roku przyjął święcenia kapłańskie i został proboszczem w kościele św. Gawła. Następnie rozpoczął studia prawnicze na Uniwersytecie Praskim, gdzie w 1381 roku uzyskał stopień bakałarza. Biskup Jan z Jenštejnu wysłał potem Nepomucena na Uniwersytet Padewski, gdzie został rektorem studentów zaalpejskich. 17 października 1387 roku zdał egzamin doktorski z dziedziny prawa kanonicznego i powrócił do Pragi. W trakcie studiów został kanonikiem kolegiaty praskiej św. Idziego, a w 1389 mianowany został wikariuszem generalnym arcybiskupa praskiego. Rok później został archidiakonem w Žatcu.
Jako wikariusz generalny rozpatrywał sprawę Macieja z Janowa, który 19 października 1389 roku publicznie odwołał głoszone przez siebie poglądy. Dwa lata później synod z inspiracji Jana uznał, że osoby świeckie mogą przyjmować Komunię częściej niż zalecały ówczesne reguły kanoniczne. Na przełomie lat 80. i 90. XIV wieku nasiliły się konflikty na tle religijnym. Było to spowodowane faktem, że król Wacław IV pozornie sprzyjał Kościołowi rzymskiemu i papieżowi Urbanowi VI, a potajemnie spiskował z antypapieżem Klemensem VII. W 1392 roku sytuacja duchowieństwa wiernego Rzymowi się pogorszyła, a księża zaczęli padać ofiarą prześladowań. Wskutek skazania na śmierć dwóch duchownych, Jan z Jenštejnu obłożył podkomorzego Zygmunta Hulera ekskomuniką.
Król Wacław planował utworzyć nową diecezję podległą bezpośrednio władzy świeckiej, aby pozbyć się wpływów arcybiskupa praskiego. Siedzibą miał być klasztor benedyktynów w Kladrubach. Tamtejszy opat Racek zmarł na początku 1393 roku, jednak mnisi bezzwłocznie wybrali jego następcę – Olena. Spowodowało to gniew Wacława, który wzmożył represje. 19 marca arcybiskup i król podpisali porozumienie, jednak następnego dnia Wacław IV kazał aresztować Něpra, Nepomucena, Mikuláša Puchnika i Václava Knoblocha. Całą czwórkę zabrano do Zamku Praskiego, gdzie rozpoczęto przesłuchanie. Następnie w ratuszu przesłuchano ochmistrza Něpra, a pozostałą trójkę przesłuchano w budynku sądu. Byli tam poddawani torturom, jednak Něpr, Puchnik i Knobloch odzyskali wolność. Jan był już wówczas bliski śmierci, dlatego dostojnicy królewscy postanowili go związać, zakneblować, przenieść na most Karola i wrzucić do Wełtawy. Jego ciało wyłowiono następnego dnia i pochowano w kościele Świętego Krzyża, a po trzech latach przeniesiono do grobowca w praskiej katedrze Św. Wita. W latach 1733-1736 w południowym ramieniu obejścia (ambitu) wzniesiono mu srebrny nagrobek – dzieło wiedeńskiego złotnika Josepha Würtha.
Jedna z teorii na temat jego śmierci mówi, że Nepomucen nie chciał zdradzić tajemnicy spowiedzi żony króla Zofii Bawarskiej. Wacław IV planował wystarać się o stwierdzenie nieważności małżeństwa, by móc poślubić księżniczkę aragońską Joannę. Zofia miała w tej sprawie zasięgnąć rady u wikariusza generalnego, podczas spowiedzi.
Kult.
Kult św. Jana Nepomucena rozwijali głównie jezuici, rozprzestrzenił się on na ościenne kraje, trafił między innymi do Polski, Austrii i Niemiec.
Jan Nepomucen został beatyfikowany w 1721 roku przez Innocentego XIII, a kanonizowany 19 marca 1729 przez Benedykta XIII. Już wcześniej uchodził za nieformalnego patrona Czech, a jego kult rozprzestrzenił się na sąsiednie ziemie, zwłaszcza Śląsk.
Jego wspomnienie liturgiczne w Kościele katolickim obchodzone jest 21 maja.
Ikonografia.
W ikonografii święty przedstawiany jest w stroju kapłańskim, w sutannie, rokiecie, birecie. W ręku palma męczeńska; krucyfiks, niekiedy trzyma palec na ustach, symbol zachowanej tajemnicy spowiedzi.
Jego atrybutami są: klucz, książka, kłódka, krzyż w ręce, zapieczętowany list, most (z którego został zrzucony), pieczęć, wieniec z pięciu gwiazd (w środku napis "tacui" – "milczałem"), woda, zamek.
Patronat.
Jest patronem jezuitów, Pragi, spowiedników, szczerej spowiedzi, dobrej sławy i tonących oraz orędownikiem podczas powodzi. Jest także patronem mostów.
Według tradycji ludowej był świętym, który chronił pola i zasiewy przed powodzią, ale również i suszą. Dlatego figury Jana Nepomucena (nepomuki) można spotkać jeszcze dzisiaj przy drogach w sąsiedztwie mostów, rzek, ale również na placach publicznych i kościelnych oraz na skrzyżowaniach dróg.
Pomniki.
Pierwszą figurą Jana Nepomucena jest pomnik w Pradze, na moście Karola, z którego miał zostać zrzucony. Wokół jego głowy pojawiło się pięć gwiazd (symbolizujących pięć cnót męczeńskich), tworzących aureolę, która ponoć miała ukazać się w miejscu wrzucenia go do rzeki. Pomnik ten ustalił kanon dla ikonografii, kolejne przedstawienia opierały się na pomniku praskim. W 1724 roku figura św. Jana Nepomucena stanęła w Wodzisławiu Śląskim. We wsi Chochołów koło Zakopanego znajduje się figura Jana Nepomucena upamiętniająca powstanie chochołowskie z 1846 roku. Figura Jana Nepomucena znajduje się także w Kostuchnie, dzielnicy Katowic, postawiona w 1892 roku.

</doc>
<doc id="286782" url="https://pl.wikipedia.org/wiki?curid=286782" title="Mongoł">
Mongoł



</doc>
<doc id="286789" url="https://pl.wikipedia.org/wiki?curid=286789" title="Feta">
Feta

Feta (nowogr. φέτα – „plaster”) – ser pochodzący z Grecji. Tradycyjnie zbliżone wyroby powstają w Albanii i Bułgarii, przy czym od 14 października 2002 nazwa „feta” jest chroniona i zastrzeżona wyłącznie dla serów pochodzących z Grecji (PDO).
Ser feta jest produkowany z mieszanki pasteryzowanego mleka owczego z mlekiem kozim (to drugie stanowi maksymalnie 30% mieszanki) lub tylko z mleka owczego. Niedozwolone jest używanie środków konserwujących lub koloryzujących, okres dojrzewania wynosić musi co najmniej 3 miesiące, szczegółowe wymogi technologii i kwalifikacje personelu zostały w Grecji prawnie unormowane i podlegają częstej kontroli.
Należy do grupy serów miękkich o zawartości tłuszczu ok. 40%. Jest serem kruchym, dobrze topiącym się w wysokiej temperaturze.
Feta jest serem bardzo chętnie podrabianym. Według danych greckiego ministerstwa rolnictwa światowy rynek sprzedaży sera Feta osiąga 400–500 tysięcy ton, podczas gdy Grecja eksportowała w roku 2003 jedynie 89 tysięcy ton.

</doc>
<doc id="286791" url="https://pl.wikipedia.org/wiki?curid=286791" title="Fetta">
Fetta



</doc>
<doc id="286792" url="https://pl.wikipedia.org/wiki?curid=286792" title="Dunland">
Dunland

Dunland – kraina ze stworzonej przez J.R.R. Tolkiena mitologii Śródziemia. Dunland leżał na zachód od Gór Mglistych i na południe od Glanduiny. W czasach Wojny o Pierścień był zamieszkiwany głównie przez pasterzy i górali.
Ludy, które żyły na tych terenach jeszcze przed założeniem Gondoru, były nazywane Dunlendingami. Około 1150 roku Trzeciej Ery osiedliły się tam grupy Stoorów, następnie po pięciuset latach przeniosły się na północ do Shire. Od 2770 do 2800 w Dunlandzie żyli krasnoludowie z Ereboru pod wodzą Thróra.
Dunlendingowie prowadzili wojny z Rohirrimami, którzy przybywszy w 2510 roku do Calenardhonu zajęli zamieszkiwane przez Dunedlingów ziemie przyległe do północnej części Ered Nimrais. W czasach Wojny o Pierścień Dunlendingowie sprzymierzyli się z Sarumanem. Wraz z Uruk-hai najechali ziemie Rohirrimów i brali udział w bitwie o Rogaty Gród po stronie Sarumana.

</doc>
<doc id="286793" url="https://pl.wikipedia.org/wiki?curid=286793" title="Promocja (marketing)">
Promocja (marketing)

Promocja (z łac. "promotio" – poparcie, krzewienie, od "promovere" – posuwać naprzód, szerzyć) – działania polegające na przekazywaniu przez firmę informacji swoim klientom w celu zwiększenia świadomości o oferowanych przez nią produktach i usługach oraz wywołaniu zainteresowania nimi, prowadzącego do zakupu. 
Promocja jest jednym z elementów koncepcji stworzonej przez E. Jerome McCarthy'ego, nazywanej marketing-mix lub „4P” – to skrót od angielskich słów: "promotion, product, price, place" (promocja, produkt, cena, dystrybucja).
Znaczenie promocji.
Promocja jest formą konkurencji wykraczającą poza aspekt cenowy.
Powody stosowania promocji to:
Cel promocji.
Celem promocji jest dostarczenie grupie docelowej informacji o tym, że produkt jest osiągalny dla nich w odpowiednim miejscu i po określonej cenie.
Plan promocji.
Opracowanie efektywnego planu promocji wiąże się z podjęciem decyzji dotyczących oferowanych produktów i usług. Należy skupić się na czterech głównych aspektach, które pozwolą określić cały plan promocyjny. Pierwszym z nich jest zdefiniowanie określonego odbiorcy, który stanie się potencjalnym klientem. Aby to zrobić, należy wziąć pod uwagę m.in. czynniki demograficzne, społeczne, ekonomiczne i technologiczne. Kolejnym krokiem jest sformułowanie precyzyjnego celu promocji, czyli tego, co należy osiągnąć. Następnie ustalenie, w jaki sposób ma to być wykonane oraz za pomocą jakich środków, czyli dobór form promocji wraz z dostosowaniem ich do celu. Końcowy etap to finansowanie, którego celem jest zaplanowanie budżetu uwzględniające: konkurencję rynkową, koszty wybranych środków promocji, cykl życia produktu oraz udział firmy w rynku.
Promocja w Internecie.
Promocja internetowa różni się od tradycyjnej m.in. dwukierunkowością komunikatu, czyli możliwością otrzymania informacji zwrotnej od klientów firmy. Internet jest medium interaktywnym, przy pomocy którego każdy ma możliwość nawiązania dwustronnego kontaktu. Promocja przeniesiona do środowiska wirtualnego zniosła bariery czasowe oraz przestrzenne, napotykane w tradycyjnym kontakcie. Z komunikatem można zapoznać się o dowolnej porze, dopóki nie zostanie on usunięty. Kwestia miejsca również jest bez znaczenia, nie ma potrzeby przemieszczania się do konkretnej lokalizacji, aby zapoznać się z komunikatem. Wystarczy skorzystać ze sprzętu w domu lub w dowolnym miejscu na świecie, aby przeczytać dane informacje. Postęp technologiczny sprawia, że promocja online jest wykorzystywana zarówno przez korporacje, jak i mniejsze firmy. Dzięki niej można dbać o wizerunek firmy i budować świadomość marki. Wśród działań promocyjnych podejmowanych w Internecie najczęściej wykorzystywaną formą promocji jest reklama online, co potwierdzają cyklicznie publikowane raporty domu mediowego Starcom, obsługującego największe korporacje na świecie, które posiadają ogromne budżety marketingowe. Według analityków agencji mediowej Zenith kanały reklamy, które będą zyskiwać na popularności, to wideo i media społecznościowe. Wydatki na reklamę w tych kanałach będą wzrastać o około 16,6% i 13,8% w skali roku, co jest spowodowane ciągłym wzrostem korzystania ze smartfonów.

</doc>
<doc id="286796" url="https://pl.wikipedia.org/wiki?curid=286796" title="Moire z Rebmy">
Moire z Rebmy



</doc>
<doc id="286797" url="https://pl.wikipedia.org/wiki?curid=286797" title="Play (gazeta)">
Play (gazeta)



</doc>
<doc id="286798" url="https://pl.wikipedia.org/wiki?curid=286798" title="Św. Jan Nepomucen">
Św. Jan Nepomucen



</doc>
<doc id="286805" url="https://pl.wikipedia.org/wiki?curid=286805" title="Średnia Wieś (województwo podkarpackie)">
Średnia Wieś (województwo podkarpackie)

Średnia Wieś (ukr. "Середнє Село") – wieś w Polsce położona w województwie podkarpackim, w powiecie leskim, w gminie Lesko.
Duża wieś rolnicza w Bieszczadach nad Sanem, położona na wysokości 360 m n.p.m.
Przez wieś przebiega droga wojewódzka nr 894.
W latach 1975–1998 miejscowość położona była w województwie krośnieńskim.
Historia.
Wieś powstała na prawie ruskim w czasach, gdy ziemie te należały jeszcze do Rusi Halickiej. Pierwotna nazwa osady brzmiała Terpiczów i leżała na ziemi sanockiej. W dokumentach osada pojawia się po raz pierwszy w roku 1376, w 1407 zapisano Terpiczowy. Wówczas dokonano bowiem rozgraniczenia pomniędzy Terpiczowem a Myczkowcami. W roku 1427 wieś stała się własnością Matiasza ze Zboisk herbu Gozdawa. Również całe dorzecze Hoczewki znalazło się w jego posiadaniu. Wnuk Matiasza ze Zboisk dał początek rodowi Balów z Hoczwi, którzy założyli kilkadziesiąt wsi w całych Bieszczadach.
Terpiczów dzielił się początkowo na trzy części: Terpiczów Przedni, Średni oraz Zadni. Od 1598 roku, czyli momentu podziału dóbr pomiędzy czterech braci z rodu Balów, części te nigdy nie miały wspólnego właściciela. W XVII wieku Terpiczów Przedni przyjął nazwę Bachlowa (od 1968 roku Bachlawa), zaś Średni i Zadni złączyły się tworząc Średnią Wieś – gniazdo rodowe jednej z gałęzi Balów.
Po śmierci podstolego latyczowskiego Aleksandra Bala w 1758 roku, sporządzono inwentarz jego dworu. W ten sposób dowiedziano się nieco o stylu życia mieszkającej tam szlachty. Izba stołowa była niewątpliwie najwspanialszym z pomieszczeń. Obita szpalerami gdańskimi, z umieszczonym nad kredensem herbem Gozdawa – była miejscem przyjęć oraz pijaństwa. Inne pokoje obite były płótnem, ewentualnie suknem, zaś ściany dekorowano chińskimi portrecikami oraz „osóbkami gipsowymi”. W jednej z izb znajdowały się relikwiarze za szkłem, obrazy Matki Bożej, św. Floriana oraz innych świętych. Również meble warte są uwagi. Szczególnie biurko „kolbuszowską robotą ordynaryjne niewielkie”, marmurowe stoliki, dywany (zwłaszcza ten perski). Biblioteka dworska zawierała statut, inwentarz konstytucji, herbarz, 25 książek „do czytania i modlenia”, 8 kalendarzy i 70 fascykułów aktów przeważnie procesowych.
W połowie XIX wieku właścicielką posiadłości tabularnej Średnia Wieś była Henryka hr. Kuczkowska. W XIX wieku w dworze mieszkała Ewa Kuczkowska, z domu Ankwicz, kochana przez Adama Mickiewicza, która w 1829 towarzyszyła mu w jego rzymskich wycieczkach. W 1896 dobra Bachlawa, Hoczew, Średnia Wieś nabył Stanisław Nowak od hr. Michała Zyberk Platera.
W lipcu 1944 w Średniej Wsi po wycofaniu się oddz. niemieckich UPA dokonała mordu na 11 polskich mieszkańcach tej wsi. W XIX wieku w miejscu dworu wzniesiono neogotycki pałac. Budowla spłonęła w 1946 roku w czasie walk z UPA. Mury stały do lat pięćdziesiątych, potem ich miejsce zajęły zabudowania PPRol-u. Do dziś pozostały tylko fragmenty, niegdyś rozległego, parku dworskiego. W nich możemy znaleźć pomniki przyrody: dęby o obwodzie od 3 do 6 m oraz lipy o obwodzie ok. 5 m.
We wsi przed II wojną światową zamieszkiwali Włodzimierz Sołowij, Jerzy Matykiewicz, zaś urodził się w 1947 Ryszard Gajewski.
Benedykt Gajewski stworzył publikację pt. "Średnia Wieś. Monografia i przewodnik" (2002).
Zabytki.
We wsi znajdowała się też cerkiew greckokatolicka pw. Zaśnięcia Matki Boskiej, została ona zniszczona po II wojnie światowej. Do dziś zachowała się jedynie murowana dzwonnica parawanowa z 1927.
Na terenie wsi znajduje się leśny rezerwat przyrody Grąd.

</doc>
<doc id="286806" url="https://pl.wikipedia.org/wiki?curid=286806" title="Skala porostowa">
Skala porostowa

Skala porostowa – skala, za pomocą której, poprzez obserwację typów plech porostów rosnących na korze drzew liściastych, można ocenić poziom zanieczyszczenia powietrza na danym terenie. Porosty pełnią tu rolę gatunku wskaźnikowego (bioindykatora). Opracowana została przez J. Kiszkę w 1990 r. i zmodernizowana przez U. Bielczyk w 2001 r.

</doc>
<doc id="286808" url="https://pl.wikipedia.org/wiki?curid=286808" title="Kołowa Czuba">
Kołowa Czuba

Kołowa Czuba (, , ) – szczyt o wysokości 2105 m w południowej grani odchodzącej od Małego Koziego Wierchu (2226 m), która rozdziela górne piętro Doliny Pięciu Stawów Polskich na Dolinkę pod Kołem i Dolinkę Pustą. Od szczytu Małego Koziego Wierchu oddziela go przełęcz Schodki (ok. 2085 m). Nazwa przełęczy związana jest z poziomo ułożonymi, niewielkimi tarasikami od strony Pustej Dolinki. Zdaniem Stanisława Lencewicza (1936 r.) podczas ostatniego zlodowacenia Kołowa Czuba była nunatakiem.
Dawniej zwana też była (nieprawidłowo) Kołową Turnią lub Kołem.
Kołowa Czuba od strony północno-zachodniej (z Dolinki pod Kołem) jest łatwo dostępna. Jej zbocze, aż po szczyt, było terenem pasterskim i nie można określić pierwszego wejścia na szczyt. Pozostałe ściany tworzą urwiska. Najtrudniejsza droga prowadząca na szczyt została wytyczona na środkowej części ściany wschodniej (z Dolinki Pustej). Jako pierwsi pokonali ją Marian Gotkiewicz, Adam Niesiołowski i Antoni Stolfa 23 lipca 1931 r.
Pierwsze znane wejście od strony przełęczy Schodki – Janusz Chmielowski, Michał Kulikowski 12 lipca 1895 r.

</doc>
<doc id="286809" url="https://pl.wikipedia.org/wiki?curid=286809" title="Bogusław Śliwerski">
Bogusław Śliwerski

Bogusław Marian Śliwerski (ur. 4 sierpnia 1954 w Łodzi) – pedagog polski, profesor Uniwersytetu Łódzkiego oraz Akademii Pedagogiki Specjalnej im. Marii Grzegorzewskiej w Warszawie, przewodniczący Komitetu Nauk Pedagogicznych Polskiej Akademii Nauk.
Wykształcenie i kariera.
Ukończył pedagogikę na Uniwersytecie Łódzkim w 1977 roku i podjął pracę na tej uczelni. W 1985 otrzymał stopień doktora, w 1993 na Wydziale Pedagogicznym Uniwersytetu Warszawskiego stopień doktora habilitowanego, a w 1999 został mianowany profesorem nauk humanistycznych. Na Uniwersytecie Łódzkim pełnił funkcje kierownika Zakładu Teorii Wychowania oraz kierownika Katedry Teorii Wychowania. Był także rektorem Wyższej Szkoły Pedagogicznej w Łodzi oraz profesorem zwyczajnym na Wydziale Pedagogicznym Chrześcijańskiej Akademii Teologicznej w Warszawie. W 2015 ponownie podjął pracę w Uniwersytecie Łódzkim. Współpracuje też ze słowackimi uniwersytetami w Trnawie, Rużomberku i Preszowie.
W latach 2002–2004 był członkiem Państwowej Komisji Akredytacyjnej; od 2011 jest przewodniczącym Komitetu Nauk Pedagogicznych PAN, członkiem Centralnej Komisji do Spraw Stopni i Tytułów, w kadencjach do 2020.
W 2019 został członkiem Rady Doskonałości Naukowej I kadencji.
Jest wiceprzewodniczącym Polskiego Towarzystwa Pedagogicznego oraz członkiem zwyczajnym Łódzkiego Towarzystwa Naukowego, wchodzi w skład rad naukowych kilku czasopism pedagogicznych i jest redaktorem naczelnym czasopisma naukowego „Studia z Teorii Wychowania” wydawanego przez Chrześcijańską Akademię Teologicznej w Warszawie.
Działał też w harcerstwie, w tym w Radzie Naczelnej ZHP.
Krytyka plagiatów i „turystyki habilitacyjnej”.
Bogusław Śliwerski badał i krytykował problem plagiatów przy przyznawaniu stopni naukowych, podając konkretne przykłady „turystyki habilitacyjnej” Polaków na Słowacji.
Wybrane publikacje.
&lt;/div &gt;

</doc>
<doc id="286812" url="https://pl.wikipedia.org/wiki?curid=286812" title="Kambium">
Kambium

Kambium (miazga twórcza) – wtórna tkanka twórcza, występująca w postaci pokładu komórek merystematycznych między łykiem a drewnem, u roślin mających przyrost wtórny – nagonasiennych i dwuliściennych. Jest to tzw. merystem boczny, wykształcający się w łodygach, korzeniach, a niekiedy także w liściach. Komórki kambium wiązkowego, występujące między drewnem a łykiem, łączą się we wspólny pokład z komórkami kambium międzywiązkowego. Podziały komórek kambium prowadzą do powstania drewna i łyka wtórnego.
Budowa.
Komórki kambium mają kształt prozenchymatyczny i są spłaszczone równolegle do obwodu organu. Mają cienką ścianę komórkową, dużą wakuolę i mało cytoplazmy.
Pokład kambium nie jest jednorodny, składa się zwykle z dwóch rodzajów komórek – wrzecionowatych i promieniowych.
Komórki wrzecionowate są wielościenne (podstawowy kształt ma 14 ścian), ich długość wzrasta wraz z wiekiem kambium i jest większa u nagonasiennych niż u dwuliściennych. Ściany komórkowe są najcieńsze bezpośrednio po wytworzeniu, z czasem grubieją, gdyż po każdym podziale odkładana jest ściana pierwotna zarówno na nowej ścianie, jak i na istniejącej.
W okresie aktywności (wiosną i latem) w komórkach kambium obecna jest centralna wakuola, przecinana pod koniec lata przez gęstą sieć cytoplazmy. W okresie spoczynku (jesienią i zimą) brak centralnej wakuoli, występują drobne kuliste wakuole, które mogą czasem osiągać dość duże rozmiary, plazmolemma tworzy liczne wpuklenia do wnętrza komórki a jądro komórkowe ulega spłaszczeniu,
Cytoplazma komórek wrzecionowatych jest ruchliwa, liczne są też plazmodesmy, mitochondria, plastydy, diktiosomy i sferosomy, natomiast retikulum endoplazmatyczne występuje w formie niewielkich cystern.
Komórki promieniowe występują zwykle w grupach (promieniach). Jądra komórkowe są mniejsze niż w komórkach wrzecionowatych, plastydy są mniejsze a komórki są słabiej zwakuolizowane. Podziały komórek promieniowych zapoczątkowują powstawanie promieni łykodrzewnych.
Występowanie i funkcje.
Komórki kambium dzielą się mitotycznie peryklinalnie, czyli równolegle do obwodu, odkładając po obu stronach miazgi szeregi komórek, które następnie różnicują się. Komórki kambium dzielą się także antyklinalnie, czyli prostopadle, dzięki czemu pokład kambium powiększa swoją średnicę w miarę grubienia organu.
Pokład kambium tworzy się w wyrośniętej strefie korzeni. U dwuliściennych kambium powstaje pasmami w obrębie wiązki przewodzącej radialnej – najpierw łukowate fragmenty powstające z byłego prokambium pod łykiem pierwotnym, a następnie fragmenty nad drewnem pierwotnym, powstające z perycyklu. Te fragmenty łączą się ze sobą, tworząc jeden pokład kambium, początkowo o falistym przebiegu. Odcinki kambium pod łykiem pierwotnym odkładają na zewnątrz (w kierunku łyka pierwotnego) łyko wtórne, a do środka – drewno wtórne. Prowadzi to do powstania wiązek kolateralnych otwartych. Natomiast odcinki kambium nad drewnem pierwotnym odkładają komórki miękiszu, tworzące promienie rdzeniowe, oddzielające powstałe wtórne wiązki przewodzące kolateralne. Ponieważ powstawanie promieni rdzeniowych jest opóźnione w stosunku do powstawania wiązek przewodzących, pokład kambium szybko się wyrównuje i z przebiegu falistego przechodzi w układ pierścienia.
W łodygach roślin dwuliściennych kambium wiązkowe, znajdujące się między łykiem pierwotnym a drewnem pierwotnym, łączy się z kambium międzywiązkowym, znajdującym się w obrębie miękiszowych promieni rdzeniowych.
Większość łodyg dwuliściennych cechuje się przyrostem jednolitym, tzn. że kambium na całym obwodzie odkłada na zewnątrz łyko wtórne, a do środka drewno wtórne. Rzadziej występuje przyrost niejednolity, kiedy kambium odkłada drewno i łyko wtórne tylko w obrębie wiązek przewodzących, a pomiędzy nimi – miękisz – przedłużając pierwotne promienie rdzeniowe.
W pniach drzew mogą pojawiać się dodatkowe miękiszowe wtórne promienie rdzeniowe, odkładane przez kambium w obrębie łyka i drewna wtórnego. Kambium u drzew zaczyna zwykle funkcjonować wiosną i wtedy najintensywniej odkłada nowe komórki, tworząc drewno wczesne. W połowie lata aktywność kambium spada – powstaje drewno późne, zamykane przez warstwę włókien, kończących przyrost roczny pnia.
Kambium może występować w dużych żyłkach dojrzałych liści, odkładając niewielkie ilości drewna i łyka wtórnego, szczególnie w liściach zimozielonych.

</doc>
<doc id="286817" url="https://pl.wikipedia.org/wiki?curid=286817" title="Chór (teatr)">
Chór (teatr)

Chór − w teatrze starożytnym, a czasem także późniejszym, grupa osób wypowiadających się zbiorowo w mowie lub śpiewie, często z towarzyszeniem gestów i ruchów tanecznych.
Istotny był już sam moment wejścia, procesja (parodos) chóru na orchestrę. Prawie nigdy nie działo się to w ciszy – w dostępnych nam tragediach sytuację taką spotykamy jedynie w "Błagalnicach" Ajschylosa. Ale było to działanie uzasadnione – tragedia rozpoczyna się tuż po wielkiej klęsce Ateńczyków, milczące wejście chóru miało więc wielką moc dramaturgiczną, w niezaprzeczalny sposób potęgowało napięcie. W pozostałych przypadkach wejściom chóru towarzyszył śpiew, inkantacja, melorecytacja. Zdarzało się, że partie tekstu przeznaczone dla chóru były na tyle długie, że musiał on kilkukrotnie okrążać orchestrę, nim zajął przynależne mu miejsce (stasis). Czasem chór wkraczając, prowadził dialog z aktorem.
W występie antycznego chóru łączyły się ze sobą trzy elementy – muzyka, taniec i śpiew, ich obecność była więc raczej słuchowiskiem niż widowiskiem. Zespolenie to nazwane zostało przez Tadeusza Zielińskiego „trójjedyną choreją”.
Starożytni Grecy odczuwali muzykę zupełnie inaczej niż my współcześnie. Wierzyli w boskie pochodzenie tańca i chórów, przy ich wykorzystaniu odprawiane były wszelkie rytuały; muzyką i tańcem wyrażano radość i smutek. Wykazano, że starożytna greka była językiem wyjątkowo muzycznym, niepodobnym do współczesnego. Należy dodać, że Grecy traktowali sztukę teatru jako poezję, a ton głosu właściwy dla jej wymawiania był umieszczony pomiędzy śpiewem i mową. Ważna w organizacji pracy chóru była więc rytmika, melodyczność, muzyczność działań. Bardzo często dostosowywano metrum tekstu do atmosfery działań i do napięcia.
Najprawdopodobniej zarówno parodos, jak i stasimę, chór wykonywał unisono, tzn. jednogłosowo. Nie zdarzało się też, by choreuci dzieleni byli na pojedynczych solistów. Częstym zabiegiem był natomiast podział chóru na dwie części i odrębne wykonywanie działań czy śpiewów przez każdą z nich.
Inaczej sytuacja przedstawiała się podczas dialogów chóru z bohaterami – wtedy głos najczęściej zabierał koryfeusz, tzn. przewodnik. Nieczęsto zdarzało się, by w dialogach brali udział poszczególni choreuci, aczkolwiek nie było to wykluczone.
Choreuci potrafili posługiwać się szerokim wachlarzem gestów i postaw − dobry tancerz nie miał trudności, by swoim ciałem wskazać, o jakiej postaci jest mowa, czy też jakie zdarzenia właśnie się rozgrywają. Ich taniec był tańcem mimetycznym, wszystkie wykonywane gesty były widzom znane i potrafili je bez trudu zinterpretować.
Kwestia funkcji chóru w widowisku i tragedii greckiej jest wciąż dyskutowana. Arystoteles polecał traktować go jako jednego z aktorów. Inną interpretacją chóru było utożsamienie jego głosu z odautorskim „ja”; kolejną, często powtarzaną, jest widzenie w osobie chóru „idealnego widza”, głosu "polis". Niektórzy badacze (m.in. Peter Arnott) funkcję chóru upatrują jako spełnianie roli pośrednika: „chór uniwersalizuje opowieść oraz ukazuje związek pomiędzy tragiczną akcją a sytuacją publiczności. (...) Chór przenosi niejako oddziaływanie tragedii na szerszą publiczność, jak fale zataczające coraz większe kręgi wokół rzuconego w wodę kamienia.”
Ciekawą kwestią jest pytanie o obecność rytuału w działaniach chóru. Tym, co zachowało się z rytuału jest szczególna powtarzalność, zarówno na płaszczyźnie melodycznej, jak i ruchowej i werbalnej; cheironomia połączona rytmicznie z ruchem całego ciała oraz łączenie różnych znaczeń w ramach tego samego przekazu. Śpiewane przez chór pieśni mają metrum i rytmikę rytuału; często działania choreutów są wzorowane na dawniejszych obrzędach. Należy jednak zaznaczyć, że chór nie odprawia rytuału, ale jedynie go odgrywa. Rytuał jest przez chór grany, jest fikcyjny i właśnie to odejście od rytuału sprawia, że przedstawienia greckiej tragedii nazywać można teatrem.

</doc>
<doc id="286820" url="https://pl.wikipedia.org/wiki?curid=286820" title="Bioenergoterapia">
Bioenergoterapia

Bioenergoterapia – grupa metod z zakresu tzw. medycyny niekonwencjonalnej, którym pomimo braku dowodów przypisywane jest działanie lecznicze. Metody te zakładają możliwość oddziaływania osoby wykonującej zabieg (bioenergoterapeuty) na osobę chorą poprzez dotyk lub na odległość poprzez przepływ nieokreślonego rodzaju energii. Do metod zalicza się też modlitwę i inne metody mentalne. Według obecnej wiedzy bioenergoterapia jest metodą niemającą podstaw naukowych. Nauka medyczna ewentualne efekty bioenergoterapii przypisuje przede wszystkim sugestii.
Stan wiedzy i badania.
Przez brak naukowego wyjaśnienia, jak może działać terapia bioenergoterapia, naukowcy zaklasyfikowali ją jako pseudonaukę. Niektóre badania nie wykazały efektów wyższych niż efekt placebo. Przeprowadzone w 2014 r. badania nad leczeniem energetycznym pacjentów z rakiem jelita grubego nie wykazały poprawy jakości życia, objawów depresyjnych, nastroju ani jakości snu. 
Metody z zakresu bioenergoterapii spotykają się ze zdecydowaną krytyką lekarzy ze względu to, że sugestie osób praktykujących je opóźniają moment podjęcia przez chorego leczenia. W wyniku tego choroba jest w stadium trudnym do wyleczenia. Na zagrożenie takie zwraca uwagę np. prof. dr hab. n. med. Andrzej Gregosiewicz.

</doc>
<doc id="286829" url="https://pl.wikipedia.org/wiki?curid=286829" title="Brutal death metal">
Brutal death metal

Brutal death metal – odmiana death metalu charakteryzująca się bardzo ciężkim, intensywnym brzmieniem, dużym udziałem perkusji oraz zazwyczaj bardzo nisko nastrojonymi gitarami. Tempo jest w tym gatunku mniej zróżnicowane niż w łagodniejszych odmianach gatunku - jest niemal zawsze bardzo szybkie, przez co tremolo przestaje być środkiem akcentującym koniec taktu i zlewa się z partią prowadząca. Gitara basowa bardzo często jest mocno przesterowana i przyjmuje rolę zbliżoną do gitary rytmicznej. W jeszcze większym stopniu niż w łagodniejszych odmianach stylu wykorzystuje się skale chromatyczne, przez co struktura kompozycji jest wybitnie "riffowa" - aż do całkowitego zarzucenia tradycyjnego podziału na zwrotki, refreny i łączniki. 
Teksty zwykle poruszają brutalną tematykę, np. morderstwa, gwałty itp. Są jednak wyjątki od tej reguły. I tak na przykład Nile w warstwie tekstowej porusza tematy związane ze starożytnym Egiptem i Mezopotamią, a Wormed koncentruje swe teksty na planisferze. Dodatkowo wiele zespołów ma teksty o przesłaniu antychrześcijańskim (np. amerykańskie Disgorge, Immolation, Liturgy, Vital Remains). Brutal death metal jako styl wiele zawdzięcza goregrindowi i grindcore'owi, głównie w warstwie wokalnej i rytmice.

</doc>
<doc id="286830" url="https://pl.wikipedia.org/wiki?curid=286830" title="Ormoc">
Ormoc

Ormoc – miasto na Filipinach na wyspie Leyte nad morzem Camotes w prowincji Leyte; współrzędne geograficzne . 160 tys. mieszkańców (2000).
Port nad zatoką Ormoc, ośrodek handlowy regionu rolniczego (uprawa ryżu i trzciny cukrowej), przemysł gł. spożywczy.
Jeszcze przed przybyciem Hiszpanów istniała tu miejscowość Ogmok, będąca ośrodkiem handlu tubylców z kupcami z Chin i Jawy. Dla Europejczyków została odkryta w 1521 r. przez wyprawę Magellana. W sierpniu 1556 r. przybyli tu hiszpańscy misjonarze, życzliwie przyjęci przez miejscową ludność. Dalszy rozwój Ogmok był ciągle hamowany przez licznych na tych wodach piratów, którzy systematycznie plądrowali okolice i skutecznie odstraszali kupców i kolonistów. 3 grudnia 1634 mieszkańcy Ogmok usiłowali stawić opór piratom, zostali pokonani i wymordowani, a samo miasto spalone. Odradzało się już jako część pobliskiego miasta Palompon, a 26 lutego 1834 oderwało się od niego pod dzisiejszą nazwą Ormoc.
W czasie II wojny światowej ważny japoński port zaopatrzeniowy, w 1944 r. wyzwolony przez Amerykanów. Przez pewien czas nazwa miasta była zmieniona na "MacArthur" na cześć amerykańskiego generała, który dowodził wyzwoleniem Filipin. Prawa miejskie przyznano 4 września 1947. Od 1950 r. intensywny rozwój miasta.
W wyniku tajfunu "Uring" który zaatakował miasto 5 listopada 1991 śmierć poniosło ok. 8000 jego mieszkańców.

</doc>
<doc id="286834" url="https://pl.wikipedia.org/wiki?curid=286834" title="Staw ramienny">
Staw ramienny

Staw ramienny (łac. articulatio humeri) – staw kulisty wolny łączący kończynę górną z obręczą barkową.
Główkę stawową tworzy głowa kości ramiennej, a panewkę wydrążenie stawowe oraz obrąbek stawowy łopatki, przyczepiony do brzegów wydrążenia stawowego. Dzięki obrąbkowi stawowemu zwiększana jest powierzchnia stawowa panewki, czego następstwem jest większy zakres ruchów ramienia. Nie ma ograniczeń więzadłowych, a od uszkodzeń chronią go mięśnie. Torebkę stawową wzmacnia więzadło kruczo-ramienne i więzadła obrąbkowo-ramienne (górne, środkowe, dolne). Torebka jest dodatkowo wzmocniona ścięgnami mięśnia obłego mniejszego, mięśnia podgrzebieniowego, nadgrzebieniowego, mięśnia podłopatkowego, które zabezpieczają staw tworząc tzw. pierścień rotatorów.
Ruchy odbywają się w trzech płaszczyznach: zgięcie i prostowanie, odwodzenie i przywodzenie, ruchy obrotowe ramienia do wewnątrz i na zewnątrz. Zarówno zgięcie, jak i odwodzenie w stawie ramiennym zachodzi tylko do płaszczyzny poziomej. Możliwość uniesienia ramienia ponad płaszczyznę poziomą to efekt pracy stawów: mostkowo-obojczykowego i barkowo-obojczykowego.

</doc>
<doc id="286839" url="https://pl.wikipedia.org/wiki?curid=286839" title="Ewagriusz z Pontu">
Ewagriusz z Pontu

Ewagriusz z Pontu (ur. 345, zm. 399) – mnich pontyjski, teolog, mistyk. Jeden z najznamienitszych ojców pustyni.
Życie.
Urodził się w roku 345 w Iborze (obecnie północna Turcja), w zamożnej rodzinie kapłana z Ibory. Wykształcony w Cezarei Kapadockiej. Bazyli Wielki, z którym jego rodzina utrzymywała żywy kontakt, ustanowił go lektorem tamtejszego Kościoła. Po śmierci swego ojca oraz Bazylego, Ewagriusz udał się do Konstantynopola, gdzie był wiernym towarzyszem Grzegorza z Nazjanzu w trudnym dlań okresie. Grzegorz wyświęcił go na diakona. Dzięki swej znajomości Pisma oraz bystrości umysłu, Ewagriusz zyskał w Konstantynopolu wielką sławę, odnosząc duże sukcesy jako kaznodzieja i walcząc z arianami.
Aby jednak wyplątać się z intryg związanych z władzą oraz pochopnej znajomości z bliżej nieustaloną, zakochaną w nim kobietą, uciekł do Jerozolimy, podejmując życie monastyczne na Wielkanoc w 383 roku w klasztorze prowadzonym przez Melanię Starszą oraz Rufina z Akwilei. Po długiej chorobie, której podłoże mogło mieć naturę duchową, w roku 383 udał się na Pustynię Egipską, koło Aleksandrii. Tam, po dwóch latach swoistego nowicjatu odbytego w Nitrii, zamieszkał w półpustelniczej osadzie Cele (Kellia). Przyjaźnił się z przebywającymi tam Makarym Wielkim (Egipskim) i Makarym Aleksandryjskim oraz z innymi słynnymi anachoretami z Cele, Sketis i Nitrii. Odmówił przyjęcia biskupstwa Thmuis, które chciał mu ofiarować arcybiskup Teofil z Aleksandrii. Umarł tuż po święcie Objawienia Pańskiego w 399 roku, wycieńczony chorobą żołądka, która została wywołana niezwykle ascetycznym trybem życia i surowymi postami. Część życiorysu Ewagriusza spisał jego uczeń Palladiusz ("Vita Evagrii") w swoim dziele "Historia Lausiaca".
Kościoły wschodnie uznają Ewagriusza za świętego, a Kościół Ormiański wspomina go 11 stycznia.
Poglądy teologiczne.
Był pierwszym mnichem, który poddał doświadczenie eremity systematycznej i wnikliwej refleksji teologicznej. Jego uwagi na ten temat nie tracą aktualności, będąc cennym źródłem do badań nad duchowością anachoretów.
Ewagriusz stał się ascetą, ale jako filozof był pod wielkim wpływem neoplatoników, co widać w jego koncepcji bóstwa.
Według Ewagriusza nauki mistyczne winny mieć charakter zarówno praktyczny, jak i teoretyczny. Praktyka ma oczyszczać duszę i umożliwić jej osiągnięcie całkowitego zobojętnienia, milczenia wobec Boga. Prowadzi ona do „teorii” lub gnozy, dzielącej się na dwa stopnie: „fizyczny” (będący kontemplacją natury, boskiego stworzenia) i „teologiczny” (bezpośrednie uczestnictwo w anielskim poznaniu niestworzonego Światła). Dusza, podlegająca stopniowemu oczyszczeniu i sublimacji, w trakcie swego wznoszenia się odkrywa nowe światy. Jednak dopiero u kresu swej ascezy człowiek może ostatecznie odzyskać pierwotną jedność, której utrata spowodowała jego nieszczęście i upadek.
Postulował odcieleśnienie intelektu.
Był twórcą słownika mistycznego rozpowszechnionego przez całe średniowiecze.
Nieprzemijającą wartość w nauczaniu Ewagriusza ma jego nauka o ośmiu rodzajach pokus, których źródłem, jego zdaniem, są złe duchy, a każdy z nich odpowiada za jeden z ich rodzajów. Szczególnie dużo uwagi poświęcił acedii, która jest w jego przekonaniu najniebezpieczniejszym zagrożeniem, jakie czyha na każdego człowieka duchowego. Katalog ten "ośmiu namiętności" został przekształcony na Zachodzie w katechizmowy spis grzechów głównych. Jest też Ewagriusz autorem ciekawej koncepcji czystej modlitwy. Nauka tego Ojca Pustyni została później podjęta przez Jana Kasjana oraz Grzegorza I Wielkiego. Na poglądach Ewagriusza w zakresie chrystologii oparł się Babaj Wielki, dokonując reformy nauczania nestoriańskiego. Ewagriusz w odpowiedzi na zagrożenia duchowe proponował metodę antyrretyczną, którą rozwinął w dziele "Antirrhetikon" ("Kontrargumenty").
Kontrowersje.
Dopóki znano pisma Ewagriusza za pośrednictwem syryjskich tłumaczeń, dopóty uważano go za pisarza mieszczącego się w ówczesnych ramach prawowiernej doktryny. Gdy jednak odkryto nowe dzieła pontyjskiego mnicha, dostrzeżono w nich coraz więcej orygenizmu. A. Guillaumont zauważył, że doktryna Ewagriusza prawie w całości pokrywa się z tą, która została potępiona na Soborze Konstantynopolitańskim w 553 roku. Orygenizm Ewagriusza nie mieścił się zatem w ówczesnej ortodoksji kościelnej. Pogląd ten, stał się powszechnym przekonaniem wśród patrystycznych badaczy. F. Refoule sformułował konkretne zarzuty:
Tę ocenę kwestionuje natomiast Gabriel Bunge formułując szereg argumentów:
Dzieła.
Najważniejsze z jego dzieł to:
Jako że wysoko cenił myśli oraz wypowiedzi ojców pustyni, które prawdopodobnie zbierał, dlatego niewielki ich wybór zamieścił w dziele "O praktyce ascetycznej", które tym samym jest najstarszym zbiorem apoftegmatów, który przetrwał do czasów nowożytnych.

</doc>
<doc id="286840" url="https://pl.wikipedia.org/wiki?curid=286840" title="Kozia Przełęcz Wyżnia">
Kozia Przełęcz Wyżnia

Kozia Przełęcz Wyżnia (, , ) – położona na wysokości ok. 2240 m n.p.m. wąska tatrzańska przełęcz w długiej wschodniej grani Świnicy w polskich Tatrach Wysokich, w masywie Koziego Wierchu. Oddziela od siebie wierzchołek Koziego Wierchu (2291 m) od Kozich Czub (2266 m). Jej północno-wschodnie zbocza opadają do Dolinki Koziej, południowo-zachodnie do Pustej Dolinki.
Pierwszy odnotowany pobyt na przełęczy:
Przez Wyżnią Kozią Przełęcz prowadzi szlak Orla Perć. Zejście z Kozich Czub na przełęcz prowadzi południową stroną grani przez dużą płytę i stopnie. Ubezpieczone jest klamrami i łańcuchami. Do 2012 r. miało tutaj miejsce 5 wypadków śmiertelnych.

</doc>
<doc id="286842" url="https://pl.wikipedia.org/wiki?curid=286842" title="Ewagriusz Pontyjski">
Ewagriusz Pontyjski



</doc>
<doc id="286843" url="https://pl.wikipedia.org/wiki?curid=286843" title="Jacek Gudrajczyk">
Jacek Gudrajczyk

Jacek Gudrajczyk – jeden z czołowych przedstawicieli polskiej opozycji demokratycznej w Rzeczypospolitej Krakowskiej.
Wsławił się jako przywódca studenckiego zamachu na prezesa Senatu Wolnego Miasta Stanisława Wodzickiego. Później działał na terenie Krakowa jako członek Stowarzyszenia Ludu Polskiego. Radykał. Prowadził agitację i działalność oświatową pośród młodzieży rzemieślniczej. Aresztowany w marcu 1838 roku przez dyrektora krakowskiej policji, Franciszka Gutha i osadzony w więzieniu.

</doc>
<doc id="286844" url="https://pl.wikipedia.org/wiki?curid=286844" title="Ofiolit">
Ofiolit

Ofiolit jest to zespół powstałych pod powierzchnią oceanów, skał magmowych (obojętnych lub zasadowych), często w różnym stopniu przeobrażonych. 
Najniżej występują głębinowe, ultrazasadowe perydotyt i dunit (najczęściej zserpentynizowane), następnie gabro i bazalty (najpierw w formie dajek, następnie bazaltów poduszkowych), przykryte oceanicznymi osadami. Pełna sekwencja ofiolitowa występuje na Cyprze w masywie Trodos, w Polsce największym kompleksem ofiolitowym jest Masyw Ślęży.

</doc>
<doc id="286845" url="https://pl.wikipedia.org/wiki?curid=286845" title="Kompleks ofiolitowy">
Kompleks ofiolitowy



</doc>
<doc id="286847" url="https://pl.wikipedia.org/wiki?curid=286847" title="Daoming Chen">
Daoming Chen



</doc>
<doc id="286848" url="https://pl.wikipedia.org/wiki?curid=286848" title="Urna wyborcza">
Urna wyborcza

Urna wyborcza – zamykana skrzynia z otworem w górnej części przeznaczona do składania głosów przez wyborców w czasie głosowania. Stawiana jest w lokalu wyborczym. Nieprzezroczysta urna najlepiej zapewnia tajność głosowania, bo nie można przeczytać, kto i gdzie postawił krzyżyk, przed jej otwarciem. Z kolei przezroczysta urna umożliwia ludziom upewnienie się, że przed rozpoczęciem głosowania urna była pusta (w przypadku wykorzystania przezroczystych urn, aby zachować tajność głosowania, wyborca dodatkowo powinien mieć możliwość włożenia karty do głosowania do koperty). Dla wyborów w Polsce zarządzonych od 1 lipca 2016 r. są używane przezroczyste urny, których wzór określiła Państwowa Komisja Wyborcza. 

</doc>
