<doc id="286849" url="https://pl.wikipedia.org/wiki?curid=286849" title="David Patrick Kelly">
David Patrick Kelly

David Patrick Kelly (ur. 19 stycznia 1951 w Detroit) – amerykański aktor, muzyk i autor tekstów.
Odtwórca roli głównego antagonisty Lutra w kultowym filmie "Wojownicy" (1979). 
Życiorys.
Wczesne lata.
Urodził się w Detroit w Michigan jako jedno z siedmiorga dzieci Margaret Elizabeth (z domu Murphy) i Roberta Corby’ego Kelly, księgowego. Jego ojciec otrzymał Medal Brązowej Gwiazdy za służbę podczas bitwy o Ardeny podczas II wojny światowej. Jego dziadek, Daniel Murphy, pochodził z Lisnashearshane, Duhallow, hrabstwo Cork, Irlandia. Jego pradziadkiem był ksiądz William Corby, kapelan Brygady Irlandzkiej w Gettysburgu. Jego siostry to Maureen, Susan, Margaret i Kathleen. Jego starszy brat John zmarł we wrześniu 2018. Ma innego brata o imieniu Robert. W Dniu św. Patryka 1964 matka podarowała mu w prezencie mandolinę, co wywarło wielki wpływ na jego artystyczny rozwój. W 1970 ukończył Bishop Gallagher High School w Harper Woods. Ukończyła z wyróżnieniem cum laude tytuł licencjata sztuk pięknych na Uniwersytecie Miłosierdzia w Detroit. Uczył się aktorstwa u Stelli Adler i pantomimy u Marcela Marceau.
Jako student, Kelly napisał teksty i muzykę do czterech musicali wyprodukowanych w Detroit: "Lysistrata" Arystofanesa, "Świat z mojego okna" (na podstawie tomiku wierszy dla dzieci), projekt oparty na "Podróżach Guliwera" oraz "Dom dla cichych klaunów", pokaz pantomimy z piosenkami.
Kariera.
Po przeprowadzce do Nowego Jorku, zaczął występować w sztukach Off-off-Broadway. W 1975 wziął udział w przedstawieniu "C.O.R.F.A.X. (Don’t Ask)" w La MaMa Experimental Theatre Club. Grał na Broadwayu w widowiskach: "The Rocky Horror Show" Richarda O’Briena (1975) z Timem Curry, "Hair" (1977) z muzyką Galta MacDermota, "Pracujący" Stephena Schwartza (1978), "Knockout" (1979) z Dannym Aiello, "Samobójca" Nikołaja Erdmana (1980) z Derekiem Jacobi i "Czy istnieje życie po szkole średniej?" (1982) ze Scottem Bakulą. Występował też w produkcjach off-Broadwayowskich. W 1998 otrzymał nagrodę Obie za dożywotnie osiągnięcie.
Po debiucie na małym ekranie w telewizyjnym dreszczowcu NBC "Sanktuarium strachu" ("Sanctuary of Fear", 1979) z Barnardem Hughesem, został dostrzeżony przez producenta Joela Silvera i dostał rolę Lutra w dramacie sensacyjnym Waltera Hilla "Wojownicy" (1979). Był obsadzony w filmach Spike’a Lee: "Malcolm X" (1992), "Crooklyn" (1994) i "Chi-Raq" (2015), a także realizacjach Davida Lyncha – "Dzikość serca" (1990), "Miasteczko Twin Peaks" (1990–91) i jego kontynuacji w 2017. Ponadto wystąpił w produkcjach: "48 godzin" (1982), "Komando" (1985), "Kruk" (1994), "Pogrzeb" (1996), "Ostatni sprawiedliwy" (1996), "Wykiwać klawisza" (2005), "Sztandar chwały" (2006) jako prezydent Harry Truman i "Czarna lista" (2015).
Życie prywatne.
14 sierpnia 2005 w Kościele Episkopalnym na Manhattanie ożenił się z Julianą Francis. Mają córką Margarethe Jane Kelly (ur. 2008).
Jego siostra Susan Kelly to autorka i ekspert w usługach ochrony dzieci, brat Robert C. Kelly to weteran wojny wietnamskiej i dyrektor firmy energetycznej, brat John F. Kelly był senatorem stanu Michigan przez 16 lat, siostra Margaret Kelly to wielokrotnie nagradzana projektantka grafiki, a siostry Maureen i Kathleen to nauczycieli w szkole podstawowej.
Jest wegetarianinem inspirowanym przez George’a Bernarda Shawa, Tołstoja i beatnikami.

</doc>
<doc id="286851" url="https://pl.wikipedia.org/wiki?curid=286851" title="Daniel Czapliński">
Daniel Czapliński

Daniel Czapliński – podstarości czehryński, rotmistrz wojsk polskich.
Znany jako wróg Bohdana Chmielnickiego. Wszedł w zatarg z Chmielnickim (o majątek i kobietę), co stało się prawdopodobnie jednym z powodów wybuchu powstania na Ukrainie, nazwanego później powstaniem Chmielnickiego. W 1649 wziął udział w obronie Zbaraża (był pierwszym z wysłanników, któremu udało się wydostać z oblężonego Zbaraża), uczestnik bitwy pod Beresteczkiem w 1651. Wybrany deputatem do Trybunału Głównego Koronnego w Lublinie w 1653 roku.
Zatarg z Chmielnickim.
W 1647 r. Chmielnicki, wówczas wdowiec i setnik Subotowa, zamieszkał z Heleną Chmielnicką. Czapliński postanowił mu ją odbić, wykorzystując do tego plan pozbawienia Kozaka ww. Subotowa. Dodatkowym ułatwieniem miał być fakt, że Chmielnicki nie dysponował dokumentami mogącymi w pełni dowieść jego praw do chutoru. W czasie najazdu podstarościego na posiadłość duże szkody na ciele odniósł najstarszy z synów setnika Tymofiej Chmielnicki. Rywal Czaplińskiego został natomiast osadzony w więzieniu. „Helena kresowa” (tak nazwał pierwszą z przyczyn zatargu Franciszek Rawita-Gawroński) zamieszkała z polskim szlachcicem i w krótkim czasie wyszła za niego.
Chmielnicki zdołał jednak wydostać się na wolność, z pomocą samej „Heleny” oraz starszyzny rejestrowej. Chorąży koronny Aleksander Koniecpolski (1620–1659), bezpośredni zwierzchnik Czaplińskiego, a także sam Czapliński, nie mieli pojęcia o fakcie, że Kozak, oprócz byłej już funkcji setnika czechryńskiego, był jedną z niewielkiego grona osób, które wiedziały o tajnych planach Władysława IV dotyczących nowej wojny polsko-tureckiej. Podstarości oskarżył Chmielnickiego o zdradę (na poparcie czego miał dowody), sądząc, że wystarczy to do ostatecznego pogrążenia rywala. W zapomnienie odeszły wszystkie krzywdy doznane przez byłego setnika, ten zaś, "(...) nie mając się do kogo uciec, na Niż się udał, do inszych także similiter [podobnie] ukrzywdzonych, których numerus [liczba] niepomała po tamtych Niżowych krajach (...), którzy Chmielnickiego ducem [wodzem] sobie obrali".
W kulturze popularnej.
Jest jednym z bohaterów "Ogniem i mieczem" Henryka Sienkiewicza. Efektownie wyrzucony przez Skrzetuskiego z karczmy. W ekranizacji Jerzego Hoffmana w postać tę wcielił się Jerzy Bończak.

</doc>
<doc id="286853" url="https://pl.wikipedia.org/wiki?curid=286853" title="Lesław Łukaszewicz">
Lesław Łukaszewicz

Lesław Łukaszewicz, także Leonard Łukaszewicz, krypt. "Wieńczysław Strzembosz" (ur. 6 listopada 1809 w Markowej koło Podhajec, zm. 6 listopada 1855 w Theresienstadt) – polski działacz nielegalnej opozycji demokratycznej, historyk literatury. 
Życiorys.
Członek Związku Przyjaciół Ludu, potem Stowarzyszenia Ludu Polskiego, w którym należał do grupy działaczy radykalnych. W czasie okupacji austriackiej 1836-1841 działał na terenie Krakowa. W marcu 1838 aresztowany, zdołał zbiec pozorując chorobę psychiczną. Aresztowany ponownie w 1851 roku w związku ze spiskiem Juliana Goslara. Zmarł w więzieniu austriackim.
Autor popularnego w XIX wieku "Rysu dziejów literatury polskiej" (wielokrotnie wznawianego i uzupełnianego przez innych autorów, również po śmierci Łukaszewicza). W latach 1837-1838 wydawał pismo "Pamiętnik Naukowy".

</doc>
<doc id="286856" url="https://pl.wikipedia.org/wiki?curid=286856" title="PPE-Z">
PPE-Z



</doc>
<doc id="286858" url="https://pl.wikipedia.org/wiki?curid=286858" title="Małgorzata Duda-Kozera">
Małgorzata Duda-Kozera

Małgorzata Irena Duda-Kozera (ur. 29 sierpnia 1963) – polska aktorka teatralno-musicalowa oraz filmowa, wokalistka. Aktorka komedii, dramatu i musicalu.
Życiorys.
W 1989 ukończyła studia na PWST w Warszawie. Obecnie jest aktorką Teatru Nowego w Warszawie i Teatru Rampa. Związana także z teatrem muzycznym Studio Buffo. Wystąpiła w słynnym musicalu Janusza Józefowicza i Janusza Stokłosy – Metro. W musicalu Metro wystąpiła także na Broadwayu. Obecnie gra rolę „Niani” w musicalu Romeo i Julia w teatrze Studio Buffo.
Nauczyciel i reżyser teatrów młodzieżowych i warsztatów teatralnych. Przewodnicząca jury Ogólnopolskiego Konkursu Recytatorskiego.
Filmografia.
Prowadzi grupę wokalno-teatralno-taneczną „Dudasquad” w szkółce przy Teatrze Studio Buffo.

</doc>
<doc id="286860" url="https://pl.wikipedia.org/wiki?curid=286860" title="Prowizja">
Prowizja

Prowizja – forma wynagrodzenia podmiotu z tytułu dokonanej czynności prawnej. Może być wynagrodzeniem za pośrednictwo w zawieraniu danej umowy na polecenie lub w imieniu podmiotu zlecającego (np. osoby fizycznej lub prawnej) albo też wynagrodzeniem tegoż podmiotu za świadczone przez niego operacje i usługi. 
Prowizja często ustalana jest jako odsetek wartości transakcji, usługi, naprawy, lub produktu i pobierana jednorazowo.
Z prowizjami mamy najczęściej do czynienia w przypadku czynności bankowych. Prowizje pobierane są przez banki zgodnie z art. 110 prawa bankowego: "Bank może pobierać przewidziane w umowie prowizje i opłaty z tytułu wykonywanych czynności bankowych oraz opłaty za wykonywanie innych czynności, w tym także opłaty za przygotowanie, sporządzenie i przekazanie informacji stanowiących tajemnicę bankową uprawnionym przez ustawę osobom, organom i instytucjom […]".
Prowizje pobierane są za usługi wykonywane na rzecz klientów, przy każdej operacji lub zbiorczo po danym okresie rozliczeniowym. Ich wysokość podawana jest do ogólnej informacji w tabelach opłat i prowizji, które znajdują się w siedzibach i na stronach internetowych banków. Tabele mogą zawierać również taryfy określające górną i dolną granicę stawek prowizji.
Wysokość opłat i prowizji wpływa na koszt wszystkich usług bankowych ponoszonych przez klientów, np. na rzeczywistą roczną stopę oprocentowania (RRSO).

</doc>
<doc id="286862" url="https://pl.wikipedia.org/wiki?curid=286862" title="Bot">
Bot

Zobacz też:

</doc>
<doc id="286865" url="https://pl.wikipedia.org/wiki?curid=286865" title="Polski Związek Koszykówki">
Polski Związek Koszykówki

Polski Związek Koszykówki (oficjalny skrót PZKosz) – ogólnokrajowy związek sportowy (stowarzyszenie) z siedzibą w Warszawie, założony w 1957 r., działający na terenie Rzeczypospolitej Polskiej, posiadający osobowość prawną, będący jedynym prawnym reprezentantem polskiej koszykówki (zarówno mężczyzn, jak i kobiet we wszystkich kategoriach wiekowych) w kraju i zagranicą. Od 1934 r. członek FIBA (wówczas jako Polski Związek Gier Sportowych, utworzony w 1928 r.).
W latach 90. XX wieku i na przełomie wieków powstały nowe autonomiczne organizacje zawiadujące koszykówką wyczynową najwyższego szczebla krajowego: 
Cele statutowe.
Polski Związek Koszykówki jest związkiem sportowym mającym na celu rozwój i popularyzację koszykówki w Polsce, koordynację działalności zrzeszonych w nim członków oraz reprezentowanie spraw koszykówki w kraju i za granicą.
Wojewódzkie Okręgowe Związki Koszykówki.
Wojewódzkie Okręgowe Związki Koszykówki organizują rozgrywki III ligi mężczyzn.
Informacje ogólne.
"Stan na sezon 2002/03":

</doc>
<doc id="286867" url="https://pl.wikipedia.org/wiki?curid=286867" title="Daniel Nestor">
Daniel Nestor

Daniel Mark Nestor (ur. 4 września 1972 w Belgradzie) – kanadyjski tenisista pochodzenia jugosłowiańskiego, występujący na światowych kortach od 1991 roku, mistrz ośmiu turniejów wielkoszlemowych w grze podwójnej (2002–2012, Karierowy Wielki Szlem), mistrz Australian Open 2007, 2011, 2014 i Wimbledonu 2013 w grze mieszanej, czterokrotny zwycięzca ATP Finals w grze podwójnej (2007, 2008, 2010, 2011), mistrz olimpijski w grze podwójnej z Sydney (2000), klasyfikowany w rankingu ATP na 58. miejscu w grze pojedynczej (1999) i na 1. miejscu w grze podwójnej (2002), reprezentant Kanady w Pucharze Davisa i na letnich igrzyskach olimpijskich (1996, 2000, 2004, 2008, 2012, 2016).
Życie prywatne.
Podczas French Open 2004 Nestor oświadczył się swojej dziewczynie, Nataszy Gawriłowić. Para zawarła związek małżeński 24 lipca 2005 roku. Ich córka Tiana Alexis przyszła na świat 15 grudnia 2008 roku. Dnia 2 marca 2013 urodziła się im druga córka, Bianca Willow.
Pod koniec 2010 roku został odznaczony Orderem Kanady. W sierpniu 2012 roku został uhonorowany doktoratem honoris causa Uniwersytetu York w Toronto.
Kariera tenisowa.
Nestor to tenisista leworęczny z oburęcznym backhandem.
Karierę tenisową rozpoczął w 1991 roku, skupiając swoje umiejętności na grze podwójnej. W singlu jednym z jego najlepszych wyników była IV runda Wimbledonu z 1999 roku. Najwyżej w klasyfikacji gry pojedynczej był na 58. miejscu pod koniec sierpnia 1999 roku.
Jako deblista Nestor w przeciągu swojej kariery wygrał 91 turniejów rangi ATP World Tour. Do jego największych osiągnięć zalicza się zwycięstwo w ośmiu turniejach wielkoszlemowych oraz czterech turniejach ATP Finals. Ponadto Kanadyjczyk przegrał 60 finałów rozgrywek ATP World Tour, w tym dziewięć wielkoszlemowych i dwa ATP Finals. W połowie sierpnia 2002 roku Nestor został sklasyfikowany na pozycji lidera rankingu deblowego.
W grze mieszanej Kanadyjczyk wygrał trzykrotnie rywalizację w Australian Open, wspólnie z Jeleną Lichowcewą w 2007 roku, w 2011 z Katariną Srebotnik i w 2014 roku z Kristiną Mladenovic, a także jeden raz odniósł triumf na kortach Wimbledonu, razem z Mladenovic w 2013 roku. Dodatkowo Nestor był finalistą pięciu turniejów wielkoszlemowych w mikście.
Daniel Nestor był regularnym reprezentantem Kanady w Pucharze Davisa. Debiutował w styczniu 1992 roku w spotkaniu grupy światowej (najwyższej klasy rozgrywek pucharowych) ze Szwecją i pokonał Stefana Edberga. Zwycięstwo to nie wystarczyło jednak Kanadzie do pokonania Szwedów, niepowodzeniem zakończyła się także późniejsza rywalizacja o zachowanie miejsca w grupie światowej z Austrią. Inne zwycięstwo singlowe Nestora w meczach Pucharu Davisa miało miejsce we wrześniu 2003, kiedy Kanadyjczyk pokonał byłego lidera rankingu światowego, Gustava Kuertena, przyczyniając się do odzyskania przez Kanadę miejsca w elicie zawodów. Łącznie w latach 1992–2018 Nestor wystąpił w 76 meczach międzypaństwowych, odnosząc 48 zwycięstw i ponosząc 28 porażek. Wraz z Frédérikiem Niemeyerem stanowił najskuteczniejszą parę deblową w historii występów Kanady w Pucharze Davisa.
Nestor reprezentował również Kanadę na sześciu igrzyskach olimpijskich. Startował w Atlancie (1996), Sydney (2000), Atenach (2004), Pekinie (2008), Londynie (2012) i Rio de Janeiro (2016). Podczas rywalizacji w Sydney Nestor doszedł do finału debla, występując w parze z Sébastienem Lareau. Pojedynek finałowy Kanadyjczycy wygrali z Australijczykami Toddem Woodbridge i Markiem Woodforde.

</doc>
<doc id="286869" url="https://pl.wikipedia.org/wiki?curid=286869" title="PZKosz">
PZKosz



</doc>
<doc id="286870" url="https://pl.wikipedia.org/wiki?curid=286870" title="Ernst Vettori">
Ernst Vettori

Ernst Vettori (ur. 25 czerwca 1964) – austriacki skoczek narciarski, dwukrotny medalista olimpijski, pięciokrotny medalista mistrzostw świata, dwukrotny medalista mistrzostw świata juniorów, dwukrotny zwycięzca Turnieju Czterech Skoczni, a także zdobywca medalu Holmenkollen. Od 2010 do 2018 dyrektor skoków narciarskich i kombinacji norweskiej w Austriackim Związku Narciarskim.
Jego żoną jest była narciarka alpejska Sieglinde Winkler.
Przebieg kariery.
Urodził się 25 czerwca 1964 w Hall in Tirol niedaleko Innsbrucka. Wychowywał się jednak w Absam, gdzie znajdował się jego rodzinny dom. Ojciec Vettoriego uprawiał kombinację norweską, a po zakończeniu kariery został trenerem w tej dyscyplinie. W wieku 14 lat Ernst Vettori zdecydował poświęcić się skokom. Po ukończeniu szkoły podstawowej zgłosił się do 5-letniego gimnazjum w Stams, 50 km od Innsbrucka. Jeszcze przed ukończeniem szkoły został członkiem reprezentacji Austrii. W 1981 zajął 2. miejsce na MŚ juniorów w Schonach im Schwarzwald, a rok później zdobył złoty medal na MŚJ w Murau.
W Pucharze Świata w skokach zadebiutował 4 stycznia 1981 podczas konkursu na skoczni Bergisel w Innsbrucku, gdzie zajął 31. miejsce. 26 lutego 1981 w Chamonix po raz pierwszy stanął na podium zawodów PŚ, zajmując trzecie miejsce. Trzecie miejsce zajął także dwa dni później w Saint-Nizier. Wyniki te dały mu 26. miejsce w klasyfikacji generalnej sezonu 1980/1981. Jego pierwszą duża imprezą seniorską były mistrzostwa świata w Oslo, gdzie zajął. 24. miejsce w konkursie indywidualnym na skoczni normalnej. Od końca sezonu 1980/1981 do sezonu 1983/1984 włącznie tylko trzykrotnie stawał na podium, za każdym razem na jego trzecim stopniu: raz w 1982, 1983 i 1984. W 1984 wziął udział w igrzyskach olimpijskich w Sarajewie, zajmując indywidualnie 36. miejsce na normalnym obiekcie.
W sezonie 1984/1985 ośmiokrotnie stawał na podium, odnosząc przy tym swoje pierwsze zwycięstwo w karierze – 30 grudnia 1984 okazał się najlepszy podczas konkursu w Oberstdorfie. Był następnie dziesiąty w Garmisch-Partenkirchen, trzynasty w Innsbrucku oraz ósmy w Bischofshofen, co pozwoliło mu zająć czwarte miejsce w klasyfikacji końcowej 33. edycji Turnieju Czterech Skoczni. Wygrał także zawody w Engelbergu 17 lutego 1985. Ponadto na mistrzostwach świata w Seefeld wspólnie z Andreasen Felderem, Arminem Koglerem i Güntherem Strannerem wywalczył srebrny medal w konkursie drużynowym. W indywidualnych startach na obu skoczniach zajął piąte miejsce. W tym sezonie odbywały się także mistrzostwa świata w lotach w Planicy, gdzie Vettori zajął 20. miejsce. Ostatecznie w klasyfikacji generalnej sezonu 1984/1985 zajął trzecie miejsce.
Sezon 1985/1986 rozpoczął od trzynastego miejsca w Thunder Bay. We wszystkich pozostałych konkursach sezonu Austriak plasował się w czołowej dziesiątce zawodów, trzynastokrotnie stawał na podium, odnosząc przy tym pięć zwycięstw. Czwarte miejsce w Oberstdorfie, drugie w Ga-Pa, dziewiąte w Innsbrucku oraz zwycięstwo w Bischofshofen dały mu zwycięstwo w 34. Turnieju Czterech Skoczni. Zajął drugie miejsce w klasyfikacji generalnej sezonu 1985/1986 przegrywając tylko z Mattim Nykänenem. W sezonie 1986/1987 ponownie zajmujął drugi miejsce w klasyfikacji generalnej PŚ (tym razem lepszy był Vegard Opaas). Zwyciężył w 35. edycji Turnieju Czterech Skoczni, przy czym nie wygrał żadnego z konkursów: był siódmy w Oberstdorfie i Ga-Pa, trzeci w Innsbrucku oraz drugi w Bischofshofen. Na mistrzostwach świata w Oberstdorfie zdobył brązowy medal w konkursie indywidualnym na dużej skoczni, ustępując jedynie Andreasowi Felderowi i Vegardowi Opaasowi, a na normalnym obiekcie był dziesiąty. Na tych samych mistrzostwach Austriacy w składzie: Ernst Vettori, Richard Schallert, Franz Neuländtner i Andreas Felder wywalczyli brązowy medal w konkursie drużynowym.
Podczas igrzysk olimpijskich w Calgary indywidualnie plasował się w trzeciej dziesiątce, a w konkursie drużynowym Austriacy z Vettorim w składzie zajęli piąte miejsce. Rok później, na mistrzostwach świata w Lahti zajął 41. miejsce na normalnej skoczni, a na dużej był czternasty. W konkursie drużynowym Austriakom, podobnie jak na igrzyskach w Calgary nie udało się stanąć na podium i zajęli ostatecznie szóste miejsce. W ciągu tych dwóch lat łącznie pięć razy stawał na podium, tylko raz zwyciężając. W sezonie 1989/1990 sześciokrotnie stawał na podium, po dwa razy na każdym jego stopniu, co dało mu ponownie drugie miejsce w klasyfikacji generalnej (lepszy był tylko Ari-Pekka Nikkola). Zajął także 17. miejsce na mistrzostwach świata w lotach w Vikersund w 1990.
Mistrzostwa świata w Val di Fiemme w 1991 przyniosły mu złoty medal wywalczony wspólnie z Heinzem Kuttinem, Stefanem Horngacherem i Andreasem Felderem w konkursie drużynowym. Indywidualnie na tych samych mistrzostwach zajął ósme miejsce na dużej oraz dziesiąte na normalnej skoczni. Swój największy indywidualny sukces osiągnął na igrzyskach olimpijskich w Albertville, gdzie zwyciężył w konkursie indywidualnym na normalnej skoczni. Po pierwszej serii zajmował trzecie miejsce, za Martinem Höllwarthem oraz Tonim Nieminenem, jednak w drugiej serii oddał najdłuższy skok (87,5 m), co pozwoliło mu sięgnąć po złoty medal. Ponadto był piętnasty na dużym obiekcie, a w konkursie drużynowym razem z Heinzem Kuttinem, Martinem Höllwarthem i Andreasem Felderem zdobył srebrny medal. Swoje ostatnie zwycięstwo w PŚ Vettori odniósł 4 marca 1992 w Örnsköldsvik, a tydzień później w Trondheim po raz ostatni w karierze stanął na podium indywidualnych zawodów PŚ (był trzeci). Ostatni sukces osiągnął podczas mistrzostw świata w Falun w 1993, gdzie razem z Kuttinem, Horngacherem i Andreasem Goldbergerem zdobył brązowy medal. Indywidualnie wystartował tylko w konkursie na normalnej skoczni, w którym uplasował się na jedenastym miejscu. W styczniu 1994 podjął decyzję o zakończeniu kariery.
Łącznie w konkursach Pucharu Świata 54 razy stawał na podium, w tym 15 razy zwyciężał, 18 razy był drugi oraz 21 razy trzeci. W 1991 otrzymał medal Holmenkollen wspólnie z dwoma Norwegami: biegaczem narciarskim Vegardem Ulvangiem i dwuboistą Trondem Einarem Eldenem oraz niemieckim skoczkiem narciarskim Jensem Weißflogiem.
W marcu 2010 roku objął funkcję dyrektora skoków narciarskich i kombinacji norweskiej w Austriackim Związku Narciarskim, zastępując na tym stanowisku Toniego Innauera. Z posady tej zrezygnował na początku kwietnia 2018 roku, a zastąpił go Mario Stecher.

</doc>
<doc id="286873" url="https://pl.wikipedia.org/wiki?curid=286873" title="Osobliwość technologiczna">
Osobliwość technologiczna

Osobliwość technologiczna (lub po prostu osobliwość, z ang. "singularity") – hipotetyczny punkt w przyszłym rozwoju cywilizacji, w którym postęp techniczny stanie się tak szybki, że wszelkie ludzkie przewidywania staną się nieaktualne. Głównym wydarzeniem, mającym do tego doprowadzić, byłoby stworzenie sztucznych inteligencji przewyższających intelektualnie ludzi. Takie sztuczne inteligencje mogłyby opracowywać jeszcze wydajniejsze sztuczne inteligencje, wywołując lawinową zmianę w technologii.
Nazwa, idea, rozpowszechnienie.
Nazwę osobliwość wprowadził i rozpowszechnił Vernor Vinge w latach 80. XX wieku, porównując niemożliwość przewidzenia skutków takiego wydarzenia do niemożliwości zastosowania znanych nam praw fizyki w osobliwości grawitacyjnej. Podobne idee były jednak omawiane już w latach 50. i 60., m.in. przez , Janusza Zajdla i Johna von Neumanna. Obawy, że takie wydarzenie mogłoby stanowić zagrożenie dla istnienia ludzkiej cywilizacji, wyrazili m.in. Bill Joy, Nick Bostrom i Hugo de Garis.
Ray Kurzweil przedstawił alternatywne podejście do osobliwości, twierdząc, że można przewidzieć jej nadejście na podstawie ekstrapolacji dotychczasowych trendów rozwoju techniki i uogólnienia prawa Moore’a na inne dziedziny technologii. Według Kurzweila, przełomy w rozwoju technologicznym zdarzają się w coraz mniejszych odstępach czasu, które zmaleją do minimalnych wartości około 2045 roku.
Robin Hanson stwierdził, że wiele „osobliwości” miało już miejsce w historii ludzkości, znacznie wpływając na rozwój gospodarki. Najjaskrawszymi przykładami była rewolucja neolityczna i rewolucja przemysłowa. Według niego, powstanie sztucznych inteligencji, zastępujących całą ludzką pracę, wywołałoby 60–250-krotny wzrost gospodarczy.
Hipotezę o dążeniu ludzkości do osobliwości podważają m.in. Hubert Dreyfus, Steven Pinker, Andriej Korotajew i .
Motyw osobliwości po raz pierwszy pojawił się w powieściach Vingego "Marooned in Realtime" i "Ogień nad otchłanią". Obecnie jest często wykorzystywanym elementem fabuły w fantastyce naukowej.
Historia idei.
Stanisław Ulam jako pierwszy posłużył się terminem „osobliwość” w kontekście postępu technologicznego, przytaczając w 1958 roku rozmowę z Johnem von Neumannem:
W latach 60. XX wieku Irving J. Good spekulował na temat konsekwencji powstania maszyn inteligentniejszych od ludzi:
W latach 80. XX wieku Vernor Vinge spopularyzował teorię Gooda o eksplozji inteligencji i użył w jej kontekście nazwy „osobliwość”:
W 1993 roku Vinge przewidywał, że nastąpi to między 2005 a 2030 rokiem.
W późniejszych latach powstało wiele teorii, jakie technologie mogłyby doprowadzić do powstania nadludzkich inteligencji. Większość można podzielić na dwie kategorie: wspomaganie ludzkiej inteligencji oraz stworzenie sztucznej inteligencji. Do wspomagania ludzkiej inteligencji może być wykorzystana bioinżynieria, inżynieria genetyczna, leki nootropowe i bezpośredni interfejs mózg–komputer. Sztuczna inteligencja może zostać stworzona przy użyciu komputerów, poprzez symulację pracy mózgu, bądź przy wykorzystaniu komputerów kwantowych. Rozwój technologii informatycznej sprawił, że obecnie bardziej oczekiwane jest pojawienie się sztucznych inteligencji. Robin Hanson wyraził sceptycyzm w stosunku do wzmacniania ludzkiej inteligencji, twierdząc, że po wyczerpaniu łatwych metod jej zwiększania, kolejne ulepszenia staną się coraz trudniejsze do osiągnięcia.
Aktualnie nie wiadomo, czy kiedykolwiek powstaną sztuczne inteligencje dorównujące ludziom. Mózg człowieka zawiera 15 – 33 miliardów neuronów, z których każdy może mieć do 10 tysięcy połączeń synaptycznych. Ilość informacji, potrzebnych do odtworzenia jego funkcjonalności w pamięci komputera, jest szacowana na 500 petabajtów, a wydajność potrzebna do symulacji jego działania w czasie rzeczywistym na kilkaset petaflops. Współczesna technologia informatyczna nie umożliwia praktycznej realizacji tego zadania. Ponieważ wydajność komputerów rośnie około 1000 razy w ciągu 10 lat, ta sytuacja może się jednak zmienić w najbliższej przyszłości. Blue Brain Project, rozpoczęty w 2005 roku, miał w planach realizację tego zadania przy pomocy superkomputera około 2020 roku.
Eliezer Yudkowsky przedstawił następujące rozumowanie, pokazujące do czego doprowadzi stworzenie maszyn dorównujących ludziom: Aktualnie, dzięki pracy inżynierów, szybkość dostępnych komputerów podwaja się w ciągu dwóch lat. Jeśli zastąpimy inżynierów maszynami, po dwóch latach powstaną ich nowe wersje, pracujące dwukrotnie szybciej. Będą więc potrafiły przyspieszyć pracę komputerów dwukrotnie w ciągu jednego roku. Po upływie tego roku, kolejna generacja będzie już potrafiła podwoić szybkość komputerów w ciągu 6 miesięcy, kolejna w ciągu 3 miesięcy itd. Sumarycznie, po upływie 4 lat prędkość komputerów doszłaby do nieskończoności.
Teoria przyspieszających zmian.
Ray Kurzweil, analizując historię ludzkości, doszedł do wniosku, że postęp techniczny następuje w sposób wykładniczy, ponieważ każdy wynalazek przyspiesza pojawienie się kolejnego. Uogólnił prawo Moore’a, opisujące geometryczny wzrost złożoności układów scalonych, odnosząc je również do innych technologii. Według jego przewidywań, kluczowe odkrycia naukowe będą następować w coraz krótszych odstępach czasu, aż nastąpi „rozerwanie tkaniny reprezentującej historię cywilizacji”. Kurzweil wierzy, że osobliwość powstanie jeszcze przed końcem pierwszej połowy XXI wieku, najprawdopodobniej około roku 2045. W odróżnieniu od Vingego, zakłada raczej stopniowe zbliżanie się do osobliwości niż gwałtownie rozwijającą się nadludzką inteligencję. Według niego, najpierw w 2029 r. pojawi się silna sztuczna inteligencja, która do 2045 roku wyewoluuje w osobliwość. Goertzel w swoim wykładzie z 2007 roku przewidywał, że osobliwość pojawi się w 2016 roku, jeśli ludzkość zintensyfikuje wysiłki w celu jej wprowadzenia.
Potencjalne niebezpieczeństwa.
Wielu futurologów przewiduje, że osobliwość technologiczna może stanowić zagrożenie dla istnienia ludzkości. Hugo de Garis zasugerował, że sztuczne superinteligencje mogą po prostu wyeliminować ludzi, gdyż ci nie będą w stanie ich przed tym powstrzymać. Według Anthony’ego Berglasa, oparta na komputerach inteligencja nie będzie, w odróżnieniu od człowieka, powiązana z żadnym konkretnym ciałem, co spowoduje, że jej postrzeganie świata będzie zupełnie inne niż ludzkie. Nick Bostrom przytacza przykładowy scenariusz, w którym superinteligencja, chcąc rozwiązać zadany jej problem matematyczny, angażuje surowce całego Układu Słonecznego do stworzenia urządzenia liczącego, zabijając między innymi osobę, która zadała pytanie. zwraca uwagę, że powstanie superinteligencji może znacznie powiększyć nierówności społeczne, oraz sugeruje, że kluczem do uniknięcia problemów jest zaprojektowanie sztucznych inteligencji w ten sposób, aby odczuwały miłość do ludzi.
Hans Moravec stwierdził, że nawet jeśli nadludzka inteligencja może sprawić, że ludzie staną się zbędni jako nadrzędna forma życia, to wciąż będzie dla nich miejsce w ziemskim ekosystemie.
Eliezer Yudkowsky zaproponował, by rozpocząć badania mające na celu stworzenie przyjaznej sztucznej inteligencji z uwzględnieniem wszystkich niebezpieczeństw. Zwrócił uwagę, że jeśli pierwsza sztuczna inteligencja będzie przyjazna człowiekowi, będzie miała lepszy start przed wrogimi SI. Organizacja koncentruje się właśnie na stworzeniu takiej przyjaznej sztucznej inteligencji.
Trzy prawa robotyki sformułowane przez Isaaca Asimova są jednym z najwcześniejszych przykładów proponowanych zabezpieczeń dla maszyn myślących. W 2004 roku SIAI rozpoczął internetową kampanię pod hasłem "3 laws unsafe", by podnieść społeczną świadomość kwestii bezpieczeństwa i niedoskonałości praw robotyki Asimova.
Niektórzy anarchoprymitywiści i ekoanarchiści, jak John Zerzan i , postrzegają osobliwość jako kulminację kontroli maszyn i utratę możliwości swobodnej egzystencji poza cywilizacją. James John Bell wyraża obawy natury ekologicznej w odniesieniu do osobliwości.
Krytyka.
Teoria o nadchodzącej osobliwości technologicznej stała się obiektem krytyki z kilku punktów widzenia. Niektórzy naukowcy, m.in. Hubert Dreyfus, Stuart Russell i przewidują, że żadna maszyna nigdy nie osiągnie poziomu ludzkiej inteligencji. Założenia teorii Kurzweila, dotyczącej przyspieszających zmian technologicznych, są również kwestionowane. i Jonathan Huebner twierdzą nawet, że postęp techniczny zwalnia. Dowodem na to jest zwalnianie wzrostu częstotliwości procesorów, mimo że prędkość wzrostu złożoności układów scalonych nadal utrzymuje się na poziomie zakładanym przez prawo Moore’a. Podobnie porównanie liczby patentów przypadających na tysiąc osób pokazuje, że ludzka kreatywność nie przejawia gwałtownych wzrostów, a raczej stopniowy spadek. Największy wskaźnik liczby nowych patentów na tysiąc osób przypadał na okres 1850–1900 i od tej pory spada. Rosnąca złożoność z czasem staje się barierą i prowadzi do zapaści systemu – obecnie pojedynczy wybitny naukowiec nie może ogarnąć całości swoich badań, jak miało to miejsce jeszcze na przełomie XIX i XX wieku. John Smart podważa jednak analizę Huebnera.
Inni naukowcy utrzymują, że trend dążący do „osobliwości” można dostrzec w innych dziedzinach, jak na przykład populacja Ziemi czy PKB. Dla każdego z tych trendów istnieją jednak fundamentalne fizyczne ograniczenia i po okresie gwałtownego wzrostu następuje zawsze spowolnienie, albo nawet spadek. Na przykład Andriej Korotajew twierdzi, że w przeszłości hiperboliczny wzrost PKB wynikał ze sprzężenia zwrotnego, które przestało mieć wpływ na światowe trendy w latach siedemdziesiątych. Dlatego nie należy spodziewać się hiperbolicznego wzrostu w przyszłości.
Jürgen Schmidhuber zasugerował, że obserwowane przyspieszenie zmian odzwierciedla jedynie szczegółowość pamiętania niedawnych zdarzeń w stosunku do odległych. Według tej sugestii, analogiczne mechanizmy były przyczyną wszelkich apokaliptycznych przewidywań w przeszłości.
Odbiór w mediach.
Motyw osobliwości technologicznej był wykorzystywany przez wielu twórców science fiction. Pojawia się między innymi w powieściach Vernora Vingego, Isaaca Asimova, Jacka Dukaja, Charlesa Strossa i Grega Egana. Motyw stworzonej przez ludzi ultrainteligentnej maszyny, która niszczy ludzkość, został wykorzystany między innymi w serii filmów "Terminator", opowiadaniu „Nie mam ust, a muszę krzyczeć” Harlana Ellisona i cyklu "Hyperion" Dana Simmonsa.
W filmie "Ja, robot", luźno opartym na powieściach Asimova, pojawia się motyw sztucznej inteligencji przejmującej całkowitą kontrolę nad ludzkością w celu ochrony ludzkości przed samą sobą. Amerykański melodramat z 2013 pod tytułem "Ona" opowiada historię miłości mężczyzny do wirtualnej kobiety. W filmie "Transcendencja" aktor Johnny Depp wciela się w postać umierającego naukowca, który uczy program wzorców swoich zachowań. Po śmierci program ten uzyskuje świadomość i dzięki nieograniczonym zasobom postanawia oczyścić ekosystem Ziemi za pomocą nanotechnologii.

</doc>
<doc id="286878" url="https://pl.wikipedia.org/wiki?curid=286878" title="BOT Górnictwo i Energetyka">
BOT Górnictwo i Energetyka

BOT Górnictwo i Energetyka S.A. (skrót BOT od Bełchatów – Opole – Turów) – nieistniejący już polski holding energetyczny, w skład którego wchodziły spółki: Elektrownia Bełchatów SA, Elektrownia Opole SA, Elektrownia Turów SA, Kopalnia Węgla Brunatnego Bełchatów SA oraz Kopalnia Węgla Brunatnego Turów SA. Holding stracił samodzielność w wyniku procesu konsolidacji pionowej polskiej energetyki. Spółka wraz z PSE SA była trzonem aktywów tworzących Polską Grupę Energetyczną. Następcą prawnym i organizacyjnym jest spółka PGE Górnictwo i Energetyka Konwencjonalna SA.
Powstanie holdingu BOT.
Początki tworzenia holdingu BOT sięgają stycznia 2003 i przyjętego przez rząd "Programu realizacji polityki właścicielskiej Ministra Skarbu Państwa w odniesieniu do sektora elektroenergetycznego", zakładającego m.in. powstanie holdingu. W marcu 2004 Elektrownia Bełchatów S.A., Elektrownia Opole S.A., Elektrownia Turów S.A., Kopalnia Węgla Brunatnego Bełchatów S.A., Kopalnia Węgla Brunatnego Turów S.A. powołały do życia BOT Górnictwo i Energetyka S.A. z siedzibą w Łodzi o kapitale zakładowym 15 mln zł. Następnie minister skarbu państwa, jako jedyny akcjonariusz spółek holdingu wniósł aportem 69 procent akcji pięciu spółek, zwiększając kapitał zakładowy do ponad 3,8 mld zł. 22 października 2004 w Pałacu Poznańskiego w Łodzi odbyła się inauguracja działalności holdingu.
BOT w czasach swojego istnienia był największym producentem energii elektrycznej w Polsce. Moc posiadanych przez przedsiębiorstwo bloków energetycznych wynosiła 8078 MW, a roczna produkcja energii dochodziła do 51 TWh.
W 2007 roku w wyniku procesu konsolidacji aktywów energetycznych należących do skarbu państwa holding BOT został włączony do powstającej Polskiej Grupy Energetycznej. Aktywa wchodzące w skład BOT wraz z PSE SA (Polskie Sieci Elektroenergetyczne SA) stanowiły trzon organizacyjny nowej grupy. Obecnie elektrownie i kopalnie wchodzące w skład holdingu stanowią oddziały spółki PGE Górnictwo i Energetyka Konwencjonalna SA.

</doc>
<doc id="286880" url="https://pl.wikipedia.org/wiki?curid=286880" title="Corallorhiza trifida">
Corallorhiza trifida



</doc>
<doc id="286881" url="https://pl.wikipedia.org/wiki?curid=286881" title="Jan Śliwiński (generał)">
Jan Śliwiński (generał)

Jan Śliwiński (ur. 27 grudnia 1921, zm. 18 sierpnia 2009) – generał dywizji ludowego Wojska Polskiego, doktor nauk wojskowych, działacz społeczny.
Życiorys.
Syn Stanisławy i Marcina, kolejarza PKP. Do 1941 mieszkał i uczył się w Stanisławowie. W mieście tym zdał maturę. Z chwilą wybuchu wojny w 1939 roku zgłosił się ochotniczo w szeregi 48 Pułku Piechoty Strzelców Kresowych, skąd skierowany został do służby w Komendzie Garnizonu Stanisławów. Powierzono mu funkcje wartowniczo-ochronne, a następnie kancelisty. W przedzień wejścia do miasta Armii Czerwonej wraz z całą grupą ochotników został zwolniony ze służby wojskowej. Po napadzie Niemiec na ZSRR w czerwcu 1941 rozpoczął służbę w Armii Czerwonej w stopniu szeregowego. Uczestniczył w działaniach bojowych na kierunku Stanisławów, Żmerynka, Biała Cerkiew, Kijów. W Kijowie skierowany został do 744 Samodzielnego Batalionu Budowalnego Armii Czerwonej, przegrupowującego się do miasta Uljanowsk. W czerwcu 1942 roku, po przeformowaniu 744 samodzielnego batalionu budowlanego w batalion pracy, w jego szeregach trafił na Ural. Od lipca 1943 służył w szeregach utworzonego na terytorium Związku Radzieckiego Ludowego Wojska Polskiego. Po krótkim okresie służby w 1 Dywizji Piechoty im. Tadeusza Kościuszki w Sielcach nad Oką skierowany został do służby w 2 Dywizja Piechoty im. J. H. Dąbrowskiego. W niej złożył przysięgę wojskową. Na początku 1944 ze Smoleńszczyzny, dokąd przegrupowana została 2 Dywizja Piechoty, delegowany został do miasta Sumy na Ukrainie jako oficer zaangażowany do służby w powstających tam wojskowych oddziałach. Przeszedł szlak bojowy 4 Dywizji Piechoty im. Jana Kilińskiego jako zastępca dowódcy 12 Kołobrzeskiego pułku piechoty ds. polityczno-wychowawczych. W 1944 roku awansował na porucznika i kapitana, a w 1945 na majora. Brał udział m.in. w walkach obronnych nad Wisłą, w walkach o przełamanie Wału Pomorskiego, w operacji berlińskiej i w bojach nad Łabą.
Po zakończeniu działań wojennych został zastępcą komendanta Oficerskiej Szkoły 1 Armii WP. W latach 1945–1947 pełnił funkcję zastępcy dowódcy 8 Drezdeńskiej Dywizji Piechoty im. Bartosza Głowackiego uczestnicząc w walkach z podziemiem niepodległościowym oraz oddziałami UPA w Bieszczadach. W kwietniu 1947 został zastępcą dowódcy 1 Warszawskiej Dywizji Piechoty im. Tadeusza Kościuszki.
W październiku 1947 podjął studia w Akademii Sztabu Generalnego WP, po ukończeniu 1 roku został przeniesiony na studia w Wojskowej Akademii Sztabu Generalnego Sił Zbrojnych ZSRR im. Woroszyłowa w Moskwie. Po powrocie do kraju zajmował wysokie stanowiska dowódczo-sztabowe oraz w szkolnictwie wojskowym, był kolejno starszym wykładowcą taktyki i sztuki operacyjnej, kierownikiem kursu oraz komendantem Fakultetu Ogólnowojskowego w Akademii Sztabu Generalnego WP im. gen. Karola Świerczewskiego w Rembertowie. W okresie 1953–1954 pełnił funkcję zastępcy szefa Komisji Nadzorczej Państw Neutralnych w Korei. 20 lipca 1954 otrzymał awans na generała brygady WP. Miał wówczas ukończone 32 lata. Od listopada 1954 do lutego 1955 był dowódcą 12 Korpusu Armijnego z dowództwem w Krakowie. W następnych latach był kolejno szefem Departamentu Kadr MON (luty 1955– listopad 1956) oraz zastępcą dowódcy – szefem sztabu Pomorskiego Okręgu Wojskowego (listopad 1956– luty 1959).
W październiku 1962 awansowany do stopnia generała dywizji. Nominację wręczył w Belwederze przewodniczący Rady Państwa PRL Aleksander Zawadzki. W latach 1959–1965 – I zastępca Głównego Inspektora Szkolenia – szef Inspektoratu Szkolenia MON oraz szef sztabu Frontu Polskiego na czas wojny. Od 1965 do 1969 był stałym przedstawicielem Sztabu Generalnego WP przy Sztabie Zjednoczonych Sił Zbrojnych Układu Warszawskiego w Moskwie.
W okresie 1978–1982 urlopowany z wojska do Ministerstwa Spraw Zagranicznych był ambasadorem nadzwyczajnym i pełnomocnym PRL w Socjalistycznej Republice Wietnamu, natomiast w latach 1969–1978 oraz 1982–1987 był pełnomocnikiem Szefa Sztabu Generalnego WP do spraw specjalnych. W okresie stanu wojennego był w latach 1982–1983 pełnomocnikiem Komitetu Obrony Kraju – komisarzem wojskowym w Ministerstwie Handlu Zagranicznego. 14 lipca 1987 przeniesiony w stan spoczynku w związku z ukończeniem 65 roku życia. Łącznie służył w Wojsku Polskim przez 44 lata, z czego aż 33 lata w stopniu generalskim.
Od 1945 był członkiem Polskiej Partii Robotniczej, a następnie Polskiej Zjednoczonej Partii Robotniczej. W latach 1983–1987 pełnił funkcję przewodniczącego Komisji Braterstwa Broni Zarządu Głównego Towarzystwa Przyjaźni Polsko-Radzieckiej. W latach 1985–1990 wchodził w skład Rady Naczelnej i Zarządu Głównego ZBoWiD. W latach 70. był członkiem Państwowej Rady ds. Wykorzystania Energii Jądrowej.
Autor pozycji wspomnieniowych wydanych przez Wydawnictwo MON: „Z kroniki bojowych dni” (1962), „Taktyka 4 Dywizji w minionej wojnie” (1965) oraz „Moja pierwsza akademia” (1974).
Pochowany na cmentarzu Powązki Wojskowe w Warszawie (kwatera FII-12-15).
Życie prywatne.
Mieszkał w Warszawie. Od 1946 był żonaty z Zofią Pietras (1923-2021). Małżeństwo miało 3 synów.

</doc>
<doc id="286883" url="https://pl.wikipedia.org/wiki?curid=286883" title="Stacy Dragila">
Stacy Dragila

Stacy Dragila (ur. 25 marca 1971 w Auburn, w stanie Kalifornia) – lekkoatletka amerykańska specjalizująca się w skoku o tyczce.
Osiągnięcia.
Kilkunastokrotna mistrzyni Stanów Zjednoczonych.
Wielokrotna rekordziska świata w hali oraz na stadionie.
W 2000 i 2001 została wybrana lekkoatletką roku na świecie w prestiżowym plebiscycie organizowanym przez miesięcznik Track &amp; Field News.
Rekordy życiowe.
Po sezonie 2009 ogłosiła zakończenie kariery zawodniczej i rozpoczęcie pracy jako trenerka.

</doc>
<doc id="286886" url="https://pl.wikipedia.org/wiki?curid=286886" title="The Dave Clark Five">
The Dave Clark Five

The Dave Clark Five (DC5) – pochodząca z Londynu, grupa rockowa, popularna w połowie lat sześćdziesiątych XX wieku. Główny rywal The Beatles w czasie brytyjskiej inwazji na USA.
Historia.
Korzenie grupy sięgają 1957 roku, lecz jej ostateczny skład ustalił się dopiero w 1961 roku. Założycielem zespołu był Dave Clark - kaskader i perkusista. Był nie tylko liderem grupy i jej perkusistą, lecz komponował również muzykę, pisał teksty, był menedżerem zespołu i producentem jego nagrań. W skład zespołu wchodzili również Mike Smith (główny wokal, instrumenty klawiszowe), Rick Huxley (gitara basowa), Dennis Payton (saksofon) i Lenny Davidson (gitara prowadząca).
Zespół stworzył własne brzmienie zwane "Tottenham Sound". Składały się nań: dynamiczne bębnienie Clarka, zachrypnięty wokal Smitha i jego pulsacyjna gra na klawiszach, a także ostre brzmienie, rzadko wówczas wykorzystywanego przez zespoły beatowe, saksofonu. Muzyka the Dave Clark Five dała początek nurtowi, który nazwano Heavy Drum albo Heavy Bass. Perkusista - Max Weinberg w książce "The Big Beat. Conversations with Rock’s Great Drummer" uznał Dave’a Clarka, obok m.in. Ringo Starra z The Beatles i Charliego Wattsa z The Rolling Stones, za pioniera rockowego grania na perkusji.
Zespół od 1961 roku stale występował w sieci sal tanecznych Mecca, szczególnie w Royal Tottenham. Przyciągał tam, każdego wieczora, tysiące słuchaczy. Kiedy firma Mecca przeniosła zespół do sali Basildon, trzysta dziewcząt na początku marca 1963 pomaszerowało do ratusza dzielnicy Tottenham, z petycją podpisaną przez kilka tysięcy fanów, żądającą powrotu grupy do Royal Ballroom. Miarą popularności kwintetu było zdobycie, tego samego roku, Złotego Pucharu Mecca dla najlepszego brytyjskiego zespołu grającego na żywo.
Między 1964 a 1970 rokiem zespół cieszył się popularnością na całym świecie. Sprzedał 100 milionów płyt. Grupa umieściła 24 single w gorącej setce magazynu Billboard i 22 w Top 50 listy brytyjskiej. 15 singli i 7 dużych płyt osiągnęło Top 10 przebojów w Anglii bądź w Ameryce. Tylko między styczniem 1964 a grudniem 1965 roku miała 12 przebojów w pierwszej dwudziestce hitów w tym aż sześć w Top 5. Single "Glad All Over" i "Bits and Pieces" sprzedano w ilości 2,5 miliona sztuk każdy. Drugi z nich zabroniony był w wielu salach tanecznych, ponieważ tupot nóg rozbawionej młodzieży, zgodny z jego marszowym rytmem, powodował po prostu niszczenie parkietu.
Ich przeboje to m.in.: z 1963 - "Do You Love Me", z 1964 - "Can’t You See That She’s Mine", "Because", "Any Way You Want It" (z echem - co było wówczas nowością), z 1965 - "Come Home, I Like It Like That", "Catch Us If You Can, Over and Over", z 1966 – "Try to Hard", "At the Scene", z 1967 – "You Got What It Takes", "Everybody Knows", z 1968 - "The Red Balloon", z 1969 - "Good Old Rock’n’Roll" a z 1970 - "Everybody Get Together".
The Dave Clark Five był pierwszym, przed Beatlesami, zespołem "brytyjskiej inwazji" na USA, który odbył tamże wielką trasę koncertową. Jego sukcesy (w 1964 i 1965) dorównywały The Beatles. Najczęściej też, spośród wszystkich brytyjskich lub amerykańskich grup, występował w The Ed Sullivan Show (aż 18 razy). Bilety na jego trasy koncertowe, w tym występy w prestiżowej Carnegie Hall w Nowym Jorku, były sprzedawane natychmiast po ukazaniu się.
Zespół zagrał w dwóch filmach, z których drugi pt. "Catch Us If You Can" stał się przebojem kinowym w 1965 roku. Clark nagrywał programy muzyczne z przebojami kwintetu (np. Hold On - It’s the Dave Clark Five z 1968). Zespół promował mniej wówczas znanych artystów jak np. Bee Gees. Koncerty kwintetu otwierały gwiazdy tej miary co Aretha Franklin, Cher czy Chuck Berry.
W 1969 roku zespół nagrał pierwszą w Europie składankę rock’n’rollowych standardów pt. "Good Old Rock 'n' Roll". Poprzez swoje brzmienie wpłynął na powstanie heavy metalu. Uległ rozwiązaniu w 1970 roku. Do 1973 roku Clark i Smith realizowali zobowiązania kontraktowe jako Dave Clark &amp; Friends.
W 2005, 2006 i 2007 roku zespół The Dave Clark Five był nominowany do Rock and Roll Hall of Fame. Jak doniosło Fox News głosowanie, które miało miejsce w marcu 2007 roku przebiegło w atmosferze skandalu. Mimo że grupa otrzymała więcej głosów niż Grandmaster Flash and the Furious Five nie została wprowadzona do Rock and Roll Hall of Fame. 13 grudnia 2007 ogłoszono, że The Dave Clark Five razem z Madonną, Johnem Mellencampem, Leonardem Cohenem oraz The Ventures zostali członkami Rock and Roll Hall of Fame. Uroczystość miała miejsce 10 marca 2008 roku, a The Dave Clark Five wprowadzał aktor Tom Hanks.
Dyskografia.
Single.
Lista singli oraz najwyższa pozycja którą utwór osiągnął na jednej z list przebojów – brytyjskiej, amerykańskiej lub kanadyjskiej oraz ewentualnie, przyznane nagrody.

</doc>
<doc id="286887" url="https://pl.wikipedia.org/wiki?curid=286887" title="Nigdy Więcej">
Nigdy Więcej



</doc>
<doc id="286889" url="https://pl.wikipedia.org/wiki?curid=286889" title="Próg rentowności">
Próg rentowności

Próg rentowności – nazywany także punktem wyrównania ("ang. BEP – break even point"). 
Próg rentowności obrazuje sytuację, w której przychody ze sprzedaży pokrywają koszty stałe i koszty zmienne przedsiębiorstwa. Warunkiem koniecznym obliczenia progu rentowności jest podział kosztów przedsiębiorstwa na koszty stałe (np. amortyzacja jest kosztem stałym) i koszty zmienne (np. energia wykorzystywana w produkcji, materiały, czy też wynagrodzenia pracowników produkcyjnych, o ile rosną one w miarę wzrostu produkcji). 
Próg rentowności można wyrazić ilościowo (tzn. ile sztuk produktu trzeba sprzedać), lub wartościowo (tj. jaką wartość musi osiągnąć ta sprzedaż). W progu rentowności firma nie ponosi straty ani też nie osiąga zysku, wynik finansowy jest równy 0. Ale co ważne, w progu rentowności przepływy pieniężne są równe amortyzacji, gdyż jest ona kosztem niepieniężnym (nie wiąże się z nią wypływ gotówki z firmy).
Próg rentowności oblicza się według poniższych wzorów:

</doc>
<doc id="286892" url="https://pl.wikipedia.org/wiki?curid=286892" title="Chram">
Chram

Chram (także kącina, kupiszta; neologizmy: kontyna, gontyna) – typ budowli sakralnej w religii Słowian. Miejsce spotkań, modlitw, nabożeństw i wróżb, którego rolę pierwotnie pełniły poświęcone kultowi drzew oraz sił przyrody gaje – słowiańskie odpowiedniki świętych gajów w innych kulturach.
Etymologia.
W językach: ukraińskim, rosyjskim, białoruskim, czeskim, bułgarskim "chram" nadal jest powszechnie lub zamiennie używanym określeniem świątyni. Słowo "gontyna" jest neologizmem, wyrazem sztucznym, stworzonym ok. 1860, przez Bronisława Trentowskiego, fałszywie odtworzone przez adideację do słowa "gont" z kronik niemieckich z XII wieku.
Określenia "chram" w języku polskim używa się również w odniesieniu do japońskich obiektów sakralnych shintō, dla odróżnienia od świątyń buddyjskich.
W Polsce.
Zasadniczo w środowiskach badawczych przyjęto tezę, iż na terenach obecnej Polski tzw. "pogaństwo" słowiańskie (z powodu chrztu Polski) nie rozwinęło się na tyle, by wykształcić znaczącą warstwę kapłańską czy też by wznosić budowle sakralne. O ile niewykształceniu się warstwy kapłańskiej przeczyć mogą poniekąd badania językoznawcze (choćby takich terminów jak żerca czy wołchw), o tyle brak śladów budowy świątyń na terenach obecnej Polski niektóre środowiska tłumaczą przeprowadzaną stosunkowo wcześnie i bezkompromisowo chrystianizacją. Według zwolenników istnienia pogańskich świątyń we wczesnym średniowieczu ich brak czyniłby te ziemie swego rodzaju ewenementem zakładając, że takowe spotykano u Słowian Zachodnich – m.in. w Szczecinie i Wolinie, a nawet wschodnich). Potwierdzenia tej tezy, wraz z rozwojem nauki, doszukują się oni w najnowszych badaniach archeologicznych (szczególnie w tych miejscach przeprowadzanych badań archeologicznych, gdzie na terenie Polski lokalizację kącin sugerowały wcześniej liczne podania i legendy związane choćby z historią polskich miast lub wręcz chrześcijańskich sanktuariów – np. kościół w łódzkich Mileszkach – kiedy to wówczas szczycono się wręcz niszczeniem pogańskich chramów i budowaniem w tym miejscu świątyń chrześcijańskich). O ile istnienie słowiańskich budowli sakralnych we wczesnym średniowieczu jest dalece dyskusyjne, o tyle nie ulega wątpliwości, że obok cieszących się zdecydowanie większą popularnością tzw. Świętych Gajów, w okresie późniejszym (wzorem praktyk chrześcijańskich) powstawać zaczęły chramy takie, jak choćby ten wzniesiony na Śląsku w latach 30. XI wieku, w trakcie reakcji pogańskiej.
Najbardziej znana kącina i zarazem główny ośrodek kultu Świętowita mieściła się w Arkonie na Rugii. W świątyni znajdował się ogromnych rozmiarów czterogłowy, drewniany posąg Świętowita z rogiem obfitości w dłoniach. Corocznie (w święto Libacji) róg ów napełniano nowym winem lub miodem, a z ubytku trunku przewidywano pomyślność przyszłych zbiorów. Kupiszta pełniła też rolę wyroczni w innych dziedzinach życia plemiennego – po zachowaniu konia poświęconego bóstwu, określano np. przebieg planowanych wypraw wojennych. W mniej istotnych kwestiach żercy (kapłani) do odczytywania przyszłości posługiwali się rzucaniem losów lub jeszcze innymi praktykami magicznymi. W Arkonie funkcjonował także świątynny skarbiec pełniący funkcję skarbu publicznego Rugian. Zarówno skarbiec jak i sam chram strzeżony był przez specjalnie do tego wyszkoloną tzw. Drużynę Boga liczącą 300 konnych.
A tak świątynię opisywał Józef Ignacy Kraszewski w Starej baśni:
"Leży kontyna na wyspie zewsząd wodą otoczonéj jak Lednica nasza, długa hać i mosty prowadzą do niéj, a gdyś już na ląd wszedł, dziewięć bram przebywać musisz, a do każdéj z nich pukać i prosić się, bo u każdéj stróż stoi czujny dniem i nocą, a pyta cię i opatruje. Nie puszczają zaś więcéj jak trzech na raz do chramu. Kontyna stoi na podwyższeniu, z trojgiem wrót w tynach co ją otaczają, z których dwoje się tylko otwiera, a trzecie tajemne do wody prowadzą... Bóstwo stoi całe złocone w koronie na głowie, na rogach jeleni i kozłów, misternie wywyższone pod dachem purpurowym, ze słupy malowanemi, a obok niego łoże jego królewskie purpurą zasłane..."
Współcześnie.
W południowej Polsce, w powiecie gorlickim w gminie Łużna na Wzgórzu Pustki na terenie Cmentarza wojennego nr 123 znajduje się drewniana kaplica cmentarna, zwana gontyną. Powstała pierwotnie po ustaniu walk I wojny światowej w 1917 r. w oparciu o projekt Dušana Jurkoviča, który lubił mieszać styl budownictwa ludowego Karpat ze stylem starosłowiańskim. Unikatowa gontyna spłonęła w 1985 r., ale została wiernie odbudowana w 2014 r. Jest kluczowym elementem nekropoli, a zarazem unikatowym zabytkiem w skali Europy. Widoczna jest z drogi wojewódzkiej 977.
W 2016 roku Wspólnota Rodzimowierców „Watra” rozpoczęła zbiórkę na budowę we Wrocławiu pierwszego w Polsce od czasów średniowiecza słowiańskiego chramu i centrum kultury słowiańskiej. Podobny projekt realizowany jest od 2015 roku przez Rodzimy Kościół Polski, którego I etap z sukcesem zakończony został w 2022 roku, zakupem ziemi na własność związku wyznaniowego. W ramach II etapu projektu „Rodzimowiercy na swoim” związek gromadzi środki z przeznaczeniem na budowanie rodzimowierczej świątyni w Barchowie. 

</doc>
<doc id="286896" url="https://pl.wikipedia.org/wiki?curid=286896" title="Traktat Morski">
Traktat Morski

Traktat Morski (ang. "The Adventure of the Naval Treaty") – jedno z opowiadań o Sherlocku Holmesie autorstwa Arthura Conana Doyle’a. Pierwsza publikacja w czasopiśmie The Strand Magazine w dwu częściach w październiku i listopadzie 1893, ilustracje wykonał Sidney Paget. Cześć zbioru Wspomnienia Sherlocka Holmesa (1894). Pisarz umieścił je na 19 miejscu na liście najlepszych przygód Holmesa.
Inny tytuł polskiego przekładu to: "Tajna ugoda potęg morskich".
Fabuła.
Dawny szkolny kolega Watsona Percy Phelps, pracownik Ministerstwa Spraw Zagranicznych od swego wuja, lorda Holdhursta, ministra tego resortu, otrzymuje do skopiowania tajny układ pomiędzy Włochami i Wielką Brytanią. Układ zostaje skradziony z gmachu Ministerstwa. Złodziej niepostrzeżenie wszedł i wyszedł bocznym wejściem, bowiem budynek był pozbawiony ochrony, Holmesa zastanawia czy lordowi Holdhurstowi mogło zależeć na kradzieży. Policja jest bezsilna. Podejrzanych jest kilka osób (ministerialny portier, jego żona, urzędnik Gorot), lecz, jak się okazuje, bezpodstawnie. Holmes i Watson słyszą od lorda, że Ministerstwo wiedziałoby, gdyby jakaś obca ambasada zdobyła ów dokument. Tymczasem mimo upływu kilku tygodni w tej sprawie panuje cisza. "Trudno przypuścić, że złodziej po to skradł dokument, aby go oprawić i powiesić na ścianie" ironizuje minister.
Percy tak ciężko przeżywa utratę powierzonego dokumentu, że traci zdrowie, stopniowo wraca do sił pod opieką swej narzeczonej Anny Harrison. Pewnej nocy widzi on, że do jego pokoju ktoś próbuje się włamać. Intruz jest uzbrojony, zostaje jednak spłoszony. Holmes wyprawia początkującego dyplomatę w towarzystwie Watsona na Baker Street, sam zaś zastawia pułapkę na włamywacza, domyślając się jego tożsamości i zamiarów.
Podobną tematykę mają przygody Druga plama, Plany Bruce-Partington i Jego ostatni ukłon.
Ekranizacje:
1912, 1922, 1968 i 1984

</doc>
<doc id="286900" url="https://pl.wikipedia.org/wiki?curid=286900" title="Fédération Internationale de Basketball">
Fédération Internationale de Basketball

FIBA – Międzynarodowa Federacja Koszykówki ("fr. Fédération Internationale de Basketball") – stowarzyszenie organizacji narodowych, które rządzi międzynarodową koszykówką. FIBA określa międzynarodowe reguły koszykówki, określa sprzęt, reguluje transfery zawodników między klubami, i kontroluje nominacje międzynarodowych arbitrów. Zrzesza obecnie ponad 200 narodowych federacji, od 1989 zaczynają się organizować w pięciu strefach czy też "komisjach": Afryki, Azji, Europy, Oceanii i obu Ameryk.
Założona w Genewie w 1932, dwa lata po tym jak koszykówka została oficjalnie przedstawiona Międzynarodowemu Komitetowi Olimpijskiemu. Pierwotnie nazywała się "Fédération Internationale de Basketball Amateur"– Międzynarodowa Federacja Koszykówki Amatorskiej. Osiem państw było członkami-założycielami: Argentyna, Czechosłowacja, Grecja, Włochy, Łotwa, Portugalia, Rumunia i Szwajcaria. Podczas igrzysk olimpijskich w 1936 w Berlinie federacja wybrała Kanadyjczyka Jamesa Naismitha (1861–1939), twórcę koszykówki – honorowym prezydentem. W 1940 r. siedziba Federacji została przeniesiona do Berna.
Od 1950 dla mężczyzn i 1953 dla kobiet, FIBA organizuje mistrzostwa świata, zwykle co cztery lata.
W 1956 siedziba główna została przeniesiona do Monachium, zaś do Szwajcarii i do Genewy wróciła w 2002 r. W 2013 r. siedziba FIBA została przeniesiona do nowo wzniesionego, nowoczesnego obiektu w Mies w dystrykcie Nyon.
W 1989 FIBA otworzyła drzwi na igrzyska olimpijskie profesjonalistom np. z NBA w Stanach Zjednoczonych. Dlatego "Fédération Internationale de Basketball Amateur" zmieniono na "Fédération Internationale de Basketball", ale skrót FIBA pozostał.

</doc>
<doc id="286902" url="https://pl.wikipedia.org/wiki?curid=286902" title="Limosa lapponica">
Limosa lapponica



</doc>
<doc id="286904" url="https://pl.wikipedia.org/wiki?curid=286904" title="Helmut Recknagel">
Helmut Recknagel

Helmut Recknagel (ur. 20 marca 1937 w Steinbach-Hallenberg) – niemiecki skoczek narciarski, reprezentant NRD, złoty medalista olimpijski, trzykrotny medalista mistrzostw świata oraz trzykrotny zwycięzca Turnieju Czterech Skoczni. Pierwszy zawodnik, który wygrał kolejno wszystkie cztery konkursy TCS (choć nie w jednym sezonie). Obok Svena Hannawalda i Kamila Stocha jest jednym z trzech zawodników, którzy wygrali pięć indywidualnych konkursów Turnieju Czterech Skoczni z rzędu.
Kariera.
Na międzynarodowej arenie pierwszy raz pojawił się podczas konkursu w Oberstdorfie w 1956 w konkursie FIS Race zaliczanym do Turnieju Czterech Skoczni, a w tym samym roku w Innsbrucku po raz pierwszy w karierze awansował do serii finałowej, zajmując siódmą pozycję. 5 stycznia 1958 pierwszy raz w karierze stanął na najwyższym stopniu podium zawodów. Podobnie było dzień później w Bischofshofen, dzięki czemu odniósł zwycięstwo w szóstej edycji Turnieju Czterech Skoczni.
W 1958 zajął trzecie miejsce na mistrzostwach świata w Lahti. W 1959 po raz drugi wygrał Turniej Czterech Skoczni, w którym wygrał trzy konkursy, a w czwartym był piętnasty. Został w ten sposób pierwszym zawodnikiem, który wygrał wszystkie cztery konkursy z rzędu, chociaż nie uczynił tego w jednym sezonie oraz pierwszym zawodnikiem, który wygrał z rzędu pięć konkursów TCS. W tym samym roku został mistrzem NRD w skokach narciarskich. W 1960 zdobył złoty medal na zimowych igrzyskach olimpijskich w Squaw Valley, co wówczas oznaczało także tytuł mistrza świata. W 1961 po wygranej w Bischofshofen, wygrał dziewiąty Turniej Czterech Skoczni, co było jego trzecim triumfem w tej imprezie. W 1962 zdobył złoto na dużej i brąz na normalnej skoczni podczas mistrzostw świata w Zakopanem. W 1962 i 1963 po raz kolejny został mistrzem Niemiec. W 1964 zajął szóste miejsce na igrzyskach w Innsbrucku, po czym zakończył karierę skoczka.
W 1960 otrzymał medal Holmenkollen wraz z Sixtenem Jernbergiem, Sverre Stensheimem i Tormodem Knutsenem. Recknagel jest pierwszym sportowcem niepochodzącym z krajów nordyckich, który otrzymał to wyróżnienie.
Do historii przeszedł niezwykły gest Recknagela, który po zdobyciu złotego medalu olimpijskiego w 1960 przesłał go w darze polskiemu skoczkowi Zdzisławowi Hryniewieckiemu. Polak, będący najgroźniejszym rywalem Recknagela i drugim obok niego faworytem do olimpijskiego złota, 28 stycznia 1960 (dokładnie na miesiąc przed konkursem olimpijskim) doznał ciężkiego upadku na skoczni w Wiśle-Malince i po złamaniu kręgosłupa został sparaliżowany do końca życia.
Recknagel od 1962 jest żonaty z Evą-Marią, z którą ma córkę Heike.

</doc>
<doc id="286908" url="https://pl.wikipedia.org/wiki?curid=286908" title="Mąż zaufania">
Mąż zaufania

Mąż zaufania – w instytucjach demokratycznych osoba, ciesząca się zaufaniem ogółu, czuwająca nad rzetelnością przebiegu zgromadzeń, zebrań bądź wyborów.

</doc>
<doc id="286917" url="https://pl.wikipedia.org/wiki?curid=286917" title="Lokal wyborczy">
Lokal wyborczy

Lokal wyborczy – pomieszczenie, w którym wyborcy mogą oddawać swoje głosy w wyborach. W większości krajów na potrzeby lokalu wyborczego adaptuje się pomieszczenia instytucji publicznych – szkół, bibliotek itp.
W Polsce, zgodnie z kodeksem wyborczym i uchwałami PKW, w lokalu wyborczym powinny znajdować się: godło państwowe, przezroczysta urna mogąca pomieścić wszystkie oddane karty do głosowania, pomieszczenia lub osłony zapewniające tajność głosowania, a także – przybory do pisania i plakaty informujące o sposobie głosowania i warunkach ważności głosu. Na zewnątrz lokalu powinna być wywieszona flaga państwowa, natomiast wewnątrz niego godło w widocznym miejscu.

</doc>
<doc id="286921" url="https://pl.wikipedia.org/wiki?curid=286921" title="Saint-Étienne-du-Mont">
Saint-Étienne-du-Mont



</doc>
<doc id="286934" url="https://pl.wikipedia.org/wiki?curid=286934" title="Roman Malinowski">
Roman Malinowski

Roman Malinowski (ur. 26 lutego 1935 w Białymstoku, zm. 31 sierpnia 2021 w Jabłonnie) – polski polityk, działacz ruchu ludowego.
W 1980 minister przemysłu spożywczego i skupu, w okresie 1980–1985 wiceprezes Rady Ministrów, w latach 1985–1989 marszałek Sejmu IX kadencji, prezes Zjednoczonego Stronnictwa Ludowego (1981–1989). Poseł na Sejm PRL VII, VIII i IX kadencji.
Życiorys.
Syn Antoniego i Marii. W 1948 ukończył szkołę podstawową, w 1952 szkołę średnią, a w 1956 studia na Wydziale Rolnym Szkoły Głównej Planowania i Statystyki w Warszawie. W 1972 uzyskał stopień doktora nauk ekonomicznych w SGPiS.
W latach 1948–1956 działał w Związku Młodzieży Polskiej, a od 1956 w Zjednoczonym Stronnictwie Ludowym. Od 1956 do 1957 zasiadał w Zarządzie Głównym Związku Samopomocy Chłopskiej na stanowisku instruktora. W latach 1957–1958 był starszym radcą w Głównym Urzędzie Statystycznym, od 1958 do 1963 ekonomistą w Centralnym Związku Spółdzielni Oszczędnościowo-Pożyczkowej, a w okresie 1963–1958 w Wydziale Ekonomiczno-Rolnym Naczelnego Komitetu ZSL. W latach 1969–1973 był zastępcą członka NK ZSL. Od 1969 do 1971 pełnił funkcję wiceprezesa Centralnego Zarządu Związku Spółdzielni Mleczarskich.
W latach 1971–1973 był przewodniczącym prezydium Wojewódzkiej Rady Narodowej w Łodzi. Od 1971 do 1973 pełnił funkcję wiceprezesa łódzkiego Wojewódzkiego Komitetu ZSL. Pełnił urząd Wojewody Łódzkiego. 22 października 1975 zasiadł w prezydium NK ZSL jako jego sekretarz (sekretarzem był do kwietnia 1980). Pełnił mandat posła na Sejm PRL VII, VIII i IX kadencji (1976–1989). W czasie IX kadencji (1985–1989) był marszałkiem Sejmu. Od kwietnia 1980 do listopada 1985 był wicepremierem, a od kwietnia do października 1980 ministrem przemysłu spożywczego i skupu. W latach 1981–1989 pełnił funkcję prezesa Naczelnego Komitetu ZSL.
Od maja 1983 do maja 1987 członek Rady Krajowej Patriotycznego Ruchu Odrodzenia Narodowego. Przewodniczący Krajowej Rady Towarzystwa Przyjaźni Polsko-Radzieckiej od 1987 do 1991. Inicjator Konferencji Przewodniczących Parlamentów Europy, Stanów Zjednoczonych i Kanady – sygnatariuszy Organizacji Bezpieczeństwa i Współpracy w Europie w Warszawie w 1988. W 1982 został przewodniczącym Społecznego Komitetu Budowy Pomnika Wincentego Witosa w Warszawie, który został odsłonięty w 1985. 2 września 1982 na mocy decyzji Biura Politycznego KC PZPR wszedł w skład Komitetu Honorowego uroczystości żałobnych Władysława Gomułki.
Zwolennik rozmów z opozycją. Współtwórca koalicji ZSL, „Solidarności”, i Stronnictwa Demokratycznego w Sejmie kontraktowym w 1989. W 1989, w wyniku przekształcenia ZSL, przystąpił do Polskiego Stronnictwa Ludowego „Odrodzenie”, a następnie do Polskiego Stronnictwa Ludowego. Został przewodniczącym Zespołu Doradców przy przewodniczącym Rady Naczelnej PSL. W 2005 wysuwany przez PSL na honorowego przewodniczącego obrad Sejmu z okazji 25-lecia „Solidarności”. Od 2009 do 2017 zasiadał w Radzie Instytutu Lecha Wałęsy, był również przewodniczącym Klubu „Dobro Wspólne Ponad Podziałami” przy Instytucie Lecha Wałęsy.
Od 1981 do 1986 przewodniczył Radzie Gospodarki Żywnościowej. W 1987 był członkiem komitetu honorowego (honora komitato) na 72. Światowym Kongresie Esperanto, na którym mówił o pomyśle utworzenia Światowego Centrum Esperanto w Białymstoku. W 2011 zasiadał w honorowym komitecie ds. obchodów jubileuszu 80 lat „Zielonego Sztandaru”.
Autor wielu prac naukowych i publicystycznych z zakresu polityki agrarnej, ekonomiki rolnictwa, problemów społeczno-gospodarczych i politycznych. Odznaczony m.in. Orderem Sztandaru Pracy I klasy oraz Krzyżem Oficerskim i Kawalerskim Orderu Odrodzenia Polski i Złotym Krzyżem Zasługi (1964).
Był żonaty z Mironą.
Pochowany z honorami państwowymi 6 września na cmentarzu w Jabłonnie koło Legionowa. W pogrzebie uczestniczyli politycy PSL, w tym prezes partii Władysław Kosiniak-Kamysz, wicemarszałek Sejmu Piotr Zgorzelski, marszałek województwa mazowieckiego Adam Struzik, były premier Waldemar Pawlak oraz poseł do Parlamentu Europejskiego Jarosław Kalinowski. Podczas pogrzebu odczytano list kondolencyjny od marszałek Sejmu Elżbiety Witek.

</doc>
<doc id="286976" url="https://pl.wikipedia.org/wiki?curid=286976" title="Kaczyński">
Kaczyński

Osoby noszące nazwisko Kaczyński:

</doc>
<doc id="286986" url="https://pl.wikipedia.org/wiki?curid=286986" title="Pańszczycka Przełęcz">
Pańszczycka Przełęcz

Pańszczycka Przełęcz (, , , 2115 m n.p.m.) – przełęcz w północnej grani Skrajnego Granatu, pomiędzy Skrajną Pańszczycką Czubą (2157 m) a Wierchem pod Fajki (2138 m). W kierunku Czarnego Stawu Gąsienicowego schodzi z niej kruchy i piarżysty żleb, do Pańszczycy opada wielką depresją z kilkudziesięciometrowej wysokości urwistym progiem.
Pańszczycka Przełęcz oddziela Pańszczyckie Czuby od Wierchu pod Fajki. Pańszczyckie Czuby przez W.H. Paryskiego były traktowane jako część Skrajnego Granatu, z dalsza bowiem zlewają się z jego masywem. W ujęciu Władysława Cywińskiego Granaty kończą się na Wyżniej Pańszczyckiej Przełączce, Pańszczyckie Czuby zatem nie należą już do Granatów.
Pierwsze wejścia turystyczne:
Nie prowadzi przez nią żaden szlak turystyczny. Można na niej uprawiać wspinaczkę skalną, ale tylko od strony Doliny Gąsienicowej. Drogi wspinaczkowe dla taterników:

</doc>
<doc id="286997" url="https://pl.wikipedia.org/wiki?curid=286997" title="Święty Jan od Krzyża">
Święty Jan od Krzyża



</doc>
<doc id="287000" url="https://pl.wikipedia.org/wiki?curid=287000" title="Boulder">
Boulder

Boulder – miasto w Stanach Zjednoczonych, w stanie Kolorado, położone u podnóża Gór Skalistych, około 50 km na północny zachód od Denver. Według spisu w 2020 roku liczy 108,3 tys. mieszkańców i należy do rozszerzonego obszaru metropolitalnego Denver. 
Boulder zostało uznane przez U.S. News &amp; World Report za najlepsze miejsce do życia w Stanach Zjednoczonych, w latach 2021–2022.
Nauka.
Boulder jest dużym ośrodkiem naukowym. W mieście znajduje się główny kampus stanowego Uniwersytetu Kolorado, pod nazwą Uniwersytet Kolorado w Boulder. Uczelnia istnieje od 1876. Ponadto w Boulder znajdują się Narodowe Centrum Badań Atmosfery, Narodowy Instytut Norm i Techniki oraz Narodowa Agencja Oceaniczna i Atmosferyczna.
Gospodarka.
W mieście rozwinął się przemysł lotniczy, precyzyjny, elektroniczny oraz chemiczny. W Boulder znajduje się siedziba i główne zakłady firmy Ball Aerospace oraz oddziały IBM, Lockheed Martin i Level 3 Communications.
Demografia.
W 2019 roku 3,3% populacji deklaruje polskie pochodzenie.

</doc>
<doc id="287001" url="https://pl.wikipedia.org/wiki?curid=287001" title="Aida (ujednoznacznienie)">
Aida (ujednoznacznienie)



</doc>
<doc id="287015" url="https://pl.wikipedia.org/wiki?curid=287015" title="Cieśnina Lancastera">
Cieśnina Lancastera

Cieśnina Lancastera (ang. "Lancaster Sound", fr. "Détroit de Lancaster") – cieśnina Oceanu Arktycznego oddzielająca Ziemię Baffina od wyspy Devon, leżąca w kanadyjskim Archipelagu Arktycznym; administracyjnie w terytorium Nunavut. 
Część Kanału Parry'ego i Przejścia Północno-Zachodniego.
Geografia.
Cieśnina Lancastera leży w kanadyjskim Archipelagu Arktycznym na Oceanie Arktycznym – oddziela Ziemię Baffina od wyspy Devon i łączy się z Cieśniną Barrowa na północny wschód od Somerset Island. Jest to zachodnia odnoga Zatoki Baffina. 
Płynąc od wschodu, stanowi pierwszą część Kanału Parry'ego (pozostałe to według raportów dla Rady Arktycznej: Cieśnina Barrowa i Cieśnina Melville’a); jest częścią Przejścia Północno-Zachodniego.
Administracyjnie leży w terytorium Nunavut.
Różne źródła podają różną długość i szerokość cieśniny – długość od 320 km do 400 km, szerokość od 50–80 km do ok. 100 km. Jej głębokość dochodzi do 1232 m. Charakteryzuje się dość dobrze rozwiniętą linią brzegową z wieloma zatokami. Przepływa przez nią silny zimny prąd morski z zachodu na wschód. 
Od października do czerwca cieśnina pokryta jest lodem. W okresie od polowy lata do wczesnej jesieni żeglowność cieśniny utrzymywana jest przy pomocy lodołamaczy.
Wody cieśniny bogate są w czynniki odżywcze i charakteryzują się różnorodnym światem zwierzęcym. Na Bylot Island w jej wschodniej części gniazduje ok. 3 milionow ptaków rocznie. W jej wodach występują nerpy obrączkowane, morsy arktyczne, narwale, białuchy arktyczne, orki oceaniczne i wale grenlandzkie. W regionie cieśniny żyją także niedźwiedzie i lisy polarne. W ujściach rzek do cieśniny odławiany jest Golec zwyczajny.
Część cieśniny jest obszarem chronionym, należącym do Parku Narodowego Sirmilik.
Historia.
Cieśnina została odkryta przez Europejczyków w 1616 roku – przez Williama Baffina (1584–1622) i Roberta Bylota (1610–1616), którzy nadali jej nazwę na cześć jednego z trzech głównych sponsorów ich wyprawy – kupca londyńskiego Jamesa Lancastera (1554–1618). 
Ani Baffin, ani późniejszy poszukiwacz Przejścia Północno-Zachodniego w 1818 roku John Ross (1777–1856) nie odkryli jej potencjału dla żeglugi na zachód. Ross utrzymywał, że jest to jedynie zatoka. Teorię tę obalił w 1819 roku William Edward Parry (1790–1855).
Cieśninę spenetrowali w latach 30. XIX w. wielorybnicy. Pod koniec XIX w. na brzega cieśniny założono faktorie handlowe Button Port, Albert Harbour, Arctic Bay, Pond Inlet i Dundas Harbour. 
W 1924 roku przez cieśninę przeprawił się szlakiem inuickich myśliwych kanadyjski policjant A.H. Joy. 

</doc>
<doc id="287019" url="https://pl.wikipedia.org/wiki?curid=287019" title="Cieśnina Jonesa">
Cieśnina Jonesa

Cieśnina Jonesa (ang. "Jones Sound") – cieśnina oddzielająca wyspę Devon od Wyspy Ellesmere’a (w Kanadzie).

</doc>
<doc id="287024" url="https://pl.wikipedia.org/wiki?curid=287024" title="Klon palmowy">
Klon palmowy

Klon palmowy ("Acer palmatum" Thunb.) – gatunek drzewa należący do rodziny mydleńcowatych ("Sapindaceae"). W obrębie rodzaju klasyfikowany do sekcji "Palmata" i serii "Palmata". Pochodzi z Japonii i Korei Południowej. Ze względu na ozdobne liście uprawiany jako drzewo ozdobne.
Odmiany uprawne.
Forma typowa jest w ogrodnictwie używana głównie jako podkładka do szczepienia barwnych odmian. Uprawia się głównie odmiany ozdobne, których jest ponad 300.
Zastosowanie.
Roślina ozdobna. Gatunek chętnie sadzony jako niewielkie drzewo ozdobne. Jest najczęściej sadzonym w celach ozdobnych gatunkiem klonu. Odmiany o barwnych i głęboko wcinanych liściach doskonale komponują się z innymi roślinami. Szczególnie nadają się do ogrodów skalnych i obsadzania oczek wodnych. Jest też jednym z gatunków używanych do uprawy doniczkowej typu bonsai.
Uprawa.
Wymaga żyznej i stale, umiarkowanie wilgotnej gleby i osłoniętych stanowisk. Liście najlepiej wybarwiają się na słonecznym stanowisku. Nie wymaga przycinania. Niektóre odmiany (np. 'Dissectum Garnet') są wrażliwe na mróz. Uprawiany jest zazwyczaj z sadzonek wyprodukowanych przez szkółki ogrodnicze, samodzielne rozmnażanie jest trudne.

</doc>
<doc id="287027" url="https://pl.wikipedia.org/wiki?curid=287027" title="Karōshi">
Karōshi

 – zjawisko nagłej śmierci w wyniku przepracowania i stresu. 
Pierwszy przypadek karōshi odnotowano w Japonii w 1969 roku. Szacuje się, że rocznie z przepracowania umiera ok. 10 tys. Japończyków.
Słowo przechodzi do innych języków, np. angielskojęzyczny Oxford English Dictionary dodał "karoshi" w 2002 roku.
Przyczyny.
Karōshi nie jest terminem czysto medycznym. To socjomedyczne określenie odnosi się do przypadków zgonów lub poważnych uszczerbków na zdrowiu spowodowanych schorzeniami krążeniowo-sercowymi (jak zawał mięśnia sercowego), których przyczyną jest sprzężenie nadciśnienia i miażdżycy z bardzo silnym przeciążeniem pracą.
Większość ofiar tego zjawiska to pracownicy umysłowi. Cechą wspólną dla przypadków karōshi jest zbyt dużo pracy i stres. W Japonii popularna jest praca wielogodzinna. We wszystkich przeanalizowanych przypadkach karōshi w Japonii w latach 1974–1990 śmierć dotykała osób pracujących ponad sześćdziesiąt godzin w tygodniu, mających ponad pięćdziesiąt nadgodzin w miesiącu i niewykorzystanych ponad połowy urlopów. Karōshi nie dotyka szarych pracowników, ale przeważnie ludzi sukcesu. Obciążenie stresem jest bardzo istotnym czynnikiem. Ofiarą karōshi stał się nawet premier Japonii, Keizō Obuchi.
Rząd Japonii zapowiedział walkę z karōshi, lecz w społeczeństwie śmierć z przepracowania staje się dowodem na bycie człowiekiem sukcesu. Staje się modne posiadanie w rodzinie kogoś takiego. Tradycja japońska szanuje osoby lekceważące śmierć, przyjmuje karōshi jako powód do dumy dla rodziny, czego potwierdzeniem są niejako rządowe rekompensaty pieniężne – jak na odszkodowania bardzo wysokie.
Objawy.
Osoby, które dotyka karōshi, często czują się świetnie, mają plany, podejmują wyzwania, nie wykazują objawów drastycznego przepracowania (gdyż skrywają je przed samymi sobą). Zjawisko to jest trudno wykrywalne, wiadomo jednak, że dotyka pracoholików – tj. osoby zwykle pilne, perfekcyjne, ale i niepewne swego, nieśmiałe, niedowartościowane, bojące się otoczenia, podchodzące z obawą do swojego talentu, spontaniczności, czy fantazji.

</doc>
<doc id="287028" url="https://pl.wikipedia.org/wiki?curid=287028" title="Święty Józef Bilczewski">
Święty Józef Bilczewski



</doc>
<doc id="287036" url="https://pl.wikipedia.org/wiki?curid=287036" title="Southampton (wyspa)">
Southampton (wyspa)

Southampton (, , inuktitut: "Shugliaq") – kanadyjska wyspa położona na północnym skraju Zatoki Hudsona. Na północ od niej znajduje się Basen Foxe’a. Jej powierzchnia wynosi 41 214 km² – jest to 9. pod względem powierzchni wyspa Kanady oraz jedna z większych wysp świata. Wchodzi w skład terytorium Nunavut. Najwyższe wzniesienie: 625 m n.p.m. Na wyspie gnieździ się wiele gatunków ptaków, m.in. śnieżyca duża.
Jedyną miejscowością na wyspie jest Coral Harbour (880 mieszk.). Na wyspie znaleźć można pozostałości osady Sadlermiut, osady przedinuickiej kultury Dorset.

</doc>
<doc id="287038" url="https://pl.wikipedia.org/wiki?curid=287038" title="Šahy">
Šahy

Šahy (węg. "Ipolyság", niem. "Eipelschlag") – przygraniczne miasto w południowej Słowacji, w powiecie Levice w kraju nitrzańskim (region Hont). Miasto leży na wysokości 130 m n.p.m. nad rzeką Ipolą, u wylotu Kotliny Ipelskiej na Nizinę Naddunajską. 
Šahy liczyły 7624 mieszkańców w 2011 roku, w tym około 58% stanowili Węgrzy, około 39% Słowacy, około 0,5% Cyganie, a 0,4% Czesi. Powierzchnia miasta wynosi 42,727 km². Oprócz historycznych Šahów, stanowiących centrum miasta, w jego skład wchodzą samodzielne niegdyś wsie "Preseľany nad Ipľom", "Tešmak" i "Piesky". Pierwsza z nich jest jedynym należącym do Słowacji osiedlem na południe od rzeki Ipola.
Nazwa miasta po raz pierwszy została zapisana w 1237 jako "Saag" i pochodzi prawdopodobnie od starowęgierskiego "ság" – „wzgórze”.
Przez miasto przebiega międzynarodowa droga E77 Kraków - Banská Bystrica - Budapeszt. Do 2007 roku znajdowało się tu drogowe przejście graniczne Šahy-Parassapuszta.
Od 1886 Šahy stanowią ważny węzeł kolejowy na trasie z Bratysławy na wschodnią Słowację. Na odcinku od wsi Kubáňovo do Šahów linia ta biegnie południowym brzegiem Ipoli. Ze względu na to traktat trianoński przyznał Czechosłowacji obszar na południowym brzegu Ipeli między tymi miastami (m.in. dzisiejszą dzielnicę Preseľany nad Ipľom).
W mieście rozwinął się przemysł włókienniczy, mięsny oraz maszynowy.

</doc>
<doc id="287041" url="https://pl.wikipedia.org/wiki?curid=287041" title="Flood">
Flood



</doc>
<doc id="287047" url="https://pl.wikipedia.org/wiki?curid=287047" title="MiG-9">
MiG-9

MiG-9 (ros. МиГ-9, oznaczenie NATO: "Fargo") – radziecki samolot myśliwski o napędzie odrzutowym, zbudowany w biurze konstrukcyjnym MiG w połowie lat czterdziestych. Pierwszy produkowany seryjnie w ZSRR samolot odrzutowy.
Prace nad samolotem, oznaczonym roboczo symbolem F, rozpoczęto w lutym 1945 roku. Dla zapewnienia jak najlepszych osiągów konstruktorzy zastosowali nowatorską koncepcję samolotu: umieścili dwa silniki odrzutowe w kadłubie. Zgodnie z dotychczasową praktyką, samoloty odrzutowe miały zamontowany albo jeden silnik w kadłubie (He 178), lub nad nim (He 162), albo też dwa silniki w skrzydłach (Gloster Meteor), lub pod skrzydłami (Ar 234, Messerschmitt Me 262 itp.). Dzięki takiemu umiejscowieniu silników zbudowany prototyp, oznaczony symbolem I-300 miał dobre własności aerodynamiczne, nie wykazując przy tym wad dotychczasowych konstrukcji dwusilnikowych.
W samolocie wykorzystano silniki odrzutowe RD-20 (RD – skrót od реактивный двигатель ‘silnik odrzutowy’), będące zmodyfikowaną kopią niemieckich silników BMW 003A. Skrzydło przejęte zostało natomiast z I-250.
Pierwszy prototyp, oznaczony I-300, oblatany został 24 kwietnia 1946 r. przez pilota Aleksieja Grinczika, jako pierwszy samolot odrzutowy zaprojektowany w ZSRR (Godzinę później, do pierwszego lotu wystartował Jak-15). Dwa miesiące później, 24 czerwca 1946 r. na samolocie I-300 pobity został w ZSRR rekord prędkości, na wysokości 4500 m osiągnięta została prędkość 911 km/h. Prowadzone badania wykazały pewne wady samolotu, polegające m.in. na dużych drganiach kadłuba i skrzydeł, przy tak dużej prędkości. 11 lipca 1946 r. podczas pokazu lotniczego doszło do katastrofy: samolot, pilotowany przez Grinczika rozbił się na oczach przedstawicieli wojska. Nie przeszkodziło to jednak w prowadzeniu dalszych prac. Zbudowano następne dwa prototypy, oznaczone symbolami F-2 i F-3. Na F-3 pilot doświadczalny Mark Gałłaj pobił wkrótce rekord prędkości, osiągając 923 km/h.
Badania wykazały zalety samolotu: dużą prędkość, sterowność, łatwość pilotażu, jakkolwiek liczne wady (m.in. problemy ze stabilnością lotu) wymagały poprawek. Samolot został skierowany do produkcji seryjnej, którą podjął od grudnia 1946 r. zakład nr 1 w Kujbyszewie.
Wiosną 1947 r. zamontowano w samolocie nowsze, ulepszone silniki RD-21 o większym ciągu. Zmieniono przy tym przód samolotu oraz kształt osłony kabiny. Tak zmodyfikowany płatowiec nosił oznaczenie FR (spotyka się także oznaczenie MiG-9M oraz I-308). 27 czerwca 1947 r. Jurij Antipow pobił na nim rekord prędkości, osiągając 965 km/h. Samolot jednak nie wszedł do produkcji seryjnej, ponieważ w tym samym czasie trwały prace nad znacznie bardziej obiecującą konstrukcją, jaką był MiG-15.
Wśród wersji eksperymentalnych samolotu MiG-9, był także projekt oznaczony symbolem FP. Zastosowano w nim wielkokalibrowe działko N-57, jednak ze względu na problemy (działko miało zbyt duży odrzut), z prac nad tym projektem zrezygnowano.
Samolot MiG-9, produkowany do 1948 r., użytkowano następnie w różnych jednostkach lotnictwa myśliwskiego ZSRR. Wycofywane z eksploatacji samoloty przekazane zostały w latach 1950–1951 Chinom, gdzie były użytkowane jeszcze przez kilka lat. Na wyposażeniu chińskich sił zbrojnych pozostawało 372 egzemplarzy samolotu MiG-9.
Powstały dwie zmodyfikowane wersje MiGa-9, przeznaczone do lotów szkolno-treningowych: I-301T (znane także pod oznaczeniem FT-1 i FT-2). Na samolocie I-301T po raz pierwszy w ZSRR zastosowano fotel wyrzucany.
Ogółem zbudowano ponad 1000 egzemplarzy samolotu, z czego 604 w zakładzie nr 1 w Kujbyszewie.
Sprawa nazwy.
Po skierowaniu do produkcji seryjnej samolot otrzymał oznaczenie MiG-9, jakkolwiek podobne oznaczenie otrzymał także samolot o silniku tłokowym I-211, nazywany także MiG-9 M-82.
Opis konstrukcji.
Jednomiejscowy, całkowicie metalowy średniopłat, wyposażony w dwa silniki odrzutowe RD-20 o ciągu 7,8 kN każdy. Skrzydła o obrysie trapezowym, zapożyczone z samolotu I-250. Podwozie trójkołowe z kołem przednim, wciąganym w locie.
Uzbrojenie (MiG-9F) – jedno działko N-37, umieszczone w przegrodzie we wlocie powietrza i dwa NS-23 pod spodem przedniej części samolotu. Wersji FR uzbrojenie było wmontowane w boki kadłuba.

</doc>
<doc id="287049" url="https://pl.wikipedia.org/wiki?curid=287049" title="Henryk Grynberg">
Henryk Grynberg

Henryk Grynberg (ur. 4 lipca 1936 w Warszawie) – polski prozaik, poeta, dramaturg, eseista. W swym pisarstwie podejmuje głównie tematykę Holocaustu i losu polskich Żydów.
Życiorys.
W okresie okupacji niemieckiej, ze względu na żydowskie pochodzenie, w latach 1942–1944 ukrywał się w Radoszynie i okolicach oraz – na tzw. aryjskich papierach – w Warszawie. Z całej licznej rodziny Holocaust przeżyli – dzięki pomocy Polaków – tylko on i jego matka. Ojca Grynberga – Abrama – zabił polski chłop, któremu ten oddał na przechowanie dwie krowy. Dwuletniego brata, wydanego przez polskich sąsiadów, zabili Niemcy na terenie pobliskiego Jadowa.
Szkołę średnią, Gimnazjum im. Tadeusza Kościuszki, skończył w Łodzi. W latach 1954–1958 studiował na Wydziale Dziennikarstwa Uniwersytetu Warszawskiego.
Od 1 kwietnia 1959 do 31 grudnia 1967 pracował w warszawskim Teatrze Żydowskim. W 1967 wraz z zespołem teatru wyjechał na występy do USA i pozostał na emigracji. Studiował literaturę rosyjską na Uniwersytecie Kalifornijskim w Los Angeles; pracował w U.S. Information Agency i w rozgłośni Głos Ameryki w Waszyngtonie; współpracował z emigracyjnymi pismami literackimi.
Debiutował opowiadaniem "Ekipa „Antygona”" („Współczesność” 1959, nr 22). Jego pierwszą książką był zbiór opowiadań pod tym samym tytułem (1963).
W książce "Dziedzictwo" zbadał i opisał okoliczności śmierci najbliższych krewnych. Dzieło to powstało w związku z filmem dokumentalnym Pawła Łozińskiego z 1992 pt. "Miejsce urodzenia". Podpisał List pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59).
1 grudnia 2006 „Życie Warszawy” podało informację, że Henryk Grynberg został zarejestrowany 11 października 1956 przez Wydział VII Dep. I jako tajny współpracownik SB o pseudonimie „Reporter”. Zdaniem gazety przekazywał informacje na temat rodziny i znajomych. Okoliczności tego zdarzenia pisarz przedstawił w wywiadzie dla „Życia Warszawy” z 5 lutego 2007 i w książce "Ciąg dalszy". Wyjaśnił, że jego kontakty z UB (nie SB), a następnie z wywiadem trwały nie dłużej niż pół roku i były pozorowaniem współpracy wymuszonym poprzez zagrożenie aresztowaniem jego ojczyma. Zaprzeczył także, jakoby kiedykolwiek na kogoś, poza napisaniem pozytywnej opinii o trzech kolegach ze studiów, donosił.
Jest członkiem Stowarzyszenia Pisarzy Polskich.
Jego utwory zostały przetłumaczone na wiele języków, m.in. angielski, francuski, niemiecki, hebrajski i niderlandzki.
Nagrody i wyróżnienia.
Jest laureatem nagród literackich, m.in. Nagrody Kościelskich (1966). Cztery jego książki były nominowane do Nagrody Literackiej Nike ("Drohobycz", "Memorbuch", "Monolog polsko-żydowski", "Uchodźcy").

</doc>
<doc id="287052" url="https://pl.wikipedia.org/wiki?curid=287052" title="Jamki (województwo śląskie)">
Jamki (województwo śląskie)

Jamki – wieś w Polsce położona w województwie śląskim, w powiecie częstochowskim, w gminie Konopiska.
Historia.
W latach 1975–1998 miejscowość administracyjnie należała do województwa częstochowskiego.
Miejscowość ma charakter ulicówki, leży nad rzeką Konopką. Jamki mają status sołectwa. Wieś skomunikowana jest z Częstochową dzięki linii GTV.
Pochodzenie nazwy.
Nazwa Jamki wywodzi się najprawdopodobniej z występujących niegdyś w okolicach miejscowości licznych jam i zagłębień.

</doc>
<doc id="287054" url="https://pl.wikipedia.org/wiki?curid=287054" title="Dunlendingowie">
Dunlendingowie



</doc>
<doc id="287058" url="https://pl.wikipedia.org/wiki?curid=287058" title="Żleb Drège’a">
Żleb Drège’a

Żleb Drège’a (, , ) – żleb w Tatrach znajdujący się w zachodniej ścianie Granatów, wyprowadzający na Skrajną Sieczkową Przełączkę pomiędzy Pośrednim a Skrajnym Granatem. Opada w stronę Czarnego Stawu Gąsienicowego. Ma około 400 m długości i jest zdradliwy. W górnej części jest to dość łagodny i szeroki, typowy żleb z kilkoma niewielkimi prożkami, zaś w części dolnej kończy się ponad 100-metrowej wysokości, niemal pionowym i w wielu miejscach przewieszonym kominem. Jest pułapką bez wyjścia dla turystów, którzy przy złej widoczności zgubili szlak i zeszli w ten żleb. Po kilku kilkumetrowych zsunięciach znajdą się nad owym kominem, którego nie sposób pokonać bez zjazdu na linie, w górę zaś powrót jest już niemożliwy.
W przeszłości był miejscem wielu śmiertelnych wypadków turystów, którzy zgubili drogę na Orlej Perci, ginęli w nim również taternicy wspinający się nim w górę. Nazwa pochodzi od nazwiska turysty, Jana Drège’a, który 22 sierpnia 1911 jako pierwszy w nim zginął. Wypadek miał miejsce podczas wycieczki, gdy zabłądziwszy wraz ze swoimi dwiema siostrami, postanowił schodzić wprost w kierunku widocznego Czarnego Stawu. Jego siostry wróciły na grań i odnalazły szlak Orlej Perci.
Drugi wypadek miał miejsce w 1914 r. 23 lipca na wycieczkę udali się Bronisław Bandrowski, jego siostra Maria oraz narzeczona Anna Hackbeilówna. W okolicy Granatów zgubili szlak. Hackbeilówna poszła szukać drogi i spadła ze ściany Granatów około 100 metrów, ponosząc śmierć na miejscu. Bandrowscy 27 lipca, wycieńczeni po 5 dniach nieudanych prób zejścia, znaleźli się w żlebie na małej półce skalnej nad 80-metrową przepaścią, z której nie mogli się już ruszyć ani w dół, ani w górę. Bronisław Bandrowski około godziny 13 popełnił samobójstwo, skacząc w przepaść. Maria Bandrowska, poważnie wycieńczona i bliska zamarznięcia, po skrajnie trudnej akcji została uratowana przez Tatrzańskie Ochotnicze Pogotowie Ratunkowe. Jej słowa: „Ostrożnie, tam przepaść!”, skierowane do schodzących po nią ratowników (Mariusza Zaruskiego, ówczesnego naczelnika Pogotowia, i Jędrzeja Marusarza), przeszły do historii.
Pierwsze przejście Żlebu Drège’a: Wanda Heniszówna, Zofia Radwańska-Kuleszyna i Tadeusz Orłowski 27 września 1938 r. – drogą trudną w skali tatrzańskiej.

</doc>
<doc id="287060" url="https://pl.wikipedia.org/wiki?curid=287060" title="Dr. Drago’s Madcap Chase">
Dr. Drago’s Madcap Chase

Dr. Drago's Madcap Chase (niem. "Die Total Verrückte Rallye") – familijna gra komputerowa z elementami strategii ekonomicznej, wydana przez firmę Blue Byte w 1997 roku.
Założeniem przypomina grę planszową Monopoly, jednak rozgrywka toczy się na przestrzeni (mapie) całej Europy. Na starcie może stanąć do 8 graczy rywalizujących w wyścigu, w którym główny organizator wyznacza metę. Po drodze graczy czekają trudne decyzje w podejmowaniu kolejnych transakcji i inwestycji, które silnie zależą m.in. od warunków pogodowych i pieniężnych. W wyścigu liczy się bowiem nie tylko to kto pierwszy dotrze do celu, ale również to jakie zdobędzie premie i jakie inwestycje uda mu się zawiązać. Gracze muszą również uważać na tytułowego Dr. Drago, który lubi ich ścigać i wyrządzać im różne szkody (np. kradnąc pieniądze).

</doc>
<doc id="287063" url="https://pl.wikipedia.org/wiki?curid=287063" title="Równoważnik elektrochemiczny">
Równoważnik elektrochemiczny

Równoważnik elektrochemiczny (oznaczany symbolem: k) – wartość stosowana w elektrochemii równa masie substancji wydzielonej przy przepływie przez elektrolit ładunku elektrycznego 1 C. Jego wartość jest zależna od wydzielającej się substancji, ale jest niezależna od temperatury, stężenia roztworu, ani od geometrii elektrod.

</doc>
<doc id="287064" url="https://pl.wikipedia.org/wiki?curid=287064" title="Sahy">
Sahy



</doc>
<doc id="287072" url="https://pl.wikipedia.org/wiki?curid=287072" title="Ekipa Ameryka">
Ekipa Ameryka



</doc>
<doc id="287077" url="https://pl.wikipedia.org/wiki?curid=287077" title="Stemma">
Stemma



</doc>
<doc id="287082" url="https://pl.wikipedia.org/wiki?curid=287082" title="Kościół Opatrzności Bożej we Wrocławiu">
Kościół Opatrzności Bożej we Wrocławiu

Kościół Opatrzności Bożej we Wrocławiu, dawniej znany jako kościół dworski – kościół ewangelicki należący do parafii Ewangelicko-Augsburskiej Opatrzności Bożej we Wrocławiu, położony przy ul. Kazimierza Wielkiego.
Historia.
Nabożeństwa ewangelicko reformowane we Wrocławiu zostały zalegalizowane dopiero w 1742 roku. Nieliczna, ale zamożna grupa kupców (także z polskiego kalwińskiego Leszna) szybko przystąpiła do zbiórki pieniędzy na budowę własnego kościoła. Prawie ukończony budynek został zniszczony w czerwcu 1749 w efekcie eksplozji prochu przechowywanego w pobliskiej baszcie. Odbudowano go dzięki kolejnym zbiórkom. Późnobarokowy kościół został ukończony w 1750, poświęcono go 27 października. Architekt nie jest znany, przypuszcza się, że świątynia powstała według planów Friedricha Arnolda i Johanna Boumanna. Jako przeznaczony dla wrocławskich ewangelików reformowanych (kalwinistów) i był wybudowany przy zamku, gdyż Hohenzollernowie byli wyznania kalwińskiego. Skromna i pozbawiona ozdób architektura wnętrza była odzwierciedleniem teologii kalwińskiej.
Od 1817 roku parafia weszła w skład Ewangelickiego Kościoła Unii Staropruskiej, zachowała jednak swój charakter kalwiński do końca swego istnienia w 1945. Nazwę dworski (Hoffkirche) uzyskał w 1830 roku z okazji 300-lecia Konfesji Augsburskiej. Wiąże się to z faktem, że obok kościoła znajduje się pałac królewski, od 1750 roku wrocławska rezydencja króla Prus, Fryderyka II Wielkiego.
Po 1945 roku.
Do roku 1945 należał do kościoła ewangelicko-reformowanego, natomiast głównymi wrocławskimi kościołami ewangelickimi były wówczas kościół św. Elżbiety, kościół św. Marii Magdaleny i kościół św. Bernardyna.
Architektura.
Kościół ma około 30 m długości, 17,5 m szerokości, położony w osi północ-południe. Zbudowany na planie owalu, posiada dwa piętra empor i ambonę nadołtarzową. Wnętrze jest utrzymane w barwie kremowobiałej ze złoceniami.
W kościele znajdują się dwie tablice poświęcone żołnierzom niemieckim poległym w latach 1914–1917 oraz tablica upamiętniająca poległych w wojnach napoleońskich (za ołtarzem).
Pastorzy ewangelicko-reformowani służący w parafii.
Pierwszego pastora powołano w 1742 roku. Przed 1817 pełnił on zazwyczaj funkcję superintendenta zborów ewangelicko-reformowanych na pruskim Śląsku.
W latach 1751–1935 przy proboszczu urzędował także II proboszcz (zazwyczaj awansował na I proboszcza), w l. 1776–1872 III proboszcz. Przed 1817 rokiem przy kościele mieszkał też wojskowy kapelan ewangelicko-reformowany dla Śląska, którym był ojciec teologa Friedrich Schleiermacher. Do połowy XIX wieku wymagano od duchownych znajomości języka polskiego, choć nabożeństwa odprawiano po niemiecku i (do pocz. XIX wieku) po francusku.
Pierwszy Proboszcz

</doc>
<doc id="287084" url="https://pl.wikipedia.org/wiki?curid=287084" title="Unieście">
Unieście

Unieście – część miasta Mielno o charakterze letniskowym, położona na mierzei między Morzem Bałtyckim i jeziorem Jamno, w północno-wschodniej części miasta. Znajduje się tu przystań morska dla rybaków oraz letnie kąpielisko morskie. 1 stycznia 2017 r. włączone do miasta. Od strony wschodniej granicę miasta (Unieścia) stanowi kanał Jamieński Nurt.
Ludność.
Unieście 31 grudnia 2006 miało 988 mieszkańców.
Gmina Mielno utworzyła jednostkę pomocniczą – sołectwo Unieście, obejmujące jedynie Unieście. Mieszkańcy osady wybierają sołtysa oraz radę sołecką, która składała się z 3 do 7 osób.
Turystyka.
Nad morzem wyznaczono letnie kąpielisko „Unieście 221” o długości 100 m, przy wejściu od ul. Morskiej. W 2012 kąpielisko Unieście spełniało obowiązkowe wymogi jakościowe dla wody w kąpielisku Unii Europejskiej. W 2013 okres sezonu kąpielowego określono od 1 lipca do 31 sierpnia.
Komunikacja.
Połączenie z centrum Koszalina umożliwiają prywatni przewoźnicy. W sezonie letnim odbywają się rejsy statkiem z Koszalina (z części Jamno) przez jezioro Jamno.
Przystań morska w Unieściu obejmuje dalbę wyciągową, plażę do bazowania łodzi oraz akwatorium o szerokości 100 m liczonej od linii brzegu. Dostęp do przystani i jej nadzór zapewnia Urząd Morski w Słupsku. Kutry rybackie miejscowych rybaków pływają z sygnaturą UNI na burcie.
Historia i nazwa.
Bardzo stare osiedle rybackie, w średniowieczu kupcy koszalińscy wybudowali tu port zniszczony podczas sztormów morskich. Pod koniec XIX w. zaczęła rozbudowywać się w stronę Mielna. Do 1945 stosowano niemiecką nazwę osady "Nest", natomiast na polskich mapach używano formy "Neść". Po 1945 miejscowość nosiła przejściowo nazwę "Uniesty". W 1947 ustalono urzędowo polską nazwę "Unieście". Komisja Ustalania Nazw Miejscowości przyjmując nazwę nawiązała do staropolskiego imienia „Uniegost”, w skrócie „Uniest”.
W latach 1975–1998 jako samodzielna miejscowość należała do woj. koszalińskiego.
W 1994 r. w Unieściu ustalono granice przystani morskiej dla rybaków.
1 stycznia 2017 r. osadę Unieście włączono do miasta Mielno, które wówczas też uzyskało status miasta.

</doc>
<doc id="287085" url="https://pl.wikipedia.org/wiki?curid=287085" title="Neumy">
Neumy

Neumy – forma notacji muzycznej w średniowieczu. Słowo pochodzi z greckiego słowa "pneuma", czyli „oddech”, lub od greckiego słowa "neuma" oznaczającego znak. Stanowiły one ogólny zarys linii melodycznej, informowały, czy melodia wędruje w górę, czy w dół, nie wskazując początkowo wielkości poszczególnych interwałów. Dopiero wprowadzenie linii (notacja diastematyczna) przez Gwidona z Arezzo (zm. 1050) pozwoliło na szczegółowy zapis melodii chorałowych. Notacja ta obejmuje znaki w formie kropek ("punctum") i kresek ("virga") przedstawiające przybliżony przebieg melodii; nie zawsze określają one dokładny czas trwania i wysokość dźwięku. Neumy zapisywano początkowo bezliniowo, później na czterolinii.
Tempo jednej neumy określa się w przybliżeniu jako spokojną ósemkę. W różnych krajach oraz na przestrzeni wieków neumy przyjmowały i pod względem trwania, i wysokości oraz samego zapisu różną postać. W związku z tym nazywane są neumami bizantyńskimi, włoskimi, francuskimi, gotyckimi itd. W stylu rzymskim neuma była rombem. 
Ten system notacji charakterystyczny jest dla chorału gregoriańskiego.
Klucze.
Nazwy nut na liniach poznaje się za pomocą klucza tj. znaku, który swoje pochodzenie wyprowadza z dawnych liter nutowych. Śpiew gregoriański obecnie posługuje się dwoma kluczami:
Wszystkie nuty, które leżą na tej samej linii co klucz, noszą jego nazwę.
Inne znaki.
Słupki.
Znaki rytmiczne, czyli tzw. słupki:

</doc>
<doc id="287091" url="https://pl.wikipedia.org/wiki?curid=287091" title="Ła-156">
Ła-156

Ła-156 (ros. Ла-156) – radziecki odrzutowy eksperymentalny samolot myśliwski, powstały w biurze konstrukcyjnym Ławoczkina w II połowie lat czterdziestych. Jeden z pierwszych w ZSRR samolotów z dopalaczem.
Rozwój.
Samolot stanowił modyfikację konstrukcji Ła-152, w której zamontowano nowy silnik RD-10F z dopalaczem, o ciągu o ok. 30% większym od dotychczasowego silnika RD-10 (kopii niemieckiego silnika Junkers Jumo 004). Zainstalowano poza tym dodatkowe zbiorniki paliwa w skrzydłach i części ogonowej. Pierwszy lot samolotu, dokonany przez Stiepana Maszkowskiego, odbył się 1 marca 1947. Na samolocie tym, 10 kwietnia 1947 po raz pierwszy w ZSRR wypróbowano dopalanie (mimo że wcześniej oblatano wyposażony w dopalacz Jak-19). W czasie badań wykazano szereg wad konstrukcji, m.in. problemy z podwoziem, a także wibracje, w jakie wpadał samolot przy maksymalnych prędkościach. Podczas prób osiągnięta została prędkość ponad 900 km/h, jednak wyszły na jaw problemy z prostymi skrzydłami.
Badania państwowe trwały od 5 września 1947 do 31 stycznia 1948. Zbudowano zaledwie dwa egzemplarze prototypowe samolotu Ła-156. Ponieważ równocześnie rozwijana była bardziej obiecująca konstrukcja Ła-160 ze skośnym skrzydłem, prace nad Ła-156 przerwano.
Opis konstrukcji.
Jednosilnikowy całkowicie metalowy średniopłat, ze skrzydłami prostymi o obrysie trapezowym, w układzie klasycznym. Usterzenie klasyczne. Z przodu kadłuba okrągły wlot powietrza do silnika. Silnik w przedniej części kadłuba, z dyszą pod kadłubem (układ redanowy). Kabina pilota blisko środka długości kadłuba, nad dyszą wylotową silnika, zakryta oszkloną osłoną o kształcie kroplowym. Podwozie samolotu trójkołowe, z pojedynczymi kołami, golenie główne chowane do skrzydeł (składane w kierunku od kadłuba), goleń przednia – do kadłuba.
Napęd: silnik turboodrzutowy ze sprężarką osiową RD-10F o ciągu 850 kg, 1350 kg z dopalaniem.
Uzbrojenie: 3 działka 23 mm NS-23, w przedniej części kadłuba.
Zobacz też.
Pokrewne konstrukcje:
Porównywalne samoloty:

</doc>
<doc id="287092" url="https://pl.wikipedia.org/wiki?curid=287092" title="Szymon Tarkowski">
Szymon Tarkowski

Szymon Tarkowski (ur. 15 sierpnia 1978 w Radomiu) to polski kompozytor, autor tekstów, wokalista oraz basista. Znany jest m.in. z występów w grupach muzycznych Pustki, Transylwania, Wiosna, Ślimak Trio, Batyskaf czy Płyny. Organizator festiwalu jazzowego "WUJek". Członek Akademii Fonograficznej ZPAV.
Jego pierwszym instrumentem była gitara klasyczna, ale w wieku 17 lat postanowił zamienić ją na gitarę basową. Jeszcze mieszkając w Radomiu współtworzył hardrockowy zespół Night Rain, będąc jednak coraz bardziej zainteresowany jazzem i nowoczesną muzyką elektroniczną opuścił ten zespół i dołączył do off jazzowej formacji Transylwania. Transylwania zdobyła pewną popularność wśród fanów alternatywnych dźwięków, dzięki specyficznemu połączeniu jazzu, drum'n'bassu i rocka. Obok formacji Robotobibok była uznawana (min. przez miesięcznik Machina) za jednego z najciekawszych przedstawicieli tzw. nowej fali jazzu w Polsce.
Po przeprowadzce do Warszawy i rozstaniu z Transylwanią, został współzałożycielem jazzowej grupy Wiosna a później z częścią muzyków tego zespołu założył także free jazzową formację Ślimak Trio. Wtedy też powstała idea Festiwalu WUJek, czyli corocznego przeglądu off jazzowych grup ze stolicy, który od 2001 roku obywa się cyklicznie w różnych klubach w Warszawie. W 2001 roku wraz z zespołem Wiosna opublikował album 'Prima Aprilis'. Współpracował też sporadycznie z wykonawcami związanymi ze sceną yassową takimi jak RogulusXSzwelas bądź Tymon Tymański.
Po rozpadzie Wiosny na początku 2004 roku założył kolejny jazzowy projekt Batyskaf, eksperymentujący z dźwiękami zarówno jazzowymi, jak i rockowymi i utrzymanymi w stylistyce drum'n'bass. Latem 2004 roku powstaje także formacja Płyny nawiązującą do popu, rocka i reggae.
W 2006 roku ukazała się współwydana przez Tarkowskiego wraz z Fabryką Trzciny składanka zatytułowana WUJek, na której znalazły się między innymi nagrania Wiosny, Batyskafu i Ślimak Trio.
W 2006 roku pismo Aktivist nominowało Tarkowskiego do nagrody Nocne Marki w kategorii 'Event 2006' za organizację w lutym 2006 Festiwalu WUJek.
W kwietniu 2007 ukazała się debiutancka płyta zespołu Płyny opublikowana przez wytwórnię Dream Music, promowana przez singiel "Warszawska Plaża".
W czerwcu 2008 ukazała się druga płyta formacji Płyny, zatytułowana "Rzeszów - St.Tropez", nakładem trójmiejskiej wytwórni Biodro Records.
Wiosną 2007 roku muzyk dołączył do grupy Pustki, z którą opublikował dwa utwory zamieszczone na składance "Wyspiański wyzwala" (wydanej przez Polskie Radio) oraz pełnometrażowe albumy "Koniec Kryzysu" (wydany 17 października 2008 przez Agorę) i "Kalambury" (2009). Tarkowski wystąpił też wraz z Pustkami na koncercie pod hasłem "Najmniejszy Koncert Świata", który został wydany w 2010 roku jako koncertowe DVD.
W marcu 2012 ukazała się trzecia płyta formacji Płyny, zatytułowana "Vacatunes!".

</doc>
<doc id="287102" url="https://pl.wikipedia.org/wiki?curid=287102" title="Panasonic Corporation">
Panasonic Corporation

 – japoński koncern elektroniczny. Spółka publiczna notowana na giełdach tokijskiej i nowojorskiej (NYSE). 1 października 2008 koncern zrzeszający spółki Matsushita, Panasonic i National oficjalnie zmienił nazwę na Panasonic Corporation.
Przedsiębiorstwo zostało założone w 1918 roku przez Kōnosuke Matsushitę.
Marki i oddziały.
Matsushita dostarcza produkty pod wieloma nazwami, takimi jak:
Historia.
Przedsiębiorstwo zostało założone w roku 1918 przez Kōnosuke Matsushitę. Jej konsekwentny rozwój doprowadził na przestrzeni dekad do utworzenia wielkiego koncernu posiadającego zakłady produkcyjne w wielu państwach.
Po II wojnie światowej, gdy w Japonii rozpoczął się boom gospodarczy, Matsushita zalał rynek odbiornikami radiowymi i innymi produktami elektroniki użytkowej. Szwagier Matsushity, Toshio Iue, założył firmę Sanyo, przedsiębiorstwo podwykonawcze produkujące komponenty dla Matsushita Electric Industrial Co. Po pewnym czasie Sanyo urosło do rozmiarów konkurenta Matsushity.
W roku 1961 Matsushita rozpoczął produkcję tanich odbiorników telewizyjnych przeznaczonych na rynek Stanów Zjednoczonych pod marką Panasonic. Weszła ona także na rynek europejski w roku 1979.
Przedsiębiorstwo zadebiutowało wypuszczeniem na rynek japoński głośnika hi-fi pod marką Technics. Dzięki komponentom audio wysokiej jakości, przedsiębiorstwo zdobyło klientów na całym świecie.
W latach 70. Matsushita dalej umacniał swoją obecność na rynku USA, kupując Quasar od Motoroli w 1974 r., oraz MCA-Universal w 1989 r.
Krach na giełdzie w Japonii postawił Matsushitę w trudnej sytuacji. Musiał sprzedać część swoich aktywów, włącznie z Universal Studios.
19 stycznia 2006 r. Matsushita ogłosiła, że od lutego tego samego roku zaprzestanie produkcji analogowych telewizorów i skoncentruje się na telewizji cyfrowej.
W dniu 10 stycznia 2008 r. Matsushita Electric Industries Co. – właściciel m.in. marki Panasonic – ogłosiła, że z dniem 1 października 2008 r., zmienia nazwę na Panasonic Corporation.
Konsekwentnie do zmiany nazwy, przedsiębiorstwo zmieniło markę „National”, stosowaną dla artykułów gospodarstwa domowego na rynek japoński, na „Panasonic” w marcu 2010.
Przedsiębiorstwo używa nazwy Matsushita Electric Industries Co. Ltd. od 1935 roku, która zastąpiła wcześniejsze nazwy „Matsushita Electric Manufacturing Works” od 1929 r. i „Matsushita Electric Houswares Manufacturing Works” od 1917 r., kiedy została założona. Spółka używała w okresie swego istnienia marek „Panasonic” „Technics” i „National”. W 2003 roku podjęta została decyzja o unifikacji marek pod nazwą „Panasonic” wraz ze sloganem „Panasonic ideas for life”.
„Panasonic Corporation”, wraz ze spółkami należącymi do grupy na całym świecie, kontynuuje swoją działalność w oparciu o filozofię biznesową swego założyciela Kōnosuke Matsushity wyrażającą się w zasadach: „A company is a public entity” („Przedsiębiorstwo jest instytucją publiczną”), „Customer-comes-first” („Klient w pierwszej kolejności”), „Start fresh every day” („Zaczynaj każdy dzień z energią”).

</doc>
<doc id="287103" url="https://pl.wikipedia.org/wiki?curid=287103" title="Tomasz Sikorski (kompozytor)">
Tomasz Sikorski (kompozytor)

Tomasz Sikorski (ur. 19 maja 1939 w Warszawie, zm. 12 listopada 1988 tamże) – polski kompozytor i pianista. Syn teoretyka i kompozytora Kazimierza Sikorskiego (1895–1986).
Życiorys.
W PWSM w Warszawie studiował kompozycję oraz fortepian (1956–63), uczył się także w Paryżu u Nadii Boulanger (1965–1966). W latach 1963–1968 wykładał w PWSM w Warszawie. W 1962 roku zadebiutował jako pianista na festiwalu „Warszawska Jesień”. W latach 1966–1974 pracował w Komisji Repertuarowej festiwalu "Warszawska Jesień". Był jednym z współzałożycieli zespołu „Warsztat Muzyczny". W 1967 założył zespół „Ad novum", w którym grali również Zbigniew Rudziński (fortepian), Andrzej Wojakowski (flet) i K. Woźniak (perkusja). Równocześnie występował jako solista, grając przede wszystkim własne utwory. Po raz ostatni wystąpił publicznie podczas pierwszego polskiego wykonania "Hymnos" na „Warszawskiej Jesieni” w 1981 roku.
Jeszcze w czasach studiów zainteresowała go muzyka elektroniczna; powstały wtedy "Echa II" i "Antyfony" z taśmą. Podczas pobytu w USA na stypendium Senior Fulbright Program skomponował "Samotność dźwięków" na taśmę. Przede wszystkim jednak komponował na fortepian: solo lub w zespołach o różnym składzie.
Podobnie jak wielu polskich kompozytorów jego pokolenia, we wczesnych utworach eksperymentował z niekonwencjonalnymi sposobami gry i śpiewu, w poszukiwaniu nowych brzmień (sonoryzm). Ten nurt twórczości Sikorskiego najpełniej reprezentują utwory takie, jak "Antyfony" (1963 roku), "Echa II" (1961–63), "Prologi" (1964)", Concerto breve" (1965) oraz "Sequenza I" (1966). Na przykład w partii sopranu w utworze "Antyfony" zastosował glissando, skoki o duże interwały, staccato wykonywane w szybkim tempie). Wkrótce jednak w jego muzyce objawiły się również cechy znamienne dla minimalizmu: powtarzanie współbrzmień lub motywów, długo wytrzymywane dźwięki. W jednym z najpopularniejszych utworów Sikorskiego "Holzwege" na orkiestrę występują dwa plany. Jeden stanowią „barwne plamy” grane przez instrumenty dęte i perkusyjne, a drugi monotonne tło skrzypiec wykonujących długi dźwięk oraz powtarzany motyw (interwał trytonu).
Pochowany na cmentarzu Powązkowskim w Warszawie (kwatera 103-6-7).
Twórczość.
W minimalistycznych utworach Sikorskiego materiał motywiczny, rytmiczny i harmoniczny jest z zasady bardzo skromny. Skrajny jest pod tym względem utwór "Samotność dźwięków", który tworzy jeden dźwięk. Motywy są wielokrotnie i długo powtarzane. Czasem powtarzane są w stałym tempie, kiedy indziej coraz wolniej lub coraz szybciej, albo z nieregularnymi zmianami tempa. Występuje też przesuwanie faz, wynikające z różnicy tempa w jakim wykonywana jest taka sama muzyka. Na przykład w utworze "Diafonia" dwaj pianiści wykonują ten sam materiał dźwiękowy nierównocześnie, a ponadto mogą wstawiać pauzy w dowolnych miejscach, niezależnie od siebie. W utworze "Choroba na śmierć" drugi fortepian za każdym razem wchodzi nieco później niż pierwszy. W "Muzyce nasłuchiwanej" oba fortepiany grają w różnych tempach.
Symbolem jego muzyki jest romboid, oddziałujący na różne elementy jego utworów. Po raz pierwszy pojawia się w utworze "Prologues" (1964). "Pojawianie się romboidu wynika z założonej przez Sikorskiego nierównomierności w każdym z elementów muzyki. Nierównomierność ta polega na starannym unikaniu bezpośredniej powtarzalności takich samych szczegółów, jak np. dwie identyczne wartości rytmiczne czy dwa identyczne zwroty melodyczne".
Uważany za pierwszego polskiego minimalistę, Sikorski stał się w latach dziewięćdziesiątych postacią nieomal kultową w środowiskach młodzieży zainteresowanej nowoczesną muzyką. Specyficzną aurę wokół jego muzyki stwarzał fakt, iż inspirował się Borgesem, Kierkegaardem i filozofią egzystencjalną. Przystępność jego muzyki zwiększała tonalna harmonia, ułatwiająca kontemplowanie jego utworów.

</doc>
<doc id="287105" url="https://pl.wikipedia.org/wiki?curid=287105" title="Toshiba">
Toshiba

 – japońska firma wysokich technologii elektrycznych i elektronicznych, z siedzibą główną w Tokio. Spółka publiczna notowana na giełdzie tokijskiej.
Spółka powstała w wyniku fuzji "Shibaura Seisakusho" oraz "Tokyo Denki" w 1939 roku, przyjmując nazwę "Tokyo Shibaura Denki". Chociaż firma szybko uzyskała przydomek "Toshiba", dopiero w 1984 za oficjalną nazwę przyjęto Toshiba Corporation.
W 1987 roku, z powodu ujawnienia nielegalnego transferu w roku 1985 przez Toshibę elementów obrabiarek cyfrowych do Związku Radzieckiego, wybuchł skandal związany z umożliwieniem ZSRR w ten sposób zaawansowanej obróbki śrub okrętowych, co umożliwiło temu krajowi znaczne wyciszenie napędu atomowych okrętów podwodnych.
W styczniu 2000 roku Toshiba wraz z firmami Matsushita oraz SanDisk Corporation powołała do życia organizację SD Association mającą na celu stworzenie i promocję standardu kart pamięci Secure Digital. SD Association zrzesza obecnie ponad 1000 firm i instytucji. Firmę Toshiba uważa się za jednego z twórców technologii stosowanych obecnie w wielu urządzeniach kart SD.
Obecnie jej głównym produktem są komputery typu notebook. Oferta firmy obejmuje także sprzęt biurowy, wyświetlacze ciekłokrystaliczne i plazmowe, pamięci Flash czy napędy DVD, a także smartfony. Toshiba prowadzi badania i projektuje również urządzenia energetyczne (np. baterię jądrową 4S).
Firma jako pierwsza na świecie wprowadziła w roku 2009 najszybszy wówczas smartfon oznaczony symbolem TG01. W urządzeniu zastosowano po raz pierwszy procesor QSD8250 (Qualcomm Snapdragon) taktowany częstotliwością 1 GHz, zaimplementowano również duży wyświetlacz dotykowy o przekątnej 4,1 cala.
W Polsce, w gminie Kobierzyce pod Wrocławiem powstała fabryka telewizorów LCD, której uruchomienia dokonano w połowie 2007 roku. W 2014 roku w wyniku zmiany polityki firmy, której celem jest generacja zysków przez część produkującą telewizory, Toshiba sprzedała fabrykę telewizorów ciepłokrystalicznych w Biskupicach Podgórnych swojemu tajwańskiemu partnerowi firmie Compal Electronics, która zajmuje się produkcją telewizorów tej marki w Europie. 
Koncern zakupił w 2016 roku firmę Westinghouse za 5,4 biliony $ od General Electric. Niestety z powodu generowania strat koncern sprzedał firmę w 2018 za 4,6 mld$ oraz zdymisjonował dwóch dyrektorów odpowiedzialnych za inwestycje, które wygenerowały prawie 10 miliardowe straty. 
W 2020 roku koncern wycofał się z produkcji i sprzedaży komputerów. 
Obecnie firma skupia się na branży energetycznej i produkcji klimatyzatorów oraz tworzeniem rozwiązań IT dla firm.

</doc>
<doc id="287110" url="https://pl.wikipedia.org/wiki?curid=287110" title="Historia Będzina">
Historia Będzina

Historia Będzina
Nazwa.
Nazwa „Będzin” pochodzi prawdopodobnie od imienia osobowego Będa lub Będzan, choć legenda mówi, jakoby miano nadał miastu (a przy okazji również i okolicznym miejscowościom) sam Kazimierz III Wielki (według innych wersji Kazimierz I Odnowiciel) wyrażając się podczas lustracji nadprzemszańskiego grodu iż: "Tam rosną dąbrowy, tam sosnowy, tutaj będziem My, a tam czeladź nasza".
W swojej historii miasto nazywane też było: Banden, Bandin, Bandzien, Bondin, Bandzen, Bandzin, Bądzin, Bendzin, Bendsburg.
Kalendarium historyczne.
Okres prehistoryczny
Średniowiecze
XVI–XVIII wiek
Okres niewoli narodowej (zaborów) (1795-1918)
Polska niepodległa (lata międzywojnne 1918-1939)
Druga wojna światowa
Okres Polski Ludowej (1945–1989)
III Rzeczpospolita (po 1989)
Tekst lokacji miasta z 1358 roku.
"W imię Pańskie – amen. Dla podniesienia wspaniałości władzy królewskiej i utrwalenia jej po wieczne czasy My Kazimierz z Bożej Łaski Król Polski jako też Krakowa, Sandomierza, Sieradza, Łęczycy, Mazowsza, Kujaw i Pomorza, Ziem Księstwa prawy Pan i dziedzic, polecając wiecznej pamięci, ten dokument ogłaszamy wszystkim."
"Mając staranie o ulepszenie i poprawienie naszego królestwa pozwalamy mieć i na prawie niemieckim magdeburskim lokować pod zamkiem naszym będzińskim miasto, któremu nadajemy nazwę Bandzien aby zostało ono lepiej lokowane i sprawiedliwie z prawem rządzone."
"Prawo lokowania powierzamy czcigodnemu i szlachetnemu mężowi Hinkowi zwanemu Ethiopusem i jego legalnym następcom."
"Powierzamy (mu) również na własność i przekazujemy w dziedziczne i wieczne posiadanie wójtostwo będzińskie z prawem nadania, zamiany i sprzedaży."
"Tenże Hinko wraz ze swymi następcami otrzyma w posiadanie tytułem wójtostwa jeden łan i dwa place dla własnego użytku, ławę chlebną, mięsną i szewską."
"Z kar sądowych rzeczonego naszego miasta otrzyma trzeci denar, dwa zachowując dla Naszego Majestatu."
"Opłatę od przewozu, a także sprzedaży piwa, które się zwie schrothowne, tenże wójt i jego następcy otrzymują w całości."
"Ponadto obywatele tego naszego miasta będą posiadali place z łąkami na własny użytek w granicach miasta i wokoło."
"Rzeczony wójt i obywatele będą wycinać drzewo w lesie na budowę domów na własny użytek według własnego upodobania, a na rzece zwanej Przemsza, będą mieć prawo łowienia ryb bez żadnej przeszkody, lecz tylko małymi sieciami i innymi narzędziami, zastrzegając dla nas inne połowy."
"Specjalna łaską Naszą wszystkich obywateli i mieszkańców tego naszego miasta, już osiedlonych i mających się osiedlić, uwalniamy na przeciąg sześciu lat od wszelkich czynszów i ciężarów, posług, podwód i innych opłat jakiekolwiek się należą."
"I miasto nasze uwalniamy spod prawa polskiego: wszelakich jego ciężarów i obowiązków, które różnią się z prawem niemieckim."
"Wójta i wszystkich mieszkańców naszego miasta uwalniamy od wszelkich sądów i jurysdykcji wszystkich kasztelanów, wojewodów, sędziów, podsędków i wszelkich urzędników, przez których nie będą pozwani i przed nimi odpowiadać."
"Tylko wójt będzie odpowiadał przed Najwyższym sądem na Zamku Królewskim, wezwany przez Nasze pismo, a mieszczanie w sporach między sobą przed swoim wójtem tamże w Będzinie według swego prawa niemieckiego magdeburskiego."
"W wypadku gdyby któryś z obywateli zachciał odwołać się od wyroku wójta i ławników, może jednakowoż sprawę swoją przedłożyć sądowi Naszemu niemieckiemu na Zamku Krakowskim dla rozstrzygnięcia."
"Po upływie zaś wspomnianych sześciu lat wolności obywatele Nasi w Będzinie będą zobowiązani płacić Nam czynsze i ponosić zwyczajne ciężary jak inne nasze miasta."
"Wójt Nasz, ze swymi następcami, będzie zobowiązany stawić się na koniu i w ozdobnej zbroi, w pancerzu i żelaznym hełmie na każdą naszą wyprawę."
"Na której rzeczy pamiątkę to pismo czynimy i pieczęcią naszego Królestwa umacniamy."
"Dano w Krakowie, Roku Pańskiego MCCCLVIII w dniu św. Dominika wyznawcy, w obecności tych świadków: Jan Jura Kasztelan, Imram Wojewoda, Andrzej Podkomorzy, Piotr Mocza Trybun Królewski, Florian Kanclerz Łęczycki, Jan z Wojnicza, Eustachiusz z Lublina, Dobiesław z Wiślicy – Kasztelanowie, Pełka Marszałek i Podczaszy Krakowski."
"Napisane i wydane przez Jana z Buska Kapelana i pisarza Naszego Królewskiego Majestatu."
Jest to treść dokumentu lokacyjnego z 5 sierpnia 1358 r., znanego z późniejszych odnowień króla Aleksandra Jagiellończyka (rok 1502).
Historia Żydów będzińskich.
Czasy Jagiellonów.
Niewiele wiadomo o początkach Żydów w Zagłębiu Dąbrowskim. Pierwsze pewne informacje Żydach w Będzinie pochodzą dopiero z XV wieku, choć na podstawie analogii z sąsiednim Śląskiem możemy przypuszczać, że byli oni już tutaj obecni w XIII wieku. Zorganizowana gmina powstała jednak znacznie później, kahał (czyli rada gminna, na której czele stał rabin i syndyk) zorganizowano gdzieś pomiędzy rokiem 1564 a 1583. W każdym razie pod koniec XVI stulecia kahał będziński wysyłał już swoich posłów na „sejm żydowski” do Lublina (np. w 1666 r. sejm żydowski z Lublina składał się z 22 przedstawicieli z całej Polski, w tym niejakiego Izraela Samuelowicza z Będzina). Prawa i obowiązki będzińskiej gminy żydowskiej określały przywileje Bolesława Pobożnego z 1264 r., Kazimierza Wielkiego z 1334 r. i Kazimierza Jagiellończyka z 1453 r.
Pierwsi Żydzi zaczęli się osiedlać w Będzinie w rejonie obecnej ulicy Zawale, dopiero pod koniec XV wieku, zaczęli zamieszkiwać w obrębie murów miejskich (głównie przy ulicy Targowej, obecnie Berka Joselewicza i Rybnej). Najprawdopodobniej wtedy powstała pierwsza drewniana synagoga i kirkut (cmentarz). W 1527 dzięki przywilejowi Zygmunta I Starego Żydzi zostali zrównani w swoich prawach z kupcami chrześcijańskimi, jednak dopiero za Stefana Batorego uzyskali oni formalną zgodę na zamieszkanie w obrębie murów miejskich.
Rzeczpospolita szlachecka.
Również okres panowania królów elekcyjnych był dla Żydów będzińskich czasem prosperity. W 1592 r. Zygmunt III Waza nakazał władzom Będzina bronić Żydów przed wszelkimi krzywdami i napaściami. Prawa i przywileje Żydów ostatecznie ustaliły akty Władysława IV wydany 20 sierpnia 1644 r. i Michała Korybuta Wiśniowieckiego wydany 20 sierpnia 1669 r. (w tym ostatnim uzyskali oni prawa do wszelkiego handlu w mieście). Przywileje te były potwierdzane przez następnych królów polskich (ostatnie potwierdzenie Stanisława Augusta Poniatowskiego w 1766 r.) W swojej historii w Będzinie Żydzi mieli trzy cmentarze (pierwszy powstał w rejonie ulicy Zawale i funkcjonował jeszcze w XIX wieku, jednakże z powodu braku miejsca od XVII stulecia Żydów zaczęto chować przy ulicy Podzamcze. Trzeci najmłodszy powstał na Warpiu w rejonie obecnej huty „Będzin”. Obecnie nie ma śladu po cmentarzu przy ulicy Zawale i na Warpiu, gdyż pierwszy został zniszczony w okresie międzywojennym, zaś drugi przez Niemców podczas II wojny światowej) i dwie synagogi (pierwsza mieściła się przy ulicy Targowej i z początku była drewniana, druga większą wybudowano przy ulicy czeladzkiej w XVIII wieku). Powstało też kilka szkół i łaźnia żydowska. W ciągu wieków Żydzi brali oczywiście udział w życiu miasta i tak np. w 1587 r. wobec zagrożenia wojsk cesarskich arcyksięcia Maksymiliana najbogatsi mieszkańcy wyznania mojżeszowego z rabinem Natanem Mejtlisem na czele zebrali między sobą sumę 50 dukatów na cele naprawy murów miejskich. Również podczas insurekcji kościuszkowskiej Żydzi aktywnie wspierali polski wysiłek, szczególnie miał się tutaj zasłużyć Jakub Natan (Nagrobek żyjącego 105 lat Natana jest najstarszy z zachowanych na cmentarzu przy ulicy Podzamcze, co charakterystyczne na macewie umieszczony jest orzeł Rzeczypospolitej). Do kahału będzińskiego do 1724 r. należeli również Żydzi bytomscy (do zerwania doszło na skutek odmowy pochowania na cmentarzu w Będzinie, złoczyńców z Bytomia), a do 1747 Żydzi mysłowiccy.
Okres zaborów.
Rozbiory Polski przyniosły Żydom utratę wszystkich przywilejów nadanych im w ciągu wieku przez królów polskich. Rozwój Żydów dodatkowo zahamowały ustawy rosyjskie z 1821 i 1851 r. zakazujące zamieszkiwanie przez nich terenów przygranicznych. Na szczęście dla Izraelitów przepisy te jednak nie były zbyt rygorystycznie przestrzegane i dzięki temu był możliwy stały wzrost liczby ludności żydowskiej. Żydzi na stałe wkomponowali się w życie kulturalne i gospodarcze miasta. (Ich własnością było ponad 60% sklepów, byli też udziałowcami licznych zakładów przemysłowych).
II Rzeczpospolita.
Po zakończeniu I wojny światowej w celu zneutralizowania żywiołu żydowskiego w mieście do Będzina przyłączono osiedla robotnicze: Warpie i Ksawerę (1923 rok), dzięki czemu liczba ludności wyznania mojżeszowego spadła z 75% (w 1910 roku), do 45% (w 1923 r., wpływ tutaj miały też liczne wyjazdy Żydów z Zagłębia w okresie I wojny światowej).
Holocaust.
Zagładę społeczności żydowskiej w mieście przyniosła II wojna światowa. Już w nocy z 8 na 9 września 1939 r. Niemcy zorganizowali dużą prowokację podpalając będzińską synagogę i domy żydowskie (o ten czyn władze niemieckie oskarżyły później 42 Polaków, których aresztowano i rozstrzelano po wymuszonych zeznaniach). Podczas pożaru zginęło kilkudziesięciu próbujących ratować życie i dobytek Żydów, do których strzelały oddziały niemieckie. Ofiar byłoby z pewnością więcej, gdyby nie odwaga proboszcza kościoła Świętej Trójcy Mieczysława Zawadzkiego (zm. 1975), który z narażeniem życia ofiarował schronienie uciekającym Żydom. (Za ten czyn został pośmiertnie uhonorowany medalem „Sprawiedliwy wśród Narodów Świata”). Następnie Żydom stopniowo zostały odebrane wszystkie nieruchomości, sklepy i zakłady rzemieślnicze. Żydów wysiedlono z centrum miasta i stłoczono w dużym getcie umiejscowionym na będzińskim Warpiu i sosnowieckiej Środuli. W celu ułatwienia kontroli powołano Centralę gmin Żydowskich, na czele której stanął Mojżesz Merin. (Była to postać dość kontrowersyjna, gdyż wyznawał on zasadę, że tylko współpraca z Niemcami daje jakąś szansę przetrwania. Organizował więc agitacje i sporządzał listy osób mających wyjechać na roboty do Niemiec. Ludność Żydowska broniła się przed tym, jak mogła. Praktyka wykazała jednak, że jeśli, któryś z Żydów przeżył zawieruchę wojenną to byli to głównie ci co wyjechali stosunkowo wcześnie na roboty). Pierwsze masowe wywózki do obozu koncentracyjnego w Oświęcimiu nastąpiły już w 1941 r. Początkowo dotyczyło to osób biednych i bezrobotnych, później przybrało bardziej zorganizowane formy. W 1942 w getcie będzińsko-sosnowieckim zamieszkiwało jeszcze ok. 15 000 Żydów. W 1943 zapadła ostateczna decyzja likwidacji getta. W czerwcu tegoż roku w transporcie do Oświęcimia zginęło całe kierownictwo Gminy Żydowskiej. Do ostatecznej likwidacji doszło latem 1943 r., kiedy to ostatnich Żydów wywieziono do obozu. Wobec wkraczających do getta oddziałów niemieckich Żydowska Organizacja Bojowa spróbowała oporu, oczywiście z góry skazanego na klęskę (w bunkrze przy ulicy Podsiadły). Tylko ok. 30 osobom udało się przedrzeć z getta i następnie uciec na Węgry i Słowację. Wojnę przeżyło tylko kilkuset Żydów będzińskich.
Przynależność państwowa.
Od uzyskania praw miejskich Będzin znajdował się pod panowaniem następujących państw:

</doc>
<doc id="287118" url="https://pl.wikipedia.org/wiki?curid=287118" title="Bazylika na Świętej Górze">
Bazylika na Świętej Górze

Klasztor filipinów na Świętej Górze – zespół klasztorny filipinów wraz z barokowym kościołem pw. Niepokalanego Poczęcia NMP i św. Filipa Neri zbudowanym na wzór weneckiej bazyliki Santa Maria della Salute w Głogówku koło Gostynia.
Bazylika jest zlokalizowana na wzniesieniu morenowym, nazwanym Świętą Górą, otaczającym od północnego wschodu miasto Gostyń. Wbrew częstemu przekonaniu kościół wraz zabudowaniami klasztornymi nie jest położony na terenie samego miasta Gostynia, lecz osady Głogówko w gminie Piaski, ok. 1,5 km na wschód od centrum Gostynia. W 2008 uznany za pomnik historii.
Historia.
Święta Góra, na której obecnie znajduje się bazylika, była przedmiotem kultu religijnego już w średniowieczu, być może pod wpływem benedyktynów z klasztoru z pobliskiego Lubinia. W XV w. zbudowano tu drewnianą kaplicę, w której znajdowały się otoczone kultem rzeźby Piety i Krucyfiksu. Spośród wielu przypadków uzdrowień, które uchodziły za cudowne, szczególnie głośne było uzdrowienie z paraliżu niejakiego Krzyżanowskiego w 1495 r.
Wszystko to sprawiło, że biskup poznański Jan Lubrański dekretem z 1512 r. zezwolił na dalsze szerzenie kultu maryjnego i budowę kościoła. Pierwszy kościół był drewniany o konstrukcji szachulcowej. W 1540 r. anonimowy malarz z Wielkopolski namalował do niego obraz Matki Bożej z Dzieciątkiem, który szybko zdobył sławę cudownego i stał się celem licznych pielgrzymek. W 1668 r. Adam Konarzewski sprowadził na Świętą Górę filipinów z Kongregacji Oratorium św. Filipa Neri, w których posiadaniu Święta Góra jest do dzisiaj.
Obecny kościół powstał w latach 1675–1698. Miał on być wotum ufundowanym przez Adama Konarzewskiego w podziękowaniu za cudowne uzdrowienie w dzieciństwie. Adam Konarzewski wkrótce jednak zmarł, a budowa była kontynuowana przez wdowę po nim Zofię z Opalińskich. Swój obecny kształt kościół zawdzięcza jej podróży do Włoch, podczas której zobaczyła ona kościół Santa Maria della Salute w Wenecji. Będąc pod wrażeniem piękna tej świątyni, Zofia Konarzewska postanowiła zbudować jej replikę pod Gostyniem, według projektu włoskiego architekta Baltazara Longheny, który był też twórcą kościoła w Wenecji. Budowę według nowych planów rozpoczęto w 1677 r. Pracami kierowali architekci włoscy Jerzy Catenazzi i Jan Catenazzi. Kościół konsekrowano w 1698 r., prace budowlane były jednak kontynuowane przez wnuczkę Zofii Konarzewskiej, Weronikę z Konarzewskich Mycielską, na której zlecenie w latach 1726–1728 Pompeo Ferrari przy współpracy Jana Adama Stiera dobudował kopułę z latarnią. Wnętrze kopuły pokryte jest polichromią Jerzego Wilhelma Neunhertza z 1746 roku. Również według projektu Ferrariego zbudowano w latach 1732–1748 budynki klasztorne. Prace wykończeniowe trwały do 1780 r.
Podczas budowy na Świętej Górze ciągle rozwijał się kult maryjny. W 1726 r. specjalna komisja biskupia wydała dekret, w którym uznała obraz za cudowny. W 1726 r. w Poznaniu wydano też opis cudów mających tu miejscem pod tytułem "Zebranie Cudów: Przy obrazie Nayswietszej Bogarodzice Panny przed Gostyniem doznanych...".
W czasie wojny siedmioletniej pod Gostyniem Rosjanie i Prusacy w 1761 r. stoczyli bitwę, podczas której kościół i klasztor nie zostały jednak zniszczone (pamiątką bitwy jest kula armatnia wmurowana nad lewym bocznym wejściem). Święta Góra jest też związana z epoką wojen napoleońskich. W 1806 r. przebywał tu Hieronim Bonaparte (brat Napoleona), a według pewnych źródeł istniały też plany porwania Napoleona podczas jego pobytu w Poznaniu i podstawienie w jego miejsce jako sobowtóra ks. Stefana Błażewskiego z klasztoru filipinów. Waldemar Łysiak rozwinął tę hipotezę w swojej sensacyjnej powieści historycznej "Szachista".
W 1876 r. zgromadzenie filipinów, jak wiele innych w zaborze pruskim, zostało rozwiązane na skutek kulturkampfu i klasztor został przejęty przez diecezję. Zakonnicy mogli wrócić na Świętą Górę dopiero w 1919 r. 24 czerwca 1928 roku na mocy dekretu papieża Piusa XI, obraz Matki Bożej został koronowany przez kardynała Augusta Hlonda.
W 1971 r. kościół jako Sanktuarium Świętogórskiej Róży Duchownej został podniesiony przez papieża Pawła VI do godności bazyliki mniejszej. Obecnie kościół ten jest największym sanktuarium maryjnym archidiecezji poznańskiej
Architektura i wnętrze kościoła.
Bazylika świętogórska jest budowlą na planie okrągłym, z dominującą nad nią kopułą (największą w Polsce – 17 m średnicy, 50 m wysokości), zwieńczoną latarnią (10 m wysokości) i kulą z krzyżem. Wewnątrz znajduje się jedna ośmioboczna nawa środkowa z obejściem z kaplicami. Na kopule przykrywającej nawę polichromia Jerzego Wilhelma Neunhertza ze scenami z życia św. Filipa Neri, założyciela Kongregacji Oratorium. Na chórze muzycznym organy z lat 1766–1768. Na lewo od prezbiterium ambona z 1756 r., wsparta na postaci Murzyna. W prezbiterium ołtarz główny z lat 1723–1726 – dzieło Ignacego Provisore i Jana Siegwitza z Wrocławia. W ołtarzu cudowny obraz Matki Bożej z Dzieciątkiem – Świętogórskiej Róży Duchownej z 1540 r. Nawa główna jest otoczona nawą boczną z sześcioma kaplicami. W podziemiach świątyni znajdują trumny fundatorów i zmarłych członków Kongregacji, w tym sługi Bożego ks. Wawrzyńca Kuśniaka (1788–1866).
Obok kościoła znajdują się zabudowania klasztorne z wirydarzem. W klasztorze są też organizowane rekolekcje dla różnych grup zawodowych.
Stowarzyszenie Miłośników Muzyki Świętogórskiej.
Przy bazylice i klasztorze działa też Stowarzyszenie Miłośników Muzyki Świętogórskiej im. Józefa Zeidlera. Bodźcem do powstania stowarzyszenia było odkrycie rękopisów kilku kompozytorów działających w XVIII i XIX na Świętej Górze. Dyrektorem Stowarzyszenia jest ks. Jakub Przybylski. Od 2006 r. corocznie na przełomie września i października Stowarzyszenie organizuje Festiwal Muzyki Oratoryjnej „Musica Sacromontana”, na których obok utworów znanych kompozytorów muzyki sakralnej i świeckiej doby baroku, klasycyzmu i innych epok są prezentowane dzieła kompozytorów związanych ze Świętą Górą, jak Józefa Zeidlera, Maksymiliana Koperskiego.

</doc>
<doc id="287124" url="https://pl.wikipedia.org/wiki?curid=287124" title="Pucz Kappa-Lüttwitza">
Pucz Kappa-Lüttwitza

Pucz Kappa-Lüttwitza − nieudana próba przewrotu monarchistycznego w Republice Weimarskiej w marcu 1920 roku.
Tło historyczne.
Republika Weimarska przez cały czas swojego istnienia zmagała się z wieloma problemami, które szczególnie nasiliły się w latach 1920−1924. Problemami tymi były m.in. zmaganie z lewicą pragnącą wprowadzenia republiki socjalistycznej, z problemami płynącymi z zewnątrz, w postaci niesprawiedliwych zdaniem ludności kosztów reparacji i następującym po ich ogłoszeniu niezadowoleniem społeczeństwa, oraz prawicą pragnącą powrotu do monarchii i upadku republiki. Oprócz tego istniały również problemy wewnętrzne, czyli rozbicie ideologiczne w parlamencie prowadzące do niemożności stworzenia większościowej koalicji oraz nieufność armii i generalicji wobec polityków i republiki. Ten ostatni czynnik doprowadził do powstania idei przewrotu. Pierwszą próbą, wszak niepodjętą, była próba z lipca 1919 r., kiedy to ludzie z tzw. "kręgu Ludendorffa" pragnęli przeprowadzić zamach stanu, od tego pomysłu odwiedli ich jednak Walther von Lüttwitz i Georg Ludwig Rudolf Maercker.
10 stycznia 1920 r. w życie wszedł traktat wersalski, który wywołał liczne demonstracje, z których pierwsza odbyła się już 3 dni później (13 stycznia 1920 r.). Zginęły wówczas 42 osoby, a 105 zostało rannych.
Kulisy puczu.
Pierwotny plan puczu zakładał ogłoszenie stanu wyjątkowego, aresztowanie rządu i odizolowanie Berlina. 13 marca 1920 r. do Berlina wkroczyły oddziały Freikorpsów dowodzonych przez gen. Lüttwitza. Zajęły one berlińską dzielnicę rządową, Reichstag, ważniejsze ulice oraz trakty komunikacyjne. Wolfgang Kapp został przez puczystów mianowany kanclerzem Rzeszy, a w jego rządzie zasiadło kilku polityków DNVP. Legalny rząd wycofał się początkowo do Drezna, a potem do Stuttgartu i stamtąd wezwał do strajku generalnego przeciwko puczystom. Próba przewrotu nie powiodła się. Decydujące okazało się stanowisko biurokracji ministerialnej, która odmówiła wypełniania zarządzeń Kappa. Reichswehra zachowała się wyczekująco. Jak wyraził to Hans von Seeckt: "jeden garnizon nie będzie strzelać do innego garnizonu".
Jako znak rozpoznawczy puczystów została użyta swastyka malowana na hełmach żołnierzy Brygady Marynarki Ehrhardt ("Marinebrigade Ehrhardt") pod dowództwem Hermanna Ehrhardta. Był to od 1919 r. symbol przeciwników rewolucji listopadowej oraz późniejszej Republiki Weimarskiej, używany przez takie organizacje jak Niemiecka Partia Robotników.
Przebieg puczu.
Na początku 1919 r. Reichswehra liczyła około 400 tys. żołnierzy. Dodatkowo około 250 tys. mężczyzn było członkami tzw. "Freikorps". W związku z ustaleniami traktatu wersalskiego, Niemcy były zobowiązane do zredukowania liczebności swoich sił zbrojnych do maksymalnie 100 tys. żołnierzy. Z tego powodu Freikorps miały zostać rozwiązane.
W marcu 1920 r. wydano rozkazy rozwiązania oddziału "Marinebrigade Ehrhardt". Jego przywódcy sprzeciwiali się temu, wnieśli nawet skargę do generała Walthera von Lüttwitza, dowódcy berlińskiej "Reichswehry", prosząc go o wsparcie. Lüttwitz był organizatorem "Freikorps" na początku I wojny światowej, oddanym monarchistą. Wystosował wezwanie do prezydenta Niemiec Friedricha Eberta i ministra obrony Gustava Noske, w którym żądał odwołania programu zmniejszania liczby żołnierzy. Gdy Ebert odmówił, Lüttwitz rozkazał "Marinebrigade Ehrhardt" rozpoczęcie marszu na Berlin. Oddział zajął stolicę 13 marca 1920 r. Lüttwitz był główną siłą napędową puczu, pomimo tego, że jego nominalnym liderem był Wolfgang Kapp, 62-letni urzędnik i zagorzały nacjonalista z Prus Wschodnich.
Noske wezwał siły regularnej armii, aby te rozbiły puczystów. Dowódcy Reichswehry odmówili jednak podjęcia działań przeciwko buntownikom. Gen. Hans von Seeckt, stwierdził, że jego oddziały nie będą strzelać do innych niemieckich żołnierzy. Rząd, zmuszony do opuszczenia Berlina, przeniósł się do Drezna. Miał nadzieję, że otrzyma tam wsparcie od gen. Maerckera. Gdy członkowie gabinetu zdali sobie sprawę z tego, że ten nie chce opowiedzieć się po którejkolwiek stronie, przenieśli się do Stuttgartu. Tam rząd wydał odezwę do niemieckich robotników, wzywając ich do zdławienia puczu, przy pomocy strajku generalnego. Jego ogłoszenie spowodowało paraliż całego kraju, co wywołało załamanie się buntu Freikorpsów. Kapp i Lüttwitz, niezdolni do dalszego kierowania puczem, zbiegli do Szwecji.
Strajk niemieckich robotników, który po upadku puczu rozpętał się w Zagłębiu Ruhry, przekształcił się w otwartą rewolucję robotniczą. Rewolucjoniści powołali liczącą 50−80 tys. osób Armię Czerwoną i opanowali tereny na wschód od Düsseldorfu i Mülheim, które zostały odbite przez Freikorpsy dopiero po kilku tygodniach.

</doc>
<doc id="287135" url="https://pl.wikipedia.org/wiki?curid=287135" title="Kontyna">
Kontyna



</doc>
<doc id="287137" url="https://pl.wikipedia.org/wiki?curid=287137" title="Wojciech Jerzy Grygorowicz">
Wojciech Jerzy Grygorowicz

Wojciech Jerzy Grygorowicz (ur. w 1969 w Poznaniu, zm. 24 września 2005 tamże) – biolog molekularny, autor opowiadań o tematyce fantastycznej.
Życiorys.
W latach 1988–1993 studiował na kierunku biotechnologia) na Wydziale Biologii Uniwersytetu im. Adama Mickiewicza w Poznaniu. W latach 1993–2000 pracował w Instytucie Chemii Bioorganicznej i Instytucie Genetyki Roślin PAN w Poznaniu. Zajmował się chemią strukturalną kwasów nukleinowych i genetycznymi podstawami procesu mrozoodporności u roślin (współautor czterech publikacji o zasięgu światowym i dwóch o zasięgu ogólnopolskim). W listopadzie 2004 r. obronił pracę doktorską „Wpływ chłodu na ekspresję genów kodujących białka dehydrynowe u Solanum sogarandinum”. Od 2001 był pracownikiem działu naukowo-oświatowego Muzeum Pierwszych Piastów na Lednicy, odpowiedzialnym za organizację konkursów, lekcji muzealnych i oprowadzanie wycieczek. Od 2005 pełnił obowiązki kierownika działu. Interesował się wykorzystaniem zdobyczy biologii molekularnej w archeologii (m.in. izolacja i analiza DNA z kości).
Jako autor literatury fantastycznej zadebiutował w 2002 r. opowiadaniem „Senny wojownik” na łamach „Science Fiction”, później w piśmie tym opublikowano kilka innych jego opowiadań: 
Niektóre jego utwory publikowane były w fanzinie „Inne Planety”, wydawanym przez Klub Fantastyki „Druga Era”, gdzie się udzielał:
Za opowiadanie „Romani sumus” otrzymał Nagrodę Polskich Fanzinów Fantastycznych. Dyplom i statuetkę przyznano na Nordconie 2003 w Jastrzębiej Górze.
Część jego tekstów (w tym „Egzamin”, „Tryptyk o życiu i śmierci”, „Zaczynam od nowa”) znajduje się na polskich serwerach internetowych, m.in. w witrynach: słowo, F&amp;F, Harbour of Feelings, stalowa dolina, srebrny glob, fahrenheit.net.pl/archiwum, opowiadania.pl. Niektóre z nich („Dagome Iudex”, „Przedsława”, „Marsz kartonowych ludzików”) są tematycznie związane z Ostrowem Lednickim. Napisał kilka krótkich artykułów poświęconych przyrodzie, historii i etnografii w kwartalniku „Lednica”.
Przez wiele lat propagował Go, wygłaszając prelekcje na ten temat przy różnych okazjach, również wśród miłośników fantastyki. Prowadził klub „Go” przy Domu Kultury Wiktoria. Brał udział w turniejach Go od roku 1998, ostatnio w Mistrzostwach Polski Par 2005. Organizował także turnieje Go, ze szczególnym zaangażowaniem w naukę zasad gry Go wśród dzieci.
Zmarł 24 września 2005 w wyniku obrażeń doznanych w wypadku drogowym wraz ze swoją dziewczyną Katarzyną Rezler. Został pochowany na Cmentarzu Junikowo w Poznaniu.

</doc>
<doc id="287141" url="https://pl.wikipedia.org/wiki?curid=287141" title="Alojzjusz">
Alojzjusz



</doc>
<doc id="287142" url="https://pl.wikipedia.org/wiki?curid=287142" title="Sandra Samos">
Sandra Samos

Sandra Samos (ur. 9 kwietnia 1987 w Warszawie) – polska aktorka.
W 2005 roku wystąpiła w teledysku do piosenki Eweliny Flinty „Nieskończona historia”.

</doc>
<doc id="287144" url="https://pl.wikipedia.org/wiki?curid=287144" title="Sylwia Juszczak-Krawczyk">
Sylwia Juszczak-Krawczyk

Sylwia Juszczak-Krawczyk, primo voto Pągowska, secundo voto Arnesen (ur. 17 czerwca 1977 we Wrocławiu) – polska aktorka.
Życiorys.
Edukacja.
Jest absolwentką VIII Liceum Ogólnokształcącego we Wrocławiu. W 2002 ukończyła studia na wydziale aktorskim PWSFTviT w Łodzi.
Kariera.
Od 6 marca do 1 maja 2015 brała udział w trzeciej emitowanej przez telewizję Polsat edycji programu "Dancing with the Stars. Taniec z gwiazdami". Jej partnerem tanecznym był Kamil Kuroczko, z którym odpadła w ósmym odcinku, zajmując 5. miejsce.
Życie prywatne.
Ma siostrę Katarzynę.
Jest dwukrotną rozwódką. Z pierwszym mężem, Tomaszem Pągowskim, ma dwóch synów: Vincenta i Nataniela. 28 stycznia 2011 wzięła ślub z Norwegiem Magnusem Arnesenem, z którym rozwiodła się z początkiem 2016. Od 2016 jest związana z aktorem Mikołajem Krawczykiem, którego poślubiła w 2017. Mają córkę Konstancję (ur. 7 marca 2019). 14 września 2019 wzięli ślub kościelny.

</doc>
<doc id="287150" url="https://pl.wikipedia.org/wiki?curid=287150" title="Pistolet maszynowy Tokariewa">
Pistolet maszynowy Tokariewa

Lekki karabin Tokariewa – skonstruowany w latach 20. XX wieku prototyp radzieckiego pistoletu maszynowego. Nieprodukowany seryjnie.
W drugiej połowie lat 20. postanowiono wprowadzić do uzbrojenia Armii Czerwonej pistolet maszynowy. Prace nad bronią tego rodzaju rozpoczął Fiodor Tokariew. W 1927 roku skonstruował on broń nazywaną "lekkim karabinem". Był to działający na zasadzie odrzutu zamka swobodnego pistolet maszynowy zasilany z 21-nabojowego magazynka.
Pistolet maszynowy Tokariewa był zasilany nabojem rewolwerowym 7,62 x 38 mm R, używany w przepisowej broni krótkiej Armii Czerwonej – rewolwerze Nagant wz. 1895. Amunicja rewolwerowa Naganta okazała się całkowicie nieprzydatna do zasilania broni automatycznej. Jej zastosowanie spowodowało, że pistolet maszynowy Tokariewa w trakcie prób często się zacinał.
Próby dopracowania tej konstrukcji zostały zakończone w 1928 roku.

</doc>
<doc id="287151" url="https://pl.wikipedia.org/wiki?curid=287151" title="Oddziaływania Van der Waalsa">
Oddziaływania Van der Waalsa



</doc>
<doc id="287156" url="https://pl.wikipedia.org/wiki?curid=287156" title="Krzysztof Herdzin">
Krzysztof Herdzin

Krzysztof Herdzin (ur. 21 maja 1970 w Bydgoszczy) – profesor sztuk muzycznych w Akademii Muzycznej w Bydgoszczy, pianista, kompozytor, aranżer, dyrygent, producent muzyczny, multiinstrumentalista, orkiestrator nagrodzonej Oscarem muzyki Jana A.P. Kaczmarka.
Życiorys.
Urodził się w 1970 r. w Bydgoszczy. Jest synem tenora bydgoskiej opery – Henryka Herdzina. Naukę gry na fortepianie rozpoczął w wieku 5 lat. W 1993 r. ukończył Akademię Muzyczną im. Feliksa Nowowiejskiego w Bydgoszczy w klasie Katarzyny Popowej-Zydroń (współautorki sukcesów Rafała Blechacza i Szymona Nehringa). W 2010 r. został wykładowcą na nowo powstałym wydziale jazzu, dyrygentury i edukacji muzycznej w macierzystej uczelni. Obecnie prowadzi własną klasę fortepianu jazzowego. 14 stycznia 2021 r. otrzymał tytuł naukowy profesora sztuk muzycznych. 
Jako solista wykonywał „Błękitną rapsodię” George’a Gershwina, XVII Koncert fortepianowy G-dur W. A. Mozarta, Koncert fortepianowy a-moll Edvarda Griega oraz własne "Concertino". W latach 90. wraz z klarnecistą Wojciechem Mrozkiem koncertował w Niemczech w ramach działań fundacji Sir Yehudi Menuhina „Live Music Now”. W tym duecie dokonał także nagrań muzyki kameralnej dla Bayerische Rundfunk w Monachium.
W latach 1996–2001 grał w zespole Zbigniewa Namysłowskiego. Na początku lat 90. grał w „City Jazz Trio” Jacka Pelca, kwartecie Janusza Muniaka, kwartecie Jana Ptaszyna Wróblewskiego (Made In Poland / Jazz Jamboree 1992), kwartecie Kazimierza Jonkisza, „Back To The Bass” Mariusza Bogdanowicza, „Quintessence” Eryka Kulma, kwartecie Wojciecha Staroniewicza, kwartecie Michała Kulentego. Współpracował z Cezarym Konradem, Ewą Bem, Danutą Błażejczyk, Anną Serafińską, Dorotą Miśkiewicz, Lorą Szafran oraz grupą „Loud Jazz Band”. W latach 2002-2012 występował w duecie z Edytą Geppert, w latach 2011–2019 roku był pianistą i aranżerem zespołu Anny Marii Jopek. Obecnie prowadzi Trio, w którym gra z Cezarym Konradem i Robertem Kubiszynem. Występuje również z recitalami solowymi.
W roli pianisty i aranżera współpracował z takimi wykonawcami jak: Maria Schneider, Gregoire Maret, Richard Bona, Gil Goldstein, Gonzalo Rubalcaba, Makoto Ozone, Clarence Penn, Oscar Castro Neves, Mino Cinelu, Dhafer Youssef, Gary Husband, Vinnie Colaiuta, Branford Marsalis, Eddie Henderson, Rick Margitza oraz Jon Lord.
Jako pianista kameralista występował z flecistkami Jadwigą Kotnowską i Agatą Igras, saksofonistą Pawłem Gusnarem i skrzypkami Vadimem Brodskim oraz Mariuszem Patyrą.
Dyrygował ponad 40 orkiestrami: Academy of St. Martin in the Fields, Orchestre National de Belgique, Zhejiang Symphony Orchestra, Orkiestrą Wirtuozi Lwowa, Polską Orkiestrą Radiową, Sinfonią Varsovia, NOSPR, Orkiestrą Akademii Beethovenovskiej, Orkiestrą MACV, Sinfonią Iuventus, Santander, Capellą Bydgostiensis, Polską Filharmonią Kameralną, Elbląską Orkiestrą Kameralną, Śląską Orkiestrą Kameralną, Orkiestrą Kameralną Filharmonii Narodowej, Concerto Avenna, Sinfonietta Cracovia, Sinfonią Viva, L'Autunno, Orkiestrą Teatru Muzycznego ROMA, Orkiestrą Opery Podlaskiej w Białymstoku, Orkiestrą Opery NOVA w Bydgoszczy, Orkiestrą Teatru Wielkiego w Łodzi, Orkiestrą Filharmonii w Łodzi, Orkiestrą Filharmonii Pomorskiej w Bydgoszczy, Orkiestrą Filharmonii Szczecińskiej, Orkiestrą Filharmonii Warmińsko-Mazurskiej, Orkiestrą Filharmonii Opolskiej, Orkiestrą Filharmonii Dolnośląskiej, Orkiestrą Filharmonii Wrocławskiej, Orkiestrą Filharmonii Katowickiej, Orkiestrą Filharmonii Rybnickiej, Orkiestrą Filharmonii w Kaliszu, Orkiestrą Filharmonii w Płocku, Toruńską Orkiestrą Symfoniczną, Orkiestrą Symfoniczną im. Karola Namysłowskiego w Zamościu, Orkiestrą Symfoników Bydgoskich.
Jest posiadaczem dziewiętnastu złotych płyt dla aranżera ("Intymnie" Ryszarda Rynkowskiego, "Ladies", "Sentiments" Ewy Małas-Godlewskiej, "Nasza Niepodległa", "Pogadaj ze mną" Młynarski / Nahorny, "Nic Nie Muszę" Edyty Geppert, "Śpiewam życie" Edyty Geppert i Kroke, "Wielcy kompozytorzy muzyki filmowej" Jerzego Dudusia Matuszkiewicza, "Kręci mnie ten świat" Ireny Santor, "Seweryn Krajewski Filmowo ... by Krzysztof Herdzin", "Moje królestwo" Edyty Geppert, "I Wish You Love" Wojciecha Gąssowskiego, "Feelharmony" Kroke, "Hej Kolęda!" Aleksandry Kurzak, "Polanna" Anny Marii Jopek, "Songs from Yesterday" Mieczysław Szcześniak/Krzysztof Herdzin, "Deszczowa Piosenka" Teatr Muzyczny „Roma”, "Ulotne" Anny Marii Jopek", Czułe struny" Natalii Kukulskiej) oraz sześci platynowych płyt ("50" Maryli Rodowicz, "ID" Anny Marii Jopek, "In the Rhythm of Chopin" Eljazz Big Band, "Nic Nie Muszę" Edyty Geppert, "Songs from Yesterday" Mieczysław Szcześniak/Krzysztof Herdzin, "Czułe struny" Natalii Kukulskiej).
Jako instrumentalista, kompozytor, aranżer, dyrygent, wziął udział w nagraniu ponad 200 płyt CD.
Ma na swoim koncie ponad 3000 aranżacji na mniejsze i większe składy instrumentalne. W swoim dorobku kompozytorskim ma kilkadziesiąt tematów jazzowych, piosenek, oraz kompozycje współczesne, charakteryzujące się neoklasycznym i neoromantycznym podejściem do materii dźwiękowej. 
Jako aranżer i producent płytowy pracował z większością polskich gwiazd piosenki (m.in.: Irena Santor, Maryla Rodowicz, Ewa Bem, Ryszard Rynkowski, Wojciech Gąssowski, Kayah, Edyta Górniak, Natalia Kukulska, Anna Maria Jopek, Katarzyna Groniec, Mieczysław Szcześniak, Edyta Geppert, Kuba Badach, Janusz Radek, Piotr Cugowski, Sławek Uniatowski, Igor Herbut, Krystyna Prońko, Renata Przemyk).
Koncertował w Australii, Kanadzie, Stanach Zjednoczonych, Meksyku, Indiach, Chinach, Korei, Japonii, Izraelu, Turcji oraz prawie wszystkich krajach Europy. 
Jako aranżer współpracował z: Orkiestrą Aukso, Kukla Band, Orkiestrą Zbigniewa Górnego, Tangata, Kroke, Prima Vista, Camerata Quartet, Royal String Quartet, Xerxes Strings, Kwartetem 4-te, Rubinstein Quartet, Affabre Concinui, Opole Gospel Choir. 
Jest twórcą pierwszego w Polsce oficjalnie wybranego przez Sejmik Wojewódzki w 2007 r. "„muzycznego logo”" - Fanfary Województwa Kujawsko-Pomorskiego.
W latach 2006–2008 prowadził autorską audycję w Radiu Jazz „Kalambury z partytury”. W październiku 2019 powrócił do prowadzenia audycji pod tym samym tytułem w 2 programie Polskiego Radia.
Od 2015 r. jest opiekunem artystycznym cyklu koncertów „Dobry Wieczór Jazz” na deskach NOVEJ Sceny Teatru Muzycznego ROMA.
Był szefem muzycznym programów telewizyjnych: "Idol, Jak Oni Śpiewają, Tata Show, Wehikuł Czasu Manna i Materny"; dyrygentem orkiestr i szefem artystycznym dziesiątek koncertów telewizyjnych i plenerowych.
Był jurorem na konkursach (Bydgoszcz Big Band Festiwal 2008, 2010; Przegląd Poezji Śpiewanej – „Płonąca świeca” w Mińsku Mazowieckim 2007, Turniej Poezji Śpiewanej we Włocławku (w latach 2005-06, 2011, 2014-15, 2021); Festiwal Piosenki Francuskiej „Chantons a Wrocław” 2008; Pejzaż Bez Ciebie w Bydgoszczy 2008, 2009, 2010, 2011; Festiwal im. Łucji Prus „W żółtych płomieniach liści” w Białymstoku 2014).
Kariera.
Kierownictwo muzyczne

</doc>
<doc id="287157" url="https://pl.wikipedia.org/wiki?curid=287157" title="The Settlers">
The Settlers

The Settlers – komputerowa gra strategiczna stworzona przez Volkera Werticha i wydana w 1993 roku przez Blue Byte Software. Jest pierwszą częścią cyklu "The Settlers", w którym gracze tworzą średniowieczne osady i kierują ich rozwojem. Pierwotnie gra była przeznaczona na komputer Amiga, później została przeniesiona na PC. Celem gry jest stworzenie doskonale prosperującego państwa oraz przejęcie kontroli nad ludami zamieszkującymi sąsiednie tereny.
Fabuła.
Gra zawiera wprowadzenie w postaci animowanego intra, przedstawiającego rycerza, przejeżdżającego przez las, wioskę i ostatecznie wjeżdżającego do zamku. Gracz wciela się w możnowładcę państwa feudalnego, w którym wszyscy obywatele pracują ramię w ramię, ku dobru i rozwojowi królestwa.
Rozgrywka.
Zadaniem gracza jest takie kierowanie rozwojem społeczności i zarządzanie zasobami, by nie zabrakło surowców, ani żywności. W tym celu ma za zadanie rozmieścić na podległym terenie kopalnie, warsztaty, magazyny i budynki wojskowe, które umożliwiają rozwój terytorialny królestwa. Oprócz tego gracz musi dbać o sieć połączeń drogowych – bez nich nie istnieje transport surowców. Sama walka z przeciwnikiem o terytoria ma uproszczone mechanizmy – gracz wskazuje wojskowy budynek, oraz decyduje ilu żołnierzy może ruszyć do ataku. Walka odbywa się automatycznie, a żołnierze pojedynkują się ze sobą. Gra ma łącznie 24 typy budynków i 21 profesji.
Wydania.
Oryginalne niemieckie wydanie gry Blue Byte nosiło nazwę "Die Siedler", ale na rynku światowym funkcjonuje pod tytułem "The Settlers". Przedsiębiorstwo Strategic Simulations Inc. chciało nadać grze tytuł "Serf City", jednak wydanie drugiej wersji gry w serii ("The Settlers II") zmusiło amerykańskiego wydawcę do powrotu do oryginalnej nazwy "The Settlers".
Odbiór gry.
Gra została pozytywnie oceniona przez recenzentów – "The Settlers" zostało uznane przez magazyn CHIP w 2012 roku za najlepszą grę na Amigę, z kolei Wirtualna Polska umieściła ją na 16. miejscu w rankingu najlepszych gier na Amigę.

</doc>
<doc id="287160" url="https://pl.wikipedia.org/wiki?curid=287160" title="Euzebiusz z Nikomedii">
Euzebiusz z Nikomedii

Euzebiusz z Nikomedii (zm. 341) – biskup Konstantynopola w latach 339–341. 
Euzebiusz był początkowo biskupem Bejrutu, w latach 330–339 biskupem Nikomedii, a następnie do śmierci – Konstantynopola. Był blisko związany z dworem cesarskim. Miał wpływ na politykę religijną Konstantyna I Wielkiego i Konstancjusza II. Należał obok Ariusza do głównych przedstawicieli arianizmu. 
Życiorys.
Był uczniem Lucjana z Antiochii. Gdy w 320 r. synod w Aleksandrii pod przewodnictwem patriarchy Aleksandra potępił nauki Ariusza, Euzebiusz zwołał synod w Bitynii, na którym oczyszczono Ariusza z zarzutów i okazano mu wsparcie. Ariusz znalazł po 330 r. również schronienie w Nikomedii, gdzie mógł spokojnie działać.
Euzebiusz miał duży wpływ na cesarza Konstantyna Wielkiego i na jego syna, Konstancjusza II. W kwietniu 337 r. na łożu śmierci ochrzcił cesarza Konstantyna I. Opiekował się małoletnim Flaviusem Claudiusem Iulianusem.
Podczas Soboru Nicejskiego I (325) dzięki staraniom Euzebiusza potępiono poglądy arian, jednak nie wymieniono Ariusza z imienia. Podpisał credo nicejskie, lecz został później – ze względu na sprzeciw wobec cesarza – zesłany na wygnanie. Ponieważ jednak miał duży wpływ na siostrę cesarza Konstancjusza, Konstancję, dość szybko (328) został z wygnania odwołany.
W 341 r. konsekrował biskupa Wulfilę, którego wysłał na misję wśród Gotów.
Dzieła Euzebiusza z Nikomedii.
Był autorem listów w obronie Ariusza. Ponadto spisał kilka kronik, w których przedstawił historię świata od biblijnego Adama. Kroniki te zostały przetłumaczone z greki na łacinę przez Hieronima ze Strydonu, a następnie uzupełnione przez Prospera z Akwitanii.

</doc>
<doc id="287161" url="https://pl.wikipedia.org/wiki?curid=287161" title="Kazimierz Wiłkomirski">
Kazimierz Wiłkomirski

Kazimierz Wiłkomirski (ur. 1 września 1900 w Moskwie, zm. 7 marca 1995 w Warszawie) – polski wiolonczelista, kompozytor, dyrygent i pedagog; syn Anieli i Alfreda Wiłkomirskich, brat Marii i Michała oraz przyrodni brat Wandy i Józefa.
Życiorys.
Edukacja.
Mając 8 lat rozpoczął naukę gry na wiolonczeli u Michaiła Bukinika i po roku został jego uczniem w Konserwatorium Ludowym w Moskwie. W latach 1911–1917 studiował w Konserwatorium Moskiewskim u Alfreda von Glehna i Michaiła Ippolitowa-Iwanowa. Prywatnie uczył się kompozycji u Bolesława Jaworskiego. 
W latach 1919–1923 studiował w Konserwatorium w Warszawie u Romana Statkowskiego (kompozycję) i Emila Młynarskiego (dyrygenturę), uzyskując dyplom z wyróżnieniem. W 1934, jako stypendysta Funduszu Kultury Narodowej, uzupełniał studia dyrygenckie u Hermann Scherchena w Szwajcarii. 
Kariera.
Jako 11-letni chłopiec zaczął uprawiać kameralistykę z bratem Michałem (skrzypce) i siostrą Marią (fortepian). Pierwszy koncert Tria Wiłkomirskich odbył się 1913 w Bogorodsku, w 1915 Trio debiutowało w Moskwie, a w 1919 w Warszawie. W latach 1919–1921 był wiolonczelistą w orkiestrze Opery Warszawskiej, następnie w latach 1926–1934 pierwszym wiolonczelistą Filharmonii Warszawskiej, a od 1927 także jej dyrygentem. 
W czasie II wojny światowej przebywał w Warszawie. W latach 1939–1941 grał w orkiestrze Adama Dołżyckiego w kawiarni Lardellego. Uprawiał kameralistykę, występując m.in. w kawiarni Bolesława Woytowicza z kwartecie smyczkowym Eugenii Umińskiej (z Romanem Padlewskim i Henrykiem Trzonkiem) oraz kwartetem Ireny Dubiskiej (z Padlewskim i Mieczysławem Szaleskim). 21 maja 1943 jako członek Kwartetu Umińskiej uczestniczył w prawykonaniu II Kwartetu Smyczkowego Grażyny Bacewicz, w „Salonie Sztuki” Woytowicza przy Nowym Świecie 27 w Warszawie. Jako solista i kameralista wystąpił w około 500 koncertach. 
Jako dyrygent Wiłkomirski zadebiutował 20 lutego 1927 koncertem w Filharmonii Warszawskiej, w programie którego znalazły się: uwertura-fantazja "Romeo i Julia" oraz "Wariacje na temat rokoko" Piotra Czajkowskiego, koncert fortepianowy Aleksandra Skriabina oraz "Kaprys hiszpański" Nikołaja Rimskiego-Korsakowa. Poza Polską występował w Rumunii, Niemczech i na Łotwie, a po 1945 w Związku Radzieckim, Czechosłowacji, Niemczech, Bułgarii, Izraelu i na Kubie. 
Jako dyrygent operowy wystąpił po raz pierwszy w marcu 1933 w Operze Warszawskiej ("Borys Godunow" Modesta Musorgskiego). W latach 1947–1949 był kierownikiem artystycznym, a następnie (do 1952) dyrygentem Opery i Filharmonii we Wrocławiu, w 1952–1954 kierownikiem artystycznym Filharmonii Bałtyckiej w Gdańsku, a od stycznia 1953 kierownikiem Studia Operowego w Gdańsku, przekształconego wkrótce w Operę Bałtycką, w której w latach 1955–1957 działał jako dyrygent. W 1957 wrócił do Opery Wrocławskiej jako dyrygent (do wiosny 1960), kierownik artystyczny (do grudnia 1960) i ponownie dyrygent (do 1963). Występował także w teatrach zagranicznych, m.in. w Bratysławie, Budapeszcie, Dreźnie, Klużu-Napoce, Schwerinie. 
Był jurorem wielu międzynarodowych konkursów muzycznych, m.in. w Pradze, Moskwie, Budapeszcie, Monachium. W 1974 przewodniczył jury ogólnopolskiego konkursu dyrygenckiego w Katowicach. Po raz ostatni wystąpił jako wiolonczelista 1983 w Sopocie, a jako dyrygent 1986 we Wrocławiu.
Działalność pedagogiczna.
W latach 1917–1919 uczył w szkole muzycznej w Batumi na Kaukazie. Następnie w latach 1921–1925 uczył w szkole Towarzystwa Muzycznego w Kaliszu gry na wiolonczeli, zasad muzyki i harmonii, a w latach 1925–1929 prowadził klasę wiolonczeli i klasę kameralistyki. Uczył także przedmiotów teoretycznych w Konserwatorium Heleny Kijeńskiej-Dobkiewiczowej w Łodzi.
W 1929 przeniósł się do Warszawy, gdzie do 1934 uczył w prywatnej szkole muzycznej im. Mieczysława Karłowicza (chór, orkiestra, klasa kameralistyki), a od 1932 prowadził także klasę wiolonczeli i zespołów kameralnych w Państwowym Konserwatorium Muzycznym. W latach 1934–1939 był dyrektorem i profesorem w Polskim Konserwatorium Muzycznym Macierzy Szkolnej w Gdańsku.
Po wojnie poświęcił się głównie pracy pedagogicznej. Był rektorem i profesorem PWSM w Łodzi (1945–1947), wykładał w PWSM we Wrocławiu (1948–1952 i 1958–1964), w PWSM w Poznaniu (1950–1951) i w PWSM w Sopocie (1952–1957). Od października 1963 wykładał w PWSM w Warszawie, gdzie 1966 uzyskał tytuł profesora zwyczajnego, a po przejściu na emeryturę (w 1970) kontynuował pracę pedagiczną do 1981. 
Prowadził wiolonczelowe kursy mistrzowskie w Łańcucie (1975–1984), Baden-Baden (1982) i w Hochschule für Musik w Hanowerze (1983). Oprócz klas wiolonczelowych prowadził w Łodzi i we Wrocławiu klasę dyrygentury, w Gdańsku i Warszawie klasę muzyki kameralnej, w Warszawie także orkiestrę studencką. Jego uczniami są m.in. wiolonczeliści G. Banaś, Cecylia Barczyk, Roman Suchecki, Jerzy Węsławski, Marian Wasiółka, Monika Szczudłowska, Bożena Zaborowska oraz dyrygenci — Jan Krenz, Józef Wiłkomirski i Antoni Wicherek.
Został pochowany na cmentarzu Powązkowskim (kwatera 2-2-10). 
Spuścizna.
Zapisał się w historii muzyki polskiej XX w. jako wybitny wiolonczelista, kameralista, dyrygent, pedagog, kompozytor, pisarz i organizator życia muzycznego. Obok repertuaru klasycznego wprowadzał na estradę utwory kompozytorów współczesnych, m.in. koncerty wiolonczelowe Jana Adama Maklakiewicza i Arthura Honeggera, utwory Igora Strawinskiego, Siergieja Prokofjewa, Eugeniusz Morawskiego, Karola Szymanowskiego. Po wojnie umieszczał w programach m.in. kompozycje Mieczysława Karłowicza, Ludomira Różyckiego, Emila Młynarskiego, opery Władysława Żeleńskiego i Ignacego Jana Paderewskiego. 
Dla kameralistyki polskiej zasłużył się jako twórca i lider Tria Wiłkomirskich. Twórczość kompozytorska Wiłkomirskiego nie wykracza poza styl neoromantyczny, a jej uwieńczeniem jest "Symfonia koncertująca" (1950) i "Kantata o św. Jacku" (1957).
Upamiętnienie.
Kazimierz Wiłkomirski jest patronem Towarzystwa Muzycznego w Starych Babicach pod Warszawą, a także Zespołu Państwowych Szkół Muzycznych w Elblągu. Jego imieniem nazwano też ulice w Gdańsku i Kępnie.
Od 1991 co dwa lata odbywa się w Poznaniu Młodzieżowy Międzynarodowy Konkurs Wiolonczelowy im. Kazimierza Wiłkomirskiego. Jego organizatorami są Poznańska Ogólnokształcąca Szkoła Muzyczna I stopnia nr 2 im. Tadeusza Szeligowskiego oraz władze miasta. Od 1994 w cyklu czteroletnim organizowany jest przez Operę i Filharmonię Podlaską Ogólnopolski Konkurs Młodych Dyrygentów im. Witolda Lutosławskiego w Białymstoku. 
W 1993 nakładem lubelskiego wydawnictwa Polihymnia ukazała się książka Kingi Strzeleckiej "Życie pięknem było – rzecz o Kazimierzu Wiłkomirskim" , a w 2002 – praca zbiorowa pod redakcją Janusza Krassowskiego, wydana w zeszytach naukowych przez Akademię Muzyczną w Gdańsku, zatytułowana "Gdańskie lata Kazimierza Wiłkomirskiego" .

</doc>
<doc id="287162" url="https://pl.wikipedia.org/wiki?curid=287162" title="Liber sextus">
Liber sextus

Liber sextus Bonifatii VIII (pol. księga VI Bonifacego VIII) – zbiór prawa kanonicznego promulgowany 3 marca 1298 roku przez Bonifacego VIII bullą "Sacrosanctae Romanae Ecclesiae". Został włączony do Corpus Iuris Canonici.
Autorami zbioru byli Wilhelm de Mandagoto, Berengariusz Fredoli oraz Ryszard Petroniusz de Senis. Nazwę zbioru – "Liber sextus" – nadał sam papież w bulli promulgacyjnej, ponieważ według niego zbiór miał stanowić uzupełnienie czy dodatek do Dekretałów Grzegorza IX składających się z pięciu ksiąg.
Przyczyny i cel powstania zbioru.
Od czasów ogłoszenia Dekretałów Grzegorza IX zostały wydane przez papieży liczne ustawy kościelne, jak również odbyły się dwa sobory powszechne w Lyonie w latach 1245 i 1274 roku. Wraz z pojawieniem się nowych aktów prawnych były tworzone nowe zbiory prawa kanonicznego. Zbiory autentyczne (wydane przez papieży: Innocentego IV, Grzegorza X i Mikołaja II) nie uwzględniały wszystkich norm prawnych wydanych po "Dekretałach Grzegorza IX". Braki starały się wypełnić kompilacje prywatne. Wszystko to powodowało trudności w wyjaśnianiu i stosowaniu prawa, które mógł usunąć tylko jednolity zbiór autentyczny i obejmujący całość obowiązującego prawa kanonicznego. Decyzję taką podjął Bonifacy VIII.
Systematyka.
Zbiór składa się z pięciu ksiąg podzielonych na tytuły i "capitula". Układ tytułów i ich rubryki był wzorowany na "Dekretałach Grzegorza IX". Cały zbiór liczy 185 tytułów i 1971 "capitula".
Zawartość.
W zbiorze zostały uwzględnione kanony soborów lyońskich, dekretały papieży od Grzegorza IX do Mikołaja II oraz dekretały Bonifacego VIII, które stanowiły około 2/3 zbioru. Ponadto do zbioru został dołączony dodatek 88 reguł prawnych ("Regulae iuris") będących pomocą przy stosowaniu prawa.
Teksty włączone do zbioru zostały zredagowane na nowo. Tylko niektóre z nich zostały przytoczone w sposób dosłowny. Została zmieniona forma, czasami także treść, przede wszystkim pominięto w zasadzie początkowe słowa i inskrypcje tekstów innych niż wydane przez Bonifacego VIII. Dzięki takim zabiegom, przepisy uzyskały charakter bardziej abstrakcyjny i ogólny.
Znaczenie.
Zbiór był autentyczny, powszechny, jeden i wyłączny.

</doc>
<doc id="287163" url="https://pl.wikipedia.org/wiki?curid=287163" title="Atak serca">
Atak serca



</doc>
<doc id="287166" url="https://pl.wikipedia.org/wiki?curid=287166" title="Gallia Lugdunensis">
Gallia Lugdunensis

Gallia Lugdunensis (Galia Lugduńska) – prowincja rzymska ze stolicą w Lugdunum (obecnie Lyon) na terenie Galii.
Za czasów Oktawiana Augusta prowincja zmieniła swoje granice – część pomiędzy Loarą a Garonną przypadła Gallii Aquitanii, a część środkowo-wschodnia – nowej prowincji Germania Superior.

</doc>
<doc id="287168" url="https://pl.wikipedia.org/wiki?curid=287168" title="Na Osi">
Na Osi

Na Osi – program motoryzacyjny telewizji TVN Turbo, wyprodukowany przez Andrzeja Wachowskiego, prowadzony przez Piotra Zelta. Wcześniej gospodarzem był Sławomir Sochacki. Od 1 marca 2014 roku premierowe odcinki programu emitowane są na kanale Motowizja, do 2023 roku ukazało się ponad 1000 odcinków programu.
Fabuła.
W programie pokazywane są głównie pojazdy ciężarowe: zarówno skrzyniowe jak i ciągniki siodłowe, małe ciężarówki, auta dostawcze i autobusy. Audycja porusza sprawy związane z transportem, spedycją i logistyką. Omawiane są problemy nurtujące współczesnego kierowcę, nie tylko tego, który prowadzi pojazdy wielkogabarytowe, ale także tego, który jeździ samochodem osobowym.
W niemal każdym odcinku znajduje się test samochodu: ciężarówki, pojazdu specjalnego lub autobusu, wybranego z gamy dostępnych produktów europejskich producentów. Wszechstronnie pokazywane są wygląd pojazdu zarówno z zewnątrz jak i wnętrze, jego parametry i możliwości.
Program zawiera wiele informacji o problemach, z jakimi borykają się kierowcy i przewoźnicy, o zmieniających się przepisach oraz wszelkich nowościach, o tym, jak się jeździ po polskich drogach, i o życiu kierowców. Nie brakuje również porad specjalistów.

</doc>
<doc id="287178" url="https://pl.wikipedia.org/wiki?curid=287178" title="Gallia Narbonensis">
Gallia Narbonensis

Gallia Narbonensis (Galia Narbońska) – prowincja rzymska na terenie Galii (dzisiejsza Langwedocja i Prowansja) ze stolicą w Narbonie.
Powstała w 121 p.n.e. jako Gallia Transalpina, a nazwa odróżniała ją od Galii Przedalpejskiej (łac. "Gallia Cisaplipna") znajdującej się na południe od Alp. Rzymianie nazywali ją także "Provincia Nostra" ("Nasza Prowincja"), gdyż była pierwszą rzymską prowincją po północnej stronie Alp, lub w skrócie "Provincia" ("Prowincja"). Od tego drugiego określenia wzięła swoją nazwę Prowansja. Zachodnia część Galli Narbońskiej znana była jako Septymania.
Obszar prowincji zamieszkiwał starożytny lud Bebrykowie. 
Ostatnim prokonsulem rzymskim na tym terenie był Flavius Severinus, powołany w 463 r.

</doc>
<doc id="287179" url="https://pl.wikipedia.org/wiki?curid=287179" title="Duńskie jednostki miar">
Duńskie jednostki miar

Duński system miar wywodzi się z greckiej miary długości "pous" (stopa grecka) wynoszącej 308,4 mm, przejętej poprzez stosunki handlowe w późnej epoce brązu i wczesnej epoce żelaza. Niektóre wcześniejsze miary długości zostały odtworzone na podstawie rysunków miar na 52 i pół stopowej łodzi Hjortspring datowanej na 350 rok p.n.e., a odnalezionej w 1921 roku. Odległość między wręgami tej łodzi wynosiła 3 stopy.
1 maja 1683 roku, Król duński Chrystian V utworzył "Justervæsen", biuro nadzoru miar i wag pod kierownictwem Olego Rømera. Miarę długości "alen" zdefiniowano jako "2 stopy reńskie". Rømer odkrył, że istnieją różne standardy "stopy reńskiej", dlatego też w roku 1698 ustanowiono nowy "żelazny standard kopenhaski". Rømer sugerował wprowadzenie standardowej długości "stopy" wyznaczonej na podstawie wahadła. W 1820 wprowadzono standard Rømera, a w 1835 zmieniono. System metryczny w Danii został wprowadzony w 1907 roku.

</doc>
<doc id="287185" url="https://pl.wikipedia.org/wiki?curid=287185" title="Wesele Figara (opera)">
Wesele Figara (opera)

Wesele Figara ("Le Nozze di Figaro") – czteroaktowa opera buffa z muzyką Wolfganga Amadeusa Mozarta i librettem Lorenza Da Ponte na podstawie "Wesele Figara" "Le marriage de Figaro" – sztuki Pierre’a Beaumarchais’go z 1784 roku.
"Wesele Figara" kontynuuje historię przedstawioną w sztuce "Cyrulik sewilski" Pierre’a Beaumarchais’go i operze Giovanniego Paisiella pod tym samym tytułem, do tematu, także w "Cyruliku sewilskim", powróci później Rossini.
Prapremiera odbyła się w Wiedniu 1 maja 1786.
Historia utworu.
Sztuka Pierre’a Beaumarchais’go została napisana w 1781 roku. Pod koniec września Beaumarchais odczytał ją po raz pierwszy aktorom "Comédie Française". Utwór spotkał się z krytyką króla Ludwika XVI i w efekcie został objęty zakazem publicznego wykonania. Czytany w prywatnych domach i jednocześnie obejmowany kolejnymi ograniczeniami budził spore zainteresowanie publiczności. Określany jako "niemoralny", tak naprawdę był krytyką feudalizmu i arystokracji. Nie mógł się spotkać z przychylnością władców. W końcu premiera sztuki odbyła się 27 kwietnia 1784 roku w paryskiej "Comédie Française".
Sensacyjna sława utworu dotarła do Wiednia. Zespół Emanuela Schikanedera miał wystąpić ze spektaklem 3 lutego 1785 roku, ale cesarz Józef II zakazał wystawienia sztuki, chociaż zgodził się na opublikowanie drukiem jej przekładu na język niemiecki.
Mozart zainteresował się sztuką (w tym czasie poszukiwał libretta do kolejnej opery). Najprawdopodobniej zafascynowały go wyraziście nakreślone postacie bohaterów o indywidualnych cechach i wiarygodnych relacjach. Napisanie libretta Mozart zaproponował nadwornemu dramaturgowi cesarza Józefa – Lorenzo da Ponte. Cesarz zgodził się na przygotowanie opery pod warunkiem oczyszczenia tekstu z akcentów politycznych. Mozart rozpoczął pracę nad operą w połowie października 1785 roku. Pod koniec listopada partytura była prawie ukończona. Jednak wpis do rejestru nosi datę 29 kwietnia 1786 (w tym czasie Mozart skomponował m.in. "Sonatę na skrzypce i fortepian" i koncerty fortepianowe: KV 481, KV 482, KV 488, KV 491; "Rondo" KV 485).
Premiera opery odbyła się w wiedeńskim Hofburgtheater 1 maja 1786 roku. Nie był to koniec problemów. Po trzecim przedstawieniu cesarz wydał zakaz bisowania ansambli. Po sukcesie w Wiedniu opera została wystawiona w grudniu, jeszcze w tym samym roku w Pradze, co zapoczątkowało popularność kompozytora wśród praskiej publiczności. Polska premiera nastąpiła dopiero 27 marca 1865 w Warszawie (we włoskiej wersji językowej), zaś 31 grudnia 1885 operę wykonano po raz pierwszy z librettem przetłumaczonym na język polski.
Osoby.
Akcja rozgrywa się w zamku Almavivy, niedaleko od Sewilli.
Treść.
Akt I.
Zuzanna i Figaro przygotowują się do wesela i wspólnego po nim zamieszkania ("Cinque... dieci... venti"). Figaro mierzy największy pokój w pałacu, w którym po ślubie mają zamieszkać z Zuzanną, podarowany im "wspaniałomyślnie" przez Hrabiego. Zuzanna próbuje zwrócić uwagę narzeczonego na czepek, który sama zrobiła. Dowiadując się o podarunku ślubnym hrabiego mówi Figarowi, że intencje, jakimi kieruje się Hrabia, to wcale nie dobroć czy uznanie zasług. Basilio, zaufany hrabiego już wielokrotnie w imieniu pana składał jej niedwuznaczne propozycje i dlatego Zuzanna obawia się, co będzie, jeśli Hrabia pośle gdzieś daleko jej ukochanego sam pozostając jej bezpośrednim sąsiadem. Figaro, acz powoli, przyznaje słuszność dziewczynie i postanawia dać nauczkę Hrabiemu ("Se vuol ballare"). Czy to jednak będzie proste? Sprawy komplikują się. Otóż Figaro pożyczył kiedyś pewną sumkę od Marceliny, służącej, ale i matki zaginionego dziecka doktora Bartolo. W przypadku braku możliwości spłaty pożyczki, Figaro ma się ożenić... z Marceliną. Swoje porachunki z nim ma także sam Bartolo. Figaro w przeszłości przeszkodził mu w ślubie z Rozyną, dziś żoną Hrabiego. Bartolo obiecuje więc Marcelinie, że z zemsty znajdzie najmniejsze nawet prawne kruczki, byle tylko pogrążyć Figara ("La vendetta"). Tymczasem Zuzannę odwiedza paź, Cherubinek. Prosi ją o wstawiennictwo u hrabiny, ponieważ hrabia ostatnio odkrył jeden z jego romansików. Jest to młody chłopiec zakochany we wszystkich kobietach mieszkających w pałacu Almavivy ("Non so più cosa son, cosa faccio") i... znów wchodzi Hrabia. Cherubin musi się przed nim ukryć. Tym razem Hrabia osobiście próbuje zdobyć względy Zuzanny. On także się za chwilę ukryje, bowiem na scenę wkracza także Basilio. Do wesela jest coraz bliżej, a hrabia zniósł właśnie w swoich włościach prawo pierwszej nocy. W trakcie rozmowy Zuzanny z Bartolo, Hrabia ujawnia się, odkrywa także obecność Cherubina... Ma już dość miłostek (a może rywalizacji?) młodego pazia, mianuje go oficerem i wysyła do pobliskiej Sewilli. Wchodzi teraz Figaro z wieśniakami, dziękując Hrabiemu za to, iż pierwszą parą korzystającą ze zniesienia niesprawiedliwego prawa są on i Zuzanna. Dowiadując się o losie Cherubina roztacza przed nim wizję trudnego żołnierskiego życia ("Non più andrai, farfallone amoroso").
Akt II.
Figaro wie o intrygach Hrabiego i razem z Zuzanną i hrabiną wymyślają podstęp. Zuzanna zgodzi się na schadzkę z Hrabią, chociaż zamiast Zuzanny w ogrodzie pojawi się przebrany paź. W ten sposób Figaro chce wymóc na Hrabim zgodę na swój ślub z Zuzanną i poszanowanie prawa pierwszej nocy. Cherubin przebiera się w pokojach hrabiny. W tym czasie Hrabia próbuje wejść do pokoju żony. Przestraszony Cherubin próbuje skryć się, lecz potrącając jakiś sprzęt wywołuje hałas, czym budzi czujność i podejrzenia Hrabiego. Hrabina, bojąc się reakcji męża na obecność pazia, nie chce otworzyć drzwi do swojego pokoju. Na szczęście Zuzanna ratuje Cherubina, zamyka się w pokoju hrabiny, a Cherubin ucieka przez okno. Hrabia wraca i próbuje dostać się do pokoju żony, z którego wychodzi Zuzanna. Figaro bierze winę wynikającą z całego zamieszania na siebie.
Akt III.
Tymczasem Marcelina wytacza Figarowi proces. Według wcześniejszej umowy Figaro ma zwrócić jej 2000 koron albo wziąć ją za żonę. Proces ma rozstrzygnąć hrabia. Okazuje się jednak, że Figaro jest synem Marceliny i Bartolo. Marcelina, uszczęśliwiona odnalezieniem syna, wycofuje wszelkie roszczenia.
Hrabina postanawia ukrócić niewierność męża i przyjść na schadzkę z Hrabią w szatach Zuzanny. Dyktuje Zuzannie liścik do hrabiego. Cherubin przybywa na zamek w grupie wiejskich dziewcząt, które zapraszają Hrabiego na zabawę. Tu przyłapuje go Antonio, a Hrabia chce go ukarać. Jednak córka ogrodnika, Barbarina, publicznie mu przypomina o złożonej jej obietnicy. Hrabia w końcu daje zgodę na ślub Cherubina i Barbariny.
Akt IV.
Figaro nie zna planów Zuzanny i Hrabiny. Gdy spostrzega Zuzannę dającą list Hrabiemu, nabiera podejrzeń. Postanawia pójść na umówioną schadzkę Zuzanny i zemścić się na niej.
Nocą w ogrodzie dochodzi do nieporozumień: Hrabia uwodzi żonę biorąc ją za Zuzannę, a Figaro chcąc zemścić się na Zuzannie, wyznaje miłość hrabinie. Domyśla się jednak, że spotkał Zuzannę przebraną za Hrabinę. Gdy sytuacja wyjaśnia się – Hrabia zgadza się na ślub Zuzanny i Figara, obiecuje przestrzegać postanowienia o zniesieniu prawa pierwszej nocy i prosi hrabinę o przebaczenie.
Numery muzyczne.
• Uwertura
Akt pierwszy
• Nr. 1. Duet (Figaro, Zuzanna): "Cinque… dieci… venti… trenta…" (Scena 1)
• Nr. 2. Duet (Figaro, Zuzanna): "Se a caso madama la notte ti chiama" (Scena 1)
• Nr. 3. Kawatyna (Figaro): "Se vuol ballare Signor Contino" (Scena 2)
• Nr. 4. Aria (Bartolo): "La vendetta, oh, la vendetta" (Scena 3)
• Nr. 5. Duet (Marcelina, Zuzanna): "Via resti servita, madama brillante" (Scena 4)
• Nr. 6. Aria (Cherubin): "Non so più cosa son, cosa faccio" (Scena 5)
• Nr. 7. Tercet (Hrabia, Basilio, Zuzanna): "Cosa sento! Tosto andate" (Scena 7)
• Nr. 8 i Nr. 9. Chór: "Giovani liete, fiori spargete" (Scena 8)
• Nr. 10. Aria (Figaro): "Non più andrai, farfallone amoroso" (Scena 8)
Akt drugi
• Nr. 11. Kawatyna (Hrabina): "Porgi, amor, qualche ristoro" (Scena 1)
• Nr. 12. Arietta (Cherubin): "Voi che sapete che cosa è amor" (Scena 3)
• Nr. 13. Aria (Zuzanna): "Venite… inginocchiatevi" (Scena 3)
• Nr. 14. Tercet (Hrabia, Hrabina, Zuzanna): "Susanna, or via, sortite" (Scena 6)
• Nr. 15. Duet (Zuzanna, Cherubin): "Aprite, presto, aprite!" (Scena 7)
• Nr. 16. Finał: "Esci, ormai, garzon malnato!" (Scena 8)
Akt trzeci
• Nr. 17. Duet (Hrabia, Zuzanna): "Crudel! Perché finora farmi languir così?" (Scena 2)
• Nr. 18. Recytatyw i aria (Hrabia): "Hai già vinta la causa!"; "Vedrò, mentr’io sospiro" (Scena 4)
• Nr. 19. Sekstet: "Riconosci in questo amplesso" (Scena 5)
• Nr. 20. Recytatyw i aria (Hrabina): "E Susanna non vien!"; "Dove sono i bei momenti" (Scena 8)
• Nr. 21. Duet (Hrabina, Zuzanna): "Che soave zeffiretto" (Scena 10)
• Nr. 22. Chór: "Ricevete, o padroncina" (Scena 11)
• Nr. 23. Finał: "Ecco la marcia… andiamo" (Scena 13); Chór: "Amanti costanti, seguaci d’onor" (Scena 14)
Akt czwarty
• Nr. 24. Kawatyna (Barbarina): "L’ho perduta… me meschina!" (Scena 1)
• Nr. 25. Aria (Marcellina): "Il capro e la capretta" (Scena 4)
• Nr. 26. Aria (Basilio): "In quegli anni in cui val poco" (Scena 7)
• Nr. 27. Recytatyw i aria (Figaro): "Tutto è disposto"; "Aprite un po’ quegli occhi" (Scena 8)
• Nr. 28. Recytatyw i aria (Zuzanna): "Giunse alfin il momento"; "Deh vieni non tardar, o gioia bella" (Scena 10)
• Nr. 29. Finał: "Pian pianin le andrò più presso" (Scena 11).

</doc>
<doc id="287187" url="https://pl.wikipedia.org/wiki?curid=287187" title="Andrzej Bartkowiak (filmowiec)">
Andrzej Bartkowiak (filmowiec)

Andrzej Bartkowiak (ur. 6 marca 1950 w Łodzi) – polski operator filmowy i reżyser.
Życiorys.
Absolwent XXI Liceum Ogólnokształcącego im. Bolesława Prusa w Łodzi. W latach 1970-1972 studiował na Wydziale Operatorskim PWSFTViT w Łodzi. W 1972 wyjechał do Stanów Zjednoczonych, gdzie zaczął pracować w przemyśle reklamowym oraz realizując zdjęcia do obrazów niezależnych twórców. Jest jednym z najbardziej cenionych polskich operatorów pracujących w Hollywood. Mąż amerykańskiej aktorki Diane Venory (1980–1989), z którą ma córkę Magdę.

</doc>
<doc id="287189" url="https://pl.wikipedia.org/wiki?curid=287189" title="Gallia Belgica">
Gallia Belgica

Gallia Belgica – prowincja rzymska w Galii na terenie dzisiejszej Belgii, Holandii i północnej Francji. Jej stolicą było miasto Augusta Treverorum (obecna nazwa: Trewir), a potem Durocortorum (obecna nazwa: Reims). Podzielona później na 2 części:

</doc>
<doc id="287193" url="https://pl.wikipedia.org/wiki?curid=287193" title="Arabia Petraea">
Arabia Petraea

Arabia Petraea – prowincja rzymska nazywana inaczej "Provincia Arabia" na terenie dzisiejszej Jordanii, Synaju i północno-zachodniej Arabii Saudyjskiej. Stolicą było miasto Petra.
Od 106 roku w granicach Imperium Romanum, od 395 roku – Bizancjum, a od 642 roku należała do Arabów.

</doc>
<doc id="287205" url="https://pl.wikipedia.org/wiki?curid=287205" title="Metoda repetycyjna pomiaru kąta">
Metoda repetycyjna pomiaru kąta

Metoda repetycyjna pomiaru kąta – metoda wielokrotnego pomiaru kąta poziomego, celem uzyskania jak najwyższej dokładności. Metoda repetycyjna wymaga sprzęgu repetycyjnego, tzn. muszą istnieć łączenia między limbusem a spodarką i limbusem a alidadą.
Stosowana głównie w kopalniach, w ciągach poligonowych w osnowie pomiarowej i szczegółowej oraz przy pomiarach mało dokładnymi teodolitami. Istotną zaletą metody, jest znacznie zmniejszony wpływ błędów odczytu, ponieważ różnicę odczytów dzieli się przez liczbę powtórzeń (repetycji).
Przebieg pomiaru kąta metodą repetycyjną.
1. Ustawienie limbusa w taki sposób, by wskazywał 0g, a następnie sprzęgnięcie alidady z limbusem;
2. Nakierowanie sprzęgniętego instrumentu na cel lewy;
3. Rozprzęgnięcie alidady i limbusa, naprowadzenie osi celowania lunety na cel prawy i odczyt wartości na limbusie;
4. Ponowne sprzęgnięcie alidady z limbusem i powtórzenie punktów 2. i 3. co najmniej dwukrotnie;
Po wykonaniu pomiarów z punktu lewego na prawy, należy wykonać tę samą liczbę pomiarów z punktu prawego na lewy;
5. Nakierowanie sprzęgniętego teodolitu na punkt prawy;
6. Rozprzęgnięcie instrumentu; nakierowanie lunety na cel lewy i odczyt wartości z limbusa;
7. Ponowne sprzęgnięcie alidady z limbusem i powtórzenie punktów 5. i 6.
8. Po zakończeniu pomiaru, wartość odczytana z limbusa powinna wynosić lub być bliska 0g.
Wartość mierzonego kąta w pierwszym ("β"I) i drugim ("β"II) położeniu lunety można przedstawić wzorem:
gdzie:
Ostateczna wartość kąta "β" wynosi:

</doc>
<doc id="287214" url="https://pl.wikipedia.org/wiki?curid=287214" title="RealMedia">
RealMedia

RealMedia – format kontenera multimedialnego opracowany przez RealNetworks. Zazwyczaj jest stosowany do przechowywania strumieni RealVideo oraz RealAudio. Jest też wykorzystywany do streamingu w Internecie.
W formacie tym można przechowywać tylko strumienie danych o stałej przepływności (CBR), do przechowywania danych o zmiennej przepływności (VBR) stosuje się kontener RMVB.

</doc>
<doc id="287216" url="https://pl.wikipedia.org/wiki?curid=287216" title="Doniec">
Doniec

Doniec (, "Siewierskij Doniec"; , "Siwerśkyj Doneć") – rzeka w Rosji i na Ukrainie, prawy (najdłuższy) dopływ Donu o długości 1053 km i powierzchni dorzecza 98 900 km².
Hydrologia.
Rzeka wypływa ze źródeł na południowych zboczach Wyżyny Środkoworosyjskiej, płynie skrajem Wyżyny Donieckiej, a do Donu uchodzi na południe od miejscowości Ust'-Donieck.
Główne dopływy:
Doniec jest żeglowny na odcinku 220 km od ujścia (do Kamieńska Szachtyńskiego). W górnym biegu rzeki znajduje się Zbiornik Pieczenieski. Doniec zaopatruje w wodę Charków i Zagłębie Donieckie (poprzez Kanał Doniec-Donbas).
Miejscowości i obiekty.
Ważniejsze miejscowości nad Dońcem: Biełgorod, Czuhujew, Izjum, Lisiczańsk, Rubieżnoje, Siewierodonieck, Szczastia, Donieck, Kamieńsk Szachtyński, Biełaja Kalitwa.
Nad Dońcem znajduje się zespół pomnikowy na górze Kremeneć.

</doc>
<doc id="287224" url="https://pl.wikipedia.org/wiki?curid=287224" title="RealNetworks">
RealNetworks

RealNetworks – przedsiębiorstwo produkujące oprogramowanie komputerowe oraz oferujące usługi w internecie z dziedziny multimediów.
Najlepiej znana dzięki formatom kompresji RealAudio i RealVideo oraz obsługującemu je odtwarzaczowi RealPlayer.
Założona jako Progressive Networks przez Roba Glasera w 1993 r.

</doc>
<doc id="287231" url="https://pl.wikipedia.org/wiki?curid=287231" title="Konstal 102N">
Konstal 102N

Konstal 102N/802N – seria tramwajów wytwarzanych w latach 1967–1970 przez zakłady Konstal w Chorzowie. Ogółem wyprodukowano 45 egzemplarzy, w tym 40 normalnotorowych typu 102N i 5 wąskotorowych typu 802N. 102N/802N to pierwszy polski szybkobieżny tramwaj przegubowy wytwarzany seryjnie.
Konstrukcja.
Konstal 102N to jednokierunkowy, sześcioosiowy, silnikowy wagon tramwajowy, składający się z dwóch członów. 102N wywodzi się z tramwajów 13N (wyposażenie elektryczne) i prototypowego 15N (część mechaniczna). W stosunku do 15N zmieniono, oprócz nastawnika jazdy i rozrządu, przód i tył wozu – stał się on bardziej kanciasty. Skrajne wózki są napędowe, środkowy wózek jest toczny (pozbawiony napędu). Ponad środkowym wózkiem znajduje się przegub łączący ze sobą dwa człony tramwaju. W każdym z członów po prawej stronie umieszczono dwoje elektrycznie sterowanych, czteroczęściowych drzwi harmonijkowych, przy czym dwoje środkowych drzwi jest węższych. Wygląd tramwaju stworzył Instytut Wzornictwa Plastycznego.
W tramwaju 102N zamontowano wyposażenie elektryczne z rozruchem stycznikowym. W skrajnych wózkach znajdują się po dwa połączone szeregowo silniki prądu stałego typu LTb-220 o mocy 41,5 kW, przy czym każdy napędza jedną oś. Motorniczy kieruje tramwajem za pomocą korbkowego nastawnika wyposażonego w 22 pozycje jazdy, 20 pozycji hamowania i pozycję 0. Obwody pomocnicze, takie jak obwód oświetlenia, zasilane są z przetwornicy wirowej napięciem 40 V DC. W wagonach typu 102N zainstalowano dwa rodzaje hamulców: elektrodynamiczne, używane podczas normalnej jazdy i hamulce szynowe, wykorzystywane przy hamowaniu awaryjnym. Prąd elektryczny pobierany jest z sieci trakcyjnej za pomocą odbieraka prądu typu OTK-1. Na ścianie przedniej oraz tylnej tramwaju umieszczono gniazda do sterowania wielokrotnego, umożliwiające złączenie tramwaju 102N z innym tramwajem tego typu lub też z tramwajem 102Na. Tramwaje wyposażono w jeden przedni reflektor. W przedziale pasażerskim umieszczono plastikowe siedzenia w układzie 1+1. 
Duże szyby czołowe zapewniały motorniczemu dobrą widoczność. Ujemny kąt nachylenia szyby powodował jednak, że w warunkach nocnych refleksy świetlne oślepiały zarówno motorniczego, jak i kierowców pojazdów jadących naprzeciwko tramwaju. Podjęto więc prace nad nowym typem tramwaju, które doprowadziły do opracowania wozu 102Na.
Wersje.
Oprócz normalnotorowej wersji 102N produkowano także wersję wąskotorową 802N, różniącą się od pierwowzoru szerokością pudła, kształtem dachu, wysokością okien oraz szerokością i rozmieszczeniem drzwi. Ze względu na niedogodności eksploatacji (przednia szyba) wyprodukowano tylko 42 sztuki wersji normalnotorowej i 5 sztuk wąskotorowej. 
Zakłady Konstal planowały także wyprodukowanie jednoczłonowej odmiany tramwaju 102N, która miała nosić oznaczenie 101N. Z uwagi na wspomniane już problemy z kątem nachylenia szyby przedniej zrezygnowano z rozpoczęcia produkcji.
Eksploatacja.
Tramwaje 102N eksploatowane były w Krakowie, Gdańsku, GOPie, Poznaniu i Wrocławiu, natomiast 802N w Bydgoszczy i Łodzi. W jej trakcie wozy poddawane były rozmaitym modyfikacjom – m.in. we Wrocławiu zdecydowano się na przerobienie felernych ścian czołowych, co upodobniło je do wagonów 102Na. 
Tramwaje 802N służyły w Bydgoszczy oraz w Łodzi. Ostatni egzemplarz 802N został skasowany w Bydgoszczy 27 grudnia 1990 r.
Ostatni wagon 102N zakończył służbę liniową w roku 2004 w Poznaniu. Tramwaje 102N znajdują się w zbiorach muzealnych Krakowie, Poznaniu, Warszawie i Wrocławiu, a jeden służył do celów nauki jazdy w katowickiej zajezdni.

</doc>
<doc id="287239" url="https://pl.wikipedia.org/wiki?curid=287239" title="Marko Babić">
Marko Babić

Marko Babić (ur. 28 stycznia 1981 w Osijeku) – chorwacki piłkarz grający na pozycji lewego pomocnika.
Babić piłkarską karierę zaczynał w klubie z rodzinnego miasta, NK Osijek. Do pierwszego zespołu trafił już w wieku 18 lat i zadebiutował w pierwszej lidze w 1998 roku. Zarówno w pierwszym jak i drugim sezonie w Osijeku nie grał zbyt wiele. Dopiero w sezonie 1999/2000 pokazał pełnię swoich możliwości. Dobra gra zarówno w lidze jak i chorwackiej młodzieżówce Under-21 spowodowała, że piłkarzem zainteresował się niemiecki Bayer 04 Leverkusen. Ostatecznie zimą 2000 roku Osijek sprzedał Babicia (w pakiecie z kolegą klubowym Juricą Vranješem), który kosztował Niemców 2 miliony euro. Babić dokończył jeszcze sezon w Chorwacji i dopiero w lecie trafił do Leverkusen. W Bayerze pierwsze 2 lata były trudne i Babić miał kłopoty z aklimatyzacją. Dopiero od sezonu 2002/2003 ma zazwyczaj pewne miejsce w składzie. Trudniej było także w sezonie 2004/2005, gdyż Babić przegrywał rywalizację z Jackiem Krzynówkiem. Po odejściu Krzynówka był znów podstawowym zawodnikiem i w 2006 i 2007 roku zajął 5. miejsce w lidze, a dodatkowo dotarł też do ćwierćfinału Pucharu UEFA w 2007.
Latem 2007 po zakończeniu sezonu Babić odszedł na zasadzie wolnego transferu do hiszpańskiego Realu Betis, a zimą 2009 powrócił do Niemiec i występował w Hercie Berlin. W sezonie 2009/2010 był zawodnikiem Realu Saragossa.
Do największych sukcesów Babicia na arenie klubowej należą: finał Ligi Mistrzów w 2002, finał Pucharu Niemiec w 2002 oraz wicemistrzostwo Niemiec w 2000 oraz 2002 roku. Wszystko to osiągnięte z Bayerem 04 Leverkusen.
Kariera reprezentacyjna.
W reprezentacji Chorwacji Babić zadebiutował 8 maja 2002 roku w wygranym 2:0 meczu z reprezentacją Węgier. Został powołany do kadry na Euro 2004, ale nie zagrał tam ani jednego meczu. Na Mistrzostwach Świata w Niemczech był podstawowym zawodnikiem Chorwatów i zagrał we wszystkich 3 meczach, ale nie pomógł Chorwacji w awansie do 1/8 finału.

</doc>
<doc id="287243" url="https://pl.wikipedia.org/wiki?curid=287243" title="Huo Tingxiao">
Huo Tingxiao

Huo Tingxiao (ur. 27 września 1964 w Shaanxi) () – chiński scenograf filmowy. Absolwent Pekińskiej Szkoły Filmowej (1991). Za scenografię do filmu "Dom latających sztyletów" (2004) Zhanga Yimou był nominowany do Nagrody BAFTA.

</doc>
<doc id="287244" url="https://pl.wikipedia.org/wiki?curid=287244" title="Konstal 13N">
Konstal 13N

Konstal 13N – typ tramwaju wytwarzanego w latach 1959–1969 przez zakłady Konstal w Chorzowie. 13N to pierwszy polski tramwaj szybkobieżny. Wyprodukowano 836 sztuk.
Konstrukcja.
13N to jednokierunkowy wagon silnikowy wyposażony w trzy pary harmonijkowych drzwi.
Projekt tramwaju wzoruje się bezpośrednio na czechosłowackim wozie Tatra T1, który został zakupiony przez Polskę w 1955 roku w celu skopiowania niektórych rozwiązań konstrukcyjnych. Następnie powstał w 1959 roku projekt oznaczony jako 11N, a po modernizacji wyposażenia elektrycznego opracowano prototyp 13N. Konstrukcja oparta była na amerykańskich założeniach specyfikacji tramwaju PCC, ale w przeciwieństwie do Czechów, Polacy nie zakupili oficjalnie licencji na jej wykorzystanie. Wyposażenie elektryczne dla pierwszych kilkudziesięciu egzemplarzy zakupiono w belgijskiej firmie ACEC.
Wersje.
Oprócz podstawowej wersji 13N wyprodukowano także 3 składy 13NS+13NSD z rozrządem stycznikowym, przy czym wagony 13NSD były doczepami czynnymi, pozbawionymi stanowiska motorniczego.
Wersją rozwojową miały być modele 14N i 14ND, ale powstały tylko prototypy przebudowane następnie na 13NS i 13NSD.
Wykonano także prototypowy tramwaj przegubowy 15N – od wozu 102Na odróżniała go m.in. konstrukcja przegubu (brezentowa tkanina) i nastawnik (w formie kierownicy).
Eksploatacja.
Tramwaje 13N przeznaczone były dla Warszawy, ale 4 sztuki przebudowane na stycznikowe, identyczne z 13NS (jakkolwiek nigdy tego oznaczenia nie nosiły) otrzymał także GOP. Wozy prototypowe były testowane w Warszawie i Katowicach, tam jeździły także składy 14N+14ND i przegubowy 15N.
13N na przestrzeni lat poddawane były różnym modernizacjom. W Chorzowie do dziś pracuje jeden wóz techniczny przebudowany ze śląskiego 13NS, a Poznań posiadał w latach 1998–2011 jeden egzemplarz muzealny #115 wymieniony z Warszawą na wagon 102Na. Wagon poznański został w marcu 2008 odstawiony ze względu na zły stan techniczny, a w 2010 przekazany Szkole Aspirantów PSP jako treningowy.
W nocy z 31.12.2012 na 1.01.2013, na okolicznościowej linii 13N, oficjalnie zakończono eksploatację tramwajów typu 13N w Warszawie.

</doc>
<doc id="287250" url="https://pl.wikipedia.org/wiki?curid=287250" title="Pałac królewski we Wrocławiu">
Pałac królewski we Wrocławiu

Pałac królewski we Wrocławiu, także pałac Spätgenów lub zamek królów pruskich – zespół pałacowy stanowiący od XVIII do XX wieku wrocławską rezydencję pruskich królów z dynastii Hohenzollernów, obecnie siedziba Muzeum Miejskiego Wrocławia (w tym Muzeum Sztuki Medalierskiej).
Historia pierwszego budynku.
Pierwszy budynek pałacowy został wzniesiony ok. 1710 roku. Inicjatorem budowy był baron Hans Ernt von Pein und Wechmar, który zmarł w 1705 w Wiedniu, a prace kontynuował jego spadkobierca Johannes Ernst von Pein und Wechmat. 6 listopada 1717 roku pałac został odkupiony od Ludopha Josepha von Peina (syna Ernsta) przez barona Heinricha Gottfrieda von Spätgen za kwotę 1333 i 1/3 pruskich talarów . 
Autorem projektu pałacu był Lucas von Hildebrandt, twórca m.in. wiedeńskiego belwederu, a we Wrocławiu nieistniejącego już pałacu wzniesionego w 1711 przy ul. Wita Stwosza 26 dla Gottfrieda Christiana von Schreyvogla. 
Budynek pałacowy został wzniesiony w głębi działki, a przed nim, w pierzei ulicznej, wzniesiono piętrowy dom pełniący rolę prawdopodobnie kordegardy. Jego wizerunek zachował się na rycinie Johanna Davida Schleuena. Był to dwukondygnacyjny budynek o siedmioosiowej fasadzie, z dwukondygnacyjnym dwuspadowym dachem o układzie kalenicowym, wybudowany na konstrukcji fachwerkowej pokrytej tynkiem. Artykulację fasady akcentował gzyms międzykondygnacyjny i koronujący wraz z lizenami rozdzielającymi osie okienne. W osiej środkowej znajdował się boniowany portal, nad którym znajdował się rozerwany odcinkowy tympanon. W połaci dachowej znajdowały się lukarnowe okna. 
Budynek pałacowy, trzykondygnacyjny, posiadał z obu stron (północnej i południowej) podobne do siebie, siedmioosiowe elewacje artykułowane pilastrami wielkiego porządku o wysokości dwóch kondygnacji, ustawionymi na boniowanym parterze. Po stronie południowej trzy środkowe osie były nieco wysunięte, tworząc niewielki ryzalit zwieńczony dwukondygnacyjnym szczytem. Dolna kondygnacja posiadała trzy osie z prostokątnymi oknami, nad którymi umieszczono eliptyczne okulusy. Druga kondygnacja była już jednoosiowa i miała formę aediculi z trójkątnym tympanonem otoczonym wolutowymi spływami. Podobna szczyt znajdował się na elewacji północnej. Szczyt elewacji z tego okresu znany jest z rycin Friedricha Wernera i istniał do końca XVIII lub początku XIX wieku. Elementami obu elewacji różniącymi się od siebie były balkonowe portale. W portalu północnym (od strony ul. Kazimierza) płyta balkonowa wspierała się na skręconych na zewnątrz kompozytowych kolumnach, a jej kamienna balustrada miała kształt plecionki. Południowy balkon był podtrzymywany przez przekątnie ustawione filary, a balustrada balkonu była zbudowana z profilowanych tralek. W obu portalach przyłucza były pokryte zwojami akantowymi; podobny ornament pokrywał trzony filarów w portalu południowym.
Po roku 1717 pałac otrzymał nową dekoracje wnętrz (zachowane we wnękach okiennych elewacji południowej), ukończono balkonowe portale. Wykonawcą wykończenia portali był Philipp Winckler lub Johann Baptista Limberg. 
Pałac królewski.
W 1750 budynek został wykupiony króla Prus Fryderyka II Wielkiego; od tego czasu nosił miano "pałacu królewskiego", zwanego czasem też "fryderycjańskim". Po wykupieniu pałacu przez króla Prus otoczono dziedziniec honorowy niskimi oficynami, od strony ogrodu natomiast dobudowano w latach 1796–1797 według projektu Carla Gottharda Langhansa długie i wąskie skrzydło południowo-zachodnie, sięgające aż do fortyfikacji na obecnym pl. Wolności. Na końcu skrzydła, nad przejazdem bramnym poprzecznej do niego ulicy, znajdowały się sypialnia i gabinet królewski, dzięki czemu król mógł obserwować manewry wojsk, ewentualnie dowodzić obroną miasta lub łatwo się ewakuować. 
Po wyburzeniu fortyfikacji nastąpiła dalsza rozbudowa pałacu: około 1845 Friedrich August Stüler zbudował w stylu włoskiego neorenesansu skrzydło południowe, rozciągające się równolegle do Fosy i przylegające poprzecznie do południowo-zachodniego, zakończone obustronnie otwartymi arkadowymi pawilonami, z czasem przeszklonymi. Ponadto do zachodniego pawilonu przybudowano pawilon kuchni. W latach 1858–1868 Stüler przebudował dziedziniec honorowy – po zburzeniu sąsiednich kamienic powstały obszerne klasycystyczne skrzydła północno-wschodnie i północno-zachodnie, tworzące ze skrzydłem centralnym spójną całość.
Pałac stał się głównym elementem nowo utworzonego placu Ćwiczeń, zwanego też Zamkowym (obecny plac Wolności), którego ramy tworzyły ponadto monumentalne gmachy Teatru Miejskiego, komendantury, sądu oraz Zgromadzenia Stanów Prowincji Śląskiej. Plac stanowił miejsce defilad i symbol potęgi Prus. Po I wojnie światowej i ogłoszeniu w Niemczech republiki przekształcono pałac w muzeum. W tym czasie istniały liczne plany przekształcenia architektury pałacu i placu, m.in. proponowano przebicie przejazdu bramnego pod skrzydłem centralnym w celu usprawnienia komunikacji.
Po 1945.
Podczas II wojny światowej południowe i południowo-zachodnie skrzydło spłonęły i zostały wyburzone w latach 60. XX wieku, pozostał jedynie budynek kuchni i zachodni pawilon arkadowy (używany następnie przez towarzystwo kulturalne wrocławskich Greków, potem tymczasowa siedziba muzeum etnograficznego).
Pozostałe budynki pałacu odbudowano ze zniszczeń wojennych w czasie obchodów Tysiąclecia Państwa Polskiego ze składek na Społeczny Fundusz Odbudowy Stolicy i Kraju. Skrzydło północno-wschodnie przedłużono o jedną oś okienną i stworzono nową elewację od strony nowego przejazdu. W ostatnich latach w głównym budynku pałacu królewskiego (adres: Kazimierza Wielkiego 35) mieściły się wrocławskie muzea etnograficzne i archeologiczne. 19 kwietnia 2009 po kilkuletnim remoncie w pałacu otwarte zostało Muzeum Miejskie z barokowym ogrodem. Część budynku zajmują drobiazgowo odrestaurowane komnaty królewskie. Dwa skrzydła gmachu zajmuje wystawa „1000 lat Wrocławia”. Na wystawie prezentowanych jest prawie trzy tysiące eksponatów, wiele z nich pochodzi ze zbiorów polskich i niemieckich kolekcjonerów oraz Biblioteki Uniwersyteckiej we Wrocławiu, skarbca katedry św. Jana i Muzeum Archidiecezjalnego we Wrocławiu.

</doc>
<doc id="287254" url="https://pl.wikipedia.org/wiki?curid=287254" title="22 Pułk Artylerii Lekkiej (II RP)">
22 Pułk Artylerii Lekkiej (II RP)

22 pułk artylerii lekkiej (22 pal) – oddział artylerii lekkiej Armii Polskiej we Francji i Wojska Polskiego II RP.
Pułk sformowany został w 1919 w składzie 2 Dywizji Strzelców Błękitnej Armii gen. Władysława Hallera. Po przybyciu do Polski wziął udział w zajmowaniu Pomorza. Uczestniczył również w wojnie polsko-ukraińskiej i polsko-bolszewickiej. W kampanii wrześniowej walczył w składzie macierzystej 22 Dywizji Piechoty Górskiej w pasie obrony Armii „Kraków”.
Formowanie pułku.
Wiosną 1919 w okolicach francuskiego miasta Martigny-les-Bains został sformowany 2 pułk artylerii polowej. Pułk formował się w oparciu o francuski 38 pułk artylerii polowej należący do 2 Dywizji Marokańskiej (fr. "2e division marocaine"). Zalążek pułku stanowili: ppor. Witold Krzyżanowski, ppor. Edward Błaszczyk, ppor. Karol Grunwald oraz około 90 szeregowych, jeńców z byłych armii zaborczych. Pułk należał organizacyjnie do 2 Dywizji Strzelców, która wchodziła w skład I Korpusu Armii Polskiej we Francji. 
W maju 1919 pułk przybył do Polski. 1 września został przeformowany w 11 pułk kresowy artylerii polowej, a 2 Dywizja Strzelców przemianowana na 11 Dywizję Piechoty. W skład puku został włączony I dywizjon 3 pułku artylerii polowej i przemianowany na IV dywizjon. 
1 kwietnia 1919 pułk posiadał już organizację 3–dywizjonową. Każdy z dywizjonów posiadał trzy baterie oraz trzy kolumny zaopatrzenia. Baterie były wyposażone we francuskie 75 mm działa wz. 1897 oraz po 6 jaszczy amunicyjnych. Na czele pułku stał oficer francuski polskiego pochodzenia ppłk Kołyszko, dowódcami dywizjonów byli oficerowie francuscy, a bateriami dowodzili oficerowie polscy. 26 kwietnia pułk przemaszerował do Sutiaville w pobliżu Vittel, skąd następnego dnia dziewięcioma transportami kolejowymi odjechał do Polski, aby 1 maja przyjechać do Leszna. Stąd poszczególne dywizjony rozsyłane były do miejsc przeznaczenia. I dywizjon trafił do Zamościa, II dywizjon do Hrubieszowa, a III dywizjon do Werbkowic.
Pułk w walce o granice.
Na froncie wojny polsko-ukraińskiej.
Po przybyciu do Polski oddziały Błękitnej Armii skierowane zostały do walki z Ukraińcami. Poszczególne dywizjony 2 pułku artylerii polowej, a nawet jego samodzielne baterie, wysyłane były na różne odcinki frontu przeciwukraińskiego. 12 maja 1/2 pap kpt. Władysława Wielowieyskiego, przydzielona została do III/ 6 pułku strzelców i wspierała go w walkach o Woronów i Techłów. 15 maja bateria weszła w skład zgrupowania brygadiera Henryka Minkiewicza i walczyła w szeregach 21 pułku piechoty. Wspierała II/21 pp w walkach pod Nowosiółkami. Ogniem zaporowym zatrzymała natarcie Ukraińców, umożliwiając piechocie wykonanie skutecznego kontrataku. 2/2 pap kpt. Filipkowskiego 14 maja walczyła o Dobrosin, a 21 maja o stację kolejową Milatyn. W tych dniach 3/2 pap wspierała ogniem I/6 pułku strzelców w okolicach Budzymina i Chodorowa. Następnie wspierała piechotę przy forsowaniu Ługu pod Dobrowianami. II/2 pap wspierały ogniem 5 pułk strzelców. 4 bateria por. Edwarda Błaszczyka i 5. kpt. Jerzego Łunkiewicza w szeregach II/5 ps walczyły w okolicach Opolska, a następnie brały udział w pościgu. 6 bateria kpt. Teodora Chmielowskiego wspierała natarcie I/5 ps pod Uhrynowem i rozbiła pod Sokalem baterię ukraińską. III dywizjon walczył pod Bełżcem, ostrzeliwując wsie Ceblów, Żużel i Ostrów.
Front przeciwniemiecki i zajęcie Pomorza.
W związku z napiętą sytuacją na pograniczu polsko-niemieckim, w dniach od 24 do 28 maja 2 pap ze Lwowa przetransportowany został do Zagłębia Dąbrowskiego i rozmieszczony w Będzinie, Dąbrowie Górniczej, kopalni „Flora” i Trzebini. Po podpisaniu przez Niemcy traktatu wersalskiego, pododdziały pułku przystąpiły do intensywnego szkolenia. W pierwszych dniach sierpnia pułk opuścili wszyscy oficerowie francuscy pełniący funkcje doradców technicznych i instruktorów. Pozostał tylko dowódca pułku ppłk Kołyszko. 1 września 1919, dekret Naczelnika Państwa wszystkie formacje zorganizowane poza krajem przekazał pod rozkazy Naczelnego Wodza, a 2 pułk artylerii polowej przemianowany został na 11 Kresowy pułk artylerii polowej. Jego ośrodkiem zapasowym stał się OZ w Stanisławowie. 
Organizacyjnie pułk składał się z czterech dywizjonów i trzech kolumn zaopatrzenia. Po zwolnieniu ochotników z Ameryki jego stan uległ znacznemu uszczupleniu, a 9 listopada rozwiązane zostały kolumny zaopatrzenia oraz baterie: 2., 5. i 7. Zbędny sprzęt przekazano do ośrodka zapasowego. 17 stycznia 1920 pułk opuścił Zagłębie Dąbrowskie i transportami kolejowymi przez Łowicz, Aleksandrów, Toruń dotarł do Jabłonowa, Mełna i Grudziądza. W wyniku kolejnej reorganizacji w każdym dywizjonie wystawiono po jednej baterii zdolnej do natychmiastowych działań, a pozostałe baterie pozostawiono w niepełnym stanie organizacyjnym. Bateriami marszowymi stały się: 1 bateria por. Leona Przybytko, 6 bateria kpt. Borysa Kondrackiego i 8 bateria por. Wawrzyńca Wańtucha. Baterie marszowe wzięły udział w zajmowaniu Pomorza, towarzysząc oddziałom 47. i 48 pułku piechoty. 10 lutego 1920 w Pucku delegacja pułku ze sztandarem wzięła udział w uroczystości zaślubin Polski z morzem. 20 marca 1920 stacjonujący w forcie Courbiere w Grudziądzu 11 pap wzmocniony został jednym dywizjonem 3 pułku artylerii polowej. Jego baterie zostały przemianowane na 2., 5. i 7 baterię 11 pap. W kwietniu pułk odbywał w Toruniu ostre strzelania oraz prowadził ćwiczenia zgrywające. Aby uzupełnić braki w ludziach, koniach i materiale wojennym, ponownie rozwiązano baterie: 2., 5. i 7., a nadwyżki sprzętu odesłano do ośrodka zapasowego w Stanisławowie.
Walki z bolszewikami.
18 kwietnia 1920 na front wojny polsko-bolszewickiej wyjechał III dywizjon mjr. Teodora Chmielowskiego w składzie: 6 bateria por. Edwarda Błaszczyka i 8 bateria ppor. Józefa Witowskiego. W Jelsku został włączony do grupy płk. Józefa Rybaka i przydzielony do 41 Suwalskiego pułku piechoty. 25 kwietnia, w ramach ogólnej ofensywy wojsk polskich na Ukrainie, ruszył do natarcia. Bateria 6 została przydzielona do zgrupowania mjr. Mieczysława Mackiewicza, a bateria 8 pozostała w odwodzie grupy płk. Rybaka. Zgrupowanie mjr. Mackiewicza, w składzie: 41 suwalski pp, 6 bateria 11 Kresowego pap i 2 bateria 1 pułku artylerii górskiej, po krótkiej walce, zdobyło Owrucz i rozpoczęło pościg za odchodzącym nieprzyjacielem. 28 kwietnia zajęto Malin, następnie brzeg Irszy, by 8 maja osiągnąć Dniepr. 11 maja zgrupowanie mjr. Mackiewicza zajęło stanowiska pod Browarami i tu przez szereg dni toczyło uporczywe walki z nieprzyjacielem.&lt;br&gt;W związku z przedarciem się na tyły wojsk polskich 1 Armii Konnej Siemiona Budionnego, nakazany został odwrót polskiej 3 Armii spod Kijowa. 9 czerwca III/11 pap opuścił Darnicę i maszerował do Kureniówki, by następnego dnia zluzować baterie 1 pap Legionów pod Dziemidowiczami. W kolejnych dniach kontynuowano odwrót, w trakcie którego 6 bateria wspierała 2 pułk strzelców podhalańskich w walkach pod Nową Budą. Pod Michałkami kolumna artylerii została zaatakowana przez kawalerię sowiecką. Kontratak II/41 pp powstrzymał nieprzyjacielskie uderzenie. 22 czerwca 6 bateria walczyła skutecznie pod Skorodnem. Od 30 czerwca do 20 lipca cofano się przez Bujnowicze, Turów, Dawidgródek do Pińska, a następnie przez Antopol i Kobryń do Brześcia. W czasie odwrotu dywizjon wspierał ogniem ariergardy 63 i 64 pułku piechoty. Z początkiem sierpnia walczono o przeprawy na Bugu. 4 sierpnia Sowieci ponownie sforsowali Bug, a kompania marszowa 15 pułku piechoty opuściła stanowiska, pozostawiając artylerię bez osłony. Ogień na wprost dywizjonowych dział oraz osłona własnych obsług karabinów maszynowych pozwoliły jednak wyprowadzić cały sprzęt artyleryjski, ze stratami własnymi 2 rannych.
6 sierpnia rozpoczęły się przygotowania do operacji warszawskiej. III dywizjon przerzucony został nad Wieprz i 11 sierpnia zajął stanowiska ogniowe na wschód od Firleja, w ugrupowaniu bojowym Dywizji Górskiej. 16 sierpnia ruszyła kontrofensywa znad Wieprza. DG, wspierana ogniem III dywizjonu, zajęła Kock, a następnie nacierała na północ, opanowując w nocy z 17 na 18 sierpnia Siedlce. Przy forsowaniu Bugu pod Grannem śmiertelnie ranny został dowódca dywizjonu mjr Teodor Chmielowski. Dywizjon walczył dalej wspierając piechotę pod Kuźnicą, Sokółką, Odelskiem i podczas forsowania Niemna pod Komarowem. Rozkazem z 25 października 1920 dywizjon powrócił do macierzystego pułku.
3 maja z Grudziądza na front poleski wyjechał I dywizjon mjr. Władysława Wielowieyskiego w składzie: 1 bateria por. Marcina Przybycienia i 4 bateria kpt. Władysława Bilczyńskiego. W Kalenkowiczach 1 bateria została skierowana w kierunku na Rzeczycę i wzięła udział w zajmowaniu przedmościa, wspierając ogniem 34 pułk piechoty. Po likwidacji przedmościa obydwie baterie ostrzeliwały nieprzyjacielskie statki pojawiające się na Dnieprze. 17 czerwca ogień dywizjonowy powstrzymał forsujące Dniepr pod Hłybowem oddziały sowieckie. W rozkazie operacyjnym z 19 maja, dowódca 9 Dywizji Piechoty płk Władysław Sikorski z dużym uznaniem wyrażał się o sprawnym działaniu I dywizjonu, zaś w komunikacie wywiadowczym nr 121 podkreślono brawurową działalność 1 baterii por. Konstantego Zaleskiego w walce przeciwko nieprzyjacielskim pociągom pancernym.
W związku z ogólną sytuacją na froncie, 19 czerwca Grupa Poleska rozpoczęła odwrót w kierunku na zachód na Szlewań, Borowik, Kopatkowicze do Ptyczy. W walce pod Pohostem nad Słuczą otoczona została jedna z baterii. Dzięki błyskawicznej reakcji, kanonierzy otworzyli ogień na wprost do nacierającego nieprzyjaciela i, wykorzystując powstałe zamieszanie, wydostali się z okrążenia. Dalszy odwrót I dywizjonu odbywał się marszrutą przez Drohiczyn, Dziatkowicze, Kobryń na linię Bugu. 2 sierpnia pod Cieleśnicą 1 bateria został zaatakowana przez piechotę nieprzyjacielską i straciła w boju 2 działa. Celem odbicia dział por. Leon Bukojemski zebrał 14 kanonierów i uderzył na nieprzyjaciela. Akcja nie uzyskała jednak powodzenia. 3 sierpnia dywizjon został przydzielony do 63 pułku piechoty i wspierał go w czasie kontrataku nad Krzną. Nieprzyjaciela wyparto za Bug i piechota zajęła utracony odcinek rzeki, artyleria zaś obsadziła stanowiska w okolicach Mokran. 5 sierpnia dywizjon przeszedł za Wieprz w ugrupowanie 16 Dywizji Piechoty. W okresie kontrofensywy jego zadaniem było wsparcie ogniowe pododdziałów 65. i 66 pułku piechoty nacierających na kierunku Latowicz, Mrozy i Kałuszyn. 20 sierpnia baterie dotarły do Kosowa i dalej nacierały w kierunku na Nur, obezwładniając nieprzyjaciela na prawym brzegu Bugu. Po jego sforsowaniu dywizjon uczestniczył w pościgu, a 22 sierpnia bateria por. Konstantego Zaleskiego ostrzelała uchodzącego nieprzyjaciela, zadając mu znaczne straty. 24 sierpnia dywizjon przybył do Łomży, skąd wkrótce został skierowany do Brześcia. Tam połączył się z II dywizjonem i w szeregach z 11 Dywizji Piechoty wziął udział w działaniach na Słuck. Dywizjony współdziałały z piechotą w zdobywaniu Włodawy, Czerska, Berezy Kartuskiej, Dziatkowicz, Nowogródka, w forsowaniu Szczary i Muchawca, a na koniec w zajęciu Słucka.
II dywizjon 11 Kresowego pap ppłk. Szczuki w składzie: 3 bateria por. Leona Przybytko i 9 bateria por. Franciszka Więckowskiego wyjechał z Grudziądza na front sowiecki 25 maja i wszedł w skład 11 Dywizji Piechoty. 1 czerwca w Antonisbergu dołączyła do niego 4/12 pułku artylerii ciężkiej i została przemianowana na 2/11 pap. W nocy z 1 na 2 czerwca Armia Rezerwowa gen. Kazimierza Sosnkowskiego rozpoczęła ofensywę.Zaskoczony nieprzyjaciel wycofał się, a skuteczny opór stawił dopiero na linii okopów rosyjskich z okresu I wojny światowej. 6 czerwca walczono pod Kowalami. Z powodu niewłaściwie dobranych punktów obserwacyjnych wsparcie ogniowe nie spełniało swojej funkcji. Dopiero około 17.30 celny ogień II dywizjonu umożliwił piechocie opanowanie nieprzyjacielskich pozycji. Następnie dywizjon wspierał ogniem piechotę nad Szoszą i tym przyczynił się do wyparcia nieprzyjaciela na wschodni brzeg rzeki. Po zakończeniu ofensywy 11 DP zajęła odcinek od Lipowa wzdłuż Szoszy do jeziora Dołgoje. Tu przybył dowódca 11 pap płk Mikołaj Majewski i objął dowództwo artylerii dywizji. 4 lipca ruszyła wielka ofensywa wojsk gen. Michaiła Tuchaczewskiego. W czasie walk jeden z działonów 9 baterii został rozbity. Mimo twardej obrony, 11 DP zmuszona została do odwrotu, a 5 lipca rozpoczął się odwrót całej polskiej 4 Armii. II/11 pap odchodził przez Jasewicze, Dziaduszki, Iwanowszczyznę, Słobodę do rejonu Chiłowszczyzny i Grybowszczyzny. W wyniku niekorzystnej sytuacji taktycznej, 23 lipca pod Nowosiółkami baterie II dywizjonu, stojące na stanowiskach pod Dobrowlanami, pozostały bez osłony piechoty. Dowódca 3 baterii zarządził odwrót w kierunku Żylicz. W czasie marszu bateria została otoczona i Sowieci wzięli do niewoli por. Karola Grunwalda oraz dwa działony. Dowódca pułku, płk Majewski, nakazał 2 baterii oraz pozostałym obsługom i oficerom wykonać kontratak celem odbicia dział. To nietypowe działanie przyniosło sukces i działa wróciły do polskich artylerzystów. 26 lipca wyróżnił się działon 2 baterii ppor. Stanisława Łabęckiego, który walczył w straży tylnej, opóźniając skutecznie wszelkie działania przeciwnika.
W kolejnych dniach dywizjon kontynuował działania odwrotowe po linii: Wyszki, Wysokie Mazowieckie, Ostrów Łomżyński. W tym czasie dotychczasowy dowódca płk Mikołaj Majewski objął stanowisko dowódcy 13 Brygady Artylerii, a nowym dowódcą pułku został płk Jan Suzin. II dywizjon pod dowództwem mjr. Adama Zaręby w składzie: 2 bateria por. Jerzego Kubeckiego, 3 bateria por. Leona Przybytko, 7 bateria por. Józefa Rymuta (przybyła z ośrodka zapasowego w Stanisławowie) i 9 bateria por. Franciszka Więckowskiego walczył pod Radzyminem, a jego baterie znajdowały się na linii Ostrów, Grabież, Wołomin i z tych stanowisk wspierały 46. i 47 pułk piechoty.
Po sukcesie wojsk polskich i udanym kontruderzeniu znad Wieprza, II/ 11 pap został skierowany do Nasielska i dalej do Brześcia. Tu połączył się z I dywizjonem i po uzupełnieniu sił i środków wspierał nadal pułki 11 Dywizji Piechoty i wziął udział w działaniach na Słuck. We wrześniu pułk dysponował 75 mm armatami francuskimi.
W ośrodku zapasowym 11 Kresowego pap w Stanisławowie zostały zorganizowane dwie baterie. 7 bateria por. Józefa Rymuta na początku sierpnia odeszła do II dywizjonu i walczyła razem z nim pod Radzyminem. 5. bateria pod dowództwem kpt. Władysława Padowicza 4 lipca wyruszyła na front pod Brodami i tam wspierała oddziały 18 Dywizji Piechoty w walkach z kawalerią Budionnego. 1 sierpnia bateria przeszła w podporządkowanie dowódcy 13 Dywizji Piechoty i wzięła udział w wypadzie na Czyżki. 13 sierpnia bateria wycofana została na kierunek lwowski i z otwartych stanowisk pod Winnikami wspierała walczącą piechotę. Następnie walczyła z sowiecką kawalerią pod Sichowem. 26 sierpnia bateria wspierała 19 pułk piechoty przy zdobywaniu Działdowa. W czasie walki uległy zniszczeniu tabory baterii. Również część stojących na stanowiskach ogniowych dział wpadła w ręce wroga. Nocny wypad, prowadzony przez por. Juliana Konarzewskiego i pchor. Stefana Zaleskiego, przyniósł oczekiwane rezultaty i działa zostały odzyskane. Baterię odesłano do Lwowa celem reorganizacji. Po uzupełnieniu braków w ludziach, koniach i sprzęcie, 5 grudnia bateria odeszła do macierzystego pułku do Baranowicz. W walkach toczonych w lipcu i sierpniu bateria ta poniosła najdotkliwsze straty w całym pułku.
Bilans walk.
W walkach od 1919 do 1920 straty pułku wyniosły 7 zabitych oraz około 80 rannych. Orderem Virtuti Militari 5 klasy odznaczonych zostało 6 oficerów i 1 podoficer. Krzyże Walecznych otrzymało: 16 oficerów, 1 chorąży, 1 ogniomistrz, 6 plutonowych, 10 kaprali, 6 bombardierów i 34 kanonierów. Ponadto 6 oficerów otrzymało ordery francuskie De la Victoire.
Pułk w okresie pokoju.
Po podpisaniu rozejmu z sowiecką Rosją utworzona została linia demarkacyjna. 16 listopada 1920 11 pułk artylerii polowej przeszedł w podporzadkowanie 11 Brygady Artylerii i przesunięty został na wschód. W okresie od grudnia 1920 do 27 czerwca 1921 pułk w pełnym składzie stacjonował w rejonie Baranowicz. W marcu 1929 został podporządkowany, pod względem wyszkolenia, dowódcy 10 Grupy Artylerii. 31 grudnia 1931, na podstawie rozkazu B. Og. Org. 1120 – 18 Org. Ministra Spraw Wojskowych marszałka Polski Józefa Piłsudskiego, 22 pap został przemianowany na 22 pułk artylerii lekkiej.
Zakwaterowanie.
W marcu 1921 podpisany został traktat pokojowy między Rzecząpospolitą Polską a RFSRR i USRR. Pod koniec czerwca 11 pap przybył do Stanisławowa i tam został przemianowany na 22 pułk artylerii polowej. Następnie pułk przetransportowano do Przemyśla. Tam III dywizjon został przemianowany na I dywizjon 24 pułku artylerii polowej i odesłany do Jarosławia. Następnie pułk został przeniesiony do Rzeszowa i Gródka Jagiellońskiego. We wrześniu pułk powrócił do Przemyśla i zajął koszary w Bakończycach. Budynki koszarowe były parterowe, murowane, rozrzucone na znacznej przestrzeni. Centrum koszar stanowił plac manewrowy, tzw. Hrypki. 1 października 1933 na Rynku w Przemyślu odbyła się uroczystość oficjalnego powitania pułku, w której wziął udział dowódca garnizonu gen. bryg. Stanisław Wieroński i prezydent miasta Roman Krogulecki. Uroczystość zakończyła się defiladą oddziałów garnizonu.
Uzbrojenie.
Pułk w swej strukturze posiadał trzy dywizjony, każdy po trzy baterie, a w każdej baterii dwa plutony po dwa działony. W sumie w pułku było 36 dział. Do 1930 baterie uzbrojone były we francuskie 75 mm armaty wz. 1897, 100 mm haubice wz. 1914/1919 oraz austriackie 80 mm armaty wz. 05 (III da). Kanonierzy posiadali karabinki Berthiera wz. 1892 M16. W 1930 dywizjony I i II otrzymały francuskie 75 mm armaty wz. 1897, natomiast III dywizjon 100 mm haubice wz. 1914/1919. Kanonierzy otrzymali karabinki Mauser wz. 98 i wz. 29, a jezdni posiadali szable pruskie artylerii polowej wz. 1896. Mimo wprowadzenia na uzbrojenie pistoletu Vis wz. 1935, oficerowie używali także innych systemów, a do wystąpień służbowych używali szabel polskich wz. 1921. Ponadto każda bateria posiadała dwa karabiny maszynowe systemu Maxim 08/15 do obrony przeciwlotniczej lub bezpośredniej obrony przed atakiem przeciwnika. 
Szkolenie w pułku.
Rekruci byli wcielani byli zazwyczaj w lutym lub na początku marca. Na ogół przestrzegano zasady, aby żołnierze wyznania rzymsko-katolickiego stanowili co najmniej 50% stanu osobowego. W 1938 skład narodowościowy pułku przedstawiał się następująco: Polacy 51%, Ukraińcy 45%, Żydzi 2%, Ślązacy 2%. Służba w artylerii trwała 19 miesięcy. Obsługi dział szkoliły się w działoczynach, na które składały się: nauka o sprzęcie i jego obsłudze oraz nauka czynności na stanowisku ogniowym. Szkolenie obejmowało: opis działa i amunicji, naukę praktyczną poszczególnych czynności i zgrywanie w szybkości obsługiwania sprzętu. Celem szkolenia było zautomatyzowanie wszystkich czynności przy przygotowywaniu działa do strzelania i prowadzeniu ognia.&lt;br&gt;Jezdni byli podporządkowani bezpośrednio podoficerowi zaprzęgowemu baterii, który instruował ich jak obchodzić się z końmi, uczył siodłania i ubierania koni do zaprzęgu. Wyszkolenie indywidualne realizowano na ujeżdżalni i w terenie.
Następnym etapem była nauka jazdy zaprzęgami w zajmowaniu stanowiska ogniowego, w odprzodkowywaniu dział i jaszczy, przygotowaniu do strzelania, a także w zaprzodkowywaniu i zmianie stanowiska ogniowego. Wyszkolenie sprawdzane było podczas strzelań amunicją bojową i manewrów. Pułk odbywał ostre strzelania najczęściej w okolicy Czeremoszna Wyżnego i w okolicach Majdanka. Celem szkolenia analfabetów, w pułku zorganizowano szkołę, po ukończeniu której wystawiano świadectwo ukończenia dwuklasowej szkoły powszechnej.&lt;br&gt;Na początku marca 1939 tok szkolenia został zakłócony. Pułk wystawił jeden dywizjon konny złożony wyłącznie z Polaków, który bez dział, a jedynie z bronią osobistą i maszynową udał się w kierunku granicy z Węgrami, aby zapobiec rozruchom wśród ludności ukraińskiej. W okolicach Annabergu i Korczyna-Szlachty przebywał w pogotowiu bojowym przez okres trzech tygodni. Po wykonaniu zadania dywizjon wrócił do macierzystego garnizonu.
Święta w pułku.
19 maja 1927 Minister Spraw Wojskowych marszałek Polski Józef Piłsudski ustalił i zatwierdził dzień 5 maja jako datę święta pułkowego. Pułk obchodził swoje święto w rocznicę przybycia do Polski i wyruszenia na front przeciwukraiński.
Uroczystości związane że świętem pułkowym rozpoczynały się zwykle w przeddzień apelem poległych. 5 lipca pułk uczestniczył w uroczystej mszy polowej, a następnie defilował przed dowódcą pułku i zaproszonymi gośćmi. W obchodach brały też udział reprezentacje sąsiednich jednostek wojskowych, harcerze i inni mieszkańcy Przemyśla. 
Uroczyście obchodzono też święta państwowe: 3 maja i 11 listopada. W tych dniach odbywała się defilada wszystkich jednostek stacjonujących w Przemyślu, a miejsce na trybunie zajmowali oficerowie DOK X i władze miasta. Szczególnie atrakcyjnie prezentowali się kanonierzy 22 pal występujący w pelerynach podhalańskich i kapeluszach z piórami. W czasie świąt kościelnych, w okresie Wielkiejnocy, pułk wystawiał wartę honorową przy Grobie Chrystusa w składzie sześciu kanonierów w umundurowaniu garnizonowym z ładownicami, uzbrojonych w karabinki i szable. W wigilię świąt Bożego Narodzenia w każdej baterii organizowano wieczerzę wigilijną. W każdą niedzielę kanonierzy na czele z oficerem młodszym udawali się na mszę do kościoła garnizonowego. W rzeszowskim kościele żołnierze ufundowali witraż, który zachował się do dzisiaj.
Uroczyście odbywało się też powitanie nowo przydzielonych do pułku podporuczników. W kasynie organizowano wtedy spotkanie towarzyskie w którym uczestniczyli wszyscy oficerowie z żonami. Nowoprzybyłych oficerów witał najstarszy stopniem oficer- kawaler. W kolejnych dniach młody oficer zobowiązany był do złożenia oficjalnych wizyt towarzyskich wszystkim oficerom w ich domach.
Ważną uroczystością w życiu pułku była przysięga wojskowa. Zaczynała się zwykle nabożeństwem w kościele garnizonowym i w świątyniach innych wyznań. Czasem organizowano msze polowe. Do 1938 artylerzyści składali przysięgę „na działo”. Kanonierzy młodego rocznika ustawiali się w czworoboku, pośrodku którego stało działo. Czterej wyznaczeni kanonierzy podchodzili do działa, kładli dwa palce prawej ręki na lufę i razem z pozostałymi kolegami powtarzali słowa przysięgi. Po przysiędze odbywała się defilada, a następnie uroczysty obiad żołnierski, w którym uczestniczyli też zaproszeni goście i przybyłe na przysięgę rodziny żołnierzy.
W pułku, przy okazji różnego rodzaju świąt, organizowano pokazy sprawności baterii. W pokazach brało zazwyczaj 8 zaprzęgów, 4 działa i 4 jaszcze. Na rozkaz dowódcy bateria prezentowała marsz w kolumnie, przechodzenie z kolumny pojedynczej w podwójną, szyk rozwinięty, zwroty, zajeżdżanie galopem na stanowisko ogniowe, zatrzymanie z pełnego galopu, odprzodkowanie, odprawa przodków i otwarcie ognia ślepą amunicją. 
22 pal w kampanii wrześniowej.
Mobilizacja.
27 sierpnia 1939 22 pułk artylerii lekkiej rozpoczął mobilizację alarmową w grupie zielonej tzw. „kartkową”. W Przemyślu został zmobilizowany 22 pal do etatów wojennych w czasie od Z+28 do Z+56. Dodatkowo w ramach mobilizacji alarmowej zmobilizowano w czasie od Z+56 do Z+60:
W trakcie mobilizacji powszechnej w I rzucie do 6 dnia mob. sformowano dywizjon II/40 pułku artylerii lekkiej. W II rzucie mobilizacji powszechnej utworzono 50 dywizjon artylerii lekkiej i baterię marszową 22 pal. Po zmobilizowaniu własnych pododdziałów pułk został załadowany w Żurawicy nocami 29/30 sierpnia i 30/ 31 sierpnia do transportów kolejowych.
Działania bojowe.
W kampanii wrześniowej pułk wziął udział w ramach 22 Dywizji Piechoty Górskiej, która była przeznaczona do Odwodu Naczelnego Wodza „Tarnów”, a od 1 września 1939 weszła w skład Armii „Kraków”. Początkowo 1 września dywizjony pułku podjęły wyładunek w rejonie Dębicy, lecz z uwagi na zmianę podporządkowania podjęto dalszy transport pułku w rejon Krzeszowice – Trzebnia. 
Od Olkusza do Nidy 
Pułk był bombardowany w transportach kolejowych w Krakowie-Płaszowie i Bochni, gdzie poniósł pierwsze straty osobowe i w koniach. Po dotarciu 2 września w rejon koncentracji nastąpił wyładunek transportów. Nocą 2/3 września i w godzinach porannych 3 września 22 pułk artylerii lekkiej przemaszerował do rejonu Olkusza. Poszczególne jego dywizjony zostały przydzielone do pułków 22 Dywizji Piechoty: I – do 6 pułku strzelców podhalańskich, II – do 5 pułku strzelców podhalańskich, III – do 2 pułku strzelców podhalańskich. 3 września pułk, wraz z całą 22 Dywizją Piechoty Górskiej, zajął pozycje obronne, bez styczności z nieprzyjacielem, w rejonie Olkusza na linii Klucze – Bolesław. Następnie w nocy 4/5 września rozpoczął odwrót na Wolbrom, a 5/6 września na Działoszyce, Skalbmierz. Na postoju pułk bateriami prowadził ostrzał niemieckich patroli pancernych i zmotoryzowanych w rejonie Racławic. Nocą 6/7 września 22 pułk pomaszerował dywizjonami nad rzekę Nidę. 7 września 22 DPG zajęła obronę na zachodnim brzegu Nidy. I i III dywizjony prowadziły ześrodkowania ognia na rozwijające się do natarcia niemieckie oddziały pancerne i zmotoryzowane atakujące pozycje 6 pspodh., a następnie 2 pspodh. Prowadzony ostrzał oddziałów niemieckich powstrzymywał natarcie wojsk niemieckich na pozycjach obronnych nad rzeką Nidą, po czym przerodził się w pojedynek artylerii polskiej i niemieckiej. Do wieczora 7 września oba dywizjony wystrzelały połowę posiadanej amunicji. Zadano duże straty niemieckiej 5 Dywizji Pancernej. Z uwagi na częściowe oskrzydlenie pozycji dywizji przez Pińczów na Staszów i Opatów, 7/8 września pułki 5 i 6 strzelców podhalańskich, wraz z większością 22 pułku, przeprawiły się na wschodni brzeg Nidy. Przedmościa na jej zachodnim brzegu broniły pododdziały 2 pułku strzelców podhalańskich z 6 baterią armat, która wzmacniała obronę przeciwpancerną. Pozostałe baterie wspierały ogniem pośrednim obronę 2 pspodh. 
W godzinach popołudniowych 8 września Podhalanie 2 pułku wycofali się wraz z 6 baterią na wschodni brzeg rzeki, niszcząc most. Bateria ta zniszczyła ogniem bezpośrednim 12 czołgów.
Bój o Owczary, Broninę i Prusy 
Nocą 8/9 września dowódca 22 DPG zdecydował się na wykonanie zwrotu zaczepnego całą dywizją na Busko, wbrew rozkazowi dowódcy armii. Maszerujący na czele sił głównych dywizji 6 pspodh. z dywizjonem I armat częściowo rozbił w starciu nocnym niemiecki zmotoryzowany oddział wydzielony VII Korpusu Armijnego. Pozostała część niemieckiego oddziału zajęła pozycje na linii wzgórz obok wsi Żerniki Górne. 6 pspodh. i batalion 5 pspodh., przy wsparciu I dywizjonu i części III, w godzinach rannych przeprowadziły natarcie na linie wroga. Zdobyto I linię oporu i toczono walki o II linię. W tym czasie na tyły dywizji w rejonie Jurkowa, Broniny, Owczar i Rytwian wykonała atak niemiecka 27 Dywizja Piechoty, z silnym wsparciem artylerii. Strzelające ogniem na wprost baterie 22 pal zostały zdobyte przez piechotę nieprzyjacielską lub utraciły działa w wyniku silnego ostrzału artylerii niemieckiej. Straty pułku: w I dywizjonie 6 armat, w II dywizjonie 5 armat, a w III dywizjonie 2 haubice. Poległo, dostało się do niewoli i zostało rannych ponad 1/3 stanu wyjściowego pułku. Ponadto cała 3 bateria wraz z batalionem III/6 psp odłączyła się od dywizji i przeprawiła się przez Wisłę pod Baranowem; dołączyła następnie do 23 palu. Wzięła ona udział w dniach 20–22 września w walkach polskiej 23 Dywizji Piechoty w bitwie pod Tomaszowem Lubelskim, tam ulegając rozwiązaniu.
9 września popołudniem pozostałość 22 pal przemieściła się do rejonu Skrobaczów–Prusy, przystępując do wsparcia piechoty z 2 pspodh. i zbiorczego batalionu z rozbitków 5. i 6 pspodh., zajmujących obronę na wyznaczonych pozycjach w Skrobaczowie i Prusach. Wsparcie zapewnił III dywizjon haubic i 2 armaty 2 baterii 22 pułku. Przez resztę dnia baterie haubic i armaty prowadziły skuteczny ostrzał nacierających wojsk niemieckiej 27 DP. 9/10 września pułk wraz ze strzelcami podhalańskimi wykonał marsz przez Stopnicę na Staszów. Po odejściu sił głównych 22 DPG, w Skrobaczowie zebrało się ok. 2000 żołnierzy, wśród nich wielu artylerzystów bez dział, i tabory pułku. Grupa ta dostała się do niewoli 10 września w lasach w rejonie wsi Mokra, niedaleko miejscowości Kurozwęki. 
Walki o przedarcie się do Wisły i Sanu
Od pułku pod Skrobaczowem odłączył się dowódca 2 baterii z ok. 60 kanonierami, przeprawił się przez Wisłę i 16 września dostał się do niewoli pod Kolbuszową. Na rozkaz dowódcy Artylerii Dywizyjnej płk. Jana Woźniakowskiego, dowodzącego pozostałością 22 DPG, kolumna główna wraz z pozostałością 22 pal w sile 19 dział podjęła marsz w kierunku lasów rytwiańskich. Maszerująca kolumna dywizji w rejonie Rytwian została zaatakowana od czoła przez oddziały rozpoznawcze 5 D Panc., a od tyłu i od strony Staszowa przez niemiecką 27 DP. Wyparcie 2 i 6 pułków podhalańskich z miejscowości Rytwiany i Grobla rozdzieliło kolumnę dywizji i tym samym 22 pal na dwie części. Część baterii z 6 działami znalazła się po wschodniej stronie rzeczki Czarnej i utworzyła zgrupowanie ppłk. S. Szlaszewskiego, dowódcy 2 psp. Pozostałe siły pułku z 13 działami pozostały po zachodniej stronie rzeczki Czarna w pobliżu Sichowa i weszły w skład zgrupowania płk. Woźniakowskiego. Zgrupowanie 2 psp było wspierane przez 6 (4 armaty) i 2 (2 armaty) baterię 22 pal. 11 września przeprawiło się przez Wisłę po moście w Baranowie, 12 września dotarło do Rozwadowa i wraz z Grupą Operacyjną „Jagmin” wieczorem tego dnia przeprawiło się przez San do Radomyśla. Nocą 10/11 września zgrupowanie płk. Woźniakowskiego podeszło do Wisły pod Połańcem, a następnie na promach zostało przeprawione. 11/12 września wykonało marsz osiągając rano wieś Maślany, a następnie ruszyło do Puszczy Sandomierskiej. Odwrót ubezpieczał batalion 5 pspodh. wspartego 5 baterią 22 pal. Wobec wprowadzenia do działań artylerii niemieckiej 8 DP, obronę wsparł cały III dywizjon haubic 22 pułku. 14 września zgrupowanie płk Woźniakowskiego dotarło do wsi Krawce w pobliżu Rozwadowa. Ze względu na okrążenie Puszczy Sandomierskiej przez wojska niemieckie, dalszy marsz do rzeki San stał się niemożliwy. Zgrupowanie trwało w puszczy do 18 września; z uwagi na całkowite okrążenie w rejonie Krzątka-Bojanów zostało rozwiązane, armaty zostały rozmontowane i ukryte w lesie, broń ręczna i amunicja została zakopana i zamaskowana.
Walki na Lubelszczyźnie
Bateria 6/22 pal dołączyła do 23 pułku artylerii lekkiej i walczyła w jego szeregach do 22 września. Od 13 września zgrupowanie 2 pspodh. podporządkowane zostało Grupie Fortecznej płk. Klaczyńskiego; baterie zostały wzmocnione 4 działami. 16 września w Biłgoraju kolumnę artylerii zgrupowania zbombardowało lotnictwo niemieckie, które z dwóch baterii 22 pal zniszczyło 3 działa oraz w wyniku nalotu zginęło i zostało rannych wielu żołnierzy i koni. 17 września zgrupowanie 2 pspodh. wsparte bateriami 22 pal odrzuciło natarcie niemieckiej piechoty i czołgów na rejon stacji kolejowej obok Majdanu Kasztelańskiego. 18 września, po odparciu wypadu niemieckich czołgów, zgrupowanie 2 pspodh. przy wsparciu dział 22 pułku uderzyło na miejscowość Łosiniec, opanowując ją. Ogniem artyleryjskim działony 22 pal odpierały niemieckie wypady czołgów, aż do wyczerpania amunicji artyleryjskiej. 18/19 września obie baterie przemaszerowały do lasu Podlesina, a następnej nocy 19/20 września do lasu Sołokije, na wschód od Bełżca. Wieczorem 21 września zdemontowano działa, przodki i jaszcze. Z żołnierzy utworzono plutony konne usiłujące przebić się poza okrążenie niemieckie; po nieudanych próbach żołnierze tej części 22 pal dostali się do niewoli w Puszczy Różanieckiej.
Oddział Zbierania Nadwyżek 22 pal.
W Przemyślu, pod dowództwem kpt. Tadeusza Szeremety, pozostał OZN 22 pal; następnie 10 września opuścił Przemyśl kierując się na Chyrów, Sambor, Drohobycz i Stanisławów. 17 września oddział dotarł do majątku Skoromochy koło Trembowli, gdzie spalono akta, zniszczono pieczęć i spalono drzewce sztandaru. 18 września kolumna oddziału została ostrzelana i otoczona przez czołgi i kawalerię sowiecką we wsi Tiutków oraz zabrana do niewoli.
Symbole pułkowe.
Sztandar.
Nadanie sztandaru i zatwierdzenie jego wzoru ujęte zostało w Dodatku Tajnym nr 6 do Dziennika Rozkazów MSWojsk. Nr 6 z 5 V 1938, poz. 63. 29 maja 1938 na Błoniach Krakowskich generał dywizji Juliusz Rómmel wręczył pułkowi sztandar ufundowany przez społeczeństwo Przemyśla. W czasie tej ceremonii sztandary otrzymały pozostałe oddziały artylerii z Okręgów Korpusów Nr V i X.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata także znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 22 w wieńcach laurowych.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża kawalerskiego znajdowały się wyhaftowane nazwy i daty ważniejszych bitew pułku:
Tuleja nałożona była na drzewce zwieńczone srebrnym orłem w złotej koronie, stojącym na skrzynce z liczbą „22” i przytwierdzona do drzewca 16 ozdobnymi gwoździami. U góry drzewca przymocowana była szarfa biało-czerwona, obszyta na dole złotą frędzla.
Odznaka pamiątkowa.
20 stycznia 1930 Minister Spraw Wojskowych, Marszałek Polski Józef Piłsudski, zatwierdził wzór i regulamin odznaki pamiątkowej 22 pal. Odznaka o wymiarach 38x38 mm ma kształt krzyża o wciętych półokrągło końcach ramion pokrytych ciemnozieloną emalią z czarną obwódką. Na ramionach krzyża wpisano numer i inicjały „22 P.A.P.” oraz datę przybycia 2 Pułku Artylerii Polowej do Polski i wyruszenia na front przeciwukraiński „5.V.1919”. Środek krzyża wypełnia okrągła tarcza ze srebrnym orłem wz. 1927 w otoku z czarnej emalii. Między ramionami krzyża dwie skrzyżowane lufy armatnie barwy złotej. Godło mocowane na dwa sztyfty. Odznaka oficerska, jednoczęściowa, wykonana w srebrze i emaliowana. Na rewersie próba srebra i imiennik grawera. Autorem projektu odznaki był porucznik Adam Bednarczyk, a wykonawcą Wiktor Gontarczyk z Warszawy. W 1931 inicjały zmieniono na „22 PAL”.
Mundur.
Od 1925 pułk przyjął symbolikę podhalańską. Był to kapelusz zazwyczaj ozdabiany piórami ptaków drapieżnych, peleryna i emblemat – gałązka jodłowa ze swastyką. Od 1927 pióra i puch oraz spinkę w postaci gałązki jodłowej ze swastyką noszono przy rogatywkach. W marcu 1936 pułk otrzymał kapelusze i peleryny podhalańskie wz. 36 na cały stan osobowy. Kadra 22 pal używała ich (z oporami) do wystąpień prywatnych i służbowych, w szyku konnym i pieszym.
Żołnierze pułku.
Żołnierze 22 pułku artylerii lekkiej – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="287268" url="https://pl.wikipedia.org/wiki?curid=287268" title="Marian Seredyński">
Marian Seredyński

Marian Wiktor Seredyński (ur. 4 sierpnia 1890 w Siedliskach, pow. Bóbrka, zm. 25 sierpnia 1959 w Gdańsku) – pedagog, dyrektor polskich szkół handlowych.
Życiorys.
W latach 1913-1918 był nauczycielem w Krajowej Szkole Kupieckiej w Tarnowie. W 1918 uczestniczył w rozbrajaniu Austriaków na terenie Galicji. Od 1919 był przez kilka lat nauczycielem w Akademii Handlowej w Krakowie. W roku akademickim 1925/1926 był wykładowcą w Akademii Górniczo-Hutniczej.
Od 1926 był dyrektorem nowo otwartej Polskiej Szkoły Handlowej Macierzy Szkolnej w Wolnym Mieście Gdańsku. W 1929 zorganizował ponadto dwuletnią Wyższą Szkołę Handlową. 
W Związku Polaków w Wolnym Mieście Gdańsku stał na czele Głównej Rady Wychowania Obywatelskiego. Działał także w ZHP, w 1935 został jednym z dwóch zastępców przewodniczącego Zarządu Oddziału, Franciszka Kręckiego.
W czasie II wojny światowej mieszkał w Warszawie. W 1944 został aresztowany i uwięziony na Pawiaku. Po wojnie wrócił do Gdańska, pełnił m.in. funkcję dyrektora Państwowego Liceum Spółdzielczego we Wrzeszczu.
Grób Seredyńskiego znajduje się w Alei Zasłużonych na Cmentarzu Srebrzysko w Gdańsku (rejon II-AZ-1-2).
Jego nazwiskiem nazwano ulicę w Gdańsku przebiegającą obok budynku byłych Polskich Szkół Handlowych, którymi kierował przed 1939 (wcześniej ul. Skotnicka, przed 1945 "Trojangasse"). Jest też patronem tramwaju Pesa Swing 120NaG SWING Gdańskich Autobusów i Tramwajów o numerze bocznym 1043.

</doc>
<doc id="287274" url="https://pl.wikipedia.org/wiki?curid=287274" title="Christopher Doyle">
Christopher Doyle

Christopher Doyle (ur. 2 maja 1952 w Sydney) – australijski operator filmowy.
W końcu lat 70. osiadł na Tajwanie, gdzie zajął się działalnością teatralną. W 1981 zadebiutował jako operator filmowy, rozgłos i nagrody na najważniejszych festiwalach przyniosła mu współpraca z Wong Kar-Waiem. W 1999 roku zadebiutował jako reżyser filmem "Dive Bar Blues".

</doc>
<doc id="287282" url="https://pl.wikipedia.org/wiki?curid=287282" title="Saab J35 Draken">
Saab J35 Draken

Saab J 35 Draken lub Saab 35 – szwedzki samolot myśliwski produkowany przez wytwórnię Saab w latach 1955–1974. Myśliwiec Draken powstał jako następca samolotu Saab Tunnan i myśliwskiej wersji Saab Lansen.
J 35 był pierwszym, zachodnioeuropejskim, myśliwskim samolotem ponaddźwiękowym, który znalazł się na wyposażeniu sił powietrznych. Łącznie wyprodukowano 644 egzemplarze wszystkich odmian Drakena.
Historia.
Na początku ery samolotów odrzutowych Szwecja podjęła decyzję o wyposażeniu swoich sił powietrznych ("Flygvapnet") w myśliwiec przechwytujący zdolny do działań przeciw bombowcom i myśliwcom na dużych wysokościach, tak jak amerykański F-104 Starfighter. We wrześniu 1949 szwedzki urząd do spraw wyposażenia sił zbrojnych FMV ("Försvarets materielverk") wystosował zapotrzebowanie na myśliwiec. Prace projektowe rozpoczęto w tym samym roku. Dodatkowym wymaganiem była zdolność maszyny do operowania z dróg publicznych jako tymczasowych pasów startowych z możliwością tankowania i uzbrajania samolotu przez słabo wykwalifikowany personel składający się z żołnierzy służby zasadniczej, którzy po przeszkoleniu mieli wykonywać te czynności w czasie nie dłuższym niż 10 minut.
Samolot posiadał zarys skrzydeł w postaci "podwójnej delty", gdzie jeden kształt delty był nałożony na drugą szerszą deltę. Węższa, wewnętrzna część skrzydła miała kąt 80° przystosowany do lotów z dużymi prędkościami podczas gdy zewnętrzna, szersza o kącie 60° wykazywała lepsze własności przy niskich prędkościach. Kształt skrzydła w postaci podwójnej delty okazał się dość rewolucyjny, dlatego też do prób z tym skrzydłem zbudowano pomniejszony do 70% samolot testowy Saab 210 zwany "Lill Draken" (także "Lilldraken" lub "Lill-Draken"; mały latawiec). Napęd maszyny testowej stanowił jeden silnik turboodrzutowy Armstrong Siddeley Adder o ciągu 3,92 kN. Moc tego silnika okazała się zbyt niska, dlatego w okresie letnim testy w locie można było prowadzić tylko w nocy, gdy temperatura powietrza była niższa. Mimo tych niedogodności Lill Draken wykonał około tysiąca lotów zanim ostatecznie trafił do muzeum.
W sierpniu 1953 rząd szwedzki zamówił trzy maszyny prototypowe i trzy kolejne myśliwce serii informacyjnej oparte na założeniach konstrukcyjnych Lill Drakena. Do napędu maszyn wybrano brytyjski silnik turboodrzutowy Rolls-Royce Avon 200 budowany na licencji jako RM 6B/C przez "Svenska Flygmotor" (później Volvo Flygmotor).
Pierwszy prototyp Drakena (pol. latawiec) został oblatany 15 października 1955 roku przez Bengta Olowa. Jego napęd stanowił silnik Svenska Flygmotor RM 5A bez dopalacza, będący kopią brytyjskiego Avon Mk 21, ten sam w który wyposażono poprzedni samolot SAABa Lansen. Później zamieniono go na mocniejszy, ale również bez dopalacza Avon Mk 43. Sześć takich jednostek napędowych zakupiono bezpośrednio w wytwórni Rolls-Royce. 26 stycznia 1956 wyposażony w nowy silnik Draken przekroczył po raz pierwszy barierę dźwięku. Samolot ten 19 kwietnia 1956 lądował awaryjnie bez podwozia, co wykluczyło maszynę z dalszych testów na okres kilku miesięcy, gdy poddawana była remontowi.
Drugi prototyp napędzany jeszcze mocniejszym silnikiem Avon Mk 46 został oblatany w marcu 1956 roku, ale tak jak pierwsza maszyna testowa lądował bez podwozia. Wypadek miał miejsce tydzień wcześniej niż lądowanie awaryjne maszyny numer jeden. Ze względu na brak maszyn testowych program badawczo-rozwojowy został zawieszony do momentu wyremontowania samolotów.
Trzeci prototyp wzbił się w powietrze w sierpniu 1956, co pozwoliło na wznowienie testów wraz z dwoma pozostałymi wyremontowanymi już maszynami.
Ostatecznie pierwszy prototyp po zakończeniu programu rozwojowego trafił do muzeum. Druga maszyna została zniszczona podczas pożaru w 1965 roku, a trzecia została przeznaczona do dalszych badań wytrzymałościowych.
W 1956 samolot został zaakceptowany przez rząd szwedzki do produkcji seryjnej jako J 35A (Adam). „J” w nazwie od szwedzkiego słowa "Jakt" oznaczającego myśliwiec. Kolejne dwa prototypy zbudowano zgodnie ze specyfikacją J 35A i oblatano w 1958. Pierwszy z nich oznaczony numerem 5 został wyposażony w silnik Avon Mk 48A, który później wymieniono na produkowany w Szwecji RM 6B, docelową jednostkę napędową seryjnych Drakenów. Następny prototyp o numerze 4 od początku do końca programu testów był napędzany silnikiem RM 6B. Ostatecznie obie maszyny trafiły do muzeum sił szwedzkich powietrznych.
Po zakończeniu programu badawczo-rozwojowego J 35A został zaakceptowany do produkcji seryjnej, a pierwsze egzemplarze trafiły do jednostek w marcu 1960.
Konstrukcja.
Głównymi ograniczeniami samolotu SAAB J 35 Draken były, tak jak w przypadku wielu innych typów na początku ery samolotów odrzutowych, zasięg i niezawodność. Ponadto jako samolot w konfiguracji delta, gdzie zastosowanie klap nie było możliwe, posiadał dość długą drogę startu i lądowania. Pomimo to maszyna była bardzo prosta w obsłudze dzięki łatwemu do demontażu łączeniu kadłuba w środkowej jego sekcji, dzięki czemu dostęp do silnika również był nieskomplikowany. Zewnętrzne sekcje skrzydeł również były łatwo odłączane upraszczając transport i składowanie samolotu.
SAAB J 35 Draken był samolotem zbudowanym w konfiguracji bezogonowej, w którym sterowanie zapewniały zlokalizowane na końcach płatów dwie pary lotek, które realizowały również funkcję steru wysokości. Osobne pary lotek zainstalowano na zewnętrznych i wewnętrznych częściach skrzydeł. Powierzchnie sterowe napędzały dwa redundantne systemy hydrauliczne. Na kadłubie, na wysokości końca płatów zainstalowano dwa małe hamulce aerodynamiczne.
Napęd samolotów pierwszej wersji produkcyjnej J 35A zapewniał silnik Avon RM 6B z dopalaczem konstrukcji szwedzkiej EBK 65. Zapewniał on ciąg 47,1 kN, a z dopalaniem 66,7 kN.
W myśliwcu zastosowano ciśnieniową i klimatyzowaną kabinę, której owiewka była unoszona do tyłu na zawiasie w jej tylnej części. Wewnątrz znajdował się z zaprojektowany przez wytwórnię SAAB fotel wyrzucany pochylony pod kątem 30°, aby zmniejszyć wpływ przeciążeń na ciało pilota.
SAAB J 35 Draken posiadał trójpunktowe podwozie z pojedynczymi kołami na każdej z goleni. Podwozie dziobowe wyposażone w błotnik chroniący maszynę podczas lądowania na nieutwardzonej nawierzchni. Przednia goleń była wciągana do kadłuba składając się ku tyłowi, natomiast golenie podwozia głównego składały się na boki ku zewnętrznym częściom skrzydeł. Pod statecznikiem pionowym przewidziano miejsce na spadochron hamujący skracający dobieg maszyny. W przypadku awarii systemu zasilania możliwe było wysunięcie turbiny wykorzystującej pęd powietrza do wytworzenia energii.
28 ostatnich samolotów z liczącej 90 egzemplarzy serii J 35A wyposażono w inny typ dopalacza EBK 66, przez co tylna część kadłuba musiała zostać wydłużona. Aby zapobiec uderzeniu kadłuba o pas startowy podczas startu z dużym kątem natarcia zastosowano dwa wciągane do kadłuba małe kółeczka ogonowe.
Wykorzystanie bojowe.
Osiągi.
W czasie kiedy wprowadzano do służby samolot Draken, charakteryzował się on doskonałymi parametrami. Chociaż nie był zaprojektowany jako myśliwiec do walk powietrznych, jego doskonałe własności manewrowe powodowały, że także przy takich zastosowaniach doskonale się sprawdzał.
J 35 Draken był wielokrotnie modyfikowany i ulepszany, a ostatnia wersją był J 35J z początku lat 90. XX wieku. Później zaprzestano modyfikacji, zastępując go przez samoloty typu Saab Viggen i Saab Gripen. Nadal jednak wiele egzemplarzy pozostaje w służbie poza Szwecją, a także w wersjach cywilnych. Specjalne wersje były eksportowane głównie do Danii i Finlandii. W 1985 roku lotnictwo wojskowe Austrii zakupiło 24 wyremontowane egzemplarze wersji samolotu "Saab-Scania Drakar". W USA sześć sztuk "Drakarów" zakupionych od Danii służy jako samoloty do szkolenia pilotów w National Test Pilot School (NTPS).
Wszystkie Drakeny były samolotami przechwytującymi z wyjątkiem maszyn używanych przez lotnictwo Danii, które były samolotami szturmowymi zdolnymi do przenoszenia pocisków rakietowych AGM-12 Bullpup, systemów zakłócających, oraz powiększonych zbiorników paliwa. Wewnętrzne zbiorniki paliwa również były większe. Duńskie Drakeny były najcięższą wersją samolotów tego typu.
Uzbrojenie.
Uzbrojenie strzeleckie samolotu SAAB J 35 Draken stanowiły dwa brytyjskie działka rewolwerowe ADEN kalibru 30 mm zlokalizowane w zewnętrznych częściach skrzydeł po zewnętrznej stronie wlotów powietrza. Na każde działko przewidziano po 90 sztuk amunicji.
W wersji J 35A przenoszenie uzbrojenia podwieszanego umożliwiały trzy punkty mocowania, po jednym pod skrzydłami i jednym pod kadłubem. Węzeł podkadłubowy był najczęściej wykorzystywany do przenoszenia dodatkowego zbiornika paliwa o pojemności 530 litrów, ale możliwe było zamocowanie także uchwytu na dwa pociski rakietowe powietrze-powietrze Rb 24 będące produkowaną na licencji w Szwecji odmianą pocisków AIM-9B Sidewinder. Uchwyty podskrzydłowe pozwalały na przenoszenie jeszcze dwóch takich pocisków.
Na uchwytach podskrzydłowych możliwe było również zainstalowanie dwóch wyrzutni niekierowanych pocisków Bofors kalibru 135, umożliwiających atak na cele naziemne.
Cztery punkty mocowania uzbrojenia lub dodatkowych zbiorników paliwa. W wersji J dwa dodatkowe punkty mocowania pocisków Sidewinder.

</doc>
<doc id="287290" url="https://pl.wikipedia.org/wiki?curid=287290" title="Gómez Palacio">
Gómez Palacio

Gómez Palacio – miasto w zachodniej części Meksyku w stanie Durango, nad rzeką Nazas.
Według spisu mieszkańców z 2005 r. miasto liczyło 240 tys. Miejscowość została założona przez Don Juan Ignacio Jiménez z przekształcenia hacjendy de Santa Rosa de Lima w dniu 30 sierpnia 1840 roku. Nazwa miasta pochodzi od nazwiska Francisco Gómez Palacio y Bravo pisarza, dziennikarza i gubernatora stanu Durango w latach 60. XIX wieku.
Leży w ważnym regionie rolniczym.
W mieście rozwinął się przemysł spożywczy, włókienniczy, odzieżowy, chemiczny oraz hutniczy.
Gmina Gómez Palacio.
Miasto Gómez Palacio jest siedzibą władz drugiej co do liczebności gminy w stanie Durango. Liczba ludności w 2005 roku wynosiła 304 515. Obszar gminy (1082,76 km²) wraz z 14 innymi gminami stanu Durango oraz 5 ze stanu Coahuila tworzą obszar metropolitarny nazywany Torreon lub Comarca Lagunera. 
Pierwsze osadnictwo na danym terenie rozpoczęło się wraz utworzeniem hacjendy Francisco Fray Pedro Espinaredy w 1567, a następnie z założeniem dwóch misji; "de Santiago Mapimí" oraz w 1589 "Santa María de las Parras" w 1598. Gmina została utworzona w 1905 roku przez wydzielenie z części terytorium gminy Lerdo. Wtedy to też nadano nazwę na cześć Francisco Gómez Palacio y Bravo. 

</doc>
<doc id="287291" url="https://pl.wikipedia.org/wiki?curid=287291" title="Lega">
Lega



</doc>
<doc id="287294" url="https://pl.wikipedia.org/wiki?curid=287294" title="Tadeusz Bętkowski">
Tadeusz Bętkowski

Tadeusz Józef Bętkowski, ps. „Tata” (ur. 28 października 1889 w Złotym Potoku, zm. 10 kwietnia 1966 w Warszawie) – lekarz chirurg, podpułkownik Wojska Polskiego.
Życiorys.
Urodził się w rodzinie Leona i Marii z Supperów. W latach 1900–1906 uczęszczał do Gimnazjum w Jarosławiu, maturę zdał 25 września 1907 w Gimnazjum Franciszka Józefa w Drohobyczu. Studiował na Wydziale Lekarskim Uniwersytetu Lwowskiego (1907–1913), następnie pracował w Klinice Chirurgicznej we Lwowie pod kierownictwem Ludwika Rydygiera. Służył w armii austriackiej w czasie I wojny światowej. 13 marca 1915 uzyskał stopień doktora wszech nauk lekarskich (na Uniwersytecie Karola w Pradze). W niepodległej Polsce wstąpił do Wojska Polskiego, kierował oddziałami chirurgicznymi kilku szpitali wojskowych, m.in. w Krakowie i Rzeszowie oraz 7 Szpitala Okręgowego w Poznaniu. Awansowany na podpułkownika ze starszeństwem z dniem 1 stycznia 1931 roku i 8. lokatą w korpusie oficerów sanitarnych, w grupie lekarzy. We wrześniu 1939 roku był komendantem Stacji Segregacyjno-Rozdzielczej Szpitala Ewakuacyjnego nr 11, od 1 października został komendantem Szpitala dla Jeńców Polskich w Radomiu. Od listopada 1939 r. do wybuchu powstania warszawskiego był naczelnym chirurgiem Szpitala Ujazdowskiego w Warszawie. Uczestniczył również w tajnym nauczaniu. W czasie powstania warszawskiego kierował Służbą Zdrowia Komendy Głównej Armii Krajowej.
Po upadku powstania był naczelnym chirurgiem Polskiego Szpitala Wojskowego, działającego w polskim obozie Stalagu IV B/H w Zeithain, dokąd w październiku 1944 przywieziono 1029 rannych i chorych powstańców. Przywieziono też lekarzy i personel medyczny oraz ocalone z ruin Warszawy wyposażenie sali operacyjnej, aparat rentgenowski oraz materiały opatrunkowe i lekarstwa. Znakomite rezultaty zabiegów chirurgicznych doktora Bętkowskiego w niezmiernie ciężkich warunkach wzbudziły podziw chirurgów niemieckich, którzy przyjeżdżali z Drezna na obserwacje.
15 sierpnia 1945 roku powrócił do Polski. Kierował Oddziałem Chirurgicznym Szpitala PCK w Toruniu. W marcu 1946 roku powołany został do służby czynnej w ludowym Wojsku Polskim na stanowisko ordynatora Oddziału Chirurgicznego I Szpitala Okręgowego w Warszawie. W następnym roku został kierownikiem Oddziału Chirurgicznego Szpitala Ministerstwa Obrony Narodowej. Od 1958 roku był związany z Wojskową Akademią Medyczną. W listopadzie 1962 roku został przeniesiony w stan spoczynku.
Ogłosił około 20 prac naukowych, m.in. "Chirurgia ćwiczeń fizycznych i sportu".
Pochowany na Cmentarzu Wojskowym na Powązkach (kwatera B14-1-20).

</doc>
<doc id="287296" url="https://pl.wikipedia.org/wiki?curid=287296" title="Durango (stan w Meksyku)">
Durango (stan w Meksyku)



</doc>
<doc id="287298" url="https://pl.wikipedia.org/wiki?curid=287298" title="Voodoo Banshee">
Voodoo Banshee

Voodoo Banshee – karta graficzna firmy 3dfx wydana pod koniec 1998 roku. Karta jest produktem niskobudżetowym, przez co została wyposażona tylko w jeden chip. Jako układ wspomagania grafiki 3D użyto nieco okrojone jądro Voodoo 2. Karta obsługuje rozdzielczość do 1920×1200 pikseli.

</doc>
<doc id="287299" url="https://pl.wikipedia.org/wiki?curid=287299" title="Durango (miasto w Meksyku)">
Durango (miasto w Meksyku)

Durango, oficjalnie Victoria de Durango – stolica stanu Durango w Meksyku. Liczy 440 tysięcy mieszkańców według spisu z 2003 roku. W okolicach miasta wydobywa się rudy żelaza. Główną gałęzią przemysłu jest hutnictwo metali.
Siedziba metropolii Durango.

</doc>
<doc id="287305" url="https://pl.wikipedia.org/wiki?curid=287305" title="Pistolet maszynowy Beretta M12">
Pistolet maszynowy Beretta M12

Pistolet maszynowy Beretta M12 – włoski pistolet maszynowy opracowany w latach pięćdziesiątych XX wieku w zakładach Fabbrica d'Armi Pietro Beretta S.p.A. w Mediolanie.
Historia.
W połowie lat pięćdziesiątych w firmie Pietro Beretta SpA opracowano pistolet maszynowy na nabój pistoletowy 9 x 19 mm Parabellum, który oznaczono jako Beretta M12.
W 1959 roku pistolet maszynowy Beretta M12 został wprowadzony na uzbrojenie armii włoskiej. Później był również eksportowany do szeregu innych krajów.
W 1983 roku opracowano zmodernizowaną wersję tego pistoletu, którą oznaczono jako Beretta M12S. Tak wersja pistoletu jest produkowana do chwili obecnej w zakładach Pietro Beretta SpA oraz na licencji w zakładach Fabrique Nationale (FN) w Belgii. Pistolet ten używany jest w wojsku oraz w oddziałach specjalnych wojska i policji.
Beretta M12 poza Włochami jest używana w Brazylii, Kostaryce, Dominikanie, Gwatemali, Hondurasie, Gabonie, Libii, Nigerii, Arabii Saudyjskiej i Wenezueli.
Konstrukcja.
Beretta M12.
Pistolet maszynowy Beretta M12 jest bronią samoczynno-samopowtarzalną, działa na zasadzie odrzutu zamka swobodnego, nasuwającego się na lufę. Komora zamkowa z chwytem przednim i tylnym, gniazdem magazynka i komorą spustową tworzy jeden zespół. Mechanizm uderzeniowy igliczny ze stałą iglicą.
Zasilanie pistoletu jest z magazynka pudełkowego o pojemności 20, 32 lub 40 nabojów.
Broń jest wyposażona w kolbę metalową składaną lub przyłączaną drewniana kolbę stałą. Celownik przeziernikowy przerzutowy na 100 i 200 m oraz dwa bezpieczniki: samoczynny, znajdujący się w chwycie tylnym pod kabłąkiem języka spustowego i nastawny usytuowany nad chwytem.
Beretta M12S.
Wersja pistoletu maszynowego Beretta M12S została w ten sposób zmodyfikowana, że połączono bezpieczniki nastawny i przełącznik rodzaju ognia w jeden mechanizm skrzydełkowy. Zastosowano muszkę z możliwości regulacji kąta podniesienia i wprowadzania poprawek na wiatr. Zainstalowano zatrzask sprężyny powrotnej. Zastosowano również w stopce kolby zatrzask jednoznacznie określający ustawienie stopki w położeniu otwartym i złożony. Zmiany te spowodowały nieznaczny wzrost wagi broni.

</doc>
<doc id="287307" url="https://pl.wikipedia.org/wiki?curid=287307" title="WSK M06B3">
WSK M06B3

WSK M06B3 – jeden z najbardziej popularnych modeli motocykli produkowanych w Polsce. Jego produkcja ruszyła w roku 1971. W latach 1975-1978 wprowadzono nowe modele z „rodziny ptaków”. Motocykle te, oprócz oznaczeń literowo-cyfrowych M06 B3, miały swoje nazwy: „Gil”, „Lelek”, „Bąk”. Różniły się od siebie przede wszystkim kolorem (były malowane w jasnych kolorach: żółtym, czerwonym oraz niebieskim). Posiadały znacznie mniejszy bak o pojemności 10,5 l (przedtem 13 l). Zmieniono kształt kanapy, a błotniki zaczęto malować na popielato. „Bąk” był stylizowany na tzw. soft choppera, czyli dodano wysoko położoną kierownicę, odchylone siedzisko pasażera. „Lelek”, poprzez wysoko zawieszony wydech i błotnik oraz szeroką kierownicę, przypominał motocykl terenowy. „Gil” był najmniej zmieniony w stosunku pierwotnej wersji aniżeli Lelek oraz Bąk. Był też, wraz z M06B3, najlżejszą wersją, ważył on w stanie suchym 97 kg.
W 1978 r. zaprzestano produkcji „Lelka” oraz „Bąka”. Rok później wprowadzono na rynek nowy motocykl o nazwie „Kos”, produkowano go równolegle z „Gilem”. W połowie roku 1985 z taśmy w Świdniku zjechał dwumilionowy motocykl marki WSK. Ostatni pojazd opuścił halę fabryczną 31 października 1985 roku. Tym samym zakończyła się produkcja motocykli w Polsce.
Dane techniczne.
–I bieg – 2.93 : 1
–II bieg – 1.49 : 1
–III bieg – 1 : 1
–skrzynia – koło: 12 : 41
Motocykl ten posiadał tłumienie olejowe przedniego zawieszenia.

</doc>
<doc id="287308" url="https://pl.wikipedia.org/wiki?curid=287308" title="Poligon">
Poligon



</doc>
<doc id="287322" url="https://pl.wikipedia.org/wiki?curid=287322" title="Sąsiedzi (serial animowany)">
Sąsiedzi (serial animowany)

Sąsiedzi (cz. i oraz "...a je to!"; pol. "Pat i Mat" oraz "...i to wszystko!") – czechosłowacki, od 1993 czeski lalkowy serial animowany opowiadający o perypetiach dwóch nieudolnych majsterkowiczów, Pata i Mata. Został stworzony w dniu 12 sierpnia 1976 przez reżysera filmu Lubomíra Beneša oraz scenarzystę i scenografa Vladimíra Jiránka.
O serialu.
Serial przedstawia dwóch bohaterów stawiających czoło problemom i próbujących je rozwiązać samodzielnie za pomocą prostych narzędzi, co zawsze jest przyczyną jeszcze większych problemów. Mimo wszystko, bohaterowie są zadowoleni z wyniku swojej ciężkiej pracy.
Niezręczność manualna to główny motyw serialu. Obok humoru, cechą filmu jest także optymistyczne podejście do życia. Dwójka bohaterów zawsze podejmuje wyzwanie i nie poddaje się, aż znajdzie rozwiązanie problemu.
Początkowo tytułowi sąsiedzi mieszkają w bloku (odc. 1–10, 14, 16, 18-19, 21, 23, 26, 28, 50), w niektórych odcinkach spędzają czas na wsi (odc. 12–13, 15, 17, 22, 25, 27, 29, 79–91). Potem w dwóch domach typu „klocek” (odc. 30–49) i w domu typu „bliźniak” (odc. 51–78, 92–130). W odcinku „Przeprowadzka” Pat i Mat przeprowadzają się na wieś, natomiast w odcinku „Śniadanie na trawie” Pat i Mat jadą na majówkę. W odcinku „Deszcz” Pat i Mat załatali dach, ale lina zablokowała otwieranie drzwi i domek został kompletnie zdemolowany, jednak w odcinku „Łyżwy”, powstał nowy domek.
Muzykę do serialu skomponowali: Luboš Fišer (odc. 1), Petr Skoumal (odc. 2-91, jest autorem najsłynniejszych melodii serialu) i Zdeněk Zdeněk (od odc. 92).
Bohaterowie.
W serialu bohaterów jest tylko dwóch. Nie wyemitowano jeszcze odcinka, w którym bohaterowie posługiwali się dialogami (z wyjątkiem emisji holenderskiej, w której tytułowym postaciom głosu użyczyli Kees Prins i Siem van Leeuwen), czy występowałyby więcej lub mniej niż dwie osoby. W niektórych odcinkach są momenty, gdzie na początku epizodu pojawia się jeden bohater, a potem drugi. W odcinku pilotażowym postacie nie noszą czapek i mają brwi.
Historia.
Dwójka bohaterów pierwszy raz pojawiła się w krótkim filmie pt. "Kuťáci" (dosłownie "Druciarze", w Polsce jako "Monterzy") w 1976. Później w latach 1979–1985 wystąpili w serialu telewizyjnym pt. "A je to!" (dosł. "I to wszystko!", w Polsce ten tytuł się nie przyjął). Pat i Mat zostali „ochrzczeni” w 1989, serial został też przemianowany na "Pat a Mat". Nowa nazwa serialu jest używana do dzisiaj.
Autorzy myśleli o stworzeniu komedii dla widzów dorosłych, ale serial stał się popularny wśród widzów w każdym wieku. W Czechosłowacji, pierwsze 35 odcinków mogło być wyprodukowane tylko jako 7-minutowe programy dla dzieci.
Kontrowersje wzbudziły kolory bluzek bohaterów. Porównywano je do dwóch skłóconych, komunistycznych mocarstw. Czerwona bluzka Mata miała symbolizować ZSRR, zaś żółta Pata miała symbolizować Chiny. Dlatego odcinków z lat 1979-1985 zakazano emisji w Czechach. Serial nadal produkowano w Pradze, lecz na zlecenie słowackie.
Początkowo, serial nie był emitowany w telewizji. Premierę w czechosłowackiej telewizji serial miał dopiero 23 listopada 1982 r.
Serial zdobył popularność w Europie. Był nadawany w krajach Unii Europejskiej.
Po rozpadzie Czechosłowacji, Lubomír Beneš (zmarły w 1995) założył własne studio filmowe AIF w Pradze w 1990. Dzięki pomocy finansowej z zewnątrz, Beneš i jego zespół nakręcił 14 nowych odcinków.
W 1999 roku, cztery lata po śmierci Lubomíra Beneša, jego studio zbankrutowało, a odcinek 50, nigdy nie został oficjalnie wydany.
W 2002 wznowiono po kilkuletniej przerwie produkcję serialu. Najnowsze odcinki zostały zrealizowane przez wytwórnię Atéliery Bonton Zlín oraz przez mniejsze studia produkujące dla zlinskiej wytwórni: Anima i patmat s.r.o. Reżyserem w odcinkach ze studia Pat Mat jest syn Lubomíra Beneša, Marek Beneš. Wytwórnia ze Zlina nakręciła 9 nowych odcinków, Anima 7 odcinków, a patmat s.r.o. najwięcej, bo aż 12 odcinków. W poprzednich seriach niektóre odcinki były zakończone słynnymi porażkami bohaterów, lecz w przeciwieństwie do nich, filmiki te charakteryzują się szczęśliwym zakończeniem, choć kilka stanowi wyjątek.
W 2010 na festiwalu w Zlinie wyemitowano premierowy odcinek nowej serii. Marek Beneš i jego współpracownicy do 2015 roku stworzyli i zatwierdzili do emisji 13 nowych odcinków.
Od 2018 do 2020 roku, studia Patmat film i Steamworks Creative nakręciły 39 nowych odcinków. Część z nich została wydana przez Telewizję Polską w latach 2019-2020.
Niepublikowany odcinek.
Odcinek 50. pt. "Karty", nakręcony w latach 1997-98 przez część członków oryginalnego aiF Studio miał być początkiem nowego formatu serialu. Został napisany, wyreżyserowany i animowany przez Františka Vášę. W przeciwieństwie do wcześniejszych odcinków został nakręcony w formacie panoramicznym (), a także posiadał nową czołówkę i napisy końcowe. Odcinek został pierwotnie wyprodukowany jako standardowy 8-minutowy odcinek, ale próba wejścia na rynek amerykański sprawiła, że zespół produkcyjny wydłużył jego długość (do 12 i pół minuty) i dodał angielskie dialogi. Postaciom głosu użyczyli aktorzy David Nykl i Peter Alton. Odcinek został zdubbingowany tylko w języku angielskim, podczas gdy wersja cicha została porzucona.
Pierwotnym planem studia było kręcenie kolejnych odcinków nowej serii, z możliwością powstania odcinków półgodzinnych oraz filmu fabularnego w przyszłości. Jednak projekty te nigdy nie zostały zrealizowane ze względu na bankructwo i zamknięcie studia, które było wynikiem zerwania relacji pomiędzy członkami kierownictwa studia, a spadkobiercami autorów. Ich spory pojawiły się, gdy 14 odcinków wyprodukowanych wcześniej przez aiF Studio trafiło do Korei Południowej, a według spadkobierców Jiránka i Beneša, autorzy nie otrzymali odpowiedniego wynagrodzenia za sprzedaż. Kolejny spór o prawa do dystrybucji miał miejsce w Pradze, gdzie członkowie studia nie mogli dojść do porozumienia. W końcu członek zarządu z Zürichu oraz światowy dystrybutor zerwał wszystkie kontakty ze swoimi byłymi kolegami w Pradze. Lubomir Beneš zmarł w 1995 roku, a pozostałe kierownictwo aiF Studio nie mogło uzyskać praw do postaci z powodu sporów z jego spadkobiercami. Z powodu tych okoliczności odcinek Karty nigdy nie został wydany ani rozpowszechniony w Czechach i w większości świata, mimo że w 1999 roku został wybrany na udział w konkursie w Annecy. W tym samym roku studio ogłosiło upadłość i zostało ostatecznie zlikwidowane w 2012 roku.
Chociaż odcinek został wycofany z dystrybucji, zrzut ekranu z niego został opublikowany na stronie internetowej aiF Studio. Były zarząd w Pradze założył później nowe studio w tej samej lokalizacji, zajmujące się animacją, i publikując jednocześnie więcej zrzutów ekranu na swojej stronie internetowej, które ostatecznie zostały zastąpione krótkim, cichym klipem z odcinka. Odcinek został przesłany do YouTube w 2014 roku, a jego źródło pochodzi z południowokoreańskiego VHS wydanego przez siostrzaną firmę aiF Asia w październiku 2002 roku. Jest to jedyny znany przykład, gdzie ten odcinek został wydany na nośniku wideo. Został wydany z angielskimi napisami i usuniętą czołówką oraz napisami końcowymi. Czołówka została przesłana w 2020 roku z tego samego źródła. Wraz z likwidacją aiF w 2012 roku, odcinek został przeniesiony do Czech Film Archive (NFA).
Cenzura.
Czechosłowacja.
Chociaż miał na celu całkowite uniknięcie polityki, oryginalny krótki film, "Kuťáci", wzbudził gniew komunistycznych cenzorów w Pradze. Film był również pokazywany za granicą, gdzie ktoś sprzeciwił się, że kolory koszulek bohaterów, czerwony i żółty, zostały wybrane dla wyśmiewania napiętych Sowiecko-Chińskich relacji, gdzie czerwone reprezentowało ZSRR a żółte Chiny. W związku z tym autorzy byli zmuszeni zmienić koszulę Mata z czerwonej na szarą do 1989 roku, kiedy reżim komunistyczny upadł i można było bezpiecznie zmienić koszulę Mata ponownie na czerwoną. Chociaż autorzy chcieli kontynuować serię po pierwszym filmie, ich studio Krátký film nie pozwoliło im na to. Powodem było to że "Kuťác"i było zwykłą rozrywką nieodpowiednią dla ówczesnej polityki kulturalnej. Jednak ze względu na zainteresowanie kolejnymi odcinkami przez Słowacką Telewizję w Bratysławie, wyprodukowano dla nich 28 odcinków, które odniosły wielki sukces. Serial powrócił do Pragi w 1989 roku.
Szwajcaria.
W Szwajcarii programiści telewizyjni dla dzieci z niemieckojęzycznej stacji Schweizer Fernsehen zakazali niektórych odcinków ponieważ zawierały one duże ilości przemocy slapstickowej, które uznali za "zbyt niebezpieczne". Kanały francuskojęzyczne i włoskojęzyczne emitowały te zakazane odcinki normalnie.
Emisje na Fox Kids.
W 2003 roku Fox Kids Europa wykupiło prawa od Ateliéry Bonton Zlín do emitowania odcinków 2-26 (prawdopodobnie również 27-35) na kanale Fox Kids w kilku krajach, w tym Czechy, Słowacja, Polska, Węgry, Niemcy, Grecja, Portugalia i Brazylia. Seria miała zmienioną czołówkę i końcówkę a prawie wszystkie sceny w których postacie używają noży lub zawierają zbyt "intensywną" przemoc slapstickową, zostały wycięte. Późniejsze emisje pozostawiły oryginalną czołówkę z powrotem, ale zastąpiły końcówkę lektorem ostrzegającym przed naśladowaniem zachowania postaci serialu.
Iran.
W listopadzie 2008 roku na kanale IRIB TV2 przypadkowa emisja nieocenzurowanej wersji odcinka "Winiarze" w którym główni bohaterowie przygotowują alkohol z winogron, a następnie go konsumują, doprowadziła do zwolnienia trzech pracowników irańskiej telewizji. W lipcu 2020 roku powtórzyło się to w prowincjonalnym kanale Qom. W oświadczeniu publicznych relacji Centralnego Radia i Telewizji Qom, kanał przeprosił za wyemitowanie tego odcinka i poinformował, że w celu zrekompensowania tego błędu, agenci, którzy nieumyślnie to zrobili, zostali upomnieni przez dyrektora generalnego ośrodka. Wszystkie emisje odcinków takich jak Modelarze, Klucz, Dach i Winiarze na kanałach IRIB Nahal i TeleWebion zostały zmodyfikowane, aby usunąć lub zmienić sceny pokazujące alkohol, podczas gdy w scenach z odcinka Pralka, w których widać posąg nagiej kobiety, została ona zamazana.
Bliski Wschód.
Kilka islamskich stacji telewizyjnych na Bliskim Wschodzie emitowało mocno zredagowaną wersję serialu pod nazwą "سويلم و عبيد (Sawilem i Obaid)". Ta wersja serii zawiera całkowicie przerobioną czołówkę i końcówkę wraz z innymi ważnymi zmianami takimi jak całkowite usunięcie ścieżki dźwiękowej Petra Skoumala, zachowując efekty dźwiękowe tylko wtedy gdy nie towarzyszyła im muzyka odtwarzając je w przeciwnym razie (aczkolwiek w nieudolny sposób), dodanie narratora, oraz obecność pełnego dubbingu głosowego dla obu postaci. Ten dubbing zawiera ocenzurowaną wersję odcinka "Winiarze" która ucina zakończenie odcinka, pomijając scenę w której obaj główni bohaterowie spożywają alkohol.
Gra komputerowa.
W 2008 w czeskim studiu Centauri Production powstała także gra komputerowa pt. (po polsku: "Pat i Mat: Gra"). Wydana na świecie w sierpniu 2009, a w Polsce w marcu 2010 r. Jest to gra logiczno-przygodowa, w której gracz przejmuje sterowanie nad głównymi bohaterami. Celem gry jest rozwiązywanie codziennych problemów technicznych. Niekiedy należy przełączać się między postaciami. Rozgrywka staje się jeszcze trudniejsza, ponieważ każdy z głównych bohaterów dysponuje różnymi zdolnościami i umiejętnościami. Sąsiedzi zachowują się tak samo jak w serialu, razem z mimiką i gestami. W grze została zaimplementowana także charakterystyczna ścieżka dźwiękowa.
Wprowadzono także możliwość kupienia gry za pomocą programu Steam.
Bohaterowie poza serialem.
Reklamy.
Sąsiedzi wystąpili też w kilku słoweńskich spotach reklamowych sklepu "Merkur". Jeden spot reklamowy trwa około 26 sekund. W jednej reklamie Pat i Mat oglądali mecz w telewizji ubrani w sportowe koszulki. Niestety, zepsuł im się telewizor. Zakupili nowy w sklepie "Merkur". W innym Mat odpakowywał prezent spod choinki, z którego wyskoczył Pat. Jest też kilka innych spotów reklamowych związanych z kosiarkami (produkt ze sklepu) oraz z innymi artykułami takimi jak narzędzia dla majsterkowiczów.
W Polsce w 2009 roku Pat i Mat pojawili się w reklamie firmy Link4. Wykorzystano fragment odcinka „Faks”.
W 2012 roku bohaterowie czeskiej bajki wystąpili w reklamie "Tablica.pl". Obecnie „OLX.pl”. Stworzenie tego materiału pozostawiono samym producentom bajki.

</doc>
<doc id="287323" url="https://pl.wikipedia.org/wiki?curid=287323" title="Homofonia (muzyka)">
Homofonia (muzyka)

Homofonia – rodzaj faktury, w której melodii, znajdującej się zazwyczaj w najwyższym głosie, towarzyszy akompaniament. Muzyka powstała na fakturze homofonicznej nosi nazwę muzyki polifonicznej. 
Homofonia polega na dominacji melodii prowadzonej w pierwszym głosie, najczęściej jest to głos wykonujący główny temat utworu. W takich utworach akompaniament występuje w formie pionów akordowych lub figuracji. Rozkwit tej faktury przypada na epokę klasyczną i romantyczną. Występuje w wielu ówczesnych formach muzycznych.

</doc>
<doc id="287324" url="https://pl.wikipedia.org/wiki?curid=287324" title="Rozstrzenie oskrzeli">
Rozstrzenie oskrzeli

Rozstrzenie oskrzeli – choroba dróg oddechowych, będąca nieodwracalnym rozszerzeniem światła oskrzeli w wyniku uszkodzenia ich ściany.
Podział.
Ze względu na etiologię:
Ze względu na mechanizm powstawania:
Ze względu na lokalizację:
Ze względu na morfologię:
Objawy.
W badaniu fizykalnym można stwierdzić rzężenia drobno- i grubobańkowe, szmer oskrzelowy.
W RTG klatki piersiowej obraz nie jest charakterystyczny. Mogą być widoczne ogniska niedodmy, zacienienia spowodowane obecnością poszerzonych oskrzeli wypełnionych śluzem, przestrzenie powietrzne, zmniejszenie przejrzystości płuc, zgrubienia oskrzeli dające obraz "torów tramwajowych". 
Badaniem rozstrzygającym o rozpoznaniu rozstrzeni oskrzeli jest tomografia komputerowa wysokiej rozdzielczości (HRCT). Zazwyczaj konieczne jest również wykonanie bronchoskopii (zwłaszcza przy rozstrzeniach zlokalizowanych po jednej stronie) w celu wykluczenia zmian zamykających światło oskrzela.
Choroba rozwija się powoli, z okresami zaostrzeń, z nawracającymi bakteryjnymi zapaleniami oskrzeli. Stopniowo nasila się kaszel, zwiększa się ilość odpluwanej wydzieliny, pojawia się duszność. W stanach zaawansowanych występują: sinica, palce pałeczkowate, wyniszczenie, niewydolność oddechowa.
Leczenie.
Nie istnieje leczenie przyczynowe, terapia ma na celu regularne oczyszczanie drzewa oskrzelowego i zapobieganie zakażeniom.
Podstawą codziennej terapii jest odpowiednia rehabilitacja oddechowa. Stosuje się drenaż ułożeniowy, wibracje, wstrząsy, oklepywanie, technikę natężonego wydechu (oddychanie przez "zasznurowane usta").
W przypadku gdy dojdzie do zakażenia zazwyczaj stosuje się początkowo antybiotykoterapię empiryczną (antybiotyki o szerokim spektrum działania, bez określenia danego patogenu), a następnie pobiera się badanie bakteriologiczne plwociny w celu określenia lekowrażliwości. Leczenie trwa zazwyczaj 2–3 tygodni. W przypadku zakażenia "Pseudomonas aeruginosa" skuteczne jest zastosowanie antybiotyku w aerozolu (tobramycyna, gentamycyna). Niekiedy stosuje się przedłużoną terapię makrolidami (azytromycyna) z uwagi na ich działanie przeciwzapalne. W celu ułatwienia odkrztuszania wydzieliny pomocne są mukolityki. W przypadku nadreaktywności oskrzeli stosuje się leki rozszerzające oskrzela.
1–2 razy do roku wskazane jest badanie bakteriologiczne plwociny w kierunku zakażenia mykobakteriami, a także niekiedy w kierunku "Aspergillus fumigatus".
W przypadku rozstrzeni oskrzeli zlokalizowanych miejscowo można zastosować leczenie operacyjne. Może być ono także konieczne w przypadku krwotoku zagrażającego życiu (niekiedy stosuje się wówczas embolizację stosownej tętnicy doprowadzającej krew do krwawiącego oskrzela).

</doc>
<doc id="287326" url="https://pl.wikipedia.org/wiki?curid=287326" title="Model referencyjny łańcucha dostaw">
Model referencyjny łańcucha dostaw

Model referencyjny łańcucha dostaw (ang. "Supply Chain Operation Reference-Model", skr. "SCOR") – jest modelem opublikowanym przez organizację SCC (Supply-Chain Council), który służy do opisu i kompleksowej analizy łańcucha dostaw. Jego pierwsza wersja powstała w 1996 roku.
Opis.
Model ten bazuje na pięciu głównych procesach biznesowych: planowania, nabywania (pozyskania), wytwarzania, dostarczania (wysyłki) i zwrotów oraz wyróżnia cztery poziomy szczegółowości.
Model nie uwzględnia takich elementów jak: administracja sprzedażą, rozwój technologiczny, projektowanie, serwis posprzedażny.
Konkurencyjnym wobec tego modelu jest "SCM Model" zaproponowany przez organizację Global Supply Chain Forum (GSCF).

</doc>
<doc id="287327" url="https://pl.wikipedia.org/wiki?curid=287327" title="Paul Reynaud">
Paul Reynaud

Paul Reynaud (ur. 15 października 1878, zm. 21 września 1966) – polityk francuski, premier rządu Republiki Francuskiej i minister spraw zagranicznych od 21 marca 1940 roku.
Reynaud urodził się w Barcelonnette. Ukończył prawo na Sorbonie. W roku 1914 wybrano go po raz pierwszy w skład Izby Deputowanych. Oficjalnie był niezależnym deputowanym, związanym wszelako z umiarkowaną prawicą. Był też związany ze światem francuskiej finansjery.
W latach 30. był członkiem różnych gabinetów III Republiki, odpowiadał m.in. za resorty finansów i sprawiedliwości.
Był zwolennikiem zajęcia zdecydowanej postawy wobec rządów Hitlera. Postulował m.in. – po przeczytaniu książki majora Charles'a de Gaulle'a "Ku armii zawodowej" – rozbudowę i wystawienie dywizji pancernych, czemu sprzeciwił się skutecznie Édouard Daladier i generalicja.
21 marca 1940 roku zastąpił Daladiera na stanowisku premiera rządu wojennego. W skład rządu mianował zarówno marszałka Francji Philippe'a Pétaina – jako wicepremiera – ministra bez teki, jak i pułkownika (awansowanego z tej okazji na generała brygady) de Gaulle'a – jako wiceministra wojny. 
28 marca 1940 podpisał porozumienie z rządem brytyjskim przewidujące, że żadne z państw nie zawrze oddzielnego pokoju z Niemcami. W następnym miesiącu poparł brytyjską interwencję w Norwegii.
20 maja 1940, pozostając premierem, przejął stanowisko ministra obrony.
Rząd Reynauda zdecydowany był kontynuować walkę z najeźdźcami hitlerowskimi. Jednakże szybkie postępy armii niemieckiej wobec niewydolności francuskiej obrony (której reformę swego czasu postulował obecny premier) i opozycji stronnictwa kapitulantów (Pétain, Pierre Laval, Adrien Marquet, Maxime Weygand) utrudniał mu zadanie. Z kolei zwolennicy walki (de Gaulle, Georges Mandel, Léon Blum) postulowali ewakuowanie się, kiedy stała się jasna przegrana w bitwie o terytorium metropolii, do Afryki północnej. Plan ten miał szanse powodzenia, ale rozbił się o veto admirała Francois Darlana. Reynaud apelował jeszcze o pomoc do prezydenta USA Franklina Delano Roosevelta, ale ten nie uczynił nic konkretnego.
16 czerwca 1940, został zmuszony do rezygnacji przez większość rządową opowiadającą się ze zawieszeniem broni, kiedy rząd schronił się w Bordeaux tracąc praktycznie kontrolę nad krajem. Prezydent Albert Lebrun mianował nowym premierem marszałka Pétaina. Równocześnie generał de Gaulle ogłosił w Londynie powstanie ruchu Wolnej Francji, który kontynuował walkę z okupantem.
We wrześniu aresztowany przez Rząd Vichy, stanął przed sądem pod zarzutem wciągnięcia Francji w wojnę (por. Proces w Riom).
Od listopada 1942 do końca wojny był więziony w hitlerowskich obozach koncentracyjnych w Mauthausen i Itter, skąd uwolniły go wojska amerykańskie.
Po wyzwoleniu został ponownie powołany w skład rządu. W roku 1948 pełnił urząd ministra finansów w rządzie premiera André Marie.
Był przeciwnikiem powrotu do władzy de Gaulle'a w roku 1958. W roku 1962 sprzeciwiał się koncepcjom ustrojowym generała.
De Gaulle chciał, aby jego dawny polityczny protektor został przewodniczącym Zgromadzenia Narodowego w roku 1958, ale ostatecznie wybrano na to stanowisko Jacques'a Chaban-Delmasa.

</doc>
<doc id="287337" url="https://pl.wikipedia.org/wiki?curid=287337" title="Philip Pullman">
Philip Pullman

Philip Nicholas Outram Pullman (ur. 19 października 1946 w Norwich) – brytyjski pisarz, twórca literatury dziecięcej i młodzieżowej najbardziej znany jako autor cyklu powieści "Mroczne materie". Komandor Orderu Imperium Brytyjskiego (CBE, 2004), uhonorowany brytyjskim tytułem szlacheckim Rycerza Kawalera ("Knight Bachelor", 2018). 
Życiorys.
Po kilku nieprzynoszących sukcesów próbach pisania dla dorosłych zdobył sławę kierowaną do młodzieży trylogią fantastyczną "Mroczne materie". W krajach anglojęzycznych stała się pozycją klasyczną i trafiła na pierwsze miejsca list bestsellerów. Inspirowana esejem Heinricha von Kleista "O teatrze marionetek", wierszami Williama Blake’a i "Rajem utraconym" Johna Miltona, wychodzi poza ramy powieści dla dzieci. Pullman ukazał rozterki moralne, zdradę, miłość i tragizm wyborów, poruszył także takie tematy jak metafizyka, filozofia i teologia. "Mroczne materie" to historia wojny pomiędzy światami, która doprowadzić ma do upadku Królestwa Niebieskiego i utworzenia Republiki. W równoległym do naszego świecie dziewczynka imieniem Lyra Belacqua udaje się na mroźną północ, by uratować swojego przyjaciela, ale nie zdaje sobie sprawy, że jej wyprawa ma o wiele większe znaczenie, niż mogła to sobie wyobrażać. Jej ojciec, Lord Asriel, rzuca wyzwanie kościołowi i czczonemu przez niego Autorytetowi, który w miarę rozwoju akcji okazuje się oszustem i kłamcą.
Za antyklerykalny wydźwięk swych powieści Pullman był przez jakiś czas atakowany m.in. przez brytyjskie środowiska kościelne. Sam pisarz uważa się nie za ateistę, a agnostyka, mówiąc, że krytykuje jedynie część instytucji kościelnej, a nie samo chrześcijaństwo.
W 2001 roku Pullman, jako pierwszy w historii, zdobył prestiżową angielską nagrodę literacką Whitbread Award dla najlepszej powieści roku. W 2003 roku wydał uzupełnienie do "Mrocznych Materii" – "Oxford Lyry".
Na podstawie trylogii "Mroczne materie" nakręcono film "Złoty kompas" oraz serial "Mroczne materie".
Adaptacje filmowe.
W 2007 roku na podstawie "Zorzy północnej", pierwszej części "Mrocznych materii", nakręcono film "Złoty kompas". W 2019 zaczął się ukazywać serial "Mroczne materie" produkcji BBC i HBO.

</doc>
<doc id="287343" url="https://pl.wikipedia.org/wiki?curid=287343" title="BattleTech">
BattleTech

BattleTech – planszowa gra science fiction stworzona w 1984 roku przez FASA symulująca wojnę w XXXI wieku. Ludzie walczą w ogromnych maszynach kroczących zwanych Battlemechami napędzanych energią z reaktorów jądrowych, czołgach i statkach kosmicznych. BattleTech został początkowo wydany pod nazwą "BattleDroids", jednak został przemianowany ze względu na George'a Lucasa, który posiadał prawa do nazwy droid.

</doc>
<doc id="287344" url="https://pl.wikipedia.org/wiki?curid=287344" title="Grupa Kalinowskiego">
Grupa Kalinowskiego

Grupa Kalinowskiego – nazwa zgrupowania radzieckich partyzantów działających podczas II wojny światowej na terenie gór: Wielkiej Raczy, Małej Raczy, Przegibka. Jedną z udanych akcji był atak na tyły Niemców wycofujących się przed Armią Czerwoną (7 kwietnia 1945). Grupą dowodził N. Nazin.

</doc>
<doc id="287345" url="https://pl.wikipedia.org/wiki?curid=287345" title="Bordiura">
Bordiura

Bordiura (fr. "bordure", obramowanie) – w ogólnym rozumieniu jest to dekoracyjne obramowanie tkaniny, płaskorzeźby, kompozycji malarskiej lub graficznej, w formie pasa z ornamentem roślinnym lub geometrycznym, niekiedy z motywami figuralnymi.
W książce rękopiśmiennej lub drukowanej, zwana inaczej winietą ramkową, bordiura stanowi zamkniętą ramowo dekorację wypełniającą wszystkie marginesy kodeksu. Bordiura może mieć charakter przedstawiony lub ornamentalny. Stosowano elementy geometryczne, roślinne. zwierzęce, nieraz postacie ludzkie albo fantastyczne. Forma obramowania może powtarzać kształt otaczanego obiektu bądź różnić się od niego.
Obramowanie jest elementarną i powszechną metodą służącą wyróżnieniu części z całości lub łączeniu elementów w zbiorze. Ramka pozwala skonstruować stronę, zdefiniować przestrzeń (wewnętrzną i zewnętrzną) i połączyć, w pewnym sensie, dekorację i tekst. Bordiura pojawia się, w momencie, gdy cały margines został postrzegany jako rama.
Historia.
We wczesnym średniowieczu, motywy zdobnicze, wypływające z kształtu liter, obejmowały cały margines i były wykonywane przy użyciu różnorodnych barw, a często i złota. Zasadnicze elementy ornamentacyjne, które znajdujemy w każdej kulturze to: linia we wszystkich geometrycznych układach, roślina, zwierzę i człowiek. Zastosowanie i rozwiązanie tych pierwotnych motywów zależało od charakteru danego kręgu kulturowego.
W drugiej połowie XIII w. inicjał przekształcał się stopniowo w obramowanie. Na bordiurach zaczęto umieszczać drolerie, czyli drobne scenki figuralne i zwierzęce o charakterze fantastycznym, karykaturalnym, humorystycznym czy groteskowym, przedstawiające nieistniejące zwierzęta, ujęte w żartobliwe sceny z codziennego życia czy bajek i nierealne, zaskakujące zestawienia elementów otaczającego świata.
W XIV wieku bordiury przekształciły się w szlaki meandrów obejmujące cała stronę. Na przełomie XIV i XV w. pojawiają się elementy naśladujące architekturę. Stopniowo związek z inicjałem przestaje być widoczny (Brewiarz, Paryż około 1415 r.). Począwszy od połowy XV w. w ornamentacja marginesów nie wychodzi z inicjału lecz staje się niezależna. W XV w. drolerie ustępują miejsca naturalistycznie traktowanej łodydze z bujnym liścieniem. Liście i kwiaty rysowano wprost z natury, wśród nich umieszczano ptaszki, owady na tle matowego złota które zastąpiło częściowo błyszczące złoto. W Polsce ok. 1500 r. wykształcił się typ bordiur o listwach różnej szerokości, z których dwie większe wypełniały motyw stylizowanej ukwieconej wici akantowej wyrastającej ze wspólnego pnia lub gałązki. Stosowano też motywy przyjęte ze sztuki niderlandzkiej oraz wczesne motywy renesansowe.
Dodatkowe elementy zdobnicze bordiury stanowiły herby, emblematy (znak) i dewizy (hasło).
W najstarszych książkach drukowanych (np. Biblia Gutenberga 1455 r.) nie zaniechano pięknych zdobień. Również można spotkać bordiurę, na którą drukarz zostawił miejsce dla jej późniejszego domalowania.
Poza bordiurą malowaną w kodeksach, należy też zwrócić uwagę na inne obiekty, które ja zawierały. Stosowana także w sztuce, np. bordiura z motywami roślinno-zwierzęcymi na Drzwiach Gnieźnieńskich. Występuje również bordiura heraldyczna.
W iluminatorstwie książkowym jest to dekorowany pas okalający tekst znajdujący się na karcie księgi.
Również wzorzysty pas kwiatowy utworzony jako obramowanie klombów i gazonów.

</doc>
<doc id="287347" url="https://pl.wikipedia.org/wiki?curid=287347" title="Diabla Turnia">
Diabla Turnia

Diabla Turnia (, , , 2356 m) – wybitna turnia w słowackich Tatrach Wysokich w Grani Baszt ("Hrebeň bášt"), rozdzielającej doliny: Młynicką ("Mlynická dolina") i Mięguszowiecką ("Mengusovská dolina"). Znajduje się między Diablowiną ("Diablovina", 2379 m), od której oddziela ją Diabla Przełęcz Wyżnia (2343 m) a Zadnią Basztą ("Zadná bašta", 2364 m), od której oddziela ja Diabla Przełęcz (2319 m). Wysunięta jest urwistą ścianą z filarem nad Dolinką Szatanią w Dolinie Mięguszowieckiej. Od prawej strony (patrząc od dołu) jego ograniczenie tworzy Diabli Żleb, z lewej strony urwiste zacięcie opadające z Diablej Przełęczy Wyżniej. Filar ma wysokość około 300 m.
Pierwsze odnotowane wejście: Günter Oskar Dyhrenfurth, Hermann Rumpelt 13 czerwca 1907 r., podczas przejścia Grani Baszt.

</doc>
<doc id="287349" url="https://pl.wikipedia.org/wiki?curid=287349" title="Pośrednia Baszta">
Pośrednia Baszta

Pośrednia Baszta (, , , 2374 m, 2366 m, 2364 m) – szczyt w Tatrach Wysokich położony na terenie Słowacji, w Grani Baszt ("Hrebeň bášt") rozdzielającej doliny: Młynicką ("Mlynická dolina") i Mięguszowiecką ("Mengusovská dolina"). Dawniej nieprawidłowo nazywany był Przednią Basztą. Znajduje się pomiędzy Szatanem, od którego oddziela go Przełęcz nad Czerwonym Żlebem (2324 m), a Małą Basztą ("Malá bašta", 2287 m), od której oddziela go Przełęcz nad Szerokim Żlebem (2206 m).
Najniższa część południowej, opadającej ku Przełęczy nad Szerokim Żlebem południowej grani Pośredniej Baszty to trawiasto-skalisty, niezbyt stromy grzbiet. W wyższej części są liczne turniczki, szczerbinki i strome uskoki. Wschodnia ściana Pośredniej Baszty ma wysokość około 700 m. Ograniczają ją dwa głębokie żleby: Czerwony Żleb po północnej stronie i Szeroki Żleb po południowej. Ściana zachodnia o wysokości około 430 m opada na Zadnią Polanę w Dolinie Młynickiej. Od strony północnej ogranicza ją wąski żlebek spadający z Przełęczy nad Czerwonym Żlebem, od południowej szeroka depresja opadająca z Przełęczy nad Szerokim Żlebem.
Zaraz po południowej stronie wierzchołka i około 35 m niżej w grani Pośredniej Baszty znajduje się bezimienne siodełko. W kierunku Stawu nad Skokiem w Dolinie Młynickiej opada z niego lewy żleb zachodniej ściany. Od strony Doliny Mięguszowieckiej z siodełka opada trawiasty żlebek, niżej przechodzący w komin. Siodełko ma duże znaczenie dla taterników; krzyżują się na nim bowiem wszystkie warianty dróg prowadzących granią i 4 drogi prowadzące ścianami.
Taternictwo.
Jest to szczyt łatwy do zdobycia, zwłaszcza od strony przełęczy lub z Doliny Młynickiej, ale nie prowadzą tam żadne oznakowane trasy turystyczne. Mogą na nim uprawiać wspinaczkę taternicy. Dla współczesnych taterników drogi w jego masywie są łatwe.
Jej deniwelacja wynosi około 700 m.
Najniżej położonym punktem jest podstawa wielkiego filara znajdująca się na wysokości około 1650 m, ściana ma więc deniwelacje około 700 m. Górna jej część składa się z tegoż filara oraz dużej ściany po jego lewej stronie (patrząc od dołu). Ściana ta ma wschodnią ekspozycję, od filara oddziela ją głęboki i stromy żleb, z lewej strony opada do Szerokiego Żlebu. W prawej części ściany są strome i gładkie płyty, nad nimi okapiki. Prawie pozioma podstawa ściany opada na Basztowy Taras będący środkową częścią całej wschodniej ściany. Najniższa część ściany to prawie 100-metrowej wysokości i prawie pionowa "czołówka". Do 2009 r. była dziewicza – nie zdobyta przez taterników. Łatwo ponad nią jednak dostać się z obydwu żlebów, gdyż znajduje się ponad nią szeroki, trawiasto-kosówkowy zachód.
Są w niej dwa żleby i trzy żebra. Prawe z nich w dolnej części kulminuje szeroką wypukłością. Z niemal każdego jej miejsca można łatwo przejść do piarżysk Szerokiego Żlebu. Środkowe żebro zaczyna się kilkadziesiąt metrów poniżej grani i mniej więcej w połowie swojej wysokości rozgałęzia na dwa ramiona. Najdłuższe jest lewe żebro opadające z najwyższego punktu Pośredniej Baszty.

</doc>
<doc id="287350" url="https://pl.wikipedia.org/wiki?curid=287350" title="Mroczne materie">
Mroczne materie

Mroczne materie (ang. "His Dark Materials") – trylogia napisana przez brytyjskiego autora fantasy Philipa Pullmana. Składają się na nią książki:
Całość opublikowano w Wielkiej Brytanii także jako jednotomową powieść o tym samym tytule.
Akcja trylogii obraca się wokół dwóch wątków. Zasadniczy opowiada o wędrówce głównych bohaterów, Lyry Belacquy i Willa Parry’ego przez wieloświat równoległych wymiarów. Drugi traktuje o zmaganiach pomiędzy światem ziemskim i niebiańskim. W cyklu występuje wiele unikatowych, fantastycznych elementów świata przedstawionego, takich jak pancerne niedźwiedzie i dajmony, będące duszą pod postacią zwierzęcia obrazującego charakter jej właściciela. Pullman odwoływał się też do klasyki, na przykład wprowadzając postaci czarownic. W miarę rozwoju akcji wydarzenia nabierają alegorycznych znaczeń. Autor czerpie z szerokiego wachlarza dziedzin, takich jak np. fizyka i fizyka kwantowa, teologia, symbolika (w tym biblijna) oraz filozofia religii.
Mimo że serię napisano z myślą o młodzieży, jest ona chętnie czytana także przez dorosłych.
Umiejscowienie.
Akcja trylogii przebiega w wieloświecie, rozgrywając się pomiędzy wieloma alternatywnymi wymiarami.
Świat przedstawiony w "Zorzy Północnej" pod wieloma względami przypomina nasz. Jego społeczeństwo odzwierciedla XIX wiek – erę wiktoriańską z modą wówczas panującą, a także technologią opartą głównie na energii pary. Wydaje się, iż nigdy nie doszło tutaj do Reformacji; Jan Kalwin wybrany został na papieża – lub też wprost przeciwnie, Reformacja odniosła taki sukces, że ogarnęła wszelkie organizacje religijne. Magisterium (którego pierwowzorem jest Kościół) kontroluje wszystkie państwa zachodniej Europy (i prawdopodobnie całą planetę).
W "Magicznym Nożu" akcja ma miejsce w naszym świecie, a także innym (również podobnym do naszego) nazwanym Cittàgazze, od nazwy głównego miasta tego wymiaru. Cittàgazze jest rozdrożnią, umożliwiającą przemieszczanie się pomiędzy innymi wymiarami.
Akcja "Bursztynowej lunety" toczy się w wachlarzu różnorodnych światów – zamieszkanych przez niezwykłe, baśniowe stwory lub całkowicie pustych, w których wszelkie życie nie pojawiło się lub zniknęło ze względu na niekorzystne warunki.
Fabuła.
"Zorza północna/Złoty kompas".
W "Zorzy północnej" (wydanej w Ameryce Północnej pod nazwą "Złoty kompas"), bohaterka, Lyra Belacqua, młoda dziewczyna wychowana w Kolegium Jordana, zamkniętym środowisku akademickim znajdującym się w Oksfordzie, i jej dajmon Pantalaimon, dowiadują się o istnieniu Pyłu, dziwnej nowo odkrytej cząstki elementarnej, uznawanej przez Magisterium za dowód na grzech pierworodny. Pył jest materią przyciąganą przez wszelkie inteligentne formy życia, choć badania nad nim wykazują, iż słabiej oddziałuje z małymi dziećmi, jak sądzi Magisterium, z powodu ich niewinności. W celu empirycznego dowiedzenia tego faktu porywane są dzieci z całego świata. Wywozi się je daleko na północ i przeprowadza się potworne doświadczenia, cała sprawa zachowywana jest jednak w tajemnicy przez dostojników Magisterium. Lyra i Pantalaimon wyruszają na północ w celu uratowania ich najlepszego przyjaciela Rogera Parslowa i innych dzieci z tej niebezpiecznej sytuacji, w ich działaniach pomagają im Panserbjørne (niedźwiedź pancerny) Iorek Byrnison, John Faa i Ojciec Coram przywódcy zgromadzenia cygańskiego, aeronauta Lee Scoresby i wiedźma Serafina Pekkala. Po zmaganiach z niedźwiedziami pancernymi, wiedźmami, Tatarami i wygraniu wielu potyczek, Roger zostaje zabity przez Lorda Asriela, ojca Lyry, w jego udanym eksperymencie stworzenia mostu łączącego wymiary. Lord Asriel i Lyra wraz z Pantalaimonem przechodzą przez most osobno w celu poszukiwania źródła Pyłu, nieświadomi iż przyczynią się do powstrzymania Magisterium przed jego zniszczeniem i wplątani zostaną w zaciekłą wojnę między niebem a ziemią.
"Magiczny nóż".
W "Magicznym nożu", Lyra przeszedłszy przez most między wymiarowy trafia do Cittàgazze, świata którego mieszkańcy odkryli sposób na przemieszczanie w wieloświecie wiele lat przed wydarzeniami opisanymi w trylogii. Niestety poprzez lekkomyślne korzystanie z tej technologii, sprowadzili oni na siebie zagładę – Spektra – istoty stworzone z materii otchłani, głodne ludzkich uczuć. Dzieci były na nie odporne, lecz dorośli przy spotkaniu z nimi stawali się obojętni na cały świat, pozbawieni duszy. W tym świecie Lyra poznaje Willa Parry, dwunastoletniego chłopca pochodzącego z naszego świata, który natknął się na Cittàgazze, gdy uciekał obwiniony przez władzę za zabójstwo człowieka (choć uczynił to w obronie swojej chorej na schizofrenię matki) w poszukiwaniu swojego dawno zaginionego ojca. Staje się on właścicielem tytułowego Magicznego Noża, narzędzia wykutego ponad 300 lat temu przez naukowców z Cittàgazze, z tych samych materiałów co srebrna gilotyna (wykorzystywana w Bolvangarze). Nóż ten ma dwa ostrza – jedno służące do wycinania w czasoprzestrzeni wrót do innych wymiarów, drugie natomiast umożliwiające łatwe przecinanie wszelkiej, nawet najtwardszej, materii. Nóż znany jest też pod nazwą teleutaia makhaira albo aesahaettr. Po spotkaniu z wiedźmami ze świata Lyry, młodzi bohaterowie podróżują dalej, spotykając na swej drodze m.in. ojca Willa, który pod zmienionym nazwiskiem Stanislausa Grummana przebywał w świecie Lyry. Niestety ginie on prawie natychmiast po spotkaniu z synem. Niedługo po tym Lyra porwana zostaje przez swoją matkę Panią Coulter, agentkę Magisterium, która poznała przepowiednię mówiącą o tym, iż jej córka stanie się następną Ewą. Will nie pozostaje jednak osamotniony. Odnajduje go para zbuntowanych aniołów Baruch i Balthamos, przez których zostaje wciągnięty w spór z Autorytetem – pierwszym aniołem który nazwał się stworzycielem świata, Bogiem.
"Bursztynowa luneta".
W "Bursztynowej lunecie" Will stara się zignorować pomagającą mu parę aniołów i ruszyć na pomoc swojej przyjaciółce Lyrze. Pomagają mu w tym mała dziewczynka o imieniu Ama, król niedźwiedzi pancernych Iorek Byrnison i dwaj szpiedzy Lorda Asriela, pochodzący z rasy Gallivespian (małych ludzi), Kawaler Tialys i Lady Salmakia. Z ich pomocą udaje mu się uratować Lyrę z jaskini w której była ukryta przez swoją matkę. Następnie wędrują ku krainie zmarłych by uzyskać dla Lyry przebaczenie jej dawnego przyjaciela Rogera Parslowa, za którego śmierć dziewczynka się obwinia. Gdy tam przebywają okazuje się, że dusze ludzi uwięzione tam zostały przez Autorytet, samozwańczego boga. Ratują je wiec od wiecznej śmierci tworząc przy pomocy noża Willa przejście do innego wymiaru. Tam trafiają na Mary Malone, naukowca, którą Lyra, gdy przebywała w naszym świecie, poprosiła o pomoc w odkryciu natury Pyłu (lub, jak był on nazywany przez doktor Malone, Ciemną Materią). Przebywając tam pani doktor zaprzyjaźnia się z zamieszkującymi tamten świat inteligentnymi istotami zwanymi Mulefa. Dzięki zawartej znajomości udaje się jej także odkryć pochodzenie Pyłu, inteligentnych cząsteczek posiadających samoświadomość. W tym samym czasie Lord Asriel wraz z panią Coulter, którą miłość do córki nawróciła na właściwą drogę, łączą siły by pokonać Metatrona, Regenta Niebios, następcę Autorytetu. Giną oni w walce ostatecznie pokonując przeciwnika. Autorytet umiera, w pewien sposób samobójczą, śmiercią w czasie wielkiej potyczki między rebeliantami a armią niebios.
Świat przedstawiony.
Dajmony.
Definiującym aspektem opowieści jest koncepcja dajmonów (ang. dæmons). W kilku wymiarach przestrzeni, w których rozgrywa się akcja, włączając w to ten, w którym urodziła się główna bohaterka – Lyra Belacqua – manifestacją duszy, towarzyszącej każdemu człowiekowi przez całe jego życie jest dajmon. Posiada kształt zwierzęcia.
Dajmony są powiązane z człowiekiem tak silnie, iż samo oddalenie człowieka i jego dajmona może doprowadzić do śmierci obojga. Dajmony zazwyczaj rozmawiają jedynie z ludźmi, których (jako dusze) są częścią. Nie sprawia im jednak trudności rozmowa z innymi dajmonami ani osobami.
W trakcie dzieciństwa, dajmony mogą zmieniać swoją postać, ukazując aktualny stan emocjonalny człowieka, lecz wraz z dorastaniem, ich postać stabilizuje się – przyjmują one jedną stałą formę, tym samym ujawniając prawdziwą naturę i osobowość swego właściciela. W trakcie akcji powieści dowiadujemy się, że możliwe jest oddzielenie człowieka od dajmona przy użyciu ostrza wykonanego z tytanu i magnezu. Gilotyna stworzona ze stopu tych metali używana była w Bolvangarze – ośrodku magistratury – w celach badawczych, lub też jako forma tortury wykorzystywana przez Skraelingów. Rozdzielenie ma duży współczynnik śmiertelności, jednakże, jeżeli się powiedzie, człowiek wraz ze swoim dajmonem stają się obojętnymi na świat, posłusznymi każdemu rozkazowi zombi. Samo odcinanie uwalnia ogromne ilości energii. W trakcie powieści wykorzystywana jest ona na przykład przez Lorda Asriela do otwarcia wielkich wrót do innego wymiaru.
Technologia w świecie Lyry.
Samego poziomu rozwoju technologicznego świata Lyry nie możemy dokładnie ocenić. Na pierwszy rzut oka wydaje się on zacofany, lecz po dokładnym przyjrzeniu się okazuje się w wielu dziedzinach wiedzy porównywalny do naszego (a w niektórych dyscyplinach nawet go przewyższa).
Dowodem na to jest choćby to, że w świecie Lyry ludzie posiadają podobne naszym informacje na temat podstaw mechaniki kwantowej. Naukę zajmującą się tym zagadnieniem w tym alternatywnym wymiarze nie nazywa się fizyką, lecz teologią eksperymentalną – czyli jest ona de facto ściśle związana z religią, a przez to ograniczona jej dogmatami.
Broń.
"Bursztynowa Luneta" opisuje broń znacznie przewyższającą nasze możliwości technologiczne. Wykorzystuje ona DNA jako system namierzania, dzięki czemu pozwala wystrzeliwać do celów znajdujących się niezwykle daleko od samego działa, nawet do osób znajdujących się w innych wymiarach. Nie powoduje ona wybuchów, lecz zapadnięcie się materii do otchłani – trafiona nią osoba doznaje losu gorszego od śmierci. Z innych niezwykłych wynalazków wymienić możemy Statek Intencyjny – kierowany samą myślą pojazd uzbrojony w niezwykle potężne działa. Prawdopodobnie nie jest on wymysłem naukowców ze świata Lyry – wehikuł ten pierwszy raz poznajemy w innym wymiarze.
Aletheiometr.
Aletheiometr, nazywany też czytnikiem prawdy lub czytnikiem symboli, jest mosiężnym dyskiem przypominającym kompas o czterech wskazówkach (stąd tytuł pierwszej części trylogii – "Złoty kompas"). Jedna z nich jest dłuższa od pozostałych. Dookoła tarczy znajduje się 36 rysunków przedstawiających różne przedmioty i postacie. Aletheiometr służy do odczytywania prawdy. Skupiając się na pytaniu, na które chce się uzyskać odpowiedź, należy jednocześnie trzy krótkie wskazówki skierować na obrazki oznaczające interesującą nas kwestię. Następnie dłuższa wskazówka rozpoczyna ruch, wskazując kolejno rysunki symbolizujące odpowiedź na pytanie, którą następnie trzeba zinterpretować.
Każdy symbol niesie ze sobą różne znaczenia. Osobę, potrafiącą je odczytać, nazywa się aletheiometrystą. Aletheiometryści odbierają specjalne wykształcenie w tym kierunku. Nawet po latach obcowania z czytnikiem symboli nadal potrzebują ksiąg ze znaczeniami (tzw. "księgi interpretacyjne"). Aletheiometr wynaleziono w świecie Lyry Belacqua w Pradze prawdopodobnie w XVII wieku. Nazwa pochodzi od greckiego słowa "aletheia" – prawda. Jeden z sześciu istniejących trafił w posiadanie Lyry Belacqua, która otrzymała go od rektora kolegium Jordana. Dziewczynka szybko nauczyła się pojmować wiadomość, jaką przekazywało urządzenie. Odczytując ją, wchodziła w rodzaj transu. Nie znano żadnego innego przypadku osoby, która byłaby zdolna odczytać wskazania przyrządu bez żadnej nauki. Z czasem Lyra utraciła tę umiejętność. W "Bursztynowej lunecie" autor zasugerował, że Lyra planuje w przyszłości poświęcić się studiom nad aletheiometrem, by odzyskać utracony dar. Tym razem zamierza rozumieć aletheiometr nie poprzez dziecięcą intuicję, lecz przez wiedzę dorosłego człowieka.
Urządzenie działa przy użyciu Pyłu. To on jest siłą poruszającą dużą wskazówką.
Magiczny nóż.
Nóż, którego jedna strona może przeciąć wszystko, co istnieje, natomiast druga wycina przejścia pomiędzy światami. Pod koniec trylogii zostaje on umyślnie zniszczony przez Willa, który musi zaprzestać swoich wędrówek. Wcześniej nóż zostaje przypadkowo ułamany przez chłopca, który bez należytej uwagi wycinał przejście. Zostaje on jednak naprawiony przez Iorka Byrnisona, przyjaciela Lyry i Willa.
Pył.
Pył jest cząstką elementarną, której istnienie ma podstawowe znaczenie dla wątku powieści. Jest on niewidoczny dla oka ludzkiego, nie może być zauważony bez wykorzystania specjalnych narzędzi takich jak np. "Bursztynowa luneta", lub wykonana specjalnie w tym celu klisza fotograficzna. Jednakże istnieją gatunki istot rozumnych – np. Mulefa – które posiadają naturalną zdolność dostrzegania Pyłu.
W przeciwieństwie do innych cząsteczek Pył posiada świadomość. Opada on z nieba na ziemię, gdzie przyciągany jest przez ludzi (szczególnie dorosłych) i przedmioty przez nich wykonane. Z tego też powodu zyskuje sobie zainteresowanie Magistratury, która uważa, że może on być manifestacją Grzechu pierworodnego. W dalszej części powieści przekonujemy się, że jest on przyczyną świadomości, wiedzy i mądrości. Umożliwia to rasom widzącym go identyfikację istot wykazujących cechy przez niego zapewniane. Przykładem tego jest postawa wykazana przez Mulefa wobec Mary Malone, w której stworzenia te natychmiast dostrzegły istotę rozumną ze względu na chmurę Pyłu ją otaczającą, odróżniającą ją od innych zwierząt zamieszkujących ich świat.
To właśnie Pył w świecie Lyry powoduje ruch wskazówek Alethiometru a w naszym zapewnia odpowiedzi dawane przez Księgę Przemian.
Pył nazywany jest różnie w mieszance światów przedstawionych w trylogii. W świecie Lyry występował pod nazwą Cząstek Rusakova, którą zawdzięcza swojemu odkrywcy Borysowi Mikhailovitchowi Rusakov. W naszym świecie znany jest jako Cienie (Przez Pulmana powiązany z Ciemną Materią). Za to w świecie Mulefa jako dźwięk Sarf towarzyszący lewostronnemu wymachowi trąby, którą posiada ta rasa.
Aniołowie, włączając w to Autorytet tworzeni są, gdy Pył się kondensuje.
Inne książki powiązane z trylogią.
"Oksford Lyry".
Pierwsza z dwóch nowel. Jej akcja ma miejsce dwa lata po wydarzeniach opisanych w "Bursztynowej Lunecie". Wiedźma poszukująca zemsty za śmierć syna, którego utraciła w czasie walki z Autorytetem, wciąga Lyrę, w tamtym czasie już piętnastoletnią, w pułapkę. Ptaki zamieszkujące Oksford w tajemniczy sposób ratują Lyrę i Pantalaimona od śmierci z rąk wiedźmy. Dziewczynka poznaje także alchemika, dawnego kochanka wiedźmy.
"Pewnego razu na północy".
Ta krótka nowela służy za wprowadzenie do "Mrocznych materii", skupiając się na 24 letnim teksańskim aeronaucie Lee Scoresbym. Po zdobyciu balonu na gorące powietrze Scoresby kieruje się na północ, lądując na arktycznej wyspie Novy Odense, gdzie zostaje wciągnięty w konflikt pomiędzy magnatem paliwowym Larsen Manganese, skorumpowanym kandydatem na burmistrza Ivanem Poliakovem, i jego dawnym przeciwnikiem z Dakoty, Pierre’em McConville. Nowela ta opowiada także o tym w jaki sposób poznali się Lee i niedźwiedź pancerny Iorek Byrnison, i w jaki sposób pokonali oni swoich wrogów.
"Księga Prochu".
Jest to nowa trylogia Philipa Pullmana, osadzona w tym samym uniwersum co "Mroczne Materie", jej akcja rozgrywa się 10 lat wcześniej. "Księga" porusza temat Pyłu, religii i polityki w świecie Lyry. Pierwsza część serii, "La Belle Sauvage", ukazała się 19 października 2017 roku. We wrześniu 2020 roku na polskim rynku zadebiutowała druga część trylogii – "Tajemna wspólnota".
Inspiracje twórcze.
Na proces tworzenia Mrocznych materii wpływ wywarły trzy dzieła: „O teatrze marionetek” Heinricha von Kleista, prace Williama Blake’a oraz „Raj Utracony” Johna Miltona, z którego to wywodzi się tytuł serii jak także i wiele podstawowych pomysłów.
W całości serii zauważyć można widoczne wpływy ateizmu i gnostycyzmu, z tego też powodu jest ona przedmiotem kontrowersji, szczególnie ze strony grup chrześcijańskich.
Wersy z "Raju utraconego", księgi II, z których wziął się tytuł trylogii:
Kontrowersje.
Autor zaprzecza, by "Mroczne materie" miały być antytezą do "Opowieści z Narnii", siedmiotomowej powieści napisanej przez C.S. Lewisa. Pullman oskarża Lewisa o zawieranie treści „rażąco rasistowskich” i „niezwykle lekceważących wobec kobiet” w powieściach przez niego napisanych.
Instytucje religijne są krytykowane przez postaci występujące w powieści. Jako przykład podać możemy Rutę Skandi, wiedźmę i przyjaciółkę głównej bohaterki Lyry. Nawołuje ona do walki przeciw Magistraturze (Magisterium), głównej instytucji religijnej świata Lyry.
Ostatecznie Autorytet, istota czczona w świecie Lyry jako Bóg, okazuje się być nie stwórcą świata, a jedynie pierwszym i najwyższym aniołem. Zgodnie z trylogią, wszystko, co istnieje, włącznie z samym Autorytetem, powstało z Pyłu.
Członkowie Kościoła ukazywani są zazwyczaj jako fanatycy.
W wizji Pullmana Niebo w chrześcijańskim jego rozumieniu nie istnieje. W trzecim tomie cyklu miejsce, do którego trafiają dusze (ludzkie i nie tylko) po śmierci, ukazane zostało jako ponura pusta równina, na której po wsze czasy cierpią dręczone przez Harpie. Zmienia się to jednak po tym, jak Lyra wraz z Willem, przy pomocy magicznego noża otwierają przejście prowadzące z zaświatów ku innemu wymiarowi. Tym samym uwalniają dusze zmarłych, by mogły się rozproszyć w powietrzu i stać się jednością ze wszechświatem.
Jednak powieść pomimo kontrowersji większości grup chrześcijańskich doczekała się poparcia między innymi Arcybiskupa Canterbury, Rowana Williamsa, który argumentuje, iż Pullman w swym dziele nie występuje przeciwko samemu Kościołowi, lecz niebezpieczeństwom związanym z dogmatyzmem i wykorzystywaniem religii jako narzędzia ucisku.
Ekranizacje.
Złoty kompas.
W grudniu 2007 wszedł na ekrany kin film pt. Złoty kompas, będący ekranizacją pierwszej części trylogii.
Magiczny nóż.
Trudno stwierdzić, czy kontynuacja „Złotego Kompasu”, „Magiczny nóż”, trafi kiedykolwiek na ekrany kin. Film zarobił ponad 370 milionów dolarów, ale wyniki sprzedaży w USA rozczarowały wytwórnię New Line Cinema. W ostateczności „Złoty Kompas” nie sprzedał się tak, jak wszyscy przewidywali, a to wystarczający powód, by zawiesić projekt kontynuacji.
Philip Pullman, autor trylogii, stwierdził w wywiadzie, że protest i bojkot widowiska w amerykańskich kinach doprowadziły do upadku ekranizacji, oraz że do tej pory nikt z Shepperton Studios nie poinformował go o planach dotyczących „Magicznego noża”. Wygląda na to, że trylogia nie zostanie dopełniona w wersji filmowej. Twórca filmu i odtwórczyni głównej roli zajęci są pracą nad innymi produkcjami.
Mroczne materie.
W roku 2015 BBC One zleciło serialową adaptację trylogii Pullmana, za której produkcję odpowiadają Bad Wolf oraz New Line Cinema. Pomimo że 8-odcinkowa produkcja miała zadebiutować już dwa lata od zapowiedzi, w kwietniu 2017 roku jeden ze scenarzystów, Jack Thorne, powiedział w wywiadzie dla Radio Times, że serial nadal jest w fazie wstępnej produkcji.
8 marca 2018 roku zapowiedziano, że w postać Lyry wcieli się Dafne Keen, Lin-Manuel Miranda zagra Lee Scoresby'ego, a Tom Hooper zasiądzie na stołku reżyserskim. Trzy miesiące później do obsady dołączyli także James McAvoy jako Lord Asriel, Clarke Peters jako Dr. Carne oraz Ruth Wilson jako Marisa Coulter.
We wrześniu 2018 roku BBC zdecydowało się zamówić od razu drugi sezon widowiska, a do grona producentów dołączyło HBO, które nabyło również prawa do dystrybucji poza Wielką Brytanią. Zdjęcia do pierwszego sezonu zostały zakończone 14 grudnia 2018 roku, a w maju 2019 roku, w krótkiej zapowiedzi, ogłoszono, że serial zadebiutuje pod koniec roku.

</doc>
<doc id="287353" url="https://pl.wikipedia.org/wiki?curid=287353" title="Mała Baszta">
Mała Baszta

Mała Baszta (, , , 2287 m) – szczyt tatrzański położony na terenie Słowacji, w Grani Baszt ("Hrebeň bášt") rozdzielającej doliny: Młynicką ("Mlynická dolina") i Mieguszowiecką ("Mengusovská dolina"). Wcześniejsze pomiary określały wysokość na 2285 m, 2286 m, 2288 m lub 2289 m.
Mała Baszta znajduje się pomiędzy Pośrednią Basztą ("Predná bašta"), od której oddziela ją Przełęcz nad Szerokim Żlebem (2206 m), a Skrajną Basztą ("Patria"), od której oddziela ją Przełęcz nad Skokiem (2176 m).
Szczyt jest łatwy do zdobycia od strony Doliny Młynickiej albo z sąsiadujących z nim przełęczy. Toteż drogi tam prowadzące były znane i uczęszczane od dawna. Strome stoki od strony Doliny Mięguszowieckiej porasta urwiskowy las modrzewiowo-limbowy. Ściana północna i wschodnia grzęda to domena taterników; są na nich liczne drogi wspinaczkowe.
Taternictwo.
Pierwsze odnotowane wejścia (na szczyt wchodzono już wcześniej):
W kierunku wschodnim opada z Małej Baszty grzęda o deniwelacji około 620 m. Jej najwyższa część oddziela Szeroki Żleb od żlebu spod Przełęczy nad Skokiem. Grzęda jest wąska górą, dołem znacznie rozszerza się. Całą, szeroką jej podstawę porasta bujna kosodrzewina, miejscami tylko są piarżyska. W grzędzie tej ważnymi orientacyjnie punktami są:
Opada do Szerokiego Żlebu i ma wysokość około 180 m. Poprowadzono w niej 9 dróg wspinaczkowych, w tym 6 zimą. Przyczyną przewagi dróg zimowych jest fakt, że podejście pod ścianę z Doliny Mięguszowieckiej to "kosówkowo-piargowy koszmar", a z Doliny Młynickiej "piargowy koszmar", jak pisał Władysław Cywiński. Większość taterników nie lubi długich i trudnych podejść, ściana cieszy się więc umiarkowaną popularnością.

</doc>
<doc id="287354" url="https://pl.wikipedia.org/wiki?curid=287354" title="Skrajna Baszta">
Skrajna Baszta

Skrajna Baszta (, , , 2203 m) – szczyt tatrzański położony na terenie Słowacji, w Grani Baszt ("Hrebeň bášt") rozdzielającej doliny: Młynicką ("Mlynická dolina") i Mieguszowiecką ("Mengusovská dolina").
Skrajna Baszta kończąca Grań Baszt sąsiaduje z Małą Basztą ("Malá bašta"), od której oddziela ją Przełęcz nad Skokiem (2176 m). W kierunku południowym od szczytu schodzi piarżysty stok (jego wysunięty na wschód, nieco wypłaszczony fragment zwany jest Złudną Basztą), przechodzący w porośnięte trawą, a niżej kosodrzewiną zbocze, które przechodzi w lesisty grzbiet o nazwie Drygant (Trzygań, słow. "Trigan"). Na południowych, łagodnie nachylonych stokach klasyczne dla Tatr piętra roślinności; dobrze zachowane lasy świerkowe, wyżej lasy limbowe i nieprzebyte gąszcze kosodrzewiny. Stoki zachodnie (Dolina Młynicka) są znacznie bardziej strome; pas kruchych ścianek o wysokości do kilkudziesięciu metrów, piarżyska i strome, lesisto-kosówkowe zbocze. W dolnej części zbocza opadającego na Pośrednią Polanę znajdują się dwie turnie: Turnia przed Skokiem i Ściana przed Skokiem, oddzielone Żlebem przed Skokiem.
Zbocze opadające ku południowemu wschodowi i wschodowi, do Doliny Mięguszowieckiej, ma deniwelację ponad 600 m. Jest tak strome, że trudno ustalić czy to jeszcze zbocze, czy już ściana. Między jego podstawą, a Magistralą Tatrzańską ciągnie się pas kosodrzewiny o pionowej rozpiętości około 200 m. Po bokach ograniczone jest żlebem spod Przełęczy nad Skokiem i depresją spod Basztowej Przehyby. Z wybrzuszenia w grani opada ku wschodowi żebro. Pomiędzy nim a Basztową Przehybą są trzy głębokie żleby. Prawy z nich (Żleb Ždiarskyego) opada na kosodrzewinowe łany nad Magistralą Tatrzańską, dwa pozostałe są prawymi odgałęzieniami Basztowej Przehyby. W stromych południowo-wschodnich stokach Złudnej Baszty tkwi wybitna turnia – Basztowa Igła.
W stokach Skrajnej Baszty znaleziono pozostałości kopalni rudy miedzi, którą wydobywano tutaj prawdopodobnie przed 1535 r. Zatem szczyt odwiedzany był znacznie wcześniej niż pierwsze odnotowane wejścia. Turyści i kartografowie wchodzili na wierzchołek od dawna. Nazwa "Patria" pochodzi od narzeczowej formy słowa "patrzeć", świadczącej o atrakcyjności widokowej szczytu (niektóre źródła podają, że nazwa pochodzi od znaku mierniczego stawianego na szczytach). Pierwszym znanym zdobywcą najprawdopodobniej był Martin Róth (26 czerwca 1875 r.), później byli tu Jan Gwalbert Pawlikowski i Maciej Sieczka (ok. 1880 r.). Pierwsze znane wejście zimowe należy do Theodora Wundta (22 grudnia 1891 r.).
Turystyka i taternictwo.
W 1935 wybudowano na zboczach Skrajnej Baszty nowy wzorcowo rozwiązany szlak turystyczny poprowadzony wysoko ponad dnem Doliny Mięguszowieckiej, trzymający się mniej więcej wysokości 1500 m n.p.m.

</doc>
<doc id="287360" url="https://pl.wikipedia.org/wiki?curid=287360" title="Goły Wierch Rusinowy">
Goły Wierch Rusinowy

Goły Wierch lub Goły Wierch Rusinowy (1206 m n.p.m.) – niewielkie wzniesienie na przedłużeniu północnego ramienia Gęsiej Szyi (1489 m n.p.m.), pomiędzy Rusinową Polaną ze strony zachodniej a Wierchporońcem i Łysą Polaną ze strony wschodniej. Na wierzchołku, po lewej stronie drogi z Wierchporońca, znajduje się mała polana, od której pochodzi nazwa.
Na Gołym Wierchu po południowo-wschodniej stronie szlaku stoi drewniany krzyż z napisem "Królowi Ciszy". Został on umieszczony w 1970 r. przez poznańskiego księdza P. Zyberta wraz z grupą studentów w miejscu wcześniejszego, powalonego przez burzę w 1968 r. Zgodnie z tradycją pierwszy krzyż został postawiony na Gołym Wierchu pod koniec XIX wieku przez Stanisława Rusina w miejscu, w którym popełnione zostało morderstwo. Corocznie od 1973 r. 17 sierpnia pod krzyżem odprawiane są msze.
Goły Wierch przez geografów zaliczany jest jeszcze do Tatr, po jego północnej stronie zazwyczaj prowadzi się granicę między Tatrami a Pogórzem Bukowińskim.
Poniżej szczytu Gołego Wierchu znakowany szlak (tzw. Siedlarska Droga) łączy się z niedostępną dla turystów Jaworzyńską Drogą, docierającą w rejonie Wierchporońca do Drogi Oswalda Balzera. Pomiędzy tymi drogami biegnie grzbiet Międzydrogi. Na wschód od wierzchołka, w kierunku Łysej Polany, rozciąga się Las Wapienny Piec.

</doc>
<doc id="287361" url="https://pl.wikipedia.org/wiki?curid=287361" title="Kooperatyzm">
Kooperatyzm

Kooperatyzm (fr. "coopératisme" „spółdzielczość” z łac. "cooperari" „współpracować”) – doktryna społeczna upatrująca w organizowaniu spółdzielni, w ramach których środki produkcji stają się wspólną własnością wszystkich jej członków, drogę do wyzwolenia społecznego i ewolucyjnego wyeliminowania kapitalizmu.
Doktryna zrodziła się pod koniec XIX wieku w Anglii, rozwijana głównie przez Beatrice Potter-Webb i Charlsa Gide’a; w Polsce przez Edwarda Abramowskiego i jego uczniów: Jana Wolskiego i Marię Orsetti.
Abramowski widział społeczeństwo oparte na wolnych, dobrowolnych i komunistycznych kooperatywach – które byłyby ucieleśnieniem połączenia nieograniczonej wolności jednostki w systemie demokratycznym z kolektywizmem ekonomicznym.
Władza prawodawcza w takiej jednostce terytorialnej należy do ogółu jej członków, lub do zarządu wybieranego przez ten ogół, przed którym odpowiada za swoje działania, i do którego w ważniejszych sprawach musi się odwołać, a każdy członek kooperatywy ma nieograniczone prawo inicjatywy. Kooperatywa jest również organem komunistycznym, gdzie całość środków produkcji (kapitału) należy do ogółu, tj. została ona w całości uspołeczniona.
Sam Edward Abramowski dzielił kooperatywy na kilka grup: spożywcze, kredytowe, rolne, wytwórcze etc.
Współczesny kooperatyzm.
Według "Raportu o spółdzielczości polskiej", przygotowanego w 2010 roku, w Polsce działało prawie 9 tysięcy spółdzielni, zatrudniających około 400 000 pracowników. Do dziś w mieszkalnictwie dominują spółdzielnie mieszkaniowe, funkcjonują spółdzielcze kasy oszczędnościowo-kredytowe, spółdzielcze sklepy „Społem” czy spółdzielnie pracy.
Obecnie w Polsce możemy wyróżnić kilka rodzajów nowego typu spółdzielni. Na mocy ustawy z 2006 roku, zaczęły powstawać spółdzielnie socjalne, przeznaczone dla ludzi zagrożonych wykluczeniem społecznym – bezrobotnych, niepełnosprawnych czy wychodzących z bezdomności. W 2013 roku było ich już ponad 1400. Od 2010 roku pojawiają się kooperatywy spożywcze, które w większości są inicjatywami nieformalnymi.
Kooperatywy spożywcze zazwyczaj powstają w środowiskach wielkomiejskich, wśród osób wykształconych, głównie w wieku 25-35 lat. Ich członkowie zrzeszają się, kierowani potrzebą dostępu do zdrowej żywności albo ze względów światopoglądowych.
W projektowanym prawie przewiduje się funkcjonowanie kooperatyw mieszkanio­wych. Formuła ta zakłada, że grupa osób, zebrana w tzw. wspólnocie inwe­stycyjnej, wspólnie kupu­je działkę i buduje na niej dom, domy czy budynek mieszkalny na własne po­trzeby. Kooperatywa może też wyremontować istnie­jący już budynek. Zasady współdziała­nia członków określać ma umowa kooperaty­wy mieszkaniowej albo umowa spółki cywilnej. Kontrakt taki ma być za­wierany w formie aktu notarialnego między co najmniej trzema strona­mi. Stroną umowy będzie mogła być wyłącznie oso­ba fizyczna.

</doc>
<doc id="287366" url="https://pl.wikipedia.org/wiki?curid=287366" title="Bombowiec nurkujący">
Bombowiec nurkujący

Bombowiec nurkujący – rodzaj samolotu bombowego, przystosowany konstrukcyjnie do niszczenia obiektów naziemnych lub jednostek pływających za pomocą bomb, z wykorzystaniem techniki pikowania z dużej wysokości celem uwolnienia bomby jak najbliżej celu, z zamiarem uzyskania jak największej precyzji trafienia.
Geneza.
Przyczyną powstania bombowców nurkujących była chęć zwiększenia skuteczności precyzyjnego bombardowania celów punktowych. Zwykłe bombowce zrzucały bomby z lotu poziomego, używając specjalnych celowników bombowych do obliczenia wyprzedzenia, z jakim samolot powinien zrzucić bomby, aby trafiły w cel, w zależności od prędkości samolotu, wysokości lotu i innych czynników. Technika ta cechowała się jednak sporym błędem trafienia i skuteczna była przede wszystkim do atakowania celów powierzchniowych. Co więcej, samoloty atakujące cele w ten sposób były narażone na duże straty w wyniku ognia przeciwlotniczego, gdyż samolot lecący poziomo jest stosunkowo łatwy do trafienia. 
Wyniki ćwiczeń w bombardowaniu przeprowadzonych w Stanach Zjednoczonych 21 lipca 1921 na zakotwiczonym poniemieckim okręcie liniowym SMS „Ostfriesland” pokazały, że ówczesne prymitywne samoloty są w stanie zatopić nawet wielki opancerzony okręt. Jednakże niedostateczna celność, w szczególności w przypadku poruszających się i manewrujących okrętów, nie dawała szans na wykorzystanie tej potencjalnej możliwości w praktyce. Wyniki tych ćwiczeń były silnym impulsem do poszukiwania technik pozwalających na celne bombardowanie celów punktowych (w tym okrętów), gdyż mogło to zmienić oblicze wojny morskiej. Jedną z technik poprawiających znacznie celność było bombardowanie w locie nurkowym.
Bombowiec nurkujący podczas ataku nurkował pod stromym kątem w kierunku celu, po czym na niewielkiej wysokości zrzucał bomby i nad ziemią wychodził z lotu nurkowego. Zwolnione bomby leciały dalej w kierunku celu, na który wcześniej nurkował samolot i w ten sposób znacznie łatwiej było precyzyjnie określić ich tor lotu (mając na uwadze przyciąganie ziemskie, opór w locie i inne czynniki). Doświadczenia z bombardowaniem z lotu nurkowego prowadzono już pod koniec pierwszej wojny światowej, lecz skuteczne wykorzystanie tej techniki utrudniał ówczesny poziom konstrukcji samolotów. Pierwsze bombowce nurkujące powstały pod koniec lat 20. XX wieku.
Jednym z pierwszych samolotów zaprojektowanych do bombardowania w locie nurkowym był Curtiss Export Hawk II.
Konstrukcja.
Każdy samolot jest zdolny do nurkowania, jednakże bombowiec nurkujący wykonywał lot nurkowy znacznie dłużej, pod znacznie większym kątem oraz z większą prędkością, więc powinien spełniać szczególne wymogi konstrukcyjne:
Konstrukcyjnie bombowce nurkujące były z reguły budowane jako niewielkie jednosilnikowe bombowce lekkie, jedno- lub dwumiejscowe. 
Oprócz samolotów odpowiadających konstrukcyjnie bombowcom, budowano też rzadko bombowce nurkujące jako wersje jednomiejscowych myśliwców (A-36 Apache, IAR-81). Istniały też dwusilnikowe bombowce nurkujące (Pe-2, Ju 88).
Użycie.
Przed drugą wojną światową i na jej początku wydawało się, że bombowce nurkujące są jedynym sposobem na precyzyjne bombardowanie. Szczególnie gorącym zwolennikiem tej techniki był Ernst Udet, który domagał się, aby wszystkie niemieckie samoloty miały możliwość bombardowania z lotu nurkowego. W ten sposób przyczynił się do znacznego opóźnienia budowy He 177, jedynego bombowca Luftwaffe nadającego się do bombardowań strategicznych.
Najbardziej znany i masowo produkowany samolot tej klasy, w służbie od 1937, to niemiecki jednosilnikowy Junkers Ju 87 Stuka, stanowiący ważny element uderzeniowy wojsk niemieckich w strategii blitzkriegu (wojny błyskawicznej) i intensywnie wykorzystywany podczas drugiej wojny światowej, zwłaszcza jej pierwszej połowy.
W działaniach lądowych bombowce nurkujące zdobyły dużą popularność, wykazując się znaczną skutecznością. Wraz z upływem wojny i zmniejszeniem się znaczenia bombardowania nurkowego działały częściej jako samoloty szturmowe.
Kresem popularności bombowców nurkujących stało się opracowanie celownika Nordena, który dawał bardzo duży wzrost celności bombardowania z lotu poziomego, jednak wycofywanie bombowców nurkujących odbywało się dość powoli, gdyż początkowo celownik Nordena montowano tylko w wielkich bombowcach.
Znacznie większe znaczenie bombowce nurkujące zyskały w działaniach nad morzem, jako bombowce pokładowe operujące z lotniskowców, stanowiąc skuteczny środek do zwalczania okrętów. Były one rozwijane przez wszystkie większe państwa budujące floty lotniskowców, zwłaszcza przez Stany Zjednoczone (Douglas SBD Dauntless, Curtiss SB2C Helldiver) i Japonię (Aichi D3A, Yokosuka D4Y Suisei), w mniejszym stopniu przez Wielką Brytanię (Blackburn Skua), a także przez Francję (LN.410). Działania powietrzno-morskie drugiej wojny światowej, zwłaszcza zmagania na Pacyfiku, potwierdziły wielkie zagrożenie stwarzane przez nie dla okrętów, czego najlepszym przykładem stała się bitwa pod Midway.
Po drugiej wojnie światowej wyspecjalizowane bombowce nurkujące zanikły, czego przyczyną stało się m.in. opracowanie nowych technik celnego zrzutu bomb z płytkiego nurkowania przez samoloty myśliwskie i myśliwsko-bombowe, cechujące się coraz bardziej rosnącym udźwigiem uzbrojenia, oraz rozwój samolotów szturmowych do działań nad lądem. Nie bez znaczenia było też wprowadzenie niekierowanych pocisków rakietowych, które z przeciętnego samolotu myśliwskiego czyniły maszynę szturmową o skuteczności porównywalnej z bombowcem nurkującym.
Ponadto rosnące osiągi samolotów (szczególnie prędkość) sprawiały, iż atak z lotu nurkowego wymagał albo wcześniejszego zrzutu bomby (z uwagi na dużą prędkość nurkowania), albo bardzo rozbudowanych hamulców aerodynamicznych ograniczających prędkość nurkowania, co bardzo komplikowało konstrukcję.

</doc>
<doc id="287369" url="https://pl.wikipedia.org/wiki?curid=287369" title="Kopy Sołtysie">
Kopy Sołtysie

Kopy Sołtysie – kilka lesistych wzniesień na przedłużeniu zachodniego ramienia Gęsiej Szyi (1489 m), za Wyżnią Filipczańską Przełęczą (1435 m) i Ostrym Wierchem (1475 m) i oddzielone od niego Zadnią Przełęczą Sołtysią (ok. 1385 m). W ludowym nazewnictwie były to Kopy i nazwa ta pochodziła od ich kopulastego kształtu. Na mapach i w literaturze zmieniono nazwę na Kopy Sołtysie, w Tatrach jest bowiem więcej wzniesień o nazwie Kopa.
Kolejne wzniesienia i przełęcze to:
Od zachodu stoki Kop Sołtysich opadają do doliny Skalnite, natomiast od wschodu podchodzą pod nie Jaworzyński Żleb i dolina Filipka.
Dawniej Kopy Sołtysie wchodziły w skład pasterskiej hali o nazwie hala Kopy lub hala Kopy Sołtysie. Na północno-wschodnim grzbiecie Przedniej Kopy znajdują się dwie polany, które dawniej należały do tej hali: Płaśnia (1250 m) i Szałasiska (1145 m). Na polanach tych niegdyś znajdowało się kilka starych szałasów i szop.
Widoki z Przedniej Kopy Sołtysiej (wierzchołki pozostałych dwóch są porośnięte lasem), podobnie jak ze szczytu Gęsiej Szyi, należą do najciekawszych w Tatrach. Jednak z uwagi na brak oznakowanych szlaków turystycznych w tym rejonie są niedostępne dla turystów.

</doc>
<doc id="287370" url="https://pl.wikipedia.org/wiki?curid=287370" title="Mniszek (powiat radomski)">
Mniszek (powiat radomski)

Mniszek – wieś w Polsce położona w województwie mazowieckim, w powiecie radomskim, w gminie Wolanów.
Miejscowość przy drodze krajowej nr 12 Radom – Piotrków Trybunalski, na przecięciu drogi bitej (nr 12) z drogą żelazną (dwutorowa linia kolejowa Radom-Łódź). Około 20 km na zachód od Radomia. Położona nad Szabasówką przy ujściu do Jeziora Domaniowskiego (Radomka).
W latach 1975–1998 miejscowość administracyjnie należała do województwa radomskiego.
Wieś jest siedzibą rzymskokatolickiej parafii św. Jana Chrzciciela i św. Stanisława Kostki.
Historia.
Wieś notowana w XV wieku, początkowo własność szlachecka następnie w latach 1374–1408 klasztoru świętokrzyskiego, od 1462 r. klasztoru wąchockiego Cystersów. Tak też w ostatniej ćwierci połowie XVI wieku, aż do czasów kasaty klasztoru w roku 1819.
Zabytki.
Zabytki – kościół parafialny św. Jana Chrzciciela z XIX wieku z elementami z początku XVII wieku, kolumna przydrożna z 1609. Obecny kościół wystawił z drzewa w 1630 ks. Andrzej Gładysz przeor wąchocki. W 1879 parafia Mniszek należała do dekanatu radomskiego. Obecnie parafia należy do dekanatu przysuskiego, diecezji radomskiej.
Do rejestru zabytków nieruchomych województwa wpisano: kościół parafialny pw. św. Jana Chrzciciela z roku 1865 wraz z kaplicą św. Józefa datowaną na lata 1665–1667, numer rejestru 460/A z .

</doc>
<doc id="287376" url="https://pl.wikipedia.org/wiki?curid=287376" title="Muzeum Regionalne w Jaśle">
Muzeum Regionalne w Jaśle

Muzeum Regionalne w Jaśle – muzeum gromadzące eksponaty związane z tradycją i kulturą okolic Jasła.
Muzeum posiada liczne zbiory sztuki ludowej z Regionu Jasielskiego m.in. autorstwa Karola Breja, zbiory archeologiczne podarowane przez Stanisława Kadyiego, kolekcję obrazów różnych malarzy: Stanisława Kochanka zam. w Krośnie, Jana Ignacego Wodyńskiego, Ignacego Pinkasa oraz Stanisława Witowskiego-Iskrzyniaka zamieszkałego w Jaśle.
Muzeum organizowało liczne wystawy malarstwa:
Muzeum powstało po oddaniu do użytku nowego budynku Jasielskiego Domu Kultury w roku 1970.
Po śmierci dr.med Stanisława Kadyiego w roku 1982 Muzeum przeniosło się do podarowanego przez niego domu. W roku 1990 Muzeum ukończyło rozbudowę tego domu i zwolniło wynajmowane wcześniej pomieszczenia magazynowe.
Dyrektorem Muzeum do 2017 roku był mgr Alfred Sepioł, obecnie jest nim mgr Mariusz Świątek.

</doc>
<doc id="287383" url="https://pl.wikipedia.org/wiki?curid=287383" title="Flota">
Flota

Flota – zespół statków podporządkowanych jednemu z przewoźników żeglugi lub państwu, którego mają banderę. 
Najczęściej wyróżniane floty statków:

</doc>
<doc id="287385" url="https://pl.wikipedia.org/wiki?curid=287385" title="José María Buljubasich">
José María Buljubasich

José María Buljubasich (ur. 12 maja 1971 w Firmat) - były argentyński piłkarz występujący na pozycji bramkarza.
Buljubasich jest rekordzistą rozgrywek chilijskiej pierwszej ligi pod względem bronienia bez puszczonej bramki. Jego rekord to 1352 minuty bez straconej bramki. Poprzedni rekord należał do Eduardo Fourniera, który w 1985 roku, w barwach klubu Cobreloa, zachowywał czyste konto przez 1012 minut. W swojej karierze grał w takich klubach jak: Rosario Central, CD Tenerife, UE Lleida, Rosario Central, Real Oviedo, ponownie Rosario Central, Los Andes, Monarcas Morelia, River Plate, Unión Española, Universidad Católica i Olimpia.

</doc>
<doc id="287387" url="https://pl.wikipedia.org/wiki?curid=287387" title="Nicki Pedersen">
Nicki Pedersen

Nicki Pedersen (ur. 2 kwietnia 1977 w Odense) – duński żużlowiec. Siedmiokrotny mistrz świata, w tym trzykrotny indywidualny (2003, 2007 i 2008) oraz czterokrotny drużynowy (2006, 2008, 2012 i 2014). Jeden z najbardziej utytułowanych i zasłużonych zawodników Holsted Speedway Klub występującego w lidze pod nazwą "Holsted Tigers", którego barwy reprezentuje nieprzerwanie od 2003 roku i w tym czasie siedem razy zdobywał z nim złoto drużynowych mistrzostw Danii (2003, 2004, 2006, 2007, 2009, 2014 i 2021). Siedmiokrotny indywidualny mistrz Danii (2002, 2003, 2005, 2006, 2008, 2009 i 2011). 
Z Unią Leszno dwukrotny drużynowy mistrz Polski (2015 i 2017).
Wygrywając cykl Grand Prix 2008 stał się pierwszym Duńczykiem oraz drugim zawodnikiem w ogóle (po Tonym Rickardssonie) w erze Grand Prix, który obronił tytuł IMŚ.
Kariera.
Swoją karierę zaczynał w duńskim Fjelsted Speedway Klub, dla którego jeździł w latach 1993–1997. W lidze polskiej startuje nieprzerwanie od 1999. Reprezentował kolejno barwy Startu Gniezno, GKM-u Grudziądz, Wybrzeża Gdańsk, ZKŻ-u Zielona Góra, RKM-u Rybnik. W lidze duńskiej w 2003 roku związał się z Holsted Speedway Klub. W tym samym roku został indywidualnym mistrzem świata. Był to zarazem jego pierwszy medal w historii startów w GP. W latach 2004–2005 ponownie startował dla ZKŻ-u. W sezonie 2006 przeszedł do Stali Rzeszów. Za obrazę dyrektora cyklu Grand Prix Ole Olsena podczas zawodów Drużynowego Pucharu Świata 2006, Pedersen wraz z Janem Staechmannem zostali ukarani przez Międzynarodową Komisję Dyscyplinarną (18 września 2006). Pedersen został zawieszony w prawach zawodnika na okres 6 miesięcy w zawieszeniu na 6 miesięcy (kara obowiązywała od 1 kwietnia 2007 do 1 października 2007). Dodatkowo miał wpłacić 2/3 z 2 000 CHF (Staechmann 1/3 tej kwoty). Obaj jednak odwołali się do Międzynarodowego Trybunału Odwoławczego, który 19 grudnia 2006 podtrzymał karę zawieszenia (w zawieszeniu), jednak karę pieniężną podzielił na pół. Od decyzji MTO przysługuje odwołanie do Sportowego Sądu Arbitrażowego w Lozanie. 
W sezonie 2007 drugi raz w karierze został indywidualnym mistrzem świata. Na przestrzeni całego Grand Prix 2007 zdobył 196 punktów, czym ustanowił rekord cyklu. W tym samym roku w barwach Stali Rzeszów uzyskał najwyższą średnią biegową Ekstraligi. Wyniosła ona 2,730. Rok później obronił tytuł Indywidualnego mistrza świata. Wygrał tylko jedna rundę GP 2008, jednak aż dziewięć razy z rzędu stawał na podium. W latach 2008–2009 reprezentował barwy Włókniarza Częstochowa. W 2008 ponownie był najlepszym zawodnikiem ligi pod względem średniej (2,853).
W sezonie 2010 i 2011 jeździł dla gorzowskiej Stali. Sezon 2012 Nicki spędził w Wybrzeżu Gdańsk. Po raz trzeci w karierze zanotował najwyższą średnia biegową w Ekstralidze (2,605). Po pięciu latach przerwy zdobył medal IMŚ (srebro). Sezon 2013 spędził w Marmie Rzeszów. W sezonach 2014–2017 jeździł w Unii Leszno, z którą w sezonach 2015 i 2017 zdobył pierwsze w karierze tytuły drużynowego mistrza Polski. W maju 2017 w meczu ligi duńskiej doznał kontuzji kręgów szyjnych, w wyniku której musiał przedwcześnie zakończyć sezon. Pojawiały się również głosy sugerujące, że może być to koniec kariery Duńczyka. W 2018 wrócił jednak na tor i w polskiej lidze związał się z Unią Tarnów, a w sezonie 2019 wrócił do Falubazu Zielona Góra. Po sezonie 2019 związał się kontraktem z GKM Grudziądz, gdzie powrócił po dziewiętnastu latach. W 2020 jego średnia biegowa wyniosła 2,057, a rok później 2,059. W czerwcu 2022 doznał kontuzji, która wykluczyła go ze startów do końca sezonu. Mimo odjechania zaledwie sześciu meczów, został sklasyfikowany i ze średnią 2,448 był drugim najskuteczniejszym zawodnikiem Ekstraligi.
W lutym 2023 ogłoszono powrót Pedersena do ligi brytyjskiej po dwunastu latach przerwy. Klubem Duńczyka zostało Peterbeorough Panthers.
Mechanikami Pedersena są: Thomas Isalsen, Ashley Holloway, Henrik Jensen, John Jorgensen i Luigi Barath. Startuje na motocyklu, którego silnik został wyprodukowany przez GM. Za tuning silnika odpowiada Otto Weiss. Starszy brat Nickiego, Ronni również był żużlowcem.

</doc>
<doc id="287390" url="https://pl.wikipedia.org/wiki?curid=287390" title="Fryderyk Wilhelm Schweikert">
Fryderyk Wilhelm Schweikert

Fryderyk Wilhelm Schweikert (ur. 6 stycznia 1837 w Starowej Górze, zm. 1902) – łódzki przemysłowiec.
Był synem Jana Jakuba, wiejskiego kowala, który w 1800 przybył z Wirtembergii i osiadł wraz z innymi szwabskimi kolonistami w Starowej Górze.
Do Łodzi przybył z Pabianic w 1865. Założył fabrykę wyrobów bawełnianych przy ulicy Piotrkowskiej 147. Tamże w 1897 wybudował okazałą kamienicę według projektu Piotra Brukalskiego. W 1875 powstały nowe zakłady przy ulicy Rokicińskiej i przy ulicy Wólczańskiej 215. W 1899 przedsiębiorstwo zostało przekształcone w spółkę akcyjną. Żonaty z Amalią z domu Hampel, miał dwóch synów. Pierwszy, Robert Teodor Schweikert (ur. 1865 w Pabianicach), przejął kierownictwo firmy po śmierci ojca. Drugi syn, Ludwik Schweikert, po ukończeniu studiów chemicznych na Uniwersytecie w Zurichu, założył w Pabianicach zakłady chemiczne. Zginął podczas I wojny światowej na terenie Rosji.

</doc>
<doc id="287393" url="https://pl.wikipedia.org/wiki?curid=287393" title="Pamięć krótkotrwała">
Pamięć krótkotrwała

Pamięć krótkotrwała (ang. "short-term memory", STM) – nazwa wywodzi się z klasycznej już magazynowej teorii pamięci, która dzieli system pamięci człowieka na trzy magazyny różniące się czasem przechowywania informacji (pamięć ultrakrótkotrwałą, krótkotrwałą oraz długotrwałą pamięć). Przechowuje niewielkie ilości informacji przez krótki okres (bez dokonywania powtórek wewnętrznych czas ten szacuje się na kilka do kilkunastu sekund).
Pamięć krótkotrwała wykorzystywana jest do czasowego zapamiętywania danych zmysłowych lub informacji pobranej z pamięci długotrwałej, czy rezultatów procesów przetwarzania danych w mózgu (np. wyników obliczeń czy wniosków rozumowań). Współcześnie rozumiana jest jako efekt utworzenia lub wzbudzenia w pamięci trwałej reprezentacji bodźca (np. litera, obraz, słowo itp.).
Idea podziału pamięci na krótkotrwałą i długotrwałą pojawiła się w XIX wieku. Klasyczny (modalny) model pamięci rozwinął się w latach 60. XX wieku, jednak okazał się wadliwy. Zakładał, że wszystkie wspomnienia przechodzą z pamięci krótkotrwałej do długotrwałej po krótkim czasie. Został opisany przez Richarda Shiffrina i Richarda Atkinsona. Dokładny mechanizm w jaki sposób zachodzi to przejście (czy wszystkie, czy też tylko część wspomnień jest zachowanych) oraz rozróżnienie pomiędzy tymi dwoma „przechowalniami” pozostają kontrowersyjnym tematem wśród ekspertów.

</doc>
<doc id="287396" url="https://pl.wikipedia.org/wiki?curid=287396" title="JIT">
JIT



</doc>
<doc id="287398" url="https://pl.wikipedia.org/wiki?curid=287398" title="Stanisław Kadyi">
Stanisław Kadyi

Stanisław Kadyi (ur. 13 stycznia 1900 w Jaśle, zm. 4 grudnia 1980 tamże) – lekarz okulista i kolekcjoner z Jasła.
Życiorys.
Stanisław Kadyi był synem jasielskiego lekarza Józefa Kadyiego. W latach 1921–1926 studiował na Wydziale Lekarskim Uniwersytetu Jagiellońskiego w Krakowie. Ukończył go uzyskując tytuł doktorski i specjalizację w zakresie okulistyki. Po studiach był w krakowskiej Klinice Okulistyki asystentem prof. Kazimierza Majewskiego. W 1934 wrócił do Jasła, gdzie pracował w Ubezpieczalni Społecznej oraz prowadził równocześnie praktykę prywatną. Przed II wojną światową ożenił się z Janiną Niziołek (zm. 12 listopada 1969), która została uwieczniona na portretach kilku lokalnych malarzy m.in.: Stanisława Kochanka i Stanisława Witowskiego-Iskrzyniaka.
Stanisław Kadyi posiadał szerokie zainteresowania przyrodnicze i humanistyczne. Był znawcą i miłośnikiem kultury i sztuki ludowej. Kolekcjonował sztukę ludowa, ceramikę i sam malował obrazy ludowe na szkle. Jego ulubioną dziedziną nauk przyrodniczych była paleontologia. Stanisław Kadyi miał na swoim koncie odkrycie odcisku żółwia oligoceńskiego (unikatu w skali Polski). Posiadał też dużą kolekcję paleontologiczną. Jego dom był swego rodzaju muzeum mieszczącym liczne kolekcje, w tym cenny zbiór numizmatyczny i starodruków, stylowe meble, porcelanę, szkło i srebra, militaria, obrazy dawnych artystów oraz stylowe rzeźby. Szczególnie cenna była kolekcja historycznych i ludowych zegarów od XVII-XX w. Stanisław Kadyi nie miał dzieci i w swoim testamencie cały swój dom oraz wszystkie kolekcje przekazał w darze społeczeństwu miasta Jasła. Obecnie można je oglądać na stałych i czasowych wystawach w Muzeum Regionalnym w Jaśle, które mieści się w jego domu.
Działał we Froncie Jedności Narodu.
W 1970 został odznaczony odznaką „Za opiekę nad zabytkami” i odznaką „zasłużony dla województwa rzeszowskiego”. W 1978 wyróżniony wpisem do „Księgi zasłużonych dla województwa krośnieńskiego”. Był wyróżniony tytułem Honorowego Obywatela Miasta Jasła. Jedna z ulic miasta, biegnąca obok jego dawnego domu nosi jego imię. Jest on także patronem Koła Numizmatycznego PTN w Jaśle.

</doc>
<doc id="287402" url="https://pl.wikipedia.org/wiki?curid=287402" title="Twierdzenie Nortona">
Twierdzenie Nortona

Twierdzenie Nortona (także "twierdzenie o zastępczym źródle prądu") – jedno z dwóch wariantów twierdzenia dotyczącego zastępczego źródła energii w obwodzie elektrycznym. Twierdzenie to wykorzystuje się często podczas rozwiązywania układów elektrycznych liniowych.

</doc>
<doc id="287403" url="https://pl.wikipedia.org/wiki?curid=287403" title="Twierdzenie Thévenina">
Twierdzenie Thévenina

Twierdzenie Thevenina (także "twierdzenie o zastępczym źródle napięcia") – jedno z dwóch wariantów twierdzenia dotyczącego zastępczego źródła energii w obwodzie elektrycznym. Twierdzenie to wykorzystuje się często podczas rozwiązywania układów elektrycznych liniowych.
Twierdzenie sformułowali niezależnie od siebie Hermann von Helmholtz w 1853 oraz Léon Charles Thévenin w 1883.
Przykład zastosowania twierdzenia.
gdzie:
Wartość źródła zastępczego oblicza się na podstawie analizy obwodu oryginalnego jako napięcie panujące na zaciskach AB po odłączeniu gałęzi AB. Impedancja zastępcza widziana z zacisków AB dotyczy obwodu po wyłączeniu gałęzi AB i po wygaszeniu wszystkich źródeł niezależnych (wszystkie niezależne źródła napięciowe zastąpione zwarciami, a wszystkie prądowe źródła niezależne zastąpione rozwarciami).

</doc>
<doc id="287404" url="https://pl.wikipedia.org/wiki?curid=287404" title="Powstanie słowackie">
Powstanie słowackie



</doc>
<doc id="287409" url="https://pl.wikipedia.org/wiki?curid=287409" title="Lista patriarchów Kościoła Wschodu">
Lista patriarchów Kościoła Wschodu

Patriarcha Kościoła Wschodu, zwany też Patriarchą Wschodu lub Katolikosem-Patriarchą Wschodu – tytuł, którym posługują się zwierzchnicy Kościoła Wschodu. Historycznie był używany we wczesnych wiekach naszej ery przez chrześcijan w Persji, których wspólnotę nazywano Kościołem nestoriańskim, perskim, sasanidzkim lub wschodnisyryjskim. W XVI, XVII oraz XX wieku Kościół Wschodu przeszedł szereg rozłamów, które zaowocowały pojawieniem się licznych, współzawodniczących patriarchów. Obecnie dwa główne kościoły, które wyłoniły się z owych rozłamów to Asyryjski Kościół Wschodu, wiedziony przez patriarchów z Irbilu oraz Kościół chaldejski, którego głową są patriarchowie Babilonu. Poza tymi dwoma istnieje także Starożytny Kościół Wschodu, który wyłamał się w 1964 roku. Zwierzchnicy powyższych Kościołów oficjalnie używają tytułu Patriarchy Wschodu.
Siedziba.
Siedzibą patriarchatu była początkowo perska stolica Seleucja–Ktezyfon. W IX wieku patriarcha przeniósł się do Bagdadu po czym osiadał w innych miastach na terenie współczesnego Iraku, takich jak Tebriz czy Mosul. W wyniku podziałów w XVI i XVII wieku doszło do powstania Chaldejskiego Kościoła Katolickiego z własną hierarchią. Obydwaj patriarchowie często zmieniali siedziby, podróżując po Bliskim Wschodzie. Współcześnie siedzibą Chaldejskiego Patriarchy Babilonu jest Bagdad. W XIX wieku patriarcha nie unickiego odłamu, zwanego już Asyryjskim Kościołem Wschodu osiadł we wsi Konak na terenie obecnej Turcji. W XX wieku w wyniku licznych prześladowań i częstej migracji Asyryjczyków do krajów Zachodnich, zwłaszcza do Stanów Zjednoczoncyh, Patriarcha przeniósł się do Chicago. We wspólnotach pozostających na Bliskim Wschodzie doszło do kolejnego rozłamu i w 1968 roku obrali oni własnego patriarchę, nazywając się Starożytnym Kościołem Wschodu. Po dziś dzień siedzibą jego zwierzchnika jest Bagdad. 
Rys historyczny.
Patriarchat Wschodu ukształtował się w wyniku stopniowo rosnącego znaczenia przywódców grup chrześcijańskich z Seleucji- Ktezyfonu wśród współwyznawców żyjących na terenie Persji. Chrześcijaństwo przenikało na te tereny od początku swego istnienia, ale długo brakowało dobrej organizacji, biskupstw i lokalnego lidera, którego przywództwo byłoby akceptowane przez większość wspólnot. Dodatkowym utrudnieniem jest brak źródeł co zmusza do opierania się na niezbyt jasnych podaniach samych wiernych a tu pojawia się ryzyko mitologizacji początków celem dodania sobie splendoru i udowodnienia że ich kościół wywodzi się bezpośrednio od Apostołów. U samych początków ciężko jest też ustalić dokładne daty panowania, gdyż podania często znacznie się od siebie różnią. Pierwszym biskupem Seleucji- Ktezyfonu o którego konsekracji wiemy jest Papa bar Aggaj, który został wyniesiony do tej godności około roku 280 przez wizytujących miasto biskupów Akha d'abuh' z Arbeli i Hai-Beëla z Suzy. Następcy Papy zaczęli używać tytułu katolikosa, rzymskiego określenia przyjętego z powodu jego użycia przez katolikosów Wszechormian. Ze względu na szybko rosnącą liczbę chrześcijan w Seleucji-Ktezyfonie jak i wzrost znaczenia miasta które stało się stolicą Imperium Sasanidów, rosło także znaczenie tutejszych biskupów którzy z czasem stali się nieformalnymi przywódcami chrześcijan w Persji. Mimo prześladowań podjętych w IV wieku przez państwo za panowania Szapura II liczba chrześcijan zwiększała się. Szachowie obawiając się nielojalności chrześcijańskich poddanych w konfliktach z Cesarstwem Rzymskim, uznali w V wieku istnienie Kościoła z czasem ogłaszając biskupów Seleucji-Ktezyfonu jego zwierzchnikami, uznając ich tytuł Katolikosów. W ciągu następnych dziesięcioleci zaczęto ich określać mianem patriarchów.
Współcześnie istniejące kościoły które odwołują się do tradycji Kościoła Wschodu za swych historycznych przywódców uważają:
Lista Wielkich Metropolitów Seleucji–Ktezyfonu.
Odłączenie się Kościoła Wschodu od innych Kościołów po Soborze Efeskim w 431
Patriarchowie Kościoła Wschodu w Ktezyfonie (431–853).
"Przeniesienie siedziby patriarchatu do Bagdadu"
Patriarchowie Kościoła Wschodu w Bagdadzie (853–1265).
"Przeniesienie siedziby patriarchatu do Tebrizu"
Patriarchowie Kościoła Wschodu w Tebrizie (1265–1368).
"Przeniesienie siedziby patriarchatu do Mosulu"
Patriarchowie Kościoła Wschodu w Mosulu (1368–1403).
"Przeniesienie siedziby patriarchatu do Alkuszu"
Patriarchowie Kościoła Wschodu w Alkuszu (1403–1552).
Dynastia z Alkuszu (1437 – 1804) (Patriarchat dziedziczny)
Patriarchowie Kościoła Wschodu po schizmie (1553–1830).
Schizma w 1552 roku i powstanie dwóch linii patriarszych: Eliasza - Kościół Wschodu i Szymona - Kościół chaldejski zjednoczony z papieżem
W 1692 roku linia Szymona zerwała unię z Kościołem katolickim. W 1681 roku powstała linia Józefa z Amidy.
Patriarchowie Asyryjskiego Kościoła Wschodu i Kościoła chaldejskiego (od 1830).
W 1830 papież Pius VIII zjednoczył linię Józefa i linię Eliasza tworząc chaldejski Patriarchat Babilonu. Z linii Szymona pochodzą patriarchowie Asyryjskiego Kościoła Wschodu.
W 1975 roku, wraz ze śmiercią Szymona XXI wygasła dziedziczna linia Szymona. Kolejnych patriarchów wybiera się w drodze elekcji. Wcześniej, w 1964 roku doszło do schizmy na łonie Kościoła i wyodrębnienia się Starożytnego Kościoła Wschodu. Spowodowane było to sprzeciwem przeciw dziedziczności tronu patriarszego i reformom kalendarza.

</doc>
<doc id="287412" url="https://pl.wikipedia.org/wiki?curid=287412" title="Maksim Anisimau">
Maksim Anisimau

Maksim Wiktarawicz Anisimau (, , "Maksim Wiktorowicz Anisimow"; ur. 5 kwietnia 1983 w Mińsku) – białoruski kombinator norweski, a następnie skoczek narciarski. Olimpijczyk (2006), dwukrotny uczestnik mistrzostw świata w narciarstwie klasycznym (2005 i 2007), trzykrotnie brał udział w mistrzostwach świata w lotach narciarskich (2004, 2006 i 2008), dwa razy w mistrzostwach świata juniorów w narciarstwie klasycznym (2001 i 2002) oraz trzy w zimowej uniwersjadzie (2003, 2005 i 2007). Jeden z czterech reprezentantów Białorusi w historii, którzy zdobywali punkty Pucharu Świata w skokach narciarskich.
Przebieg kariery.
Kombinacja norweska.
Początkowo Anisimau uprawiał kombinację norweską. W dyscyplinie tej w lutym 2001 wziął udział w odbywających się na skoczni Orlinek w Karpaczu i trasach biegowych w Jakuszycach mistrzostwach świata juniorów. 1 lutego, na dłuższym dystansie (Gundersen K85/10 km), mimo zajmowaniu po skoku miejsca blisko połowy stawki (37. w grupie 67 zawodników), w drugiej części rywalizacji uzyskał trzeci najgorszy czas biegu i w klasyfikacji końcowej ostatecznie wyprzedził tylko 6 sklasyfikowanych rywali (czterech Ukraińców oraz po jednym Estończyku i Białorusinie) i zajął 57. lokatę. Dwa dni później, w zmaganiach sprinterskich (Gundersen K85/5 km) na skoczni zaprezentował się gorzej (48. wśród 66 startujących), a w biegu był najwolniejszy ze wszystkich, którzy ukończyli tę część rywalizacji (65. czas) i w końcowej klasyfikacji zajął 60. pozycję, pokonując 5 sklasyfikowanych rywali (dwóch Ukraińców oraz po jednym Polaku, Słowaku i Białorusinie).
Na przełomie sierpnia i września 2001 wystartował w Letniej Grand Prix w kombinacji norweskiej, będąc najgorszym zawodnikiem tego cyklu. W każdym konkursie plasował się na ostatniej pozycji spośród sklasyfikowanych zawodników – w Klingenthal był 58, w Steinbach-Hallenberg 57, w Winterbergu 55, w Ramsau 65, a w Berchtesgaden 70. W klasyfikacji generalnej zajął 38. miejsce, ex aequo z trzema innymi dwuboistami klasycznymi, którzy wzięli udział we wszystkich konkursach LGP 2001 i ani razu nie punktowali.
W styczniu 2002 w Klingenthal wziął udział w dwóch konkursach Pucharu Świata B, plasując się na 72. (Gundersen K80/7,5 km) i 68. (Gundersen K80/15 km) lokacie – w obu przypadkach był ostatni, notując najgorsze rezultaty ze startujących zarówno na skoczni (z wyjątkiem drugiego konkursu, gdzie słabiej od niego skoczył jeden z jego rodaków), jak i trasie biegowej. W tym samym miesiącu w Schonach wystartował w mistrzostwach świata juniorów – w rywalizacji indywidualnej (Gundersen K90/10 km) po skokach plasował się na 48. pozycji (na 56 startujących), jednak w biegu uzyskał zdecydowanie najgorszy czas (do najszybszego – Björna Kircheisena stracił blisko 9 minut) i ostatecznie był 54., wyprzedzając tylko swojego rodaka.
W styczniu 2003 wziął udział w dwóch konkursach Pucharu Świata B w Zakopanem. W rywalizacji drużynowej (start masowy 3×5 km/K120) z reprezentacją Białorusi (oprócz niego startowali w niej Alaksandr Dziadziula i Iwan Sobolew) zajął przedostatnie, 21. miejsce, wyprzedzając jedynie trzeci zespół z Polski. W zawodach indywidualnych (Gundersen K120/15 km) po skokach plasował się na 46. lokacie w gronie 69 sklasyfikowanych zawodników, jednak w biegu po raz kolejny uzyskał najsłabszy czas w stawce i w końcowej klasyfikacji konkursu zajął 55. miejsce w gronie 58 dwuboistów, którzy ukończyli obie części zmagań, wyprzedzając po jednym Białorusinie, Słowaku i Polaku. W tym samym miesiącu wystartował też w zimowej uniwersjadzie w Tarvisio. W obu konkursach indywidualnych zajmował 22. pozycję. Na dłuższym dystansie (Gundersen K90/15 km) po skokach zajmował 13. lokatę w grupie 28 startujących, jednak ponownie uzyskał najgorszy czas biegu spośród wszystkich, którzy ukończyli tę część rywalizacji i w klasyfikacji końcowej zawodów wyprzedził tylko 2 rywali (Ukraińca i Rosjanina). Z kolei w sprincie (Gundersen K90/7,5 km) oddał słabszy skok (21. na 27 zawodników), a w biegu pokonał tylko Borka Sedláka, w ostatecznej klasyfikacji wyprzedzając, oprócz Czecha, także dwóch Rosjan. W zmaganiach drużynowych (start masowy 3×5 km/K90) Białorusini (oprócz Anisimowa w składzie znaleźli się też Dziadziula i Sobolew) uzyskali zdecydowanie najsłabszy czas biegu i, mimo 4. miejsca w części skokowej, w końcowej klasyfikacji zajęli ostatnią, 7. pozycję.
Zawody we Włoszech były jednocześnie ostatnimi startami Anisimowa w oficjalnych zawodach międzynarodowych w kombinacji norweskiej rozgrywanych pod egidą FIS – w sezonie 2003/2004 nie wziął już udziału w żadnej rywalizacji tego typu i przed sezonem 2004/2005 podjął decyzję, żeby skupić się wyłącznie na uprawianiu skoków narciarskich.
Skoki narciarskie.
W oficjalnych zawodach międzynarodowych w skokach narciarskich rozgrywanych pod egidą FIS zadebiutował w styczniu 2003 w Tarvisio podczas zimowej uniwersjady – w konkursie indywidualnym na skoczni normalnej zajął 50. lokatę, wyprzedzając dwóch Szwajcarów i jednego Ukraińca. W rywalizacji międzynarodowej w skokach narciarskich zaczął startować regularnie od sezonu 2003/2004, choć w letniej części pojawił się tylko kilkukrotnie. Na początku sierpnia 2003 w Garmisch-Partenkirchen, w ramach letniej edycji cyklu, zadebiutował w Pucharze Kontynentalnym – w pierwszym starcie był 18., zdobywając pierwsze w karierze punkty zawodów tej rangi, a dzień później zajął 12. lokatę. Tydzień później w Hinterzarten po raz pierwszy wystartował w Letniej Grand Prix – w konkursie drużynowym został zdyskwalifikowany, a reprezentacja Białorusi zajęła ostatnią, 11. pozycję, a w zawodach indywidualnych odpadł w kwalifikacjach (w tej części rywalizacji uzyskał 53. wynik w gronie 67 zawodników rywalizujących o awans do konkursu, plasując się tuż przed Simonem Ammannem).
W części zimowej sezonu 2003/2004 startował znacznie częściej niż latem. 28 listopada 2003 w Ruce zadebiutował w Pucharze Świata, zajmując 48. lokatę, a dwa dni później w tej samej miejscowości zajął ostatnie, 73. miejsce. W grudniu 2003 w zawodach rozgrywanych w Szwajcarii najpierw odpadł w kwalifikacjach do konkursu Pucharu Świata w Engelbergu, a następnie po raz pierwszy wystąpił w zimowym konkursie Pucharu Kontynentalnego – w Sankt Moritz był siedemnasty. W 52. Turnieju Czterech Skoczni odpadał w kwalifikacjach do zawodów w Oberstdorfie i Innsbrucku, w Garmisch-Partenkirchen był 48., a konkurs w Bischofshofen opuścił. W styczniu 2004 w Zakopanem dwukrotnie plasował się w czwartej dziesiątce Pucharu Świata. Następnie wystartował w konkursach Pucharu Kontynentalnego w Niemczech – zarówno w Braunlage (33. i 13.), jak i Brotterode (22. i 34.) po razie punktował i zajmował lokatę w czwartej dziesiątce. 6 lutego 2004 w Oberstdorfie odległością 176 metrów osiągniętą w treningu przed zawodami Pucharu Świata na Heini-Klopfer-Skiflugschanze ustanowił swój rekord życiowy. Do pierwszego konkursu jednak się nie zakwalifikował, a podczas drugiego (ostatecznie przerwanego i odwołanego) doznał upadku. 14 lutego w Willingen, choć do konkursu głównego awansował z przedostatnim dającym kwalifikację rezultatem, zdobył debiutanckie punkty Pucharu Świata po zajęciu 28. miejsca. Dzień później po raz pierwszy wystąpił w konkursie drużynowym tego cyklu – Białorusini zajęli w nim przedostatnią, 11. lokatę, wyprzedzając tylko Chińczyków (był to jednocześnie jedyny start białoruskiej reprezentacji w zawodach drużynowych Pucharu Świata w historii). W lutym 2004 wystartował w Mistrzostwach Świata w Lotach Narciarskich 2004 – w konkursie indywidualnym był 42., a w rywalizacji drużynowej 10. Na koniec sezonu 2003/2004 wziął jeszcze udział w zawodach w Finlandii – najpierw w Pucharze Kontynentalnym w Kuopio dwukrotnie punktował, zajmując 22. i 7. miejsce (w drugim przypadku po pierwszej serii był czwarty, ze stratą niespełna 2 punktów do podium, jednak w drugiej oddał słabszą próbę), a następnie w Pucharze Świata w Lahti był 47., a w Kuopio odpadł w kwalifikacjach.
W Pucharze Świata po raz pierwszy pojawił się w 2003 podczas konkursu w Ruce, a pierwsze punkty zdobył w 2004 w Willingen. Najwyższe miejsce w zawodach Pucharu Kontynentalnego zajął w Villach, gdzie był drugi. W wyniki konfliktu z trenerem i zbyt niskich zarobków postanowił na początku sezonu 2008/2009 zakończyć sportową karierę. Jednak latem 2009 ponownie rozpoczął treningi i wystartował w konkursach Fis Cup.

</doc>
<doc id="287414" url="https://pl.wikipedia.org/wiki?curid=287414" title="Raining Blood">
Raining Blood

Raining Blood – utwór thrashmetalowego zespołu Slayer, pochodzący z płyty "Reign in Blood". Został wydany jako singel przez Def Jam.
Utwór zaczyna się od dźwięków błyskawic i deszczu, przechodząc w jeden z najsłynniejszych riffów w muzyce thrashmetalowej.
Interpretacje.
W 2001 roku wydany został cover utworu, wykonany przez Tori Amos, zaś w 2006 grupa Vader nagrała swoją wersję tego utworu na japońskie wydanie płyty Impressions in Blood. Znalazł się on również w jednym z odcinków South Parku. Utwór był wykonywany także przez grupę Chimaira – został wydany na wydawnictwie "2000-12-29: Cleveland, OH, USA."
Tabulatura.
 e|-----------------------------------------------------------------|
 B|-----------------------------------------------------------------|
 G|-----------------------------------------------------------------|
 D|---------8-9-8-----8-7-----7-6-------------8-9-8-----8-7-----7-6-|
 A|-------7---------9-------8---------------7---------9-------8-----|
 E|-0-0-0-----------------------------0-0-0-------------------------|
 e|-----------------------------------------------------------------|
 B|-----------------------------------------------------------------|
 G|---------8-9-8-----8-7-----7-6-------------8-9-8-----8-7-----7-6-|
 D|-------7-8-9-8---9-8-7-----7-6-----------7-8-9-8---9-8-7---8-7-6-|
 A|-------7---------9-------8---------------7---------9-------8-----|
 E|-0-0-0-----------------------------0-0-0-------------------------|

</doc>
<doc id="287417" url="https://pl.wikipedia.org/wiki?curid=287417" title="Ostrówek">
Ostrówek



</doc>
<doc id="287421" url="https://pl.wikipedia.org/wiki?curid=287421" title="Kraj Chabarowski">
Kraj Chabarowski

Kraj Chabarowski () – jednostka administracyjna w Rosji. Graniczy: od północy z obwodem magadańskim, od zachodu z Jakucją i obwodem amurskim, na południu z żydowskim obwodem autonomicznym, Chinami i Krajem Nadmorskim, a od wschodu oblewają go wody Morza Ochockiego.
Geografia.
Kraj położony jest na dalekim wschodzie nad Morzem Ochockim.
Strefa czasowa.
Kraj Chabarowski należy do władywostockiej strefy czasowej (VLAD). UTC +10:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+10:00, a czas letni – UTC+11:00.
Podział administracyjny.
Kraj Chabarowski składa się z 2 okręgów miejskich:
oraz 17 rejonów miejskich:
Gospodarka.
W regionie rozwinął się przemysł maszynowy, stoczniowy, elektrotechniczny, drzewny, papierniczy, spożywczy, materiałów budowlanych, hutniczy, rafineryjny. W Kraju Chabarowski uprawia się soję, zboże oraz hoduje się renifery.
Tablice rejestracyjne.
Tablice pojazdów zarejestrowanych w Kraju Chabarowskim mają oznaczenie 27 w prawym górnym rogu nad flagą Rosji i literami RUS.

</doc>
<doc id="287430" url="https://pl.wikipedia.org/wiki?curid=287430" title="Św. Wilgefortis">
Św. Wilgefortis



</doc>
<doc id="287434" url="https://pl.wikipedia.org/wiki?curid=287434" title="Symmachia">
Symmachia

Symmachia (stgr. "συμμαχία" – pomoc, przymierze dla wspólnej walki) – w starożytnej Grecji sojusz, związek obronny lub zaczepno-obronny państw (polis), tworzony w obliczu wspólnych wyzwań lub przeciwnika. 
Zawierający przymierze sojusznicy zobowiązywali się do uznawania tych samych wrogów i przyjaciół. Porozumienie dotyczyło też wspólnych uzgodnień w trakcie prowadzenia wojny lub podczas zawierania pokoju. W symmachii istotną rolę często odgrywała hegemonia jednego z państw sojuszniczych, któremu jako najsilniejszemu przekazywano przywództwo. Dla koordynacji działań zwykle powoływano synedrion (radę naczelną). 
Wczesną symmachią był np. Związek Panhelleński zawarty w 481 r. p.n.e. dla odparcia najazdu perskiego. W historii starożytnej do najbardziej znanych należały:
Inną postacią takiego sojuszu była epimachia zawierana przez państwa greckie wyłącznie w celach obronnych.

</doc>
<doc id="287442" url="https://pl.wikipedia.org/wiki?curid=287442" title="Jerzy Loth">
Jerzy Loth

Jerzy Loth (ur. 4 sierpnia 1880 w Warszawie, zm. 30 września 1967 tamże) – polski geograf, etnograf, podróżnik i działacz sportowy.
Życiorys.
Jerzy Loth urodził się w Warszawie, w rodzinie Edwarda Karola i Anny z Hoserów. Był starszym bratem Alfreda i Edwarda (1884–1944).
Ukończył studia na Uniwersytecie Jagiellońskim w Krakowie. Od 1915 wykładał geografię ekonomiczną i polityczną w Szkole Nauk Społecznych i Handlowych w Warszawie. Od 1917 także w Wyższej Szkole Handlowej. Na przełomie lat 20./30. był sekretarzem generalnym Polskiego Towarzystwa Geograficznego. W 1929 odbył wraz z Gietlem podróż przez całą Afrykę z Kapsztadu do Kairu. W 1931 założył pierwszy w Polsce Klub Rotary i był jego naczelnikiem. Odbył podróże naukowe po Afryce (Kair-Kapsztad), Ameryce Środkowej i Europie. W 1935 uzyskał "exequatur" jako konsul honorowy Republiki Nikaragua na obszar RP z siedzibą w Warszawie. Członek honorowy Royal Geographical Society (1930).
W latach 1945–1946 był rektorem Wyższej Szkoły Handlowej. W latach 1921–1964 wykładał na Uniwersytecie Warszawskim. W latach 1948–1961 był członkiem Międzynarodowego Komitetu Olimpijskiego, następnie członkiem honorowym. 
14 października 1911 zawarł związek małżeński z Wandą Gessner (1888–1956). Oboje zostali pochowani na cmentarzu ewangelicko-augsburskim w Warszawie (aleja 14, grób 37).
Niektóre publikacje.
Jerzy Loth był autorem licznych prac naukowych z dziedziny geografii oraz etnografii, zaangażowanym w prace Komitetu Słowiańskiego w Polsce.

</doc>
<doc id="287444" url="https://pl.wikipedia.org/wiki?curid=287444" title="Juno Reactor">
Juno Reactor

Juno Reactor – grupa założona w roku 1990 tworząca psychedelic- i goa trance, w której skład wchodzą Ben Watkins oraz Mike Maguire.
Grupa znana jest z barwnych koncertów-performance’ów, w czasie których na żywo występują współpracujące z grupą zespoły oraz instrumentaliści. Skład muzyków współpracujących z grupą nie jest stały i ciągle się zmienia. Wśród nich wymienić można takich artystów jak: perkusista Mabi Thobejane, południowoafrykański zespół Amampondo, Eduardo Niebla, Steve Stevens, Greg Ellis, Taz Alexander, Ghetto Priest oraz Jasmin Lewi.
Muzyka tworzona przez zespół jest połączeniem muzyki elektronicznej z instrumentalną i symfoniczną często współgrającą z chórem i egzotycznym wokalem. Grupa łączy takie gatunki muzyczne jak psychedelic- i goa trance z world music (muzyką etniczną) i poważną.
Album "Transmissions" wydany w 1993 roku jest uznawany za pierwszy w pełni "goa trance'owy". Stał się wzorem dla innych twórców tego nurtu muzyki elektronicznej. Grupa stworzyła bądź współtworzyła ścieżki dźwiękowe do wielu znanych filmów, m.in.: "Matrix Reaktywacja", "Matrix Rewolucje", "Brave Story", "", "Mortal Kombat czy Texhnolyze".
Dyskografia.
Single.
Uwaga! W poniższym zestawieniu (jak i w poszczególnych artykułach) nie uwzględniono dwóch wydawnictw: "Juno Reactor/Cubanate – The Journey Kontinues/Oxyacetylene" (1996) oraz singla "Nitrogen 1 &amp; 2" (2000), który został wydany tylko na płycie winylowej!
Muzyka filmowa.
Ben Watkins wraz z zespołem był kompozytorem w takich filmach jak:
Poza tym grupa stworzyła ścieżkę dźwiękową do Brave Story oraz współtworzyła ścieżki dźwiękowe do takich filmów jak:
Utwory formacji pojawiły się także na ścieżkach dźwiękowych takich filmów jak:

</doc>
<doc id="287445" url="https://pl.wikipedia.org/wiki?curid=287445" title="Haydn">
Haydn



</doc>
<doc id="287446" url="https://pl.wikipedia.org/wiki?curid=287446" title="Leipzig (1929)">
Leipzig (1929)

Leipzig – niemiecki krążownik lekki z okresu międzywojennego i II wojny światowej, w służbie w latach 1931–1945, jedyny okręt swojego typu. Nazwany od miasta Lipska, był trzecim krążownikiem noszącym tę nazwę. Stanowił rozwinięcie krążowników poprzedniego typu "K", a dalszym ulepszeniem jego konstrukcji był ostatni niemiecki krążownik lekki „Nürnberg”.
Służył podczas wojny na wodach Morza Północnego i Bałtyckiego. W grudniu 1939 roku został storpedowany przez brytyjski okręt podwodny, po remoncie powrócił do służby jako okręt szkolny, niezbyt intensywnie używany bojowo. Brał udział w ataku na ZSRR w 1941 roku i walkach na Pomorzu Gdańskim w 1945 roku. Po wojnie został samozatopiony przez aliantów w 1946 roku (według większości źródeł z bronią chemiczną na pokładzie, lecz jest to sporne).
Uzbrojenie główne stanowiło dziewięć dział kalibru 15 cm (149 mm) w trzydziałowych wieżach. Wyporność pełna krążownika wynosiła 8427 ton, a długość 177 m. Okręt miał unikatowy dla niemieckich krążowników mieszany napęd turbinowo-dieslowski, który pozwalał na osiągnięcie prędkości maksymalnej 32 węzły.
Projektowanie i budowa.
„Leipzig” był piątym i przedostatnim zbudowanym w Niemczech w okresie międzywojennym krążownikiem lekkim. Jego projekt, opracowany w 1927 roku, stanowił rozwinięcie krążowników poprzedniego typu "K" ("Königsberg"). W czasie jego projektowania budowa poprzedników dopiero się kończyła i nie można było jeszcze wyciągnąć wniosków z ich eksploatacji, lecz głównym ulepszeniem był całkiem inny układ siłowni i mechanizmów napędowych oraz zmieniony schemat opancerzenia i rozplanowanie wnętrza. Przy jedynie nieco zwiększonej wyporności i poszerzonym o metr kadłubie, zachowano takie same proporcje okrętu i układ uzbrojenia, jedynie ustawiając obie rufowe wieże w osi symetrii okrętu, odstępując od ich rozsunięcia ku burtom. Najbardziej widoczną różnicę stanowiło zastąpienie dwóch kominów przez jeden szerszy, przez co był to pierwszy niemiecki jednokominowy krążownik lekki. Zachowano nowatorski system kombinowanego napędu turbinowo-dieslowskiego, lecz zastosowano znacznie mocniejsze silniki Diesla, które napędzały teraz trzecią śrubę, pozwalając na rozwijanie wyższej prędkości ekonomicznej, gdy nie pracowały turbiny, napędzające pozostałe dwie śruby. Za projekt odpowiadał Marineoberbaurat (starszy radca budowy okrętów) Blechschmidt. Budowę zlecono stoczni Marynarki ("Marinewerft") w Wilhelmshaven, w której na ukończeniu znajdował się kadłub krążownika „Köln”, w celu zachowania miejsc pracy.
Stępkę pod budowę krążownika położono 18 kwietnia 1928 roku (spotykane też są inne daty dzienne w kwietniu). Budowę prowadzono pod numerem stoczniowym 117 i tymczasowym oznaczeniem: krążownik „E” ("Kreuzer E") lub "Ersatz Amazone" (zamiennik „Amazone”, dla zastąpienia starego, pozostawionego Niemcom przez traktat wersalski krążownika o tej nazwie). Uroczyste wodowanie i nadanie nazwy nastąpiło 18 października 1929 roku. Odbyło się to w rocznicę bitwy pod Lipskiem, od którego okręt otrzymał nazwę „Leipzig”, jako czwarty okręt niemiecki, a trzeci krążownik po pierwszym SMS „Leipzig”, utraconym podczas I wojny światowej, i drugim, nieukończonym przed końcem wojny. Matką chrzestną została wdowa po poległym w bitwie koło Falklandów dowódcy pierwszego krążownika „Leipzig” Susanne Haun. Okręt wszedł do służby 8 października 1931 roku. Budowa kosztowała 38 milionów marek. Dalszym ulepszeniem projektu „Leipziga” był „Nürnberg” – ostatni niemiecki krążownik lekki, zbudowany po kilkuletniej przerwie.
Opis.
Architektura i konstrukcja kadłuba.
„Leipzig” zachował architekturę krążowników poprzedniego typu "K", a główną różnicą było zastąpienie dwóch kominów przez jeden szerszy. Podobnie jak poprzedniki, okręt miał nietypowe dla krążowników rozmieszczenie artylerii, z jedną wieżą na pokładzie dziobowym i dwoma na rufie w superpozycji (układ defensywny, optymalizowany dla krążowników pełniących samotnie zadania rajderskie i zwiadowcze, ostrzeliwujących się podczas odwrotu). Skutkowało to charakterystyczną sylwetką z niską nadbudówką przesuniętą w kierunku dziobu, umieszczoną tuż za wieżą. Jedynie zrezygnowano z unikatowego rozsunięcia wież rufowych w kierunku burt, ustawiając je klasycznie – w osi symetrii okrętu. Kadłub miał podniesiony pokład dziobowy, przechodzący na śródokręciu w pokład nadbudówki, na którego końcu na rufie była ustawiona druga wieża. Zmianie uległ kształt rufy, która stała się krążownicza z dużym nawisem zamiast pawężowej, co było korzystniejszym kształtem przy układzie trzyśrubowym. Różnicę też stanowiły zaokrąglone krawędzie pokładu górnego w celu zwiększenia wytrzymałości. Nadbudówka dziobowa była podobna do typu "K". Nad jej tylną częścią umieszczony był masywny maszt rurowy z platformami i stanowiskiem kierowania ogniem na szczycie, z niewysoką stengą za nim. Na przełomie 1934/1935 roku dodano maszt na tylnej krawędzi komina, zastępując wcześniejsze wysięgniki dla anten po bokach komina. Kadłub miał długość całkowitą 177,1 m, na linii wodnej 165,8 m, a szerokość 16,3 m. Zanurzenie maksymalne wynosiło 5,69 m, a średnie 4,88 m. Wyporność standardowa wynosiła 6614 ts, konstrukcyjna 7385 t, a pełna 8427 ts (podawane też są inne dane). Przy tym, wyporność standardowa była oficjalnie podawana jako 6000 t z uwagi na ograniczenia traktatu wersalskiego.
Pomimo zbliżonych wymiarów i proporcji, kadłub różnił się istotnie od okrętów typu "K" rozplanowaniem wewnętrznym przedziałów i opancerzenia oraz rozchyleniem burt na zewnątrz, z zastosowaniem wybrzuszeń na dole, w miejsce burt o niewielkim pochyleniu dośrodkowym. Różnicę stanowiło też zgrubienie u podstawy dziobu. Kadłub dzielił się poprzecznymi grodziami na 16 głównych przedziałów wodoszczelnych i miał podwójne dno na 83% długości (dłuższe, niż w typie "K"). Wykonany był we wzdłużnym systemie naboru. Odstęp między wręgami wynosił 1500 mm. W konstrukcji w jeszcze większym stopniu wykorzystywano spawanie (do 90%). Podobnie jednak jak u poprzedników, kadłub był stosunkowo lekko skonstruowany z powodu oszczędności wagowych przy chęci skonstruowania silnego okrętu, co negatywnie wpływało na jego wytrzymałość. W odróżnieniu jednak od okrętów typu "K", nadbudówki nie były elementem konstrukcyjnym wpływającym na sztywność kadłuba, dzięki czemu nie dochodziło do ich pęknięć. Nowością było zastosowanie systemu niewielkich przedziałów na zewnątrz pasa pancernego pod linią wodną (wybrzuszeń lub bąbli), mieszczących zbiorniki paliwa i wody kotłowej, polepszających stateczność. To rozwiązanie umożliwiło zastosowanie nachylonych burt, co polepszało skuteczność opancerzenia. Zwiększenie szerokości wewnętrznej przedziałów kotłowni skutkowało zaś innym rozmieszczeniem kotłów, dzięki czemu liczba kotłowni zmniejszyła się do trzech, zajmując mniej miejsca na długość. Po obu burtach były stępki przechyłowe oraz aktywne stabilizatory przechyłu, polepszające warunki użycia artylerii. Okręt miał dobre własności morskie, lecz konstrukcja kadłuba okazała się zbyt słaba i podczas działań na Atlantyku przed wojną pojawiały się pęknięcia pokładu, co pociągnęło ograniczenie użycia niemieckich krążowników lekkich od 1938 roku do Morza Północnego i Bałtyckiego oraz opracowanie procedur kolejności opróżniania zbiorników paliwa (w pierwszej kolejności ze skrajnych zbiorników, dla odciążenia końców). Planowano przebudowę kadłuba w celu zwiększenia jego wytrzymałości, polegającą na dodaniu nowego zewnętrznego poszycia burt ze stali pancernej Wh grubości 10–12 mm, ciągnącego się od zewnętrznej krawędzi wybrzuszeń do krawędzi górnego pokładu, lecz zrezygnowano z tego z uwagi na wybuch wojny (prace pierwotnie były zaplanowane na okres od 1 kwietnia 1940 roku do 1 kwietnia 1941 roku w stoczni Howaldtwerke w Kilonii).
Załoga liczyła w chwili wejścia do służby 534 ludzi (w tym 26 oficerów), a w chwili wybuchu wojny 658 ludzi (30 oficerów). Maksymalnie załoga sięgnęła 850 ludzi (24 oficerów).
Uzbrojenie.
Uzbrojenie główne stanowiło dziewięć dział nominalnego kalibru 15 cm – faktycznie 149,1 mm, w trzech trzydziałowych wieżach. Działa te wyróżniały się dużą długością, wynoszącą 60 kalibrów (L/60) – przy tym parametr ten w marynarce niemieckiej oznaczał długość działa (9080 mm), a nie samej lufy (8570 mm) – zapewniającą pociskom przeciwpancernym wysoką prędkość początkową 960 m/s. Strzelały one pociskami o masie 45,5 kg na odległość do 25 700 m, kąt podniesienia luf wynosił od -10° do +40°, a zapas amunicji 120 na działo (1080 ogółem, zwiększony w toku wojny do 1500). Używano pocisków przeciwpancerno-burzących i burzących. Szybkostrzelność wynosiła 6–8 strzałów na minutę na lufę. Masa wieży wynosiła 137 ton. Wieże były obracane elektrycznie, awaryjnie – ręcznie, a obsadę wieży stanowiło 31 osób. Wieże miały typowe niemieckie oznaczenia, od dziobu: A, B i C, lecz nosiły dodatkowo unikatowe nazwy własne: „Dresden”, „Leipzig” i „Nürnberg” , na cześć krążowników Eskadry Wschodnioazjatyckiej, i miały namalowane herby odpowiednich miast. Podobnie jak poprzedniki typu "K", z liczbą dziewięciu dział kalibru typowego dla krążowników lekkich, „Leipzig” dysponował silniejszą salwą burtową od zagranicznych okrętów tej klasy budowanych do połowy lat 30., które miały na ogół osiem dział.
Uzbrojenie przeciwlotnicze średniego kalibru stanowiły początkowo tylko dwa stare działa z I wojny światowej kalibru 88 mm C/13 o długości L/45, umieszczone jedno za drugim między nadbudówką rufową a drugą wieżą. W lutym 1934 roku dodano dalsze dwa takie działa na platformach po bokach nadbudówki rufowej. Ich kąt podniesienia wynosił od -10° do +70° i strzelały one pociskami o masie 9–9,5 kg, osiągając maksymalną donośność w poziomie do 14 100 m, a w pionie do ok. 9150 m. W lutym 1935 roku zastąpiono je przez sześć nowych dział 88 mm C/32 na trzech podwójnych podstawach Dop.LC/32 na śródokręciu (jedna centralnie na nadbudówce i dwie na platformach po bokach). Długość dział wynosiła 6690 mm (L/76), w tym długość lufy 6341 mm. Miały one donośność 19 200 m do celów morskich i 12 400 m do celów powietrznych, kąt podniesienia luf od -10° do +80°, strzelały pociskami o masie 9 kg, a zapas amunicji wynosił 2400 nabojów. Parametry do strzelania przeciwlotniczego wypracowywał centralny przyrząd kierowania ogniem SL-1.
Lekkie uzbrojenie przeciwlotnicze według projektu składało się z ośmiu półautomatycznych działek 37 mm C/30 w podwójnych stanowiskach C/30 (9600 nabojów) i sześciu do ośmiu pojedynczych działek 20 mm C/30 na podstawach słupkowych, z których jedynie część była zamontowana w czasie pokoju. Zaraz po wejściu do służby okręt nie miał kompletnego uzbrojenia – według M. Cieślaka miał wówczas dwa pojedyncze działka 37 mm C/30 i dwa 20 mm. Docelowe podwójne stanowiska działek 37 mm zainstalowano na początku 1934 roku, po obu stronach komina i pokładówki rufowej. Były one stabilizowane, lecz system ten sprawiał problemy techniczne i nie spełnił pokładanych nadziei w zakresie skuteczności, a z kolei działka automatyczne 20 mm C/30 miały niewielką szybkostrzelność praktyczną. Lekkie uzbrojenie przeciwlotnicze było podczas wojny wzmacniane w niewielkim stopniu, z uwagi na szkolny status okrętu, a szczegóły tego nie są pewne. Według Whitleya, okręt miał początkowo cztery działka 20 mm. Dopiero w pierwszej połowie 1943 roku zamontowano dwa poczwórnie sprzężone działka 20 mm C/38 Flakvierling nad mostkiem i na nadbudówce rufowej, uzupełniane przez osiem pojedynczych działek tego kalibru. Według innych publikacji, pojedynczych działek 20 mm było w tym okresie tylko sześć, lecz nowszego modelu C/38. W 1944 roku zamierzano wzmocnić uzbrojenie przeciwlotnicze do czterech pojedynczych armat 40 mm FlaK 28 Bofors, czterech dotychczasowych działek 37 mm C/30 i ośmiu działek 20 mm w podwójnych stanowiskach LM 44, ale nie zostało to już zrealizowane. Po kolizji zdemontowano część uzbrojenia i pod koniec wojny lekkie uzbrojenie składało się tylko z czterech oryginalnych działek 37 mm C/30 (w dwóch stanowiskach bliższych dziobu) i ośmiu pojedynczych 20 mm (po dwa na dziobie, rufie, platformie na mostku i nadbudówce rufowej).
Podsumowanie lekkiego uzbrojenia przeciwlotniczego:
Broń podwodną stanowiło 12 wyrzutni torpedowych kalibru 500 mm, w 1934 roku zamienionych na 533 mm, w czterech potrójnych aparatach na burtach. Okręt zabierał 24 torpedy, w tym 12 zapasowych. Dwa rufowe aparaty torpedowe zdemontowano w marcu 1941 roku (zamontowano je na pancerniku „Gneisenau”), a dwa pozostałe – na przełomie 1942/1943 roku. Uniwersalność okrętu zwiększała możliwość zabrania na demontowane tory na pokładzie i postawienia aż 120 min, co nie było częstą cechą wśród krążowników innych państw.
Opancerzenie.
Opancerzenie pionowe było stosunkowo dobre, według charakterystycznego schematu dla krążowników niemieckich od I wojny światowej, który tworzył pas burtowy na linii wodnej obejmujący prawie całą długość okrętu i wewnętrzny pokład pancerny, schodzący skosami do burt i wzmacniający ich ochronę. Pas burtowy wykonany był z niklowej stali Kruppa i miał grubość 50 mm na większości swojej długości, w dziobowej części 18 mm, a w rufowej - 35 mm. W stosunku do krążowników typu "K" zmieniono jednak znacznie układ opancerzenia, gdyż burtowy pas pancerny był nachylony od pionu na zewnątrz (18°), a pokład pancerny o grubości 20 mm schodził do jego dolnej krawędzi nie skosami, ale łukami o grubości 25 mm. Efektem był konserwatywny układ pancerza chroniącego dolną wewnętrzną część kadłuba w formie przyrównywanej do „skorupy żółwia”, obejmującej około 70% długości linii wodnej.
Wieże artylerii były takie same jak w typie "K", opancerzone od czoła pancerzem 30 mm, a po bokach, z tyłu i od góry 20 mm (niektóre publikacje podają błędnie grubość pancerza z przodu 80 mm, jak w krążowniku „Nürnberg”). Opancerzone były również barbety wież, pancerzem o grubości 30 mm. Wieża dowodzenia w nadbudówce miała grubość ścian 100 mm i dachu oraz podłogi 30–50 mm, a szyb komunikacyjny pod nią do centrali wewnątrz okrętu miał ściany o grubości 50 mm. Ponadto lekko opancerzone było stanowisko kierowania ogniem na maszcie (20 mm ściany, 15 mm pancerz poziomy), przedni dalmierz (20 mm) i stanowisko kierowania ogniem przeciwlotniczym SL-1 (14 mm). Lekko opancerzone były też wieże dział 88 mm (12 mm z przodu i 10 mm po bokach). Pancerz w konstrukcji okrętu, bez pancerza wież, miał masę 774 t, a pancerz każdej z wież ważył po 24,8 t.
Napęd.
Okręt miał kombinowaną siłownię turbinowo-dieslowską, napędzającą trzy śruby. Jej konfiguracja była inna, niż na krążownikach typu "K". Zasadniczy napęd stanowiły dwie turbiny parowe produkcji zakładów Krupp Germania w Kilonii, z przekładniami redukcyjnymi, o projektowej mocy łącznej 60 000 KM. Każdy zespół składał się z turbiny wysokiego ciśnienia, turbiny niskiego ciśnienia i dwustopniowego koła Curtisa, a turbina biegu wstecznego miała dwustopniowe koło Curtisa i cztery stopnie. Turbiny umieszczone były w dwóch osobnych przedziałach za kotłowniami, rozdzielonych przedziałem przekładni, co było nowością w stosunku do okrętów typu "K". Nietypowym rozwiązaniem było, że lewa turbina z tylnej maszynowni przenosiła napęd na przekładnię znajdującą się przed nią, która następnie napędzała śrubę wałem przechodzącym pod turbiną, natomiast prawa turbina z przedniej maszynowni miała przekładnię umieszczoną klasycznie za nią. Przekładnie o współczynniku redukcji 1:7,95 napędzały wały skrajnych śrub. Turbiny zasilane były w parę przez sześć kotłów parowych Marynarki, o niewysokim ciśnieniu roboczym 16 atmosfer, rozmieszczonych parami obok siebie w trzech kotłowniach, w sąsiadujących przedziałach VIII–X. Łączna powierzchnia grzewcza kotłów wynosiła 3980 m² (istnieją rozbieżności w źródłach). Podczas prób okręt rozwinął większą moc turbin 65 585 KM, lecz prędkość maksymalną 31,9 węzła, niższą od projektowej 32 węzły.
Środkową śrubę napędzały cztery sprzężone nawrotne 7-cylindrowe dwusuwowe silniki wysokoprężne MAN M7 Zu 30/44 o mocy po 3100 KM przy 600 obr./min (łączna moc 12 400 KM). Silniki ze wspólną przekładnią Vulcan były umieszczone w przedziale IV, za maszynowniami, i miały wylot spalin w niewielkim kominku przed wieżą B. Prędkość marszowa na samych silnikach wynosiła 16,5 węzła i była znacząco wyższa, niż w okrętach typu "K". Przy pracy samych silników, zewnętrzne wały były rozłączane i obracane z małą prędkością przez generatory elektryczne dla zmniejszenia oporów stawianych przez śruby. Okręt mógł płynąć także pod samymi turbinami lub z całym pracującym zespołem napędowym. Dzięki takiemu układowi siłowni nie były potrzebne turbiny marszowe, a silniki zapewniały większą ekonomiczność. Początkowo kombinowana siłownia sprawiała jednak problemy eksploatacyjne, rozwiązane przed wybuchem wojny.
Trójłopatowe śruby zewnętrzne miały średnicę 425 cm, a wewnętrzna 300 cm. Pierwotnie środkowy wał miał śrubę o zmiennym skoku, której łopaty można było ustawiać w celu wywoływania najmniejszego oporu, lecz według S. Breyera nie sprawdziła się i zastąpiono ją następnie przez śrubę o stałym skoku. Zapas paliwa wynosił 1235 m³ mazutu do kotłów i 348 m³ oleju napędowego. Zasięg pływania wynosił 3780 mil morskich przy prędkości 15 węzłów i 2200 mil morskich przy 27 węzłach.
Okręt miał ponadto dwa małe kotły wodnorurkowe do zasilania urządzeń pomocniczych, umieszczone w nadbudówce na pokładzie górnym za kominem. Energię elektryczną o napięciu 220 V prądu stałego zapewniały turbogeneratory i generatory spalinowe wysokoprężne, jednakże publikacje podają rozbieżne szczegóły i łączne moce od 720 przez 860 do 1040 kW. Turbogeneratory znajdowały się w przedziale IV (silników) na rufie, w osobnych pomieszczeniach, a generatory spalinowe w przedziale XII w części dziobowej.
Wyposażenie.
Okręt miał trzy główne dalmierze dla artylerii o bazie 6 m: jeden na dachu pomostu bojowego nadbudówki dziobowej, drugi nad opancerzonym stanowiskiem kierowania ogniem na maszcie, a trzeci na nadbudówce rufowej. Działa przeciwlotnicze 88 mm posiadały centralne stabilizowane stanowisko kierowania ogniem SL-1 z dalmierzem 3-metrowym, które zainstalowano na śródokręciu w grudniu 1932 roku („Leipzig” otrzymał je jako pierwszy okręt). Dwa dalsze dalmierze 3-metrowe były umieszczone na platformach po bokach masztu rurowego i mogły służyć dla lekkiego uzbrojenia przeciwlotniczego lub torpedowego. Ponadto dostępne były przenośne dalmierze metrowe dla lekkich działek przeciwlotniczych. Okręt miał ponadto hydrolokator pasywny GHG ("Gruppenhorchgerät") do wykrywania okrętów podwodnych, w formie dwóch linii hydrofonów po obu burtach, oraz hydrolokator nawigacyjny NHG ("Navigationhorchgerät").
Zaletą było wyposażenie okrętu w katapultę dla wodnosamolotów zwiadowczych, która po raz pierwszy na niemieckich krążownikach była na nim przewidziana od początku w projekcie, lecz na początku służby okrętu nie była zamontowana na pokładzie z uwagi na ograniczenia traktatu wersalskiego. Katapultę zainstalowano dopiero w grudniu 1934 roku (publikacje podają też daty 1935-1936). Zastosowano 14-metrową obrotową katapultę na sprężone powietrze Fl-22 firmy Deutsche Werke z Kilonii oraz masywny dźwig do podnoszenia wodnosamolotów na lewej burcie. W marcu 1939 roku wymieniono masywny dźwig blachownicowy z poziomym ramieniem z charakterystycznymi okrągłymi otworami na kratownicowy. Można było zabrać do dwóch wodnosamolotów, które jednak nie były chronione przed wpływami atmosferycznymi i wodą z powodu braku hangaru (drugi samolot musiał być tymczasowo parkowany za kominem). Stosowano początkowo wodnosamoloty Heinkel He 60C, a od drugiej połowy 1939 roku nowocześniejsze Arado Ar 196. Testowano też w 1936 roku amerykański Vought V-85G Corsair. Katapultę zdemontowano podczas naprawy uszkodzeń między marcem a listopadem 1940 roku, mimo to ponownie ją zamontowano w sierpniu 1942 roku do działań na Bałtyku i ostatecznie zdemontowano na przełomie 1942/1943 roku.
„Leipzig” był początkowo wyposażony w pięć reflektorów o średnicy 110 cm do walki nocnej: cztery na osobnych słupowych podestach po bokach komina i jeden na platformie z przodu masztu rurowego. W 1941 roku dwa reflektory po bokach komina zostały zdemontowane jako zbędne. Latem 1943 roku okręt otrzymał natomiast w miejsce reflektora na platformie z przodu masztu radar FuMO-25 z dużą obrotową anteną materacową. Według innych publikacji, radar zamontowano dopiero w lipcu 1944 roku. Razem z radarem zainstalowano stacje walki radioelektronicznej – wykrywania promieniowania radarowego FuMB 4 Sumatra (dwie po bokach stanowiska kierowania ogniem) i FuMB 6 Palau (z anteną ramową nad radarem). W skład wyposażenia od początku wchodziły radiostacje długofalowe i krótkofalowe firmy Telefunken.
Okręt miał dziewięć łodzi różnych rozmiarów, w tym cztery duże łodzie motorowe, przenoszonych głównie wokół komina. Do ich obsługi służył dźwig lotniczy na lewej burcie i 10-metrowy bom na prawej burcie, a dwie łodzie wiosłowe były spuszczane za pomocą żurawików. Krążownik miał trzy kotwice dziobowe o masie 4 t (dwie na lewej i jedną na prawej burcie) oraz lżejszą kotwicę rufową. Między marcem a listopadem 1940 roku zainstalowano na nim kable demagnetyzacyjne.
Służba.
Przed wojną.
Jesienią 1931 i przez cały 1932 rok miały miejsce próby i poprawki okrętu, który kilka razy był dokowany, oraz ćwiczenia załogi. W dniach 3-5 września 1932 roku na okręcie gościł nadburmistrz Lipska Carl Friedrich Goerdeler. Następnie, od 6 do 22 września „Leipzig” wziął udział po raz pierwszy w jesiennych manewrach floty, w których od 18 września był na nim zaokrętowany dowódca marynarki adm. Erich Raeder ze sztabem. Między 21 lutego a 15 marca 1933 roku udał się w pierwszy dalszy rejs na Atlantyk, odwiedzając Funchal na Maderze i Wyspy Kanaryjskie. Pełnił następnie służbę i uczestniczył w ćwiczeniach na Bałtyku i Morzu Północnym oraz wizytach w położonych tam portach. 22 maja 1933 roku na krążowniku gościł kanclerz Adolf Hitler i inni dostojnicy, w tym Hermann Göring, obserwując nocne ćwiczenia artyleryjskie. W lecie okręt złożył wizytę w Hanko w Finlandii i Aarhus w Danii, gdzie 7 lipca odwiedził go król Chrystian X. W lipcu okręt też spotkał się z eskadrą angielską odwiedzającą Bałtyk, z krążownikiem „Cairo” na czele. 12 lutego 1934 roku ukończono dwumiesięczny remont w Wilhelmshaven, podczas którego uzupełniono uzbrojenie przeciwlotnicze i wymieniono wyrzutnie torped. 26 kwietnia 1934 roku okręt złożył wizytę w Kristiansand w Norwegii, a w dniach 11-15 lipca 1934 roku razem z krążownikiem „Königsberg” wziął udział w pierwszej wizycie okrętów niemieckich w Wielkiej Brytanii po I wojnie światowej, w bazie Portsmouth. Zimą 1934/1935 roku zainstalowano na okręcie katapultę i dźwig lotniczy oraz docelowe działa przeciwlotnicze 88 mm w podwójnych stanowiskach. 7 listopada 1935 roku podniesiono na nim nową banderę Kriegsmarine. Między 15 kwietnia a 8 maja 1936 roku uczestniczył z krążownikami „Köln” i „Nürnberg” w ćwiczeniach na zachodnim Atlantyku w rejonie Madery, odwiedzając Las Palmas i Lagos w Portugalii, a 25-28 czerwca odwiedził Wolne Miasto Gdańsk.
Między sierpniem 1936 roku a czerwcem 1937 roku „Leipzig” trzykrotnie pełnił służbę patrolową na wodach ogarniętej wojną domową Hiszpanii w ramach Komitetu Nieinterwencji (w rzeczywistości wspomagając blokadę Republiki). Pierwszy raz udał się tam 20 sierpnia 1936 roku, przejmując 23 sierpnia służbę od krążownika „Köln”. Pełnił ją na wodach północnej Hiszpanii od Portugalete do La Coruña do 8 października, zamieniony ponownie przez „Köln”. W trakcie swojej tury okręt między innymi zabierał z portów uchodźców wojennych. Po remoncie w Wilhelmshaven na przełomie roku, 9 marca 1937 roku ponownie wypłynął do Hiszpanii. 11 marca podczas sztormu na Zatoce Biskajskiej okręt doznał niewielkich uszkodzeń, w tym rys na pokładzie, usuniętych siłami załogi. 12 marca „Leipzig” przejął obowiązki w Ferrolu od „Kölna” i ponownie patrolował na północy Hiszpanii, po czym 25 marca przeszedł do Algeciras i dalej patrolował na Morzu Śródziemnym na odcinku do Walencji, odwiedzając też Melillę i Algier. 15 maja został zamieniony przez okręt pancerny „Admiral Scheer” i 19 maja powrócił do Kilonii. Po przeglądzie mechanizmów, już 1 czerwca wypłynął na trzeci patrol, docierając 5 czerwca do Algeciras. Ponownie patrolował na Morzu Śródziemnym, zachodząc też do Kadyksu i Tangeru. 15 czerwca 1937 roku „Leipzig” był prawdopodobnie celem nieudanego ataku torpedowego nieznanego okrętu podwodnego koło przylądka Tres Forcas, a zakończył działania na wodach hiszpańskich powrotem do Kilonii 29 czerwca, gdzie został dokowany. 19-23 listopada tego roku złożył wizytę w Tallinnie. 23 marca 1939 roku okręt brał udział w zagarnięciu Okręgu Kłajpedy. Między 18 kwietnia a 17 maja „Leipzig” w składzie zespołu z okrętem pancernym „Admiral Graf Spee”, „Kölnem” i niszczycielami udał się na rejs ćwiczebny na Atlantyk, zachodząc też do Tangeru. Resztę roku 1939 do lata załoga spędziła na intensywnym szkoleniu. Planowano na 1 kwietnia 1940 roku rozpoczęcie trwającej do 1 kwietnia kolejnego roku przebudowy okrętu w stoczni Howaldwerke w Kilonii, polegającej na wzmocnieniu i poszerzeniu kadłuba, lecz odstąpiono od tych planów z powodu wybuchu wojny.
II wojna światowa.
1939: Morze Północne.
Podobnie jak inne niemieckie krążowniki lekkie, „Leipzig” był mało intensywnie używany bojowo podczas II wojny światowej, nie miał on również starć z żadnymi większymi okrętami przeciwnika. Był przewidziany do blokady polskiego wybrzeża, lecz w związku z ewakuacją polskich niszczycieli do Wielkiej Brytanii, został wraz z innymi krążownikami 1 września 1939 roku przebazowany z Bałtyku na Morze Północne. Pierwszą operacją bojową okrętu było stawianie obronnych zagród minowych w ramach operacji "Westwall", operując z Wilhelmshaven. „Leipzig” uczestniczył w stawianiu min wraz z innymi okrętami w nocy 3, 4/5 i 6/7 września. 4 września uczestniczył też w odpieraniu nalotu brytyjskich bombowców na Wilhelmshaven. Jeszcze raz w nocy 19/20 września postawił z torpedowcami „Seeadler” i „Wolf” zagrodę Martha-4, po czym powrócił do Kilonii i na Bałtyk. 7 listopada przy śluzie w Holtenau na Kanale Kilońskim „Leipzig” miał kolizję ze szkolnym okrętem artyleryjskim „Bremse”, który uderzył go dziobem w rufę, lecz niewielkie uszkodzenia rufy zostały naprawione w stocznie Deutsche Werke ciągu tygodnia. W nocy 17/18 i 18/19 listopada „Leipzig” osłaniał na Morzu Północnym niszczyciele powracające z operacji stawiania zaczepnej zagrody minowej u wybrzeży Wielkiej Brytanii. W dniach 21–23 i 24–25 listopada „Leipzig” dwukrotnie brał udział w wypadach na Skagerrak z ciężkimi okrętami, lecz bez starć z przeciwnikiem.
12 grudnia 1939 roku „Leipzig” wyszedł wraz z krążownikami „Köln” i „Nürnberg” (flagowy) na Dogger Bank, w celu osłony niszczycieli powracających z kolejnej operacji minowania u ujścia rzeki Tyne. Podczas tego wypadu, 13 grudnia przed południem, przed dołączeniem niszczycieli, „Leipzig” i „Nürnberg” zostały storpedowane przez brytyjski okręt podwodny HMS „Salmon”. „Leipzig” otrzymał trafienie o godzinie 11:25 jedną torpedą w lewą burtę na śródokręciu, między kotłowniami nr 1 i 2, które uległy zalaniu. Krążownik nabrał około 1700 ton wody do wnętrza i zginęło 14 ludzi. Okręt zachował jednak pływalność i pomimo utraty napędu głównego zdołał powrócić do bazy na silnikach Diesla, rozwijając prędkość do 15 węzłów. W czasie powrotu 14 grudnia o 11:31, „Leipzig” z eskortą stał się koło Helgolandu celem ataku jeszcze jednego brytyjskiego okrętu podwodnego HMS „Ursula”, lecz torpeda przeszła przed płynącym powoli krążownikiem, natomiast zatopiony został eskortowiec F 9.
1940–1943: atak na ZSRR i służba szkolna na Bałtyku.
Po prawie rocznym remoncie „Leipzig” powrócił do służby 1 grudnia 1940 roku, lecz już z przeznaczeniem do pełnienia funkcji okrętu szkolnego artylerii i broni podwodnej. W trakcie remontu usunięto cztery zniszczone kotły, urządzając w byłej kotłowni pomieszczenia dla kadetów, przez co jego prędkość maksymalna spadła do 24 węzłów. Od połowy lutego 1941 roku „Leipzig” bazował na Bałtyku i wchodził w skład eskadry szkolnej. Od 12 czerwca do 7 lipca 1941 roku operował na wodach Oslofiordu, bazując w Oslo i Horten (w tym okresie okręt pomalowany był w kontrastowy kamuflaż belkowy). „Leipzig” powrócił jedynie na krótko do służby bojowej po ataku na ZSRR, gdy we wrześniu 1941 roku wszedł we wraz z krążownikiem „Emden” w skład południowej grupy Floty Bałtyckiej ("Baltenflotte"), utworzonej w celu przeciwdziałania ewentualnym próbom przedarcia się okrętów floty radzieckiej z Zatoki Fińskiej. 23 września oba krążowniki opuściły Świnoujście i skierowały się na wschodni Bałtyk, po czym 26 i 27 września ostrzeliwały pozycje lądowe na półwyspie Sworbe na wyspie Sarema nad Zatoką Ryską. „Leipzig” wystrzelił pierwszego dnia 327 pocisków i używał też w akcji swojego wodnosamolotu. 27 września po 9 rano okręty odparły atak czterech radzieckich kutrów torpedowych kapitana marynarki Gumanienki, niszcząc jeden (numer 24, wcześniejszy TKA-83, typu "G-5"), a następnie kontynuowały bombardowanie. „Leipzig” wystrzelił do kutrów torpedowych 153 pociski głównego kalibru i 320 pocisków do celów brzegowych. Po południu, gdy niemiecki zespół powracał do Libawy, „Leipzig” był atakowany koło Windawy przez radziecki okręt podwodny, lecz wymanewrował torpedę (przyjmuje się na ogół, że atakującym okrętem był Szcz-317, lecz według niektórych autorów bardziej prawdopodobnym jest Szcz-319). 29 września „Leipzig” przepłynął do Kilonii, gdzie był dokowany do 20 października 1941 roku.
Po krótkim epizodzie bojowym, okręt przez kolejny rok pełnił rutynową służbę szkolną na Bałtyku. W kwietniu – maju 1942 roku wymieniono mu w Szczecinie na nowe lufy dział artylerii głównej. W październiku 1942 roku remontowano go w Kilonii, a w styczniu – lutym 1943 roku dokowano i remontowano w Libawie. Mimo remontu, 4 marca 1943 roku „Leipzig” został wycofany w Libawie ze służby, z uwagi na niską wartość, w ramach planu wycofywania niemieckich ciężkich okrętów nawodnych po „bitwie noworocznej” zgodnie z rozkazem Hitlera. Potrzeby szkoleniowe jednak spowodowały przywrócenie go już 1 sierpnia 1943 roku do służby. Otrzymał w tym czasie radar. Zadania szkoleniowe podjął na nowo we wrześniu, bazując głównie w Gotenhafen (niemiecka nazwa Gdyni pod okupacją).
1944–1946: końcowe działania wojny i dalsze losy.
W 1944 roku „Leipzig” kontynuował służbę szkolną i dopiero w październiku tego roku zdecydowano użyć go do stawiania obronnych zagród minowych w cieśninach duńskich, razem z innymi okrętami. 15 października jednak, wychodząc w nocy i mgle z Gdyni do Świnoujścia, aby pobrać miny, miał w rejonie Helu kolizję z powracającym do Gdyni ciężkim krążownikiem „Prinz Eugen”. „Prinz Eugen” praktycznie staranował „Leipziga”, uderzając go dziobem w lewą burtę między nadbudówką a kominem. Zniszczona i zalana została jedyna czynna kotłownia dziobowa oraz dawna kotłownia nr 2, a okręt nabrał ok. 1600 ton wody. 19 członków załogi zginęło lub zaginęło i 31 odniosło rany (podawane też są inne dane). Oba okręty udało się rozdzielić z pomocą holowników ratowniczych dopiero po południu następnego dnia, po czym odholowano „Leipzig” do Gdyni. Dziura w jego burcie miała około 10 × 10 metrów. W panującej sytuacji militarnej, wobec zmniejszających się potrzeb posiadania dużych okrętów, prace remontowe prowadzono powoli i w ograniczonym zakresie. 16 listopada krążownik został skreślony z listy bojowych jednostek floty i zakwalifikowany jako hulk szkolny. 31 grudnia okręt opuścił dok pływający, pozostając nadal w Gdyni. 16 lutego 1945 roku przeprowadzono próby artylerii, strzelając do wraku na Zatoce Gdańskiej. „Leipzig” służył następnie jako pływająca bateria artylerii zaktowiczona w porcie, ostrzeliwując od 10 do 24 marca 1945 roku podchodzące pod Gdynię i Sopot wojska radzieckie. Od 20 marca kotwiczył na redzie Gdyni, a od 22 marca koło Helu. Wystrzelił ogółem 1041 pocisków głównego kalibru, ze wszystkich wież. 25 marca „Leipzig” wyszedł z Helu na silnikach Diesla, mając ok. 500 uchodźców i rannych na pokładzie, w składzie małego konwoju. 26 marca atakowany był po drodze nieskutecznie przez radzieckie okręty podwodne i lotnictwo morskie, przy czym zestrzelił dwa z atakujących samolotów A-20 Boston. 29 marca krążownik dotarł do Apenrade na północ od Flensburga, gdzie pozostał do końca wojny. 7 maja okręt skapitulował.
Po kapitulacji okręt 30 czerwca przeszedł przez Kanał Kiloński do Wilhelmshaven. 20 grudnia został wycofany ze służby, potem używany jako hulk mieszkalny dla załóg kutrów trałowych 14. Flotylli Trałowej. Na podstawie ustaleń międzyalianckich po konferencji poczdamskiej, krążownik przypadł Wielkiej Brytanii, która zdecydowała go zatopić. Kadłub wyholowano 6 lipca i zatopiono ładunkami wybuchowymi na pełnym morzu na południowy zachód od Farsundu (płd. Norwegia) 11 lipca 1946 roku. Według innych źródeł, został natomiast wyholowany 9 lipca i zatopiony 20 lipca. W starszych źródłach spotykana jest też data 16 grudnia 1946 roku. Okręt zatopiono w rejonie pozycji lub według innych źródeł . Publikacje podają na ogół, że zatopiono go z zapasami niemieckich gazów bojowych i amunicji chemicznej na pokładzie, aczkolwiek niemiecki badacz S. Breyer uznaje to za mało prawdopodobne; zaprzecza też temu M. Cieślak w monografii okrętu.
Dowódcy.
Dowódcy okrętu:
KzS – "Kapitän zur See" – komandor, FK – "Fregattenkapitän" – komandor porucznik, KK – "Korvettenkapitän" – komandor podporucznik

</doc>
<doc id="287449" url="https://pl.wikipedia.org/wiki?curid=287449" title="Karol Potkański">
Karol Potkański

Karol Potkański, właśc. Jan Nepomucen Karol Potkański (ur. 16 kwietnia 1861 w Prędocinku, zm. 16 sierpnia 1907 w Krakowie) – polski historyk, profesor Uniwersytetu Jagiellońskiego, etnograf, badacz regionu, taternik.
Życiorys.
Po śmierci rodziców wychowaniem Karola zajęła się Karolina z Bukowieckich Malczewska, właścicielka Prędocinka i wuj Julian Malczewski, urzędnik Radomskiego Towarzystwa Kredytowego, ojciec Jacka Malczewskiego. Otrzymał staranne wychowanie, a także i przygotowanie do późniejszych studiów historycznych. Z powodu słabego zdrowia do 15 roku życia przebywał w Prędocinku, potem w Krakowie, gdzie wstąpił na Wydział Filozoficzny Uniwersytetu Jagiellońskiego. Karol Potkański studiował nauki humanistyczne, lecz nie ukończył Uniwersytetu Jagiellońskiego.
W 1883 przebywając w podradomskim Prędocinku, rozpoczął poszukiwania naukowe w archiwum radomskim, a następnie kaliskim i warszawskim, których efektem, min., było opracowanie rozprawy naukowej "Zapiski herbowe z dawnych ksiąg radomskich i piotrkowskich", ogłoszonej w III tomie "Archiwum Komisji Historycznej" i zebranie materiałów, które posłużyły do przedstawienia biogramu rodu Potkańskich "Potkańscy herbu Brochwicz" zamieszczonego w "Złotej księdze szlachty polskiej" Teodora Żychlińskiego.
W 1890 dokonał, wraz z Klimkiem Bachledą, pierwszego zimowego wejscia na Kasprowy Wierch
Od 1902 profesor historii krajów austriackich Uniwersytetu Jagiellońskiego, od 1904 członek Akademii Umiejętności. Zajmował się głównie badaniem stosunków społeczno-gospodarczych średniowiecza zarówno w Polsce, jak i na całej Słowiańszczyźnie, a także zagadnieniami pierwotnego osadnictwa, m.in. na Podhalu. Jako jeden z pierwszych naukowców polskich posiłkował się w badaniach historycznych innymi naukami, między innymi etnografią. Był ponadto prezesem Polskiej Sztuki Stosowanej oraz redaktorem kwartalnika Lud.
Do Zakopanego przyjeżdżał od 1877, utrzymując rozległe kontakty z całą zakopiańska elitą intelektualną. Był gorącym entuzjastą gór i góralszczyzny. Żywo zainteresowany propagowaniem „stylu zakopiańskiego” jako jeden z pierwszych zamówił sobie „góralskie” meble.
Należał do wybitnych taterników końca XIX wieku. Wraz z przewodnikami zdobył jako pierwszy Cubrynę (1884), Mały Ganek (1892), a także jako drugi wszedł na Mnicha (1887). W zimie dokonał pierwszych wejść na Krzyżne (1894), Kasprowy Wierch (1890) i Czerwone Wierchy. Podróżował również po Alpach.
W ostatnich latach życia chorował. Został pochowany na Cmentarzu Rakowickim w Krakowie, w pasie 48. Przyczyną jego przedwczesnej śmierci była anemia złośliwa (ponadto mediewistę trapiły stale stany psychotyczne). Ponieważ nie miał rodziny, koszty budowy grobowca sfinansował Henryk Sienkiewicz.
Stanisław Witkiewicz utrwalił jego wizerunek w swojej książce Na przełęczy (również w rysunku), zaś Jacek Malczewski - w znanym portrecie.

</doc>
<doc id="287450" url="https://pl.wikipedia.org/wiki?curid=287450" title="Św. Florentyna">
Św. Florentyna



</doc>
<doc id="287455" url="https://pl.wikipedia.org/wiki?curid=287455" title="Samojed (rasa psa)">
Samojed (rasa psa)

Samojed (ros. "Самоед") – rasa psów, należąca do grupy szpiców i psów pierwotnych, zaklasyfikowana do sekcji północnych psów zaprzęgowych. Zgodnie z klasyfikacją amerykańską, należy do grupy psów pracujących. Typ lisowaty. Nie podlega próbom pracy.
Rys historyczny.
Psy tej rasy od wielu setek lat towarzyszyły plemieniu Samojedów, żyjących w Rosji i na Syberii, gdzie były psami nie tylko zaprzęgowymi, lecz także myśliwskimi i pasterskimi. Miały wstęp do ludzkich namiotów, gdyż często ogrzewały swych właścicieli. Pierwszy przedstawiciel rasy pojawił się w Europie w 1889 roku: zoolog Ernest Kilburn Scott przywiózł go do Anglii. Rasa szybko zyskała popularność ze względu na śnieżnobiałą sierść (tak umaszczone psy hodowali głównie Samojedzi z północnych regionów Syberii, dalej na południe częściej spotykane były osobniki brązowe i łaciate). Już w 1909 roku w Wielkiej Brytanii powstał pierwszy klub hodowców samojedów.
Wygląd.
Samojedy są średniej wielkości szpicami. Głowa jest klinowata, a kufa silna. Preferowany jest czarny nos i brązowe bądź ciemne oczy. Ciemne, pigmentowane wargi są w koniuszkach lekko wygięte w górę, sprawiając wrażenie uśmiechu. Uszy są raczej małe, szeroko rozstawione i mają trójkątny kształt. Ogon wysoko osadzony.
Szata i umaszczenie.
Sierść samojeda złożona jest z dwóch warstw: miękkiego podszerstka, który ma za zadanie chronić przed wyziębieniem oraz długiej okrywy włosowej, która powinna być czysto biała albo kremowa lub biała z biskwitem, przy czym podstawową barwą musi być biel. W żadnym wypadku włos nie może być beżowy. Z tyłu uda tworzą się portki, a na ogonie kita. Na wystawach psy dyskwalifikuje jakakolwiek inna barwa od wyżej wymienionych.
Zachowanie i charakter.
Samojedy to żywiołowe i energiczne psy. Potrzebują dziennego ruchu i długich spacerów. Te szpice są inteligentne i bardzo przywiązują się do właścicieli. Dość szybko zaprzyjaźniają się też i z „obcymi”. Ich zaletą jest to, że potrafią szybko nawiązać kontakt z człowiekiem i innym zwierzęciem. Potrafią szybko i sprawnie się uczyć. Samojedy dobrze dogadują się z dziećmi, są cierpliwe i chętne do zabawy. Mają dobrze rozwinięty instynkt łowiecki, przez co zdarza im się pogonić za zwierzyną. Dobrze przystosowują się do życia w mieście, ale są aktywne, żywiołowe i potrzebują regularnego ruchu na świeżym powietrzu. Nie wymagają jednak tak intensywnych treningów, jak inne rasy zaprzęgowe.
Zdrowie i pielęgnacja.
Podszerstek samojeda linieje intensywnie dwa razy w roku i wówczas należy psa szczotkować codziennie, w innych porach wystarczy robić to dwa do trzech razy w tygodniu. W porównaniu z innymi psami samojedy cieszą się względnie dobrym zdrowiem: są odporne, wytrzymałe i dobrze znoszą bardzo niskie temperatury. Najbardziej typowe dla tej rasy schorzenia to cukrzyca (samojedy są na nią podatne ze względu na swój specyficzny metabolizm), dysplazja stawu biodrowego, problemy ze skórą, jaskra oraz zaćma. Przeciętna długość życia: 12 do 13 lat.
Użytkowość.
Dobrze sprawdzają się jako psy domowe i są łagodne w kontaktach z dziećmi. Często wykorzystywane w dogoterapii. Nie sprawdzają się jako psy stróżujące, mogą za to służyć jako psy zaprzęgowe.
Właścicielami samojedów byli między innymi ostatni car Rosji Mikołaj II Romanow i jego małżonka Aleksandra. Samojedy były także uczestnikami wypraw polarnych: jako psów zaprzęgowych używali ich Roald Amundsen i Fridtjof Nansen.

</doc>
<doc id="287457" url="https://pl.wikipedia.org/wiki?curid=287457" title="Abstrakcjonizm">
Abstrakcjonizm

Abstrakcjonizm ( „oderwanie”) – kierunek we współczesnych sztukach plastycznych, który charakteryzuje się wyeliminowaniem wszelkich przedstawień mających bezpośrednie odniesienie do form lub przedmiotów obserwowanych w rzeczywistości. Jest to sztuka abstrakcyjna, bezprzedmiotowa. Malarze abstrakcyjni szukali nowych form tj.: linia – plama, pion – poziom, odrzucając figuratywność na rzecz wewnętrznej konstrukcji obrazu układu linii barwnych plam, prostych form geometrycznych. Malarstwo to pragnęło wyzwolić się od tematu, odejść od rzeczywistości, zrezygnować z naśladowania natury, dopuszczając inspiracje naturą. Prekursorami abstrakcjonizmu byli: Hilma af Klint, Wassily Kandinsky, Edward Munch.
Abstrakcjonizm dzieli się na geometryczny (nazywany nieorganicznym lub zimnym) oraz na niegeometryczny (analogicznie nazywany też organicznym lub ciepłym).
Początki sztuki abstrakcyjnej.
Abstrakcja w rzeczywistości istniała w sztuce od zawsze. Jest to w zasadzie pierwszy przejaw w sztuce. Taką formę plastyczną możemy oglądać na paleolitycznych amuletach, czy w prehistorycznych jaskiniach, takich jak Lascaux i Altamirze. Potem abstrakcjonizm widoczny jest we wszystkich kulturach świata, na przykład w formie ornamentów.
Za pierwszy obraz abstrakcyjny przez długi czas uważało się dzieło Wassily’ego Kandinsky’ego, „Kompozycję nr. V” z 1911 roku - sam Kandinsky zabiegał o uznanie historycznej rangi swojego dzieła. Najnowsze ustalenia historyków sztuki wskazują jednak, że wiele lat przed Kandinskim swoje obrazy spełniające kryteria sztuki abstrakcyjnej tworzyła szwedzka malarka Hilma af Klint - serię monumentalnych prac "The Ten Biggest" stworzyła już w 1907 roku.
Założenia abstrakcjonizmu.
Abstrakcyjny znaczy oderwany, ogólny. W sztuce oznacza niepodobny do żadnego tworu natury. Dzieło abstrakcjonizmu jest więc „nieprzedstawiające”. Forma dzieła ma zależeć tylko od osobowości artysty.
Przedstawiciele abstrakcjonizmu.
Przedstawicielami tego nurtu byli: Roger Bissière, Theo van Doesburg, Lucio Fontana, Sam Francis, Nahum Gabo, Vilmos Huszár, Wassily Kandinsky, Paul Klee, Yves Klein, František Kupka, El Lissitzky, Kazimierz Malewicz, Piet Mondrian, Jackson Pollock, Sophie Taeuber-Arp, Victor Vasarely, Mikołaj Wołkowycki, Enrico Accatino.

</doc>
<doc id="287462" url="https://pl.wikipedia.org/wiki?curid=287462" title="Flaga Wysp Kanaryjskich">
Flaga Wysp Kanaryjskich

Flaga Wysp Kanaryjskich – to jeden z symboli hiszpańskiej wspólnoty autonomicznej Wyspy Kanaryjskie.
Historia i symbolika.
Flaga jest trójkolorowa. Pas biały symbolizuje ośnieżony szczyt wulkanu Pico de Teide na Teneryfie. Kolor niebieski oznacza morze, natomiast żółta barwa to słońce.
Przyjęta 10 sierpnia 1982 roku. Proporcje 2:3.

</doc>
<doc id="287470" url="https://pl.wikipedia.org/wiki?curid=287470" title="Św. Leander">
Św. Leander



</doc>
<doc id="287472" url="https://pl.wikipedia.org/wiki?curid=287472" title="Thyrfing">
Thyrfing

Thyrfing – szwedzki zespół grający viking metal z wpływami folku i muzyki symfonicznej. Został założony w 1995 roku. Szwedzi zadebiutowali albumem "Thyrfing" w 1998 roku. Nazwa zespołu bierze się z mitologii skandynawskiej (jest nieco zmienioną nazwą miecza Tyrfinga, wykutego przez dwa krasnoludy dla wnuka Odyna). 

</doc>
<doc id="287473" url="https://pl.wikipedia.org/wiki?curid=287473" title="Sturmhaubitze 42">
Sturmhaubitze 42

Sturmhaubitze 42 (SdKfz 142/2) – niemieckie działo pancerne z okresu II wojny światowej.
Wobec zapotrzebowania na nowy pojazd artyleryjskiego wsparcia piechoty, pod koniec 1941 roku zakłady Altmaerkische Kettenwerk GmbH (Alkett) otrzymały zlecenie na opracowanie uzbrojonych w haubicę L/28 kal. 105 mm samobieżnych dział szturmowych na podwoziu Sturmgeschütz III (Sd.Kfz. 142). Pierwszy egzemplarz wyprodukowano na podwoziu Sturmgeschütz III Ausf. E i wyposażony był w haubicę 10,5 cm leFH 18 L/28. Hitler był pod wrażeniem nowej samobieżnej broni i rozkazał wprowadzić ją do produkcji seryjnej. Przed końcem 1942 roku wyprodukowano 9 pojazdów, które otrzymały nazwę Sturmhaubitze 42 (StuH 42).
Po pozytywnych wynikach prób poligonowych podjęto decyzję o wdrożeniu wozu do produkcji seryjnej, którą rozpoczęto w lutym 1943 roku. Ogółem do końca wojny zbudowano około 1300 sztuk Sturmhaubitze 42, wprowadzając w trakcie produkcji jedynie niewielkie zmiany: inną osłonę oporopowrotników czy rezygnację z hamulca wylotowego w późniejszych seriach. Reszta zmian w pojeździe była identyczna ze zmianami dokonywanymi w równolegle produkowanym rówieśniku - Sturmgeschütz III Ausf. E.
Lufa haubicy 10,5 cm StuH 42 L/28 montowana w Sturmhaubitze była krótsza, grubsza i bardziej zwężała się ku wylotowi niż działo 7,5 cm StuK 40 L/48 ze StuGa. Do września 1944 roku nowe pojazdy typu StuH były dostarczane z zamontowanymi hamulcami wylotowymi. W pojazdach produkowanych od września do czasu zajęcia zakładów Alkett przez rosjan w kwietniu 1945 roku zrezygnowano z nich, między innymi ze względu na możliwe problemy z amunicją podkalibrową.
Od momentu rozpoczęcia produkcji Sturmaubitze 42 była wprowadzana do uzbrojenia wojsk niemieckich jako etatowe wyposażenie dywizjonów dział szturmowych, obok Sturmgeschütz III uzbrojonych w długolufową armatę kal. 75 mm. StuH 42 nie były używane w wojskach państw sprzymierzonych z III Rzeszą.

</doc>
<doc id="287476" url="https://pl.wikipedia.org/wiki?curid=287476" title="Krzysztof Bizacki">
Krzysztof Bizacki

Krzysztof Bizacki (ur. 7 kwietnia 1973 w Tychach) – polski piłkarz, reprezentant Polski, grający na pozycji napastnika.
Kariera.
Krzysztof Bizacki swoją karierę rozpoczął w GKS Tychy, gdzie grał od sezonu 1990/1991 do jesieni 1993. Następnie trafił do Ruchu Chorzów na półtora roku, potem znów wrócił do Tychów, gdzie grał półtora sezonu w Sokole. Od wiosny sezonu 1996/1997 bronił barw "Niebieskich" z przerwą na wiosnę 2004 (Odra Wodzisław Śląski). Największym osiągnięciem Bizackiego w Ruchu jest dojście do finału Pucharu Intertoto w 1998. W dniu 22 października 2005 zagrał po raz 322., jego dorobek strzelecki wynosił wtedy 85 bramek. Po sezonie 2005/2006 przeszedł do Koszarawy Żywiec, trenowanej przez Marcina Brosza. 24 grudnia 2007 oficjalnie został piłkarzem GKS Tychy. Łącznie w barwach GKS Tychy rozegrał 230 ligowych spotkań i strzelił 61 bramek. Z "Trójkolorowymi" wywalczył trzy awanse - w sezonie 1991/92 i 2011/12 na zaplecze Ekstraklasy, a w sezonie 2007/08 na boiska nowej II ligi. W lutym 2014 roku podjął decyzję o zakończeniu kariery.
W sezonie 2004/05 zaczął trenować klub tyski OKS Zet Tychy (trampkarzy rocznik 91/92). Po sezonie zrezygnował z pracy trenerskiej.

</doc>
<doc id="287477" url="https://pl.wikipedia.org/wiki?curid=287477" title="Tekla (święta)">
Tekla (święta)



</doc>
<doc id="287480" url="https://pl.wikipedia.org/wiki?curid=287480" title="PIDE">
PIDE

PIDE (Skrót od port. Polícia Internacional e de Defesa do Estado w dosłownym tłumaczeniu znaczy „Policja Międzynarodowa i Ochrony Państwa”) – portugalska tajna policja polityczna, istniejąca w latach 1945–1969, w okresie dyktatury Salazara.
Historia.
Została utworzona 22 października 1945 roku. Zastąpiła PVDE ( – „Policja Czujności i Ochrony Państwa”). Instytucja stanowiła główny aparat represji wobec wszelkich przejawów niezadowolenia z autorytarnych rządów Salazara. Powszechnie stosowała tortury i nielegalne aresztowania. Uwięzionych często poddawano długotrwałym przesłuchaniom pozbawiając snu i pokarmu. PIDE ma na swoim koncie dużą liczbę zabójstw działaczy opozycyjnych z kręgów demokratycznych, liberalnych i lewicowych. PIDE zabijała ponadto liderów ruchów narodowowyzwoleńczych w swoich afrykańskich koloniach m.in. zabójstwo w Tanzanii Eduardo Mondlane przywódcy Frontu Wyzwolenia Mozambiku (FRELIMO) w 1969 oraz zabójstwo w 1973 przywódcy ruchu wyzwoleńczego Gwinei Port. i Zielonego Przylądka (PAIGC) – Amilcara Cabrala.
PIDE zajmowała się inwigilacją, badaniem nastrojów i poglądów politycznych gromadząc kilka milionów teczek obywateli Portugalii.
Tajna policja posiadała swoje więzienia, z których najsłynniejsze to Caxias i Peniche oraz obóz koncentracyjny Tarrafal na Wyspach Zielonego Przylądka.
Rozwiązana 24 września 1969 roku, w to miejsce powstało DGS ( – „Generalna Dyrekcja Bezpieczeństwa”). Organizacja DGS zaprzestała działalności po rewolucji goździków 25 kwietnia 1974.

</doc>
<doc id="287495" url="https://pl.wikipedia.org/wiki?curid=287495" title="Trasa im. Eugeniusza Kwiatkowskiego">
Trasa im. Eugeniusza Kwiatkowskiego

Trasa im. Eugeniusza Kwiatkowskiego – trasa szybkiego ruchu w Gdyni, nosząca imię Eugeniusza Kwiatkowskiego, łącząca Port Promowy i Kontenerowy, stocznię oraz bazę Marynarki Wojennej z obwodnicą Trójmiasta i za jej pośrednictwem z autostradą A1. Potrzeba budowy trasy wynikła z braku sprawnego i bezpośredniego połączenia obsługującego ruch ciężkich pojazdów pomiędzy rozwijającym się wciąż portem a drogami dla kołowego transportu ładunków. Budowana była z przerwami od 30 sierpnia 1974 do 12 czerwca 2008. Często nazywana jest Estakadą Kwiatkowskiego, ponieważ przez wiele lat istniała tylko formie niedokończonej estakady, zaś po zakończeniu budowy estakada nadal stanowi najdłuższy i dobrze dostrzegalny odcinek z wielu miejsc. A odcinek leśny, odległy od wszelakich budynków widać tylko z bardzo bliska.
Pod względem długości (5990 m) zajmuje 5 miejsce w Gdyni (po ul. Morskiej, Marszewskiej, Wiczlińskiej i Chwarznieńskiej).
Etapy budowy.
I etap budowy.
Budowę trasy rozpoczęto 30 sierpnia 1974. Według planów miała połączyć ul. Piotra Ściegiennego na Leszczynkach z ul. Czerwonych Kosynierów (obecnie ul. Morska), ul. Marchlewskiego (obecnie ul. Janka Wiśniewskiego), ul. Wincentego Gruny (obecnie ul. Adm. Unruga) na Obłużu oraz ul. płk. Dąbka. W późniejszych latach do planów dodano połączenie trasy z wybudowaną w międzyczasie obwodnicą Trójmiasta.
W pierwszej kolejności oddano do użytku dwie estakady nad torem kolejowym i ul. Opata Hackiego oraz dwie nad kompleksem torów Gdynia Port. W połowie lat osiemdziesiątych XX w. prace przerwano. Przez kilka lat istniały niezależne dwa fragmenty trasy.
Wiosną 1992 podjęto decyzję o "odstąpieniu od budowy Trasy Kwiatkowskiego".
II etap budowy.
W 1995 rozpoczęto kontynuację budowy trasy oraz modernizację jej istniejącej części. 13 listopada 1998, po 22 latach budowy, oddano do użytku trasę Kwiatkowskiego łączącą ul. Morską z ul. płk. Dąbka, liczącą 2,316 km.
III etap budowy.
W 2005 Komisja Europejska wydała decyzję potwierdzającą współfinansowanie budowy kolejnej części trasy, a konkretnie połączenia istniejącej trasy z obwodnicą Trójmiasta. W tym samym roku zaczęły się też pierwsze prace związane z wycinką drzew ze względu na przebieg trasy w większości po obszarze leśnym. Kolejnym etapem było wyłonienie wykonawcy na drodze przetargu, który zakończył się w marcu 2006 roku. Ostatecznym wykonawcą została firma Warbud.
Oficjalnie budowa III etapu trasy Kwiatkowskiego została zainaugurowana 21 sierpnia 2006 roku. Budowa zakończyła się w marcu 2008 roku. Długość tego odcinka wynosi 2,736 km.
Otwarcie trasy.
Ostateczne zakończenie budowy i otwarcie trasy na całej długości nastąpiło 12 czerwca 2008, po niemal dokładnie 34 latach budowy.

</doc>
<doc id="287499" url="https://pl.wikipedia.org/wiki?curid=287499" title="Mamałyga">
Mamałyga

Mamałyga – narodowa rumuńska potrawa, z mąki albo kaszy kukurydzianej (pierwotnie z gryczanej) popularna w krajach południowo-wschodniej Europy, znana m.in. w kuchni węgierskiej, Sasów siedmiogrodzkich, bułgarskiej i ukraińskiej. W Polsce, jako potrawa kuchni galicyjskiej popularnej we Lwowie, do dziś lubiana jest wśród rodzin pochodzących z Małopolski Wschodniej.
Sposób przyrządzenia mamałygi – zagotować w wodzie lub mleku mąkę kukurydzianą. W zależności od stosunku płynu do mąki uzyskuje się ciasto o różnej konsystencji i twardości. Najłatwiej gotuje się mamałygę w szklanym naczyniu w kuchence mikrofalowej – tym sposobem unika się przypalania. Można ją przyrządzać na słodko lub na słono.
Dawniej mamałyga stanowiła podstawowy pokarm biedoty. Spożywano ją na śniadanie lub wieczerzę jako główne danie, zaś na obiad jako dodatek. W twardej odmianie używano jej m.in. jako prowiant na drogę oraz wałówkę dla drwali.
Tradycyjnie Węgrzy siedmiogrodzcy jedzą ją jako dodatek do paprykarzu z kurczaka ("csirkepaprikás"), Rumuni zaś – z gołąbkami ("sarmale"). Jako samodzielne danie podaje się ją z owczym bądź krowim twarogiem (ze śmietaną – huculski "banusz" bądź "banysz") bądź cukrem.
Odmianą mamałygi jest polenta – pochodząca z Włoch potrawa o konsystencji papki, pierwotnie z mąki kasztanowej, obecnie głównie z kukurydzianej, niekiedy z serem – a także huculska kulesza z bryndzą.

</doc>
<doc id="287500" url="https://pl.wikipedia.org/wiki?curid=287500" title="Odznaka honorowa „Wzorowy Kierowca”">
Odznaka honorowa „Wzorowy Kierowca”

Wzorowy Kierowca – odznaka honorowa okresu Polskiej Rzeczypospolitej Ludowej nadawana wzorowo pracującym zawodowym kierowcom pojazdów samochodowych.
Odznaka „Wzorowy Kierowca” została po raz pierwszy ustanowiona uchwałą Prezydium Rządu z 14 maja 1952 "„w celu podkreślenia poważnej roli kierowców pojazdów samochodowych w gospodarce narodowej i wyróżnienia kierowców pracujących wzorowo oraz w celu upowszechnienia wzorowych bezawaryjnych metod ich pracy”". Następnie, w zmodyfikowanej wersji została wprowadzona uchwałą Rady Ministrów z 24 września 1963 (obowiązującą od 1 stycznia 1964), po czym ostatecznie, w zmienionej postaci, uchwałą Rady Ministrów z 13 stycznia 1987. Według ostatniej uchwały z 1987, odznaka była zaszczytnym wyróżnieniem oraz wyrazem uznania dla wzorowej zawodowej i społecznej postawy kierowców pojazdów samochodowych oraz motorniczych tramwajów (wcześniej nie obejmowała ona motorniczych tramwajów).
Odznaka była trzystopniowa: brązowa, srebrna i złota.
Uchwałę z 1987 uchylono i odznakę zniesiono z dniem 1 lipca 2000.
W dniu 1 stycznia 2012 r. odznaka „Wzorowy kierowca” została przywrócona, na mocy ustawy z dnia 16 września 2011 r. o zmianie ustawy o transporcie drogowym oraz niektórych innych ustaw. Mówił o tym uchylony ustawą z dnia 14 października 2021 r. o zmianie ustawy o transporcie drogowym oraz niektórych innych ustaw art. 39n ustawy z dnia 6 września 2001 r. o transporcie drogowym. Ustawa nie określała wzoru odznaki ani trybu i warunków jej przyznawania. W tym zakresie minister właściwy do spraw transportu miał wydać rozporządzenie wykonawcze, które nie zostało wydane. 
Zasady nadawania.
2012–.
Zgodnie z treścią art. 39n ustawy o transporcie drogowym, minister właściwy do spraw transportu określi, w drodze rozporządzenia, szczegółowe warunki nadawania odznaki „Wzorowy kierowca”, tryb przedstawiania wniosków, wzór odznaki, tryb jej wręczania i sposób noszenia, uwzględniając wymogi, jakie powinny spełniać wnioski o nadanie odznaki oraz kryteria stosowane przy jej nadawaniu.
1987–2000.
Według ostatniej uchwały z 1987, odznaka mogła być nadawana zawodowym kierowcom zatrudnionym w jednostkach gospodarki uspołecznionej lub będącym członkami zrzeszeń prywatnego transportu, należących do Naczelnej Rady Zrzeszeń Transportu Prywatnego, a także żołnierzom i pracownikom resortu obrony narodowej oraz funkcjonariuszom Służby Bezpieczeństwa i Milicji Obywatelskiej, żołnierzom jednostek wojskowych podległych Ministrowi Spraw Wewnętrznych oraz pracownikom resortu spraw wewnętrznych – za wzorową postawę oraz współudział w wychowywaniu młodych kadr kierowców.
Odznaka mogła być nadana kierowcy, który w zawodzie tym wzorowo przepracował:
Odznaka była nadawana z okazji Dnia Transportowca i Drogowca, nadawał ją i wręczał uroczyście wraz z legitymacją wojewoda lub prezydent Warszawy, Krakowa lub Łodzi. Żołnierzom, funkcjonariuszom MO i SB i pracownikom resortu obrony narodowej lub resortu spraw wewnętrznych, nadawał ją odpowiednio Minister Obrony Narodowej lub Minister Spraw Wewnętrznych albo organy przez nich upoważnione.
1952–1987.
Wcześniejszy regulamin odznaki obowiązujący w latach 1964–1987 odmiennie i bardziej szczegółowo określał zasady przyznawania odznaki. Brązową odznakę mógł dostać kierowca, który przepracował nieprzerwanie co najmniej 3 lata i spełniał wiele szczegółowych kryteriów, wśród których były: niespowodowanie wypadku drogowego, niebycie ukaranym grzywną ponad 100 zł za naruszenie przepisów ruchu drogowego, oszczędne zużywanie paliwa i ogumienia, systematyczne pogłębianie znajomości przepisów ruchu drogowego i zasad obsługi samochodu, wykazywanie socjalistycznego stosunku do majątku społecznego i zleconych mu obowiązków i wysokiego poziomu kultury jazdy, wykazywanie wysokiego poziomu moralnego i aktywność w pracy społecznej. Srebrną i złotą odznakę otrzymywał kierowca po uzyskaniu odznaki brązowej i spełnieniu dalszych warunków, w tym przekazywania doświadczeń innym kierowcom. Uchwała z 1963 przewidywała, że kierowcy wyróżnieni odznaką mieli pierwszeństwo w korzystaniu z wszelkiego rodzaju zdobyczy socjalnych.
Pod rządem tej uchwały odznakę srebrną i złotą nadawał Minister Komunikacji, a odznakę brązową przewodniczący prezydium wojewódzkiej rady narodowej. Żołnierzom, funkcjonariuszom MO i kierowcom cywilnym zatrudnionym w resorcie obrony narodowej lub spraw wewnętrznych odznakę nadawał odpowiednio Minister Obrony Narodowej lub Minister Spraw Wewnętrznych.
Podobne szczegółowe zasady nadawania do przewidzianych regulaminem z 1963 określał wcześniejszy regulamin z 1952, przewidując jako warunek otrzymania odznaki także m.in. wykazywanie uświadomienia politycznego. Odznakę nadawał wówczas Minister Transportu Drogowego i Lotniczego.
Opis odznaki.
Odznaka jest okrągła, o średnicy 30 mm, wykonana z metalu koloru brązowego, srebrnego lub złotego, zależnie od stopnia odznaki. Awers przedstawia koło samochodowe, wewnątrz którego na oksydowanym lub patynowym tle znajduje się stylizowany wizerunek samochodu ciężarowego (podobnego do Stara 20), w kolorze odznaki. Nad sylwetką samochodu jest umieszczona emaliowana czerwona tarcza ze stylizowanym godłem PRL (orłem bez korony). Poniżej sylwetki znajduje się emaliowana biało-czerwona wstęga o szerokości 4 mm; w środkowej części wstęgi na tle koloru odznaki jest wyryty czarny dwuwierszowy napis: WZOROWY / KIEROWCA. Odwrotna strona odznaki jest gładka; znajduje się na niej zakrętka lub zapięcie agrafkowe. W latach 1952–1963 dodatkowo na oponie pod wstęgą grawerowany był rok otrzymania odznaki. W latach 1952–1987 tarcza koła była koloru ciemnoszarego.
Pod rządem uchwał z 1952 i 1963, odznaka istniała także w drugiej formie nalepki z barwnie nadrukowanego celofanu o średnicy 120 mm (1952) lub 80 mm (1963), którą odznaczony kierowca umieszczał na obsługiwanym przez siebie samochodzie, w dolnym rogu przedniej szyby po lewej stronie.

</doc>
<doc id="287501" url="https://pl.wikipedia.org/wiki?curid=287501" title="Przebicie lawinowe">
Przebicie lawinowe



</doc>
<doc id="287506" url="https://pl.wikipedia.org/wiki?curid=287506" title="Tramwaje w Poznaniu">
Tramwaje w Poznaniu

Tramwaje w Poznaniu (z gwary poznańskiej "bimby", lp. – "bimba") – system komunikacji tramwajowej działający w Poznaniu i należący do Miejskiego Przedsiębiorstwa Komunikacyjnego działającego na zlecenie Zarządu Transportu Miejskiego w Poznaniu.
Obecnie system składa się z 18 linii dziennych, dwóch nocnych oraz dwóch linii turystycznych obsługiwanej przez historyczny tabor kursujący w weekendy od maja do października (linia 0). Tramwaje poruszają się po torach o rozstawie 1435 mm i łącznej długości torowiska 147,385 km toru pojedynczego.
Historia.
XIX wiek.
Pomysł budowy sieci tramwajowej w Poznaniu zrealizowało dwóch berlińskich przedsiębiorców: Otto Reymer i Otto Masch, którzy po otrzymaniu koncesji od miasta zainaugurowali 30 lipca 1880 przejazdy tramwaju konnego. Pierwsza regularna linia ruszyła 31 lipca 1880, przewożąca pasażerów spod Dworca Głównego przez ul. Święty Marcin, Rycerską (dziś Ratajczaka), pl. Wilhelmowski (dziś pl. Wolności) na Stary Rynek. W dość krótkim czasie trasę tę wydłużono prowadząc tory przez Butelską (dziś Woźna), Garbarami przez Chwaliszewo na Ostrów Tumski. Powstała też odnoga biegnąca przez ul. Wiktorii (dziś Gwarna i Mielżyńskiego), pl. Królewski (dziś pl. Cyryla Ratajskiego), Fryderykowską (dziś ul. 23 Lutego), Wilhelmowską (dziś Al. Marcinkowskiego), Seekta (dziś ul. Solna) następnie Wolnicą, Małymi Garbarami, Szewską, Szeroką (dziś Wielka) do Wielkich Garbar (dziś Garbary), gdzie łączyła się z linią główną.
Pomimo że w mieście było zapotrzebowanie na tego typu usługi, berlińczycy po kilku tygodniach znaleźli się na skraju bankructwa. Miało to związek z niefortunnym przebiegiem odnogi, a także brakiem napisów w języku polskim, co wywołało bojkot wśród Polaków. Zniechęceni przedsiębiorcy odsprzedali linię Poznańskiemu Towarzystwu Kolei Konnej (), które uzyskało monopol na rozbudowę i eksploatację miejskiej sieci tramwajowej. Wówczas tabor liczył 20 wagonów. Część z nich (tzw. letnie) nie posiadało obudowy ścian bocznych, a ławki usytuowano weń w poprzek, na całej długości wagonu. Po 1898 przebudowano m.in. te wagony na doczepne i kursowały one na liniach jeszcze do lat 20. XX wieku. Wycofano je dopiero z okazji Powszechnej Wystawy Krajowej.
We wrześniu 1880 Towarzystwo wykupiło cześć terenów po starym dworcu kolejowym na Jeżycach, gdzie powstała zajezdnia, która działała do 28 grudnia 2010. W 1896 powstały kolejne dwie trasy: pierwsza biegnąca od Starego Rynku przez ul. Wrocławską, pl. Piotra (dziś pl. Wiosny Ludów), Półwiejską do nieistniejącej dzisiaj Bramy Wildeckiej oraz druga od zajezdni przez Zwierzyniecką, Jadwigi (dziś Kraszewskiego) do rynku Jeżyckiego, po roku przedłużona przez ul. Wielką Berlińską (dziś Dąbrowskiego) do fabryk chemicznych przy ul. Polnej. Obie trasy budowano już z cięższych szyn, planując ruch tramwajów elektrycznych.
6 marca 1898 tramwaj konny zastąpiony został tramwajem elektrycznym. Kursowały wówczas trzy linie:
W ciągu następnego miesiąca uruchomiono czwartą linię:
Ceny za pierwsze przejazdy wynosiły 10 bądź 20 fenigów, a po godzinie 23:00 należało uiścić podwójną opłatę.
W 1899 położono drugi tor na Starym Rynku i Wielkiej Berlińskiej (obecnie ul. Dąbrowskiego).
Początek XX wieku.
Przed I wojną światową rozbudowano sieć linii, która teraz docierała także na Garbary (do Rzeźni Miejskiej, od 1900), na pl. Sapieżyński (dziś pl. Wielkopolski) do Bramy Dębińskiej (obecnie skrzyżowanie Strzeleckiej i Krakowskiej), Śródkę, Sołacz i Dębiec (do dzisiejszej fabryki Cegielskiego), ulicą Grunwaldzką do ulicy Ułańskiej. Zwiększyła się również liczba torów w śródmieściu. Powstały nowe trasy przez wiadukty nad torami kolejowymi: Most Teatralny i Most Dworcowy. W dwudziestoleciu międzywojennym tramwaj zaczął docierać na Golęcin, Dębiec (przedłużenie trasy), Dębinę (do kąpieliska warciańskiego), Ogrody, Grunwald i Winiary, jednocześnie zlikwidowano część linii na wąskich uliczkach Starego Miasta. Nie udało się wybudować linii do Głównej, gdzie wprowadzono w 1930 r. komunikację trolejbusową.
W czasie II wojny światowej, podczas stoczonych walk o Poznań, większość taboru i część infrastruktury została zniszczona.
Lata po II wojnie światowej.
Odbudowę sieci rozpoczęto zaraz po wyzwoleniu miasta. Pracami kierował inż. Zygmunt Rybicki. Pierwszy tramwaj ruszył 4 marca 1945 ulicą Głogowską na odcinku od ul. Palacza do Parku Wilsona. Do końca listopada 1945 udrożniono znaczną część głównych szlaków, a w kwietniu 1946 wznowiono większość przedwojennych połączeń, poza tymi na prawym brzegu Warty i uliczkach Starego Miasta na wschód od Rynku. Wówczas powstała nowa trasa do Garbar omijająca Stary Rynek od południa, przez pl. Bernardyński. W latach 1949–1950 wybudowano linię do cmentarza junikowskiego. Na prawy brzeg Warty tramwaje powróciły w 1952, po oddaniu do użytku nowego mostu Juliana Marchlewskiego (dziś Królowej Jadwigi). W 1948 powstała zajezdnia Madalińskiego.
W latach 1953–1991 i ponownie od 1997 roku kursuje nocny tramwaj; obecnie jest to linia nr 201.
W kolejnych latach wybudowano nowe trasy pozwalające na szybkie przemieszczanie się pomiędzy dzielnicami z pominięciem centrum:
oraz linie peryferyjne:
W 1951 do Poznania przybyło pierwszych 30 wagonów silnikowych typu N ze Stoczni Północnej w Gdańsku oraz 20 doczepnych typu ND z Sanockiej Fabryki Wagonów „Sanowag” . Potem przychodziły wagony z Konstalu Chorzów: w 1952 dziesięć doczepnych, w 1953 dziesięć silnikowych, w 1955 po pięć silnikowych i doczepnych, a w 1956 cztery silnikowe i siedem doczepnych. W 1957 Poznań otrzymał trzy wagony silnikowe 4N oraz pięć doczepnych 4ND. Kolejne dostawy tych typów nastąpiły w: 1958 (12 silnikowych i 15 doczepnych), 1959 (17 silnikowych i 7 doczepnych), 1960 (po 12 obu), 1961 (3 silnikowe i 7 doczepnych) oraz 1962 (5 silnikowych). Do 1954 tabor malowano na kolor kremowo-zielony, a potem, w ramach centralnego ujednolicenia, na kremowo-czerwono (do pierwotnego malowania powrócono w 1957). W latach 1964–1969 z Warszawy do Poznania przywieziono 50 wagonów silnikowych i 93 doczepne typu N pochodzące z lat 1949–1961. Od 1969 do 1970, również z Warszawy, przybyło dziewięć przegubowców skonstruowanych w latach 1962–1963 z wozów typu N i ND (zezłomowano je już w latach 1971–1973). Począwszy od 1961 wagony typu N i 4N modernizowano, przebudowując je na jednokierunkowe i unowocześniając ich wnętrza. Od 1963 datowały się próby zastosowania mechanizmów elektrycznego zamykania drzwi, które na szerszą skalę rozpoczęto montować od 1965 (4N i 4ND), a w latach późniejszych także w N i ND. Cały proces zakończono w 1976.
W 1971 wycofano pierwszy wagon silnikowy typu N, a w 1977 wszystkie nie poddane modernizacji doczepy generacji ND. W 1980 MPK Poznań dysponowało 125 sztukami wagonów silnikowych i 145 doczepnych typu N. W 1990 było to już odpowiednio: 57 i 49 sztuk. W 1990 zaprzestano eksploatowania trójskładów typu N+ND+ND, a w do końca 1992 zaprzestano użytkowania generacji N w ogóle (w ostatnich miesiącach wagony te obsadzone były na liniach 7 i 8, tylko w szczytach komunikacyjnych w liczbie jedenastu pociągów dwuwagonowych). Od 1 stycznia 1993 pozostawały jedynie w rezerwie, na wypadek awarii. Na stanie ewidencyjnym pozostało w tym czasie 36 wagonów (po osiemnaście doczepnych i silnikowych). W 2001 w przedsiębiorstwie było 21 wagonów silnikowych tej serii (w większości roboczych) i 4 doczepne.
W latach 70. XX wieku przybyło do miasta osiem wagonów typu 102N (numery 1-8) oraz 65 sztuk typu 102Na (numery 9-73). W 1975 wprowadzono natomiast wagony typu 105N. W latach 1974–1980 wybudowano zajezdnię Forteczna.
Borykające się z niedoborem taborowym miasto w latach 1991–1995 otrzymało w darze wagony typu Beijnes 1G i 2G z Holandii. Przewozu pierwszych trzech (lipiec 1991) podjęło się niderlandzkie przedsiębiorstwo Kowlist. Łącznie sprowadzono 20 sztuk, z czego do służby liniowej trafiło jedynie 17. W 2003 dokupiono kolejne 12 wagonów 3G zastępując nimi wyeksploatowane 1G oraz 2G. Obsługiwały głównie linie nr: 3, 7, 9, 11 i 18. Tramwaje te do 28 grudnia 2010 stacjonowały w zajezdni przy ul. Gajowej na Jeżycach, a w momencie zamknięcia tej zajezdni przeniesiono je do zajezdni tramwajowej przy ulicy Madalińskiego, w której stacjonowały także poznańskie Düwagi GT6 oraz Düwagi GT8. 4 czerwca 2011 roku Poznań oficjalnie pożegnał serię. W Poznaniu pozostał jeden egzemplarz Beijnes 3G o numerze #805, który w dniu 29 stycznia 2013 roku został przekwalifikowany na tramwaj zabytkowy.
Niedobory taborowe były również przyczyną sprowadzenia do miasta z Niemiec wagonów typu Düwag GT6 i Düwag GT8, w Poznaniu nazywanych "helmutami". Pierwsza ich dostawa pojawiła się w mieście w końcu 1996 i obejmowała pięć wagonów GT8 i jeden GT6. Wyprodukowała je fabryka Düwag w Düsseldorfie w latach 1957–1959. Otrzymały poznańskie numery 650-654 (GT8) oraz 600 (GT6). Skierowano je do obsługi nowo otwartego PST. Pierwsze wagony tych typów skreślono z inwentarza w 1998 (numery 600 i 606), a ostatnie w 2019 (numery 668, 669, 670, 683, 685, 687, 688, 689, 690, 691, 692, 693, 694, 695, 696, 697, 698, 699, 701, 703, 704, 705, 706, 707, 708, 709, 711, 712, 713 oraz 901). Ostatni skreślony ze stanu pojazdów liniowych w 2013 wagon GT8 numer 655 pełni funkcję stacjonarnej kawiarni przy rondzie Rataje.
Dostawy tramwajów z demobilu wpłynęły na wycofywanie starszego taboru produkcji polskiej. Od początku lat 90. XX wieku do kasacji zaczęto kierować tramwaje typu 102N i 102Na. W 2003 w ruchu liniowym (na linii 4) pozostawały tylko trzy egzemplarze o numerach: 5, 66 i 71.
Historia najnowsza.
W 1991 zlikwidowano linie tramwajowe nocne, zastępując je autobusowymi. Tego samego roku oddano pierwszy w Poznaniu odcinek torowiska złożonego z ciężkich szyn kolejowych i podkładów strunobetonowych (ul. Przybyszewskiego od Dąbrowskiego do Bukowskiej – 1300 metrów). Rewolucją w transporcie miejskim było oddanie do użytku w 1997 liczącego 6,1 km odcinka Poznańskiego Szybkiego Tramwaju, nazywanego potocznie przez poznaniaków „Pestką”. Obecnie trwa wiele inwestycji związanych z modernizacją i rozbudową sieci, gdyż według planu zagospodarowania przestrzennego z 1994 tramwaj ma stanowić podstawę komunikacji w mieście.
Po nieudanych próbach organizowania przetargu wraz z innymi miastami, Poznań ogłosił własny przetarg na zakup nowych tramwajów, który rozstrzygnięto 7 grudnia 2001. Wygrał go koncern Siemens z modelem Combino. Pierwszy wagon tego typu dotarł do zajezdni przy ul. Głogowskiej 3 grudnia 2003 o godzinie 22:49. Zajezdnia została wcześniej zmodernizowana pod tym kątem. Pierwszym motorniczym był Wojciech Grabowski.
W kwietniu 2003 miasto dysponowało 317 tramwajami obsługującymi 17 linii o całkowitej długości 201 km. W 2003 poznańskie tramwaje przejechały łącznie 10.405.035 km. 14 sierpnia 2007 otwarto drugi odcinek (jeśli przyjąć, że pierwszym jest odcinek od ul. Jana Pawła II do pętli na os. Lecha) trasy na Franowo łączący plac Wiosny Ludów przez ul. Podgórną, Dowbora Muśnickiego, Mostową, Most św. Rocha i Kórnicką z ul. Jana Pawła II.
W 2011 roku MPK podjęło decyzję o sprzedaży 40 tramwajów 105N (zmodernizowanych do standardu Konstal 105Na) z powodu braku miejsc w zajezdniach na ten typ tramwajów. Ponadto zostało zakupionych 45 Solarisów Tramino i 7 Moderusów Beta. 
11 sierpnia 2012 otwarto ostatni odcinek trasy na Franowo, łączący rejon dawnej pętli na os. Lecha z nową pętlą na Franowie. Część trasy na Franowo biegnie w tunelu. 1 września 2013 otwarto odcinek przedłużający trasę PST przez Dworzec Zachodni do ul. Głogowskiej. Oddano do użytku także pętlę przy dawnym peronie 7 Dworca Zachodniego.
7 maja 2014 rozpoczęła działalność nowo wybudowana zajezdnia tramwajowa na Franowie, umożliwiającej stacjonowanie do 100 tramwajów o długości 35 metrów. Od tego momentu sukcesywnie przenoszono tramwaje ówcześnie stacjonujące na zajezdni Madalińskiego. Ostatni pojazd taboru liniowego zmienił lokalizację 14 grudnia 2014, tym samym stając się miejscem nocowania wyłącznie wagonów historycznych.
15 listopada 2018 podpisano umowę z konsorcjum firm Gulermak i Mosty Łódź na budowę nowej trasy tramwajowej do Naramowic.
11 lipca 2019 podpisano umowę z konsorcjum firm Tor-Mel Sp. z o.o. oraz Terlan Sp. z o.o. na budowę trasy tramwajowej na ul. Unii Lubelskiej wraz z pętlą przy ulicy Falistej. Nowy odcinek łączący Rondo Żegrze z osiedlem przy ulicy Unii Lubelskiej oddano do użytku 1 września 2020.
21 sierpnia 2021 roku o godzinie 4:34 tramwaje rozpoczęły kursowanie na pierwszym etapie trasy tramwajowej na Naramowice. W weekend 21 i 22 sierpnia 2021 r. po nowej trasie kursowała linia specjalna nr 33 relacji Rynek Jeżycki – Most Teatralny – Włodarska. 22 stycznia 2022 pierwszy testowy tramwaj na tej trasie dotarł do nowego wiaduktu nad ulicą Lechicką.
23 kwietnia 2022 roku, o godzinie 4:52 pierwszy tramwaj dotarł na przystanek "Błażeja" tym samym rozpoczynając liniową obsługę trasy tramwajowej na Naramowice. Jako pierwszy przyjechał pojazd Moderus Gamma o numerze bocznym 932, obsługujący linię tramwajową nr 10 (na brygadzie nr 7).
Infrastruktura.
Torowiska.
Długość sieci torowisk w Poznaniu na 2015 rok wynosi 147,385 km toru pojedynczego.
Odcięte od sieci, bez sieci trakcyjnej.
W nawiasach podano daty likwidacji torowisk.
Torowiska zlikwidowane.
W nawiasach podano daty likwidacji torowisk.
Zajezdnie.
Eksploatowane.
Tabor stacjonujący na zajezdni: Konstal 105Na, 105NaD, (105N-HF07), Siemens Combino, Moderus Beta MF20AC, Moderus Beta MF22ACBD
Linie obsługiwane przez zajezdnię ): 1, 2, 3, 5, 6, 7, 8, 9, 10, 11, 12, 13, 14, 15.
Zajezdnia przy ulicy Głogowskiej jest drugą (po zajezdni Franowo) największą zajezdnią w Poznaniu. Wybudowana w roku 1907 przeszła modernizację w latach 1998–2000 w celu dostosowania jej do obsługi tramwajów niskopodłogowych.
Tabor stacjonujący na zajezdni: Beijnes 3G, Düwag GT6, Konstal 105N, Konstal N, ND, Stocznia Gdańska N, Konstal 4N, 4ND, Sanocka F.W. ND, KSW, Herbrand B3/H0, Carl Weyer typ WD (pozostałe historyczne wagony stacjonują w firmie Modertrans Poznań).Wybudowana w latach 1947–1955. Jest zajezdnią historyczną w której stacjonują tylko zabytkowe tramwaje, powstanie w niej muzeum komunikacji miejskiej w Poznaniu.
Tabor stacjonujący na zajezdni: Konstal 102N, Konstal 102Na, Konstal 105Na, 105NaD i pochodne (Moderus Alfa, 105N-HF07), Tatra RT6 MF06 AC, Moderus Beta MF 02 AC.
Linie obsługiwane przez zajezdnię ): 1, 5, 6, 7, 8, 11, 12, 14, 18.
Zajezdnię oddano do użytku w roku 1980.
Tabor stacjonujący na zajezdni: Moderus Gamma, Solaris Tramino, Düwag GT8ZR.
Linie obsługiwane przez zajezdnię ): 1, 3, 5, 6, 7, 8, 9, 10, 11, 12, 13, 14, 15, 18, 98.
Na początku października 2012 r. oddano do użytku halę postojową na 100 tramwajów. W pierwszej kolejności skierowano tam wagony z wydziału S2, które do tej pory nocowały na pętlach Wilczak i Dębiec. Od 5 listopada 2012 r. stacjonują tutaj również wagony z wydziału S1, które do tej pory nocowały na torach odstawczych przy ulicy Budziszyńskiej. Zajezdnia została oficjalnie otwarta 11 maja 2014.
Linie tramwajowe.
W Poznaniu funkcjonują w zasadniczym układzie: osiemnaście linii zwykłych, dwie turystyczne oraz dwie nocne.
Remonty i zamknięcia.
Podczas remontów i zamknięć występuje konieczność reorganizacji siatki połączeń.
W Poznaniu stosowane są następujące praktyki:
Tabor.
Tramwaje liniowe.
Stan na 11 grudnia 2021:
Planowana rozbudowa.
W Poznaniu planuje się znaczną rozbudowę sieci torowisk, choć część propozycji nie wyszła jeszcze z fazy koncepcji:

</doc>
<doc id="287515" url="https://pl.wikipedia.org/wiki?curid=287515" title="Szisza">
Szisza

Szisza () (nazwa egipska), zwana też nargilami (arab. ) (nazwa pochodząca z Libanu) lub argilą (arab. ), lub hookah (arab. , ) – rodzaj fajki wodnej do palenia. Pochodzi z Indii, a zyskała popularność zwłaszcza w krajach arabskich.
Zbudowana jest ona z:
Skutki palenia.
Palenie sziszy może być bardziej szkodliwe dla zdrowia niż palenie papierosów. Dym wdychany z sziszy zawiera substancje powodujące raka płuc, choroby układu sercowo-naczyniowego i inne choroby. WHO ocenia, że w regionie wschodnim basenu Morza Śródziemnego palenie sziszy odpowiada za około 17% przypadków gruźlicy. Wdychana nikotyna może powodować uzależnienie. Jedno palenie sziszy trwa zazwyczaj ponad 40 minut i składa się z 50–200 zaciągnięć o objętości 0,15–0,5 litra na każde zaciągnięcie. W związku z tym palacze sziszy są narażeni w dłuższym okresie na większą ilość dymu w porównaniu do palaczy papierosów, u których objętość wdychana wynosi 0,5–0,6 litra na papierosa.
Paląc sziszę wciąga się do płuc parę z domieszką dymu tytoniowego. Chociaż filtr wodny chłonie pewną ilość nikotyny z dymu tytoniowego, jej ilość nadal sprawia, że palacz (nawet palący tylko okazjonalnie) jest narażony na wystarczającą ilość nikotyny, która spowoduje uzależnienie. Ponadto para wodna z sziszy powoduje, że dym jest mniej drażniący i może dawać fałszywe poczucie bezpieczeństwa, a także zmniejsza obawy dotyczące oddziaływania na zdrowie. W innych badaniach wykazano, że palenie tytoniu (melasy tytoniowej) za pomocą sziszy przez 45 minut dostarcza wiele więcej substancji smolistych i tlenku węgla (około 5-10%) niż paczka papierosów.
Substancje smoliste powstają, kiedy tytoń się pali. Podczas palenia sziszy, tytoń jest raczej prażony niż palony, co sprawia, że wydzielane są 100-200 razy większe ilości substancji smolistych niż podczas palenia papierosów.
Grupa badawcza WHO zajmująca się regulacją produktów tytoniowych przedstawiła w 2005 roku opiniodawczy raport sziszy. Stwierdzono, że „palenie fajki wodnej jest powiązane z wieloma szkodliwymi skutkami zdrowotnymi takimi jak przy paleniu papierosów jak i mogą pojawić się również inne rzadkie niepożądane skutki zdrowotne palenia sziszy” oraz zarekomendowała, że „fajki wodne powinny podlegać takiej samej regulacji jak papierosy i inne wyroby tytoniowe”.
Pewne badania sugerują, że palenie sziszy ma w mniejszym stopniu wpływ na ryzyko rozwoju nowotworów, jednak takie badania nie są rozstrzygające (Hoffman[25], Rakower, Salem 1983 and 90, Gupta Dheeraj 2001, Tandon 1995, Lubin 1992, Hazelton 2001, Stirling 1979). W północnym regionie Iranu, gdzie zapadalność na raka przełyku jest bardzo wysoka, stwierdzono, że palenie sziszy jest jednym z czynników ryzyka rozwoju tego nowotworu złośliwego.
Szczególnie szkodliwe jest palenie arabskiego tytoniu „sallun”, gdyż zawiera on większą ilość nikotyny niż pojedynczy papieros. Tytoń smakowy (który według producentów zawiera około 0,5% nikotyny) w rzeczywistości może uzależniać szybciej z powodu znajdujących się w nim substancji aromatycznych, które sprawiają, że nikotyna (choć w małych ilościach) oddziałuje na organizm szybciej i mocniej.

</doc>
<doc id="287520" url="https://pl.wikipedia.org/wiki?curid=287520" title="Muzeum Powstania Warszawskiego">
Muzeum Powstania Warszawskiego

Muzeum Powstania Warszawskiego – muzeum historyczne w Warszawie, samorządowa instytucja kultury m.st. Warszawy, utworzone w 1983 jako Muzeum i Archiwum Powstania Warszawskiego. Zostało otwarte 31 lipca 2004, w przeddzień 60. rocznicy wybuchu powstania. Mieści się w dawnej Elektrowni Tramwajów Miejskich w Warszawie przy ul. Grzybowskiej 79. Główne wejście do muzeum znajduje się od strony ul. Przyokopowej.
Placówka dokumentuje historię powstania warszawskiego. Prowadzi działalność naukowo-badawczą oraz edukacyjną poświęconą dziejom powstania, a także historii i działalności Polskiego Państwa Podziemnego. Ma stanowić hołd wobec tych, którzy walczyli i ginęli za wolną Polskę i jej stolicę, pokazując następnym pokoleniom Polaków sens tamtych wydarzeń. 
Ekspozycja przedstawia walkę i codzienność powstania na tle okupacji, poprzez ukazanie złożonej sytuacji międzynarodowej, aż po powojenny terror komunistyczny i losy powstańców w PRL-u. Muzeum wykorzystuje nowoczesne techniki audiowizualne. Są one bardzo przydatne w dotarciu do jednego z głównych jego adresatów, jakim jest młodzież, pozwalają także w sposób inspirujący opowiadać o historii i patriotyzmie.
Muzeum Powstania Warszawskiego zgromadziło ponad 30 tys. eksponatów. Przez pierwsze 10 lat działalności odwiedziło je ponad 4,6 mln osób. 
Historia Muzeum Powstania Warszawskiego.
Historia budowy.
Przez wiele lat budowa Muzeum była niemożliwa z powodów politycznych. O potrzebie jego utworzenia dyskutowano już w 1956 roku, w czasie politycznej odwilży po śmierci Józefa Stalina, lecz żadne działania nie zostały podjęte aż do 1981 roku. To wtedy powołano "Społeczny Komitet Budowy Muzeum Powstania Warszawskiego" i rozpoczęto zbiórkę pamiątek z powstania. Wprowadzenie stanu wojennego w grudniu 1981 roku sparaliżowało jednak działania Komitetu.
Dopiero w 1983 ówczesny komisarz Warszawy gen. Mieczysław Dębicki powołał przy ówczesnym Muzeum Historycznym m.st. Warszawy (obecnie Muzeum Warszawy) oddział Muzeum Powstania Warszawskiego. Jego głównym zadaniem było gromadzenie pamiątek powstańczych. W ciągu 20 lat działania oddziału udało się zebrać kilkanaście tysięcy eksponatów.
W latach 1984–1994 trwały przygotowania do budowy Muzeum Powstania Warszawskiego na ruinach Banku Polskiego, powstańczej reduty przy ul. Bielańskiej. W 1984 dyrektor Muzeum Historycznego m.st. Warszawy Janusz Durko zainicjował we współpracy ze Stowarzyszeniem Architektów Polskich konkurs na projekt Muzeum Powstania. W 1986 roku zwyciężył pomysł Konrada Kuczy-Kuczyńskiego, Andrzeja Miklaszewskiego i Zbigniewa Pawłowskiego. W 1994 odbyła się uroczystość wmurowania kamienia węgielnego pod budowę Muzeum, jednak z powodu niewyjaśnionych praw własnościowych do nieruchomości przy Bielańskiej budowa się nie rozpoczęła.
Istniały również plany umieszczenia wystawy o powstaniu warszawskim w jednym z dwóch nieczynnych zbiorników gazu znajdujących się na terenie Gazowni Warszawskiej. Pomysłodawcą "Panoramy Powstania Warszawskiego" a następnie "Muzeum Powstania Warszawskiego" w gazowni na Woli i autorem opublikowanego projektu był Andrzej Wajda, który otrzymał poparcie Lecha Kaczyńskiego.
Sytuacja zmieniła się w 2002 roku, kiedy prezydentem Warszawy został Lech Kaczyński. Obiecał on powstańcom, że Muzeum zostanie wybudowane na 60. rocznicę wybuchu powstania warszawskiego. W roku 2003 Jan Ołdakowski wspólnie z Pawłem Kowalem, Leną Dąbkowską-Cichocką i Joanną Bojarską opracowali koncepcję przyszłego Muzeum. W lipcu tego samego roku zapadły najważniejsze decyzje: powołano pełnomocnika ds. budowy Muzeum Powstania Warszawskiego (którym został Ołdakowski), przeznaczono na siedzibę Muzeum zabytkowy budynek dawnej Elektrowni Tramwajowej, powołano Radę Honorową i Radę Programową Muzeum Powstania Warszawskiego. W grudniu 2003 Rada Warszawy uchwaliła rezolucję dotyczącą ustanowienia nowej instytucji kultury – Muzeum Powstania Warszawskiego.
Konkurs koncepcji architektonicznej, ogłoszony w sierpniu 2003, wygrał projekt Wojciecha Obtułowicza. Pod jego kierunkiem zrealizował go zespół architektów w składzie: Łukasz Kępski, Grzegorz Lechowicz, Paweł Geroch i Małgorzata Mondalska-Duma, przy współpracy architektów: Sylwii Kasprzyk, Piotra Wysogląda i Marcina Piotrowskiego. W konkursie na opracowanie koncepcji plastycznej ekspozycji zwyciężył zespół w składzie: Jarosław Kłaput, Dariusz Kunowski i Mirosław Nizio. Prace rozpoczęły się w kwietniu 2004 i w ciągu następnych czterech miesięcy prowadzone były na trzy zmiany, 24 godziny na dobę. Dzięki wysiłkowi i poświęceniu ludzi zaangażowanych w realizację projektu 31 lipca 2004 – dzień przed 60. rocznicą wybuchu powstania warszawskiego – prezydent Warszawy Lech Kaczyński otworzył Muzeum Powstania Warszawskiego.
W styczniu 2005 główna sala wykładowa muzeum otrzymała nazwę Audytorium Jana Nowaka-Jeziorańskiego.
8 kwietnia 2011 na fasadzie siedziby muzeum odsłonięto tablicę pamiątkową poświęconą Lechowi Kaczyńskiemu, wykonaną z czarnego, satynowanego granitu, z odlaną z brązu podobizną zmarłego prezydenta. Autorem projektu tablicy był Andrzej Renes. 
W 2018 przy Al. Ujazdowskich 11 otwarto nowy oddział muzeum − Cele Bezpieki
Historia budynku Elektrowni Tramwajów Miejskich.
Decyzją prezydenta Warszawy Lecha Kaczyńskiego przekazano na siedzibę Muzeum Powstania Warszawskiego budynki dawnej Elektrowni Tramwajowej przy ul. Przyokopowej 28. Kompleks należy do najciekawszych i najlepiej zachowanych zespołów architektury przemysłowej na terenie Warszawy.
Elektrownię Tramwajową wzniesiono w latach 1904–1908. Na rozległej działce stanął też budynek administracji, powstała bocznica kolejowa, wykopano studnię artezyjską, a w 1917 wybudowano dodatkowo kotłownię. Rok później rozpoczęła się rozbudowa gmachu głównego, trwająca do roku 1923.
Działania wojenne we wrześniu 1939 spowodowały poważne uszkodzenia budynku Elektrowni. 1 sierpnia 1944 grupa żołnierzy „Kedywu” odparła ataki oddziałów niemieckiej żandarmerii i Wehrmachtu. Pracownicy Elektrowni trwali na posterunku do 6 sierpnia – kiedy to wkroczyli Niemcy i rozstrzelali załogę. Podczas powstania warszawskiego w pobliżu toczyły się zaciekłe walki o utrzymanie tzw. „twardego frontu”. Wraz z upadkiem powstania Niemcy zbombardowali teren wolskiej Elektrowni, a ocalałe mury wysadzili.
Po wojnie uznano, że w wyniku odbudowy Elektrownia powinna zostać przekształcona w ciepłownię, co też się stało. Budynek był wielokrotnie przejmowany przez kolejnych właścicieli. W latach 70. jego ceglaną fasadę pokrywał szary tynk, tzw. baranek. W 2004, dzięki pracy konserwatorów zaangażowanych przez Muzeum, budynek Elektrowni odzyskał dawny wygląd. Wynalazcą nowatorskiej metody czyszczenia ceglanych murów z cementowego tynku jest Bogusław Kornecki, który opracował pomysł podgrzewania tynku palnikiem. W 2006 na 34. Międzynarodowej Wystawie Wynalazczości w Genewie odebrał złoty medal z wyróżnieniem i statuetkę „Geniusza”.
W połowie kwietnia 2004, po zdemontowaniu kotłów i innych ciężkich elementów, rozpoczęły się trudne, całodobowe prace remontowo-budowlane przygotowujące Muzeum na otwarcie w lipcu.
W 2005 roku Muzeum zaangażowało się w rewitalizację pomnika Piotra Lędziakowskiego, który zginął 13 kwietnia 1917 r. w wyniku wybuchu kotła. Fragmenty kratownic z hali Elektrowni oraz słupki z zabetonowanych tramwajowych szyn posłużyły rewitalizacji grobu pracownika Elektrowni. Prace konserwatorskie przeprowadził Bogusław Kornecki (główny konserwator Społecznego Komitetu Opieki nad Starymi Powązkami) oraz Jerzy Niewiadomski (specjalista od renowacji zabytków z metalu).
Chociaż historyczny adres kompleksu budynków Elektrowni Tramwajowej to ul. Przyokopowa 28, muzeum otrzymało oficjalny adres od ulicy Grzybowskiej, biegnącej po jego północnej stronie.
Rozbudowa.
W listopadzie 2018 rozstrzygnięto konkurs architektoniczno-urbanistyczny na rozbudowę i modernizację muzeum. Powstaną m.in. obiekty nowej strefy wejściowej, umożliwiającej dostęp do zespołu muzealnego od strony ul. Towarowej.
Ekspozycja.
Ekspozycja jest zlokalizowana na trzech kondygnacjach (parter, antresola i piętro), na całkowitej powierzchni ponad 3000 m². Składa się na nią ok. 1000 – z ponad 30 000 zgromadzonych – eksponatów: broń, dokumenty, listy, przedmioty osobiste, 1500 fotografii, ponad 200 informacji biograficznych i historycznych, a także mapy, tablice oraz filmy z 1944. Wszystkie napisy na eksponatach opracowano w językach polskim i angielskim. Elementy ekspozycji zawierające drastyczne sceny (m.in. zbrodnie w Palmirach i powstańczy szpital) zostały odpowiednio oznakowane. W cenie biletu można też obejrzeć film "Miasto ruin." 
Muzeum ma charakter interaktywny i narracyjny: oddziałuje obrazem, światłem i dźwiękiem. Aranżacja wnętrza i wykorzystanie efektów multimedialnych mają przybliżyć powstańczą rzeczywistość. Wiele elementów ekspozycji ukazuje historię powstania poprzez pryzmat przeżyć i losów jego uczestników. Wytyczona trasa przedstawia chronologię wydarzeń i prowadzi przez poszczególne sale tematyczne. Zwiedzający poruszają się w scenerii sprzed ponad 60 lat, chodząc po granitowym bruku.
Ekspozycja stała składa się z trzech głównych, powiązanych chronologicznie, części. Na parterze znalazła się wystawa poświęcona II wojnie światowej od września 1939 do zakończenia akcji „Burza”, ze szczególny uwzględnieniem sytuacji w Warszawie (terror niemiecki, przygotowania do powstania). Następnie należy wjechać windą lub wejść schodami przez Salę pod Liberatorem na antresolę, gdzie przedstawiono losy powstania w sierpniu 1944 oraz życie w powstańczej Warszawie. Dalej trasa zwiedzania prowadzi schodami w dół, na piętro, gdzie przedstawiono sytuację w Warszawie do dnia kapitulacji powstania, zniszczenie miasta, exodus ludności cywilnej, warunki życia powstańców w niemieckich obozach jenieckich, a także sytuację międzynarodową oraz utworzenie komunistycznego rządu w Lublinie. Uzupełnienie ekspozycji stanowią wystawy znajdujące się w Sali pod Liberatorem.
Zwiedzanie ekspozycji wewnątrz budynku wraz z obejrzeniem filmu "Miasto ruin" trwa średnio ok. 2 godzin. Dodatkowe 20–30 minut należy przeznaczyć na obejrzenie Parku Wolności oraz schronu Ringstand 58c.
Element warstwy dźwiękowej wystawy stanowią melodie z płyty Tomasza Stańki "Wolność w sierpniu".
Parter.
Na parterze przedstawiono okres okupacji i sam wybuch powstania – godzinę „W”. W tę część ekspozycji wprowadza kalendarium wydarzeń od 1 września 1939 po 8 maja 1945. Pokazano życie codzienne okupowanej stolicy, niemiecki terror, którego symbolami są różowe afisze o ulicznych egzekucjach, Palmiry i warszawskie getto, a także funkcjonowanie Polskiego Państwa Podziemnego i Akcję „Burza”.
Zaraz przy wejściu można, korzystając z przedwojennych aparatów telefonicznych, wysłuchać wspomnień pięciorga powstańców w przeddzień 60. rocznicy powstania. Po drugiej stronie w małym lapidarium umieszczono kilkanaście fragmentów gzymsów i portali z przełomu XVIII i XIX wieku pochodzących ze zburzonego przez Niemców Zamku Królewskiego (depozyt Muzeum Warszawy). Tło dla nich stanowi wielkie kolorowe zdjęcie sprzed 1939 przedstawiające ruch uliczny na skrzyżowaniu ul. Marszałkowskiej i Alej Jerozolimskich przed nieistniejącą kamienicą Pinkusa Lothego.
W przeznaczonej specjalnie dla dzieci Sali Małego Powstańca dzieci uczą się historii przez zabawę, oglądając teatrzyk powstańczy czy wcielając się w rolę harcerskich listonoszy i sanitariuszek. Najmłodsi goście mają do dyspozycji repliki dawnych zabawek, którymi bawili się ich rówieśnicy w czasie wojny (przytulanki, szmacianki i misie), gry planszowe oraz puzzle. Nie ma tutaj natomiast zabawek militarnych. W sali znajduje się również replika pomnika Małego Powstańca zaprojektowanego przez Jerzego Jarnuszkiewicza.
W centralnej części parteru znajduje się stalowy Monument, przecinający dwa poziomy ekspozycji. Jego ściany pokrywają daty kolejnych dni powstania i ślady po pociskach. W tym „bijącym sercu walczącej Warszawy” zamknięto odgłosy powstańczej stolicy.
Kolejną część ekspozycji poświęcono akcji „Burza”. Symbolem zbliżającej się godziny „W” jest zegar ustawiony na godzinie 17.00. Atmosferę warszawskiej ulicy tamtego czasu oddają polskie flagi na replice jednego z niemieckich bunkrów ulicznych oraz zdjęcia Eugeniusza Lokajskiego. Przy przejściu do Sali pod Liberatorem ustawiono motocykl BMW R 12 używany przez Wehrmacht. Na szybie windy umieszczono powstańcze opaski.
W oddzielnym pomieszczeniu eksponowane są maszyny drukarskie z lat 40. Wszystkie są sprawne i drukują m.in. historyczne obwieszczenie z 3 sierpnia 1944, „Biuletyn Informacyjny” oraz ulotki.
Antresola.
Na drugi poziom ekspozycji można wjechać przeszkloną windą. W czasie jazdy odtwarzana jest w niej powstańcza piosenka Krystyny Krahelskiej "Hej, chłopcy, bagnet na broń".
Na antresoli zaprezentowano przebieg walki w sierpniu 1944 oraz życie codzienne w powstańczej Warszawie. Obok windy znajduje się fragment ekspozycji poświęcony Krystynie Krahelskiej wraz z pomniejszoną kopią rzeźby Syreny, do której poetka pozowała Ludwice Nitschowej. Obok Syrenki znajduje się gablota z umundurowaniem powstańców.
Pokazano tutaj m.in. ludobójstwo na Woli (protokoły PCK z ekshumacji zwłok ofiar), zdobycie Gęsiówki, życie religijne i kulturalne oraz szpital powstańczy. W gablotach umieszczone zostały różne rodzaje broni wykorzystywane przez obie walczące strony. Część ekspozycji poświęcono także aprowizacji w czasie powstania (m.in. gablota z ziarnami jęczmienia ze zdobytych przez powstańców magazynów browaru Haberbusch i Schiele). W znajdującym się dalej niewielkiej replice kina „Palladium” wyświetlana jest kronika filmowa zmontowana z materiałów Biura Informacji i Propagandy AK nakręconych w czasie powstania.
Na trasie zwiedzania znajduje się replika fragmentu kolektora czyli wysokiego (w Warszawie największe kolektory osiągały wysokość do 2,7 m, a burzowce do 3,5 m) kanału przełazowego z czerwonej cegły. Przechodząc nim można obejrzeć w ciemnościach m.in. historyczne fotografie oraz odtworzony napis przy włazie "Uwaga, Niemcy!" Drugi typ kanału wykorzystywanego przez powstańców można obejrzeć w podziemiach Sali pod Liberatorem.
Piętro.
Kanał, a następnie schody prowadzą w dół, na piętro. Ten fragment ekspozycji pokazuje walki we wrześniu toczące się na Czerniakowie, Mokotowie i Żoliborzu, udział w powstaniu żołnierzy Narodowych Sił Zbrojnych i Armii Ludowej, a także cudzoziemców. Przedstawiono upadek powstania i następujące po nim wydarzenia – powstanie i działalność PKWN, decyzje Wielkiej Trójki, kapitulację i exodus ludności Warszawy. Przedstawiono też losy powstańców w PRL. Wyróżnioną częścią jest Miejsce Pamięci, w którym znajdują się powstańcze mogiły. Do zwiedzania udostępniono tutaj także trzy niewielkie pomieszczenia z wystawami: „Radiostacja” (można tutaj obejrzeć replikę radiostacji „Błyskawica”), „Poczta polowa” oraz „Niemcy”.
Przestrzeń na piętrze przylegającą do Sali pod Liberatorem od strony północnej i południowej zaadaptowano dla potrzeb wystaw czasowych. Można tutaj obejrzeć m.in. kopię miny samobieżnej Goliath, używanej przez Niemców do niszczenia powstańczych barykad.
Na piętrze znajduje się także kawiarnia „Pół Czarnej” o wystroju stylizowanym na lata międzywojenne.
Sala pod Liberatorem.
Druga część ekspozycji, zwana Salą pod Liberatorem, stanowi całkowicie odmienną przestrzeń. Jest to duża przestronna sala – dawna hala kotłów elektrowni – w której istotną rolę odgrywa gra światła i przestrzeni. Centralnym punktem sali jest replika samolotu Consolidated B-24 Liberator, pilotowanego przez kapitana Zbigniewa Szostaka, zestrzelonego przez myśliwce Luftwaffe w okolicach Bochni. Oryginalne elementy samolotu, odnalezione w rejonie katastrofy, włączono w jego replikę, wykonaną w skali 1:1. Jest to jedyna tego rodzaju rekonstrukcja na świecie, wykonana w oparciu o oryginalną dokumentację techniczną, zdjęcia, oraz informacje uzyskane dzięki wywiadom z pilotami i mechanikami. Pod samolotem znajduje się ekspozycja poświęcona alianckim zrzutom dla walczącej Warszawy.
Do pozostałych atrakcji tej części Muzeum należą także zachowany i odrestaurowany jeden z kotłów elektrowni oraz otwarta sala kinowa, w której wyświetlany jest film "Warszawa walczy", zrealizowany podczas powstania i wyświetlany w kinie „Palladium” przy ul. Złotej 7/9 w sierpniu i wrześniu 1944.
Od 1 sierpnia 2010 w specjalnie przygotowanej sali można obejrzeć film "Miasto ruin" będący pierwszą w Polsce cyfrową rekonstrukcją miasta zniszczonego w czasie II wojny światowej wykonaną w 3D. Pięciominutowy film, wyświetlany w niewielkiej (24 miejsca) salce kinowej pokazuje zrujnowane miasto w marcu 1945 widziane z pokładu liberatora nadlatującego od południa i zataczającego krąg nad Warszawą, tj. powtarzającego typową trasę pokonywaną przez te samoloty startujące z lotnisk we Włoszech i dokonujące zrzutów broni i żywności dla walczących powstańców.
Wieża.
Jedną z atrakcji muzeum jest 32-metrowa wieża widokowa, na ścianie umieszczono symbol Polski Walczącej, a na maszcie – flagę Polski. Na szczycie wieży znajduje się taras widokowy, z którego można zobaczyć panoramę Woli i zachodniego Śródmieścia. Na tarasie na specjalnych planszach zaznaczone zostały przedwojenne budynki znajdujące się w pobliżu muzeum. Ze względu na bezpieczeństwo zwiedzających, wjazd windą na taras widokowy jest możliwy przy sprzyjających warunkach pogodowych.
Podziemia.
W podziemiach Sali pod Liberatorem znajduje się wystawa „Niemcy w okupowanej Warszawie” przedstawiająca historię lat 1939–1944 widzianą oczami tych, przeciwko którym wybuchło powstanie. 
Odważni zwiedzający mogą przejść w ciemnościach przez udostępniony w tej części ekspozycji krótki odcinek kanału. Jest to replika murowanego kanału przełazowego, bardzo często wykorzystywanego przez powstańców. W Warszawie kanały przełazowe tego typu miały jajowy przekrój o wysokości 110 i szerokości 60 cm, przy przeciętnej wysokości wód ściekowych w przypadku czynnego kanału od 10 do 15 cm. Można się było przemieszczać nimi tylko w pozycji pochylonej, przy zgiętych kolanach.
Kaplica.
Patronem kaplicy Muzeum Powstania Warszawskiego jest jeden ze 108 błogosławionych, ks. Józef Stanek, który został schwytany przez Niemców, a następnie powieszony na własnej stule podczas pacyfikacji Czerniakowa 23 września 1944 roku. W 2004 roku jego relikwie, przechowywane dotychczas w świątyni Ojców Pallotynów z Prowincji Chrystusa Króla w Warszawie, zostały uroczyście złożone jako dar Prowincji dla muzealnej kaplicy w mensie ołtarzowej. Józef Stanek został beatyfikowany w 1999 roku przez Jana Pawła II.
Kaplicę, zgodnie z wytycznymi liturgicznymi Kurii, zaprojektował Wojciech Obtułowicz. Ściany wyłożono szarym wapieniem z Hiszpanii, podłogę zaś kostką brzozową. Znajduje się w niej 50 miejsc siedzących. W każdą niedzielę o godz. 12.30 w kaplicy odprawiana jest msza.
Park Wolności.
W dniu otwarcia Muzeum – 31 lipca 2004 – w Parku odbyła się uroczysta msza celebrowana przez Prymasa Polski Józefa Glempa. 
Centralnym elementem Parku Wolności jest Mur Pamięci o długości 156 m, na którym wyryto ponad 11 tysięcy nazwisk żołnierzy Armii Krajowej poległych w powstaniu. Lista ta jest nieustannie uzupełniana, cały czas przyjmowane są nowe zgłoszenia. Nazwiska są weryfikowane na podstawie dokumentów archiwalnych, list Czerwonego Krzyża i innych źródeł. Umieszczane są w tzw. systemie holenderskim, w ponumerowanych kolumnach, w porządku alfabetycznym. Drukowane listy nazwisk z numerami są udostępniane w Muzeum, pełny zestaw nazwisk dostępny jest również dostępny w Internecie.
W centralnej części Muru zawieszono ważący 230 kg dzwon „Monter”, poświęcony Antoniemu Chruścielowi – dowódcy powstania warszawskiego, trzykrotnemu kawalerowi Orderu Virtuti Militari i Krzyża Walecznych. Dzwon bije 1 sierpnia o godzinie „W”, czyli o 17.00 – godzinie wybuchu powstania warszawskiego.
Za Murem Pamięci znajduje się Ogród Różany, miejsce wystaw plenerowych. Można obejrzeć tam plenerową galerię „Mur Sztuki”, gdzie swoje prace prezentują artyści z Polski i zagranicy. Swoje murale namalowali tam m.in. Edward Dwurnik, Wilhelm Sasnal, Stasys Eidrigevicius, Papcio Chmiel, Andrzej Pągowski, Grupa Twożywo, Bartek Materka, Przemysław Truściński, Galeria Rusz, Rafał Roskowiński, Wojtek Jaruszewski, Jakub Rebelka, Anna Czarnota, Wojciech Jaruszewski oraz Piotr Janowczyk.
Na terenie Parku Wolności znajduje się kilka upamiętnień:
Można tutaj również obejrzeć fragment oryginalnego pomnika księcia Józefa Poniatowskiego, zniszczonego przez Niemców w grudniu 1944.
Pomiędzy budynkiem muzeum a Murem Pamięci znajduje się wykonana w 2004 replika powstańczego wozu pancernego „Kubuś”
Schron Ringstand 58c.
Poza główną trasą zwiedzania, pomiędzy budynkiem administracyjnym a murem od strony ulicy Grzybowskiej, można obejrzeć oryginalny żelbetonowy niemiecki schron Ringstand 58c (tzw. tobruk). Na schron natrafiono podczas budowy biurowca Zaułek Piękna u zbiegu ulic: Kruczej, Mokotowskiej i Pięknej. Jest to jeden z ok. 60 „tobruków” zbudowanych przez Niemców w 1944 dla obrony Twierdzy Warszawa ("Festung Warschau"). Stanowił element południowego odcinka pasa umocnień wokół centrum Warszawy, biegnącego od Dworca Zachodniego do placu Narutowicza i dalej ulicami: Filtrową, Nowowiejską, placem Zbawiciela do ulicy Pięknej i dalej, w kierunku Sejmu i Wisły. 
Ringstand został przekazany muzeum i przewieziony w obecne miejsce w sierpniu 2004. Nie został ponownie wkopany w ziemię, dzięki czemu można go obejrzeć także od środka.
Działalność muzeum.
Archiwum Historii Mówionej.
W październiku 2004 rozpoczęty został projekt Archiwum Historii Mówionej. Jego głównym celem jest utrwalenie relacji kilku tysięcy żołnierzy Armii Krajowej – uczestników powstania warszawskiego, mieszkających obecnie w Polsce i za granicą.
Ankieta przygotowana przez zespół historyków i socjologów nie koncentruje się jedynie na powstaniu warszawskim. Informacje dotyczą życia powstańców przed wybuchem II wojny światowej, ich aktywności podczas okupacji niemieckiej i ich losów po wojnie.
Zebrane materiały są pomocne zarówno dla historyków, jak i badaczy Polskiego Państwa Podziemnego, a także w programach edukacyjnych i w nauczaniu.
Do 2014 Archiwum przeprowadziło ponad 3500 wywiadów z uczestnikami powstania warszawskiego. Wszystkie relacje są utrwalane w wersji elektronicznej. Zapisy filmowe rozmów są sukcesywnie udostępniane w czytelni Muzeum, a część z nich można obejrzeć na kanale YouTube.
Powstańcze Biogramy.
Celem Powstańczych Biogramów jest opracowanie możliwie pełnego zbioru biogramów uczestników powstania warszawskiego. Biogramy to postać internetowej „encyklopedii” poświęconej powstańcom, którą każdy może współredagować. Dzięki zaangażowaniu żyjących powstańców, ich rodzin i wszystkich zainteresowanych istnieje możliwość dotarcia do bezcennych informacji, zdjęć i dokumentów. Zweryfikowane przez historyków materiały pozwolą na uzupełnienie i ocalenie danych na temat uczestników powstania.
Edukacja.
Sekcja Dydaktyczna Muzeum prowadzi lekcje muzealne z historii i języka polskiego na różnych poziomach nauczania – od szkoły podstawowej po licea i inne szkoły ponadgimnazjalne. Zajęcia są dostosowane do wieku uczestników i dostarczają wiedzę o dziejach powstania warszawskiego i okresie II wojny światowej w Polsce.
Sekcja Dydaktyczna organizuje również certyfikowane szkolenia merytoryczne i metodyczne, otwarte wykłady i seminaria oraz warszawskie i ogólnopolskie projekty edukacyjne, wykraczające poza tradycyjnie rozumianą dydaktykę szkolną i doskonalenie zawodowe. Duża część z nich odbywa się w największej sali wykładowej muzeum, Audytorium Jana Nowaka-Jeziorańskiego.
Elementem edukacyjnym jest także znajdująca się na parterze Sala Małego Powstańca. Najmłodsi mogą tu zacząć swoją „przygodę z historią” w przestrzeni dostosowanej do fizycznych i psychologicznych potrzeb dziecka, wśród zabawek i gier związanych z epoką, pod opieką specjalnie wyszkolonych instruktorów.
Wolontariat.
Działalność Muzeum w dużej mierze opiera się na pracy wolontariuszy. Z placówką współpracuje ok. 500 wolontariuszy. Są wśród nich gimnazjaliści, licealiści, studenci, ludzie aktywni zawodowo, ale też emeryci i renciści, a także sami powstańcy, którzy pomagają w różnych działach Muzeum. Są przewodnikami Muzeum, nagrywają i prowadzą wywiady z powstańcami, a także pomagają w Dziale Promocji, współtworzą projekty edukacyjne i wykonują prace biurowe. Praktycznie każdy, kto interesuje się powstaniem warszawskim i chce pogłębić swoją wiedzę nie tylko na temat historii, ale też nowoczesnych sposobów jej promocji, może zostać wolontariuszem Muzeum.
Instytut Stefana Starzyńskiego.
Instytut Stefana Starzyńskiego to oddział Muzeum Powstania Warszawskiego, który poprzez programy edukacyjne, badawcze, działalność wydawniczą ma propagować wiedzę na temat Warszawy, koncentrując się przede wszystkim na najnowszej historii stolicy oraz na kwestiach związanych z jej rozwojem.
Rocznicowe spektakle teatralne.
Rokrocznie Muzeum produkuje i wystawia przedstawienie teatralne skupiające się wokół tematyki Powstania Warszawskiego, jak i jego pamięci. Premiera odbywa się zawsze wieczorem 1 sierpnia, w kolejną rocznicę wybuchu Powstania Warszawskiego, w Sali pod Liberatorem. Tematyka, jak i język teatralny przedstawień są różnorodne, oscylują od tonów upamiętnienia, do pytań filozoficzno-moralnych o istotę Powstania. Do realizacji spektaklu co roku zapraszany jest inny zespół realizatorów. Do tradycji przeszło, że spektakle w Muzeum Powstania Warszawskiego realizowane są przez uznanych polskich reżyserów teatralnych, takich jak m.in.: Krzysztof Garbaczewski, Krystyna Janda, Agata Duda-Gracz, Agnieszka Glińska, Radosław Rychcik, Michał Zadara, Jan Klata.
Muzyka.
Co roku w ramach obchodów rocznicy wybuchu powstania MPW realizuje projekt muzyczny. W jego edycjach brali udział m.in. następujący artyści: Monika Borzym, Karolina Cicha, Natalia Grosiak, Kwiat Jabłoni, L.U.C., Miuosh, Młynarski-Masecki Jazz Camerata Varsoviensis, Ørganek, Andrzej Smolik, Voo Voo i Aga Zaryan. Owocem ich współpracy z muzeum są płyty i koncerty w Parku Wolności.
Fotoplastikon Warszawski.
16 lipca 2008 Muzeum podpisało umowę z właścicielem warszawskiego Fotoplastikonu. Dzięki temu Muzeum udostępniło mieszkańcom stolicy oraz turystom bogate zbiory fotograficzne gromadzone przez ponad sto lat w budynku przy Alejach Jerozolimskich 51.
Fotoplastikon powstał na początku XX w. i z niewielkimi przerwami działał przez całe stulecie, zachowując pierwotną lokalizację. Dziś w Polsce oprócz warszawskiego, zachował się również fotoplastikon w Łodzi, są to jedne z niewielu na świecie czynnych urządzeń tego typu. W zbiorach Fotoplastikonu jest ponad 3000 oryginalnych fotografii z różnych zakątków świata dokumentujących otwarcie Kanału Sueskiego, wyprawę na Spitsbergen, ślub księżniczki Anny, „Japonię – jakiej nie znamy”, Warszawę na przełomie wieków.

</doc>
<doc id="287529" url="https://pl.wikipedia.org/wiki?curid=287529" title="Chang Zheng 2F">
Chang Zheng 2F

Chang Zheng 2F (chiń.: 长征 2F) ("Długi Marsz 2F"), (nazwa skrócona: CZ-2F) – chińska rakieta nośna służąca do wynoszenia na orbitę statków typu Shenzhou oraz stacji kosmicznych Tiangong.
Stanowi ona rozwinięcie uprzednich konstrukcji rakiet z rodziny Chang Zheng. Od CZ-2E różni się wprowadzeniem modyfikacji zwiększających jej niezawodność. Rakieta składa się z dwóch głównych stopni oraz czterech dodatkowych silników nośnych zamocowanych u podstawy pierwszego stopnia. Materiałami pędnymi dla wszystkich silników są tetratlenek diazotu (utleniacz) i dimetylohydrazyna (paliwo) (te same materiały wykorzystuje rosyjska rakieta Proton). Na szczycie znajduje się wieżyczka z rakietą ratunkową na paliwo stałe, która w przypadku awarii podczas startu ma za zadanie odciągnąć statek od rakiety nośnej. Niezawodność rakiety szacowana jest na 97%. Pierwszy start odbył się 19 listopada 1999 roku.
W 2011 roku wersja rakiety o oznaczeniu CZ-2FT1 posłużyła do wystrzelenia na orbitę stacji Tiangong 1.
15 września 2016 roku rakieta wyniosła na orbitę stację Tiangong 2, a 16 października pierwszą jej załogę (Shenzhou 11).
Chiny ogłosiły, że rakieta Chang Zheng 2F zostanie wycofana z eksploatacji i zastąpiona przez Chang Zheng 7.

</doc>
<doc id="287530" url="https://pl.wikipedia.org/wiki?curid=287530" title="Energetyczny model pasmowy">
Energetyczny model pasmowy



</doc>
<doc id="287532" url="https://pl.wikipedia.org/wiki?curid=287532" title="Pasmo wzbronione">
Pasmo wzbronione



</doc>
<doc id="287533" url="https://pl.wikipedia.org/wiki?curid=287533" title="Pasmo przewodzenia">
Pasmo przewodzenia



</doc>
<doc id="287534" url="https://pl.wikipedia.org/wiki?curid=287534" title="Pasmo walencyjne">
Pasmo walencyjne



</doc>
<doc id="287536" url="https://pl.wikipedia.org/wiki?curid=287536" title="ISO-LATIN1">
ISO-LATIN1



</doc>
<doc id="287538" url="https://pl.wikipedia.org/wiki?curid=287538" title="Zjawisko Zenera">
Zjawisko Zenera

Zjawisko Zenera występuje w "silnie domieszkowanych" złączach p-n spolaryzowanych zaporowo. Objawia się gwałtownym wzrostem prądu (tzw. prądem Zenera) gdy napięcie polaryzujące przekroczy pewną charakterystyczną dla danego złącza wartość zwaną napięciem Zenera. Zjawisko Zenera jest również nazywane przebiciem Zenera.
W silnie domieszkowanym złączu p-n szerokość obszaru ładunku przestrzennego (warstwy zubożonej) jest niewielka. Jeśli napięcie polaryzacji wstecznej takiego złącza będzie większe od napięcia Zenera, to górna krawędź pasma walencyjnego obszaru typu P znajdzie się wyżej niż dolna krawędź pasma przewodzenia obszaru typu N. Dlatego jeśli elektron znajdujący się w paśmie walencyjnym w obszarze typu P przejdzie przez obszar ładunku przestrzennego do obszaru typu N, to bez zmiany energii stanie się tam swobodnym nośnikiem – elektronem znajdującym się w paśmie przewodzenia półprzewodnika typu N. Takie przejście nazywane jest przejściem tunelowym.
Pojawienie się tych swobodnych nośników w obszarze N powoduje zwiększenie prądu płynącego w obwodzie. Nawet niewielki wzrost napięcia polaryzującego (przekraczającego napięcie Zenera) daje bardzo duży przyrost prądu.
Zjawisko Zenera występuje dla napięć polaryzujących nie większych niż 5-6 V.
Odkryte w 1934 przez fizyka amerykańskiego C. Zenera, wykorzystane m.in. w diodzie Zenera.

</doc>
<doc id="287549" url="https://pl.wikipedia.org/wiki?curid=287549" title="Myśliwco-bombowiec">
Myśliwco-bombowiec



</doc>
<doc id="287553" url="https://pl.wikipedia.org/wiki?curid=287553" title="Mięśnie gładkie">
Mięśnie gładkie



</doc>
<doc id="287557" url="https://pl.wikipedia.org/wiki?curid=287557" title="Juliusz Kunitzer">
Juliusz Kunitzer

Juliusz Kunitzer (ur. 19 października 1843 w Przedborzu, zm. 30 września 1905 w Łodzi) – łódzki przemysłowiec (bawełna; tzw. Widzewska Manufaktura), lider łódzkiego środowiska wielkiego kapitału w ostatnim ćwierćwieczu XIX w., działacz gospodarczy, „ojciec” łódzkiej komunikacji tramwajowej miejskiej i podmiejskiej, społecznik. Jednocześnie uważany przez środowiska lewicowe za symbol brutalnego kapitalisty, wyzyskiwacza robotników, traktującego ich w poniżający sposób.
Życiorys.
Urodził się w Przedborzu, w ówczesnej w guberni piotrkowskiej, w rodzinie tkacza-sukiennika Jakuba i Joanny z d. Tietze. Miał starszego brata Hermana oraz siostrę Wilhelminę.
Jakub Kunitzer przybył do Królestwa Polskiego w latach 30. XIX w., podczas dużego ruchu emigracyjnego z terenu Niemiec i Czech w ramach programu industrializacji kalisko-mazowieckiego okręgu przemysłowego, prowadzonej przez rząd Królestwa. Tu znalazł pracę w Przedborzu, w fabryce włókienniczej Johna Coquerilla. W końcu lat 40. XIX w. Kunitzerowie przenieśli się do Opatówka, gdzie wcześniej przeniesiono, do dużej fabryki włókienniczej Fiedlerów, część maszyn ze zlikwidowanej fabryki Coquerilla (zm. 1840) oraz gdzie już mieszkał krewny lub nawet ojciec żony. W Opatówku Jakub Kunitzer podjął pracę w fabryce Fiedlerów, z którą był związany do śmierci. Pracował w niej także jego starszy syn – Herman.
Po śmierci Jakuba Kunitzera jego żona wyszła ponownie za mąż za niejakiego Schmidta, a po jego śmierci, wraz z młodszym synem – Juliuszem, przeniosła się do wsi Tyniec, wówczas będącej przedmieściem Kalisza, i zamieszkali w wynajętym mieszkaniu na posesji rodziny Gumrych, w pobliżu której znajdowała się duża fabryka włókiennicza braci Repphanów. Tu też w końcu lat 50. XIX w. Juliusz Kunitzer rozpoczął pracę i kształcenie w zawodzie tkacza. W 1863 r. został wymieniony jako czeladnik w wykazie ewangelików opłacających składkę na utrzymanie parafii w Kaliszu z adnotacją "biedny" i z tego powodu zwolniony z opłaty.
Do Łodzi Juliusz Kunitzer przybył w połowie lat 60. XIX w. gdzie podjął pracę w fabryce wyrobów bawełnianych Edwarda Hentschla, w której stosunkowo szybko – wykazując się gruntownym przygotowaniem zawodowym, inteligencją i inicjatywą zawodową – awansował do grupy kierowniczej tej fabryki dzięki dostrzeżeniu go przez Ludwika Meyera zajmującego w fabryce Hentschla eksponowane stanowisko kierownicze. Tenże stał się jego mentorem w dalszej karierze, tym bardziej kiedy 13 października 1869 r. ożenił się z jego siostrą, Agnes (Agnieszką) Miną Meyer (ur. 10 czerwca 1849 w Łodzi, zm. 25 maja 1921 w Dreźnie). Ponieważ nowożeńcy nie zawarli umowy przedślubnej nieznany jest ich ówczesny stan majątkowy.
Juliusz Kunitzer nie posiadał formalnego wykształcenia ani ogólnego, ani zawodowego. Wstępną naukę pobierał w domu, następnie wykształcenie zawodowe zdobywał w drodze stałego samokształcenia i praktyk zawodowych. Gdy Hentschel uruchomił w Warszawie skład handlowy swoich towarów zdobył tam doświadczenie handlowe zakończone awansem na jego kierownika składu. Pobyt w Warszawie wykorzystał też dla poszerzenia swojej wiedzy w zakresie wielu dziedzin życia gospodarczego i społecznego. Ponoć miał odbyć praktykę w zakresie mechanizacji procesów wytwórczych w znanej warszawskiej fabryce metalowej braci Evans (późniejsze zakłady Lilpop, Rau i Loewenstein).
Juliusz Kunitzer nie pozostawił po sobie potomstwa, ale miał wychowanka – Maksa Wünschego.
Działalność zawodowa.
Pierwsze kroki w Łodzi w działalności zawodowej, a następnie gospodarczej Kunitzer stawiał w fabryce wyrobów bawełnianych Edwarda Hentschla przy ul. Piotrkowskiej 72 (obecny hotel „Grand” powstał z przebudowy budynku mieszkalnego rodziny Hentschla). Ostatecznie w tej firmie doszedł do stanowiska kierownika technicznego fabryki Hentschla.
W 1870 r. rozpoczął działalność na własny rachunek; również w branży bawełnianej. Swoje pierwsze 30 krosien zainstalował na wynajętej powierzchni prawdopodobnie w tkalni swego pryncypała. W roku 1875, do spółki ze szwagrem – Ludwikiem Meyerem, nabył na bardzo korzystnych warunkach od E. Hentschla jego fabrykę (która niedługo przedtem spłonęła). Pomyślna koniunktura i przyjęty profil produkcji – lekkie tkaniny wełniane – oraz niewątpliwe talenty organizacyjno-produkcyjno-handlowe obu wspólników sprawiły, że firma szybko weszła do grona większych w Łodzi w tej branży.
W tym samym czasie Ludwik Meyer próbował zbudować, nie do końca w zgodzie z ówczesnym ustawodawstwem, swoją fabrykę na gruntach ówczesnej wsi Widzew. Po rezygnacji z tego przedsięwzięcia, sprzedał na początku 1879 r. zakupione tam grunty i dotychczas zorganizowaną fabrykę tylko za 15 tys. rubli. Z kolei Kunitzer wycofał się z ich wspólnej firmy i fabryki przy ul. Piotrkowskiej 72 – najprawdopodobniej z powodu wejścia w bliższy kontakt biznesowy z innym wielkim łódzkim fabrykantem – Juliuszem Heinzlem. Uzyskane w wyniku rozliczeń z Meyerem środki oraz duży kredyt uzyskany dzięki poparciu Heinzla w Banku Handlowego w Łodzi Kunitzer przeznaczył na inwestycję widzewską, gdzie istniały możliwości obszarowe i geograficzne (rz. Jasień dostarczająca dużej ilości wody potrzebnej w procesie produkcyjnym przetwórstwa bawełny) budowy dużej fabryki (w mieście brak było już odpowiedniego dużego terenu a przede wszystkim wody). O zaangażowaniu Juliusza Kunitzera w ten interes świadczy fakt, iż do końca 1879 r. w zasadzie gotowe już były: przędzalnia, tkalnia, gazownia, farbiarnia, bielnik, dwa domy murowane, cztery drewniane i inne drobne obiekty. Zainstalował tam 15 tys. wrzecion i 500 krosien. Podówczas wartość obiektu fabrycznego i jego wyposażenia zostały oszacowane na 300 tys. rubli. Jednak realizowana do tej pory inwestycja widzewska Kunitzera powstała w dużej niezgodzie z ówczesnym rosyjskim ustawodawstwem dotyczącym nabywania gruntów wiejskich z czym szybko zaczął mieć kłopoty. Sprawa ta, przy dużych zabiegach i nakładach finansowych, została prawnie rozwiązana dopiero w listopadzie 1899 roku.
W czerwcu 1880 r. Juliusz Kunitzer już formalnie związał się z Juliuszem Heinzlem tworząc Dom Handlowy „Heinzel i Kunitzer” z kapitałem 450 tys. rubli. W zespole tym Heinzel zajmował się sprzedażą wyprodukowanych na Widzewie towarów a J. Kunitzer produkcją. Jednocześnie postępowała dalsza rozbudowa firmy (w dalszym ciągu przy nieregulowanym statusie prawnym). W 1888 r. do zakładu została doprowadzona do fabryki bocznica kolejowa od linii Kolei Fabryczno-Łódzkiej oraz wewnętrzna sieć torowa. Odpowiednio do inwestycji rosło zatrudnienie. W 1883 r. fabryka zatrudniała 1020 robotników, a w 1901 już 3000.
W lipcu 1889 r. Dom Handlowy „Heinzel i Kunitzer” został przekształcony w „Towarzystwo Akcyjne Wyrobów Bawełnianych Heinzel i Kunitzer” z kapitałem zakładowym już ok. 3 mln rubli. Dotychczasowa działalność obu udziałowców przekształciła wieś Widzew w podmiejską, przemysłową nieformalną dzielnicę Łodzi. Wraz z budynkami fabrycznymi powstawała też infrastruktura mieszkaniowo-socjalna dla robotników „Widzewskiej Manufaktury”, m.in. wzniesiono tu kolonię 150 drewnianych domów robotniczych zwanych domkami kunitzerowskimi.
Pomyślny rozwój firmy i doskonała koniunktura oparta na praktycznie niesyconych rynkach Cesarstwa Rosyjskiego była podstawą utworzenia przez J. Kunitzera Tow. Akc. Łódzkiej Manufaktury Niciarnianej z kapitałem zakładowym 2 mln r. (4 tys. akcji), które nabyło funkcjonującą w centrum Łodzi niciarnię „L. Lourie i S-ka” o wartości 526 tys. rubli. Dla swojej działalności Spółka zbudowała przy obecnej ul. Niciarnianej na Widzewie duży obiekt w którym zainstalowano maszyny zakupionej firmy wraz z surowcami i półfabrykatami. Niestety to przedsięwzięcie biznesowe przegrało rywalizację z „Newską Manufakturą” w Petersburga, która była monopolistą na rynku nici wyrabianych w Cesarstwie Rosyjskim. Zakład borykał się z trudnościami zbytu, ale bez znaczących strat. Ostatecznie „Newska Manufaktura” przejęła w 1900 r. łódzkie przedsiębiorstwo (fabryka funkcjonuje do dziś jako Fabryka Nici „Ariadna” S.A. w Łodzi).
W ślad za sukcesami na polu gospodarczym rosła pozycja Kunitzera wśród wielkiej łódzkiej burżuazji. Stał się jej nieformalnym i niekwestionowanym przywódcą, tym bardziej że zmarli jej dotychczasowi liderzy: Karol Scheibler (1881), Gustaw Geyer (1893), a jego wspólnik Juliusz Heinzel miał długoletnie kłopoty zdrowotne. W związku z tym oraz swoimi interesami z fabryką na Widzewie nawiązał kontakty i bywał w Petersburgu. Wziął udział w delegacjach z Łodzi i guberni piotrkowskiej na spotkanie z carem Aleksandrem III (1890), w uczczeniu jego pamięci w Carskim Siole (1895) i w koronacji cara Mikołaja II (1896).
Członek rzeczywisty oddziału warszawskiego Cesarskiego Towarzystwa Pielęgnowania Zwierzyny Łownej i Racjonalnego Myślistwa, od co najmniej 1892 roku.
Był głównym inicjatorem uruchomienia miejskiej i podmiejskiej komunikacji tramwajowej w Łodzi (od razu elektrycznej) doprowadzając do powstania spółek akcyjnych Kolej Elektryczna Łódzka (KEŁ; tramwaje miejskie) i Łódzkie Wąskotorowe Elektryczne Koleje Dojazdowe (ŁWEKD; tramwaje podmiejskie). Zasiadał w Radzie Nadzorczej Banku Handlowego w Łodzi. W 1897 roku zorganizował konsorcjum węglowe „Kunitzer and Co.” zaopatrujące Łódź w śląski węgiel. Był współzałożycielem konsorcjum eksploatacji i przeróbki rud żelaza w guberni ołonieckiej.
Działalność społeczno-charytatywna.
Tragiczną kwestią w działalności Juliusza Kunitzera był rozziew pomiędzy postrzeganiem go przez „ulicę” a podejmowanymi przez niego inicjatywami o charakterze społeczno-charytatywnym.
W 1890 r. z jego inicjatywy, z okazji przekształcenia „Widzewskiej Manufaktury” w towarzystwo akcyjne „Heinzel i Kunitzer”, finansowanie zakładowej Kasy Chorych zostało w całości przejęte przez Fabrykę. Ponadto fundusz Kasy był zasilany nakładanymi na robotników karami porządkowymi. Pełne finansowanie Kasy było ewenementem nie tylko w Łodzi. Zasadą w innych fabrykach było raczej dopłacanie do składek robotników na Kasy.
Juliusz Kunitzer przez wiele lat był najpierw wiceprezesem (1894-1895), a następnie prezesem Łódzkiego Chrześcijańskiego Towarzystwa Dobroczynności (od września 1895 do śmierci); również jego członek honorowy. Był organizatorem wizyty H. Sienkiewicza w Łodzi w styczniu 1904 roku.
Rewolucja 1905 roku i śmierć.
W trakcie Rewolucji 1905 roku, zrywu społeczno-narodowego, Kunitzer bezwzględnie traktował strajkujących robotników. Według relacji Franciszka Joachimiaka, fabrykant wezwał do zakładu wojsko, które bronią zmusiło pracowników do pracy. 12 kwietnia 1905 roku, gdy trwał strajk okupacyjny w fabryce, Kunitzer zaapelował do władz o aresztowanie strajkujących:
W trakcie powstania łódzkiego, pod koniec czerwca 1905 roku, wraz z Alfredem Biedermannem przekonywał zastępcę warszawskiego generał-gubernatora, aby wysłał do Łodzi „energicznego generała” do stłumienia rozruchów. Kilka miesięcy później Kunitzer został ciężko raniony w tramwaju przez dwóch członków Polskiej Partii Socjalistycznej – Adolfa Szulca i Stefana Jędrasa przy ul. Nawrot i zmarł po 20 minutach przed udzieleniem mu jakiejkolwiek pomocy.
Według raportu Elżanowskiego (nr służb. 269), motorniczego tramwaju, w którym został zastrzelony Kunitzer:
Raport sporządził również konduktor Wolski (nr służb. 124) obsługujący wagon, w którym dokonano zamachu:
Śmierć Kunitzera wywarła wielkie wrażenie w kręgach fabrykanckich i w całym łódzkim społeczeństwie. Udany zamach stał się także w Rosji tematem dnia. Pisały o nim gazety i poświęcano mu propagandowe ulotki. Uroczysty pogrzeb zabitego przedsiębiorcy miał miejsce 3 października 1905 r. i zgromadził tysiące łodzian, w tym robotników jego fabryki, którym wypłacono za ten dzień dniówkę, zgodnie z ówczesnym obyczajem. Pochowany został na cmentarzu ewangelickim przy ul. Srebrzyńskiej w Łodzi. Około 1910 r. żona wystawiła na jego grobie klasycyzujące mauzoleum, jeden z najbardziej znanych przykładów architektury funeralnej w Polsce, a tym bardziej w Łodzi.
„Czarna legenda”.
W tradycji, przynajmniej łódzkiego socjalistycznego (PPS) i komunizującego (SDKPiL) ruchu robotniczego, J. Kunitzer był jednoznacznym symbolem wyzysku i poniżającego traktowania robotników zatrudnionych w jego fabryce, które było jedynym tłem i impulsem dokonanego na niego zamachu. To postrzeganie Kunitzera przez łódzkich robotników było tak silne, że nieomal natychmiast po zamachu znalazło odbicie w wierszowanej ludowej twórczości, która była znana i recytowana jeszcze w okresie międzywojennym; poniżej jedna z licznych wersji, chociaż w zasadniczym jądrze typowa. Zamach na Kunitzera wszedł też do historii i legendy wydarzeń „rewolucyjnych” okresu 1905–1907 wymienianych do współczesności:
Kwestia źródeł „czarnej legendy” Kunitzera w Łodzi jest w dalszym ciągu ciekawym problemem badawczym. Jest w nim sprzeczność: z jednej strony można wyliczyć wiele niemałych przedsięwzięć Kunitzera o charakterze socjalno-charytatywnym na rzecz łódzkiego środowiska robotniczego, z drugiej był coraz bardziej nielubiany w środowisku robotniczym na pewno, ale i chyba też w niektórych kręgach łódzkiej klasy średniej, na przykład przez „endecki” opiniotwórczy „Rozwój”, czego dobrą ilustracją jest opis jego willi z 1908 r.
Paradoksem tej śmierci było też to, że Kunitzer często podkreślał swój ścisły związek z polskością oraz w testamencie, przynajmniej formalnie, przekazał legaty na rzecz instytucji dobroczynnych w Łodzi.
Pierwszą próbę zamachu na grupę łódzkich fabrykantów, w tym i na Juliusza Kunitzera, zebranych w jego willi, podjęła radykalna organizacja robotnicza już w 1893 roku. Zamachowcy wrzucili bombę do salonu, wiedząc o zebraniu fabrykantów tamże. Zbiegiem okoliczności chwilę przedtem przeszli oni do innego pomieszczenia.
Willa Kunitzera.
Juliusz Kunitzer z czasem stał się właścicielem kilku działek w centrum miasta. W tym przy ul. Benedykta (obecnie ul. 6 Sierpnia) 8. Po rozpoczęciu inwestycji widzewskiej większość z nich sprzedał, poza działką przy Benedykta. W tym czasie zamieszkał w drewnianym dworku na niewielkim folwarku, również jego własności, obok swojej widzewskiej fabryki.
Od 1889 r. Kunitzerowie zamieszkali w okazałej willi zbudowanej w centrum Łodzi, u zbiegu ówczesnych ulic Benedykta i Spacerowej (obecnie al. T. Kościuszki) – na jego południowo-zachodnim narożniku, zaprojektowanej przez znanego łódzkiego architekta, twórcy najbardziej znaczących realizacji w tym mieście – Hilarego Majewskiego. Powstała w latach 1888–1889. Jej dzieje po śmierci Kunitzera paradoksalnie były niejako kontynuacją losu jej właściciela.
Willa stała się elementem masy spadkowej po Kunitzerze. Ponieważ wdowa opuściła Łódź krótko po śmierci męża, pozostała niezamieszkana pod opieką syndyka spadkowego, łódzkiego adwokata Kazimierza Rossmana. Najpierw część jej pomieszczeń wydzierżawił Magistratowi m. Łodzi oraz miejscowemu Komitetowi Giełdowemu, jednocześnie próbując ją sprzedać. W przygotowaniu do tej operacji sprzedał jej wyposażenie, za które uzyskał 20651 rubli. W marcu 1907 r. eksperci z Towarzystwa Kredytowego w Łodzi wycenili willę 250 tys. rubli, ale według Sądu Okręgowego w Piotrkowie [ob. Tryb.], który nadzorował proces spadkowy, była ona warta 100-130 tysięcy rubli.
W maju 1908 r. w pokojach willi urządzona została wystawa kwiatowa, z której dochód został przeznaczony na potrzeby oddz. łódzkiego Towarzystwa Opieki nad Dziećmi. Pośrednio odwiedzający ją łodzianie po raz pierwszy mieli okazję zapoznać się szerzej z jej wnętrzami. Przynajmniej dla dziennikarza „Rozwoju” nie było to pozytywne wrażenie (z zachowaniem oryginalnego stylu):
Około połowy 1909 r. pożar, który wybuchł z nieustalonej przyczyny, zniszczył dużą część willi. Ostatecznie plac i ruinę kupił w końcu 1909 r. za 135 tys. rubli łódzki Bank Handlowy, który zbudował tu w latach 1911–1913 swoją drugą, reprezentacyjną siedzibę (obecnie I oddz. Banku PKO al. T. Kościuszki 15).

</doc>
<doc id="287561" url="https://pl.wikipedia.org/wiki?curid=287561" title="Juliusz Heinzel">
Juliusz Heinzel

Juliusz Józef Heinzel baron von Hohenfels (ur. 2 grudnia 1834 w Łodzi, zm. 8 sierpnia 1895 w Coburgu w Turyngii) – łódzki fabrykant pochodzenia niemieckiego.
Życiorys.
Pochodzenie, młodość i rodzina.
Rodzina Heinzlów przybyła do Łodzi prawdopodobnie z Czech lub Dolnego Śląska w latach 30. XIX wieku. Rodzicami Juliusza byli Jan Heinzel i Franciszka z domu Hanke, należący do katolickich Niemców. Ich syn otrzymał solidne choć domowe wykształcenie średnie. Po studiach technicznych wstąpił do zgromadzenia łódzkich majstrów. Praktykę zdobywał w tkalni Karola Scheiblera.
W 1856 roku ożenił się z Pauliną Folkman. Miał pięcioro dzieci: Juliusza Teodora (ur. 1861), Ludwika Henryka (ur. 1863), Emilię Walerię (ur. 1865), Rozalię i Adolfa (zm. 1892).
Kariera.
Uczestniczył w łódzkich buntach robotniczych, tj. w tzw. luddyzmie łódzkim w 1861 roku. W 1864 roku, przy ulicy Piotrkowskiej 104, założył własną mechaniczną tkalnię towarów wełnianych. W przeciągu kilku lat (około 1874 roku) wyrósł na "króla wełny" posiadając największy na terenie Królestwa Polskiego kompleks produkcyjny wytwarzający wyroby wełniane i półwełniane.
W 1879 roku Juliusz Heinzel wszedł w spółkę z Juliuszem Kunitzerem, z którym stworzył kompleks przemysłowy (m.in. przędzalnię cienkoprzędną, tkalnię, bielnik, apreturę, farbiarnię, drukarnię, szkołę oraz osiedle robotnicze), na Widzewie – „Widzewską Manufakturę”. 14 lipca 1889 roku uzyskał pozwolenie na założenie Manufakturowego Towarzystwa Akcyjnego Juliusza Heinzla.
W październiku 1884 roku został odznaczony orderem Świętego Stanisława II klasy za "gorliwość okazaną przy dziele budowy" cerkwi św. Aleksandra Newskiego w Łodzi przy ul. Widzewskiej (ob. ul. Kilińskiego 56). W marcu 1888 roku otrzymał Order Świętej Anny II klasy.
W 1888 wylicytował część majątku zadłużonego Augusta Zawiszy, która obejmowała Arturówek i Marysin, w którym m.in. rozwinął folwark Marysin w wielkoobszarowe gospodarstwo rolne. W 1891 roku nabył dobra ziemskie i zamek Hohenfels w księstwie Sachsen-Coburg-Gotha wraz z przywiązanym do nich tytułem barona. Był to jedyny tego typu przypadek w Łodzi. W 1893 roku został oskarżony o nielegalne używanie tytułu barona von Hohenfels. Rozprawa odbyła się 29 marca w sądzie okręgowym w Piotrkowie Trybunalskim. Oskarżycielem był podprokurator A. Heincyg, obrońcą – Andrejewski z Petersburga, jako świadkowie zeznawali naczelnik powiatu łódzkiego Kwarenberg i inżynier architekt Ignacy Markiewicz. Sąd wydał wyrok uniewinniający.
Śmierć i spuścizna.
Juliusz Heinzel zmarł 8 sierpnia 1895 roku w Coburgu. Jego pogrzeb odbył się w Łodzi "ze wspaniałym przepychem" 14 sierpnia (w przeddzień i w dniu pogrzebu wstrzymały pracę obie jego fabryki). Pozostawił dwa pałace: przy ulicy Piotrkowskiej 104 oraz Pałac Heinzla w Julianowie w parku nazwanym od jego imienia Parkiem Julianowskim. Pałac w Julianowie, w którym znajdowała się siedziba Armii „Łódź”, został zniszczony podczas bombardowania w 1939 roku.
Po śmierci Heinzla, jego majątek przejął w większości Juliusz Teodor Heinzel (ur. 7 stycznia 1861), z wyłączeniem dóbr w Arturówku i Łagiewnikach, które przypadły Ludwikowi Heinzlowi, a rodzina wystawiła na Starym Cmentarzu przy ulicy Ogrodowej ogromny grobowiec rodzinny (był to ostatni pałac Heinzlów – jest miejscem spoczynku Juliusza Heinzla, jego żony Pauliny Folkman oraz ich potomków). Dziś pełni funkcję kaplicy cmentarnej i podobnie jak pozostałe istniejące pałace Heinzla służy społeczeństwu Łodzi.
Wnuk Juliusza Juliusz Roman brał udział w wojnie polsko-bolszewickiej, za co był odznaczony orderem Virtuti Militari, został zamordowany w 1940 roku przez NKWD w Charkowie.

</doc>
<doc id="287562" url="https://pl.wikipedia.org/wiki?curid=287562" title="Douglas DC-3">
Douglas DC-3

DC-3 ("Douglas Commercial 3") – amerykański samolot pasażerski i transportowy w układzie dolnopłata. Jeden z najpopularniejszych samolotów w historii transportu lotniczego. Przyczynił się do popularyzacji podróży lotniczych w latach 30. i 40. XX wieku, jest uznawany za jeden z najbardziej udanych i znaczących samolotów w historii lotnictwa.
Wersja wojskowa znana jest jako Douglas C-47 Skytrain, w Wielkiej Brytanii nazywana była "Dakota". Nazwa ta pochodziła od akronimu DACoTA, oznaczającego "Douglas Aircraft Company Transport Aircraft" – samolot transportowy firmy Douglas Aircraft Company
Historia.
DC-3 powstał jako rozwinięcie poprzedzającego go modelu DC-2. W odpowiedzi na zgłoszone przez linie lotnicze American Airlines zapotrzebowanie na samolot z miejscami leżącymi, przeznaczony do obsługi nocnych lotów transkontynentalnych na terenie USA, Douglas opracował pierwszą wersję DC-3, zwaną DST ("Douglas Sleeper Transport"). Samolot był wyposażony w 14 miejsc leżących. Obok DST powstała wersja "dzienna", mieszcząca 21 pasażerów.
Pierwszy lot odbył się 17 grudnia 1935, w 32 rocznicę pierwszego lotu braci Wright. Rozkładowe loty DST zostały zainaugurowane 18 września 1936. Samolot okazał się dużym sukcesem komercyjnym. Opinia kierownictwa American Airlines głosiła, że jest to pierwszy samolot zarabiający pieniądze na przewozie pasażerów, bez dotacji rządowych.
Podczas II wojny światowej wiele cywilnych DC-3 zostało wcielonych do wojskowych sił powietrznych. Produkowano też w dużych liczbach wersje wojskowe – C-47, R-4D i Dakota. Całkowita produkcja, łącznie z licencyjnymi Lisunowami Li-2 w ZSRR i Showa L2D w Japonii, wyniosła co najmniej 17.276 egzemplarzy.
Po wojnie duża liczba DC-3 została wycofana ze służby w lotnictwie wojskowym i trafiła do sprzedaży. Niska cena w połączeniu z prostą i ekonomiczną eksploatacją sprawiły, że samoloty te stały się podstawą flot wielu linii lotniczych na całym świecie. Wprowadzony do sprzedaży nowy model Super DC-3 nie sprzedawał się dobrze, ze względu na dużą konkurencję ze strony tańszych samolotów używanych, dostępnych na rynku. Samoloty te były na wyposażeniu większości linii lotniczych na świecie, w tym w PLL LOT. Oprócz sukcesu komercyjno-ekonomicznego samolot ten stanowił też sukces i pod względem konstrukcyjnym (celowość i trwałość), jak i pilotażowym (łatwość pilotażu, dobra stateczność i sterowność).
Na początku XXI wieku kilkaset egzemplarzy DC-3 znajduje się w eksploatacji, głównie jako samolot transportowy, ale też pasażerski. Wiele samolotów przeszło modyfikacje, obejmujące konstrukcję kadłuba, skrzydeł, jak również wymianę silników. Część DC-3 wyposażono w silniki turbośmigłowe.
Licencje.
Licencję na ten samolot zakupił m.in. ZSRR i był on tam produkowany pod nazwą Li-2. Był to samolot podobny do DC-3, jednak miał inne (słabsze) silniki (ASz-62IR), zmienione podwozie, inne drzwi i wiele innych szczegółów. Był też gorzej wyposażony w urządzenia radiowo-nawigacyjne.

</doc>
<doc id="287563" url="https://pl.wikipedia.org/wiki?curid=287563" title="Jarosław Wałęsa">
Jarosław Wałęsa

Jarosław Leszek Wałęsa (ur. 13 września 1976 w Gdańsku) – polski politolog i polityk, poseł na Sejm V, VI i IX kadencji, poseł do Parlamentu Europejskiego VII i VIII kadencji.
Życiorys.
Rodzina i wykształcenie.
Jest czwartym z ośmiorga dzieci Danuty i Lecha Wałęsów. Jego ojciec był przewodniczącym NSZZ „Solidarność” i prezydentem RP w latach 1990–1995.
W latach 1997–2000 studiował politologię w katolickim College of the Holy Cross w Worcester, po uzyskaniu bakalaureatu pracował przez dwa lata w Stanach Zjednoczonych. W 2002 powrócił do Polski. W latach 2003–2005 pracował w Biurze Prezydenta Lecha Wałęsy jako archiwista, faktycznie był najbliższym doradcą politycznym ojca. W 2014 ukończył studia magisterskie na Uniwersytecie Gdańskim.
Działalność polityczna.
Zadebiutował w polityce jako kandydat do Parlamentu Europejskiego w wyborach w 2004 z ramienia Narodowego Komitetu Wyborczego Wyborców (bezskutecznie, osiągając 6791 głosów). W 2005 poparł powstanie Partii Demokratycznej.
W wyborach parlamentarnych w 2005 startował w okręgu gdańskim z listy Platformy Obywatelskiej. Mandat poselski zdobył, uzyskując 14 709 głosów. W Sejmie V kadencji zasiadał w Komisji do Spraw Unii Europejskiej oraz Komisji Spraw Zagranicznych. Wkrótce po wyborach wstąpił do PO. W wyborach parlamentarnych w 2007 po raz drugi został posłem (VI kadencji), otrzymując 61 278 głosów. Objął stanowisko wiceprzewodniczącego Parlamentarnego Zespołu na rzecz Tybetu. W listopadzie 2008 bez powodzenia kandydował na szefa Pomorskiego Okręgowego Związku Lekkiej Atletyki. 11 stycznia 2009 został wybrany na członka prezydium Polskiego Związku Lekkiej Atletyki (w 2010 zrezygnował z funkcji wiceprezesa i członka prezydium).
W wyborach do Parlamentu Europejskiego w 2009 uzyskał mandat eurodeputowanego z okręgu gdańskiego, otrzymując 73 968 głosów. W 2014 po raz drugi uzyskał mandat posła do Parlamentu Europejskiego. W czerwcu 2015 został dyrektorem Instytutu Obywatelskiego – think tanku Platformy Obywatelskiej, zastępując na tym stanowisku Bartłomieja Sienkiewicza; pełnił tę funkcję do 2020.
W wyborach samorządowych w 2018 został wspólnym kandydatem Platformy Obywatelskiej i Nowoczesnej na prezydenta Gdańska. W głosowaniu z października zajął trzecie miejsce z wynikiem 27,8% głosów, przegrywając w I turze wyborów z urzędującym prezydentem Pawłem Adamowiczem oraz kandydatem Prawa i Sprawiedliwości Kacprem Płażyńskim.
W wyborach do Parlamentu Europejskiego w 2019 bezskutecznie ubiegał się o reelekcję z ramienia Koalicji Europejskiej, uzyskał poparcie 80 906 wyborców. W wyborach parlamentarnych w tym samym roku uzyskał natomiast mandat posła IX kadencji, startując w okręgu gdańskim z drugiej pozycji na liście Koalicji Obywatelskiej i otrzymując 61 805 głosów.
Życie prywatne.
Żonaty z Eweliną Jachymek. Ma syna Wiktora i córkę Leę.
2 września 2011 doznał ciężkich obrażeń w wyniku wypadku drogowego w Stropkowie koło Sierpca. W trakcie zdarzenia doszło do zderzenia kierowanego przez europosła motocykla z innym pojazdem, którego kierowca włączał się z pobocza do ruchu. O spowodowanie wypadku oskarżono kierowcę samochodu osobowego (który wyrokiem Sądu Rejonowego w Sierpcu w 2012 został uznany za winnego i skazany), wobec Jarosława Wałęsy prowadzono postępowanie w sprawie o wykroczenie drogowe (za przekroczenie prędkości o około 25 km/h). Na wniosek prokuratora generalnego Parlament Europejski uchylił mu we wrześniu 2012 immunitet w tej sprawie, postępowanie umorzono następnie wobec przedawnienia karalności.

</doc>
<doc id="287564" url="https://pl.wikipedia.org/wiki?curid=287564" title="C-47">
C-47



</doc>
<doc id="287565" url="https://pl.wikipedia.org/wiki?curid=287565" title="DC-3">
DC-3



</doc>
<doc id="287566" url="https://pl.wikipedia.org/wiki?curid=287566" title="Skytrain">
Skytrain



</doc>
<doc id="287569" url="https://pl.wikipedia.org/wiki?curid=287569" title="Battletech">
Battletech



</doc>
<doc id="287570" url="https://pl.wikipedia.org/wiki?curid=287570" title="BattleDroids">
BattleDroids



</doc>
<doc id="287571" url="https://pl.wikipedia.org/wiki?curid=287571" title="Fajka wodna">
Fajka wodna

Fajka wodna – rodzaj fajki, w której dym wciągany jest przez filtr wodny, gdzie ulega schłodzeniu i oczyszczeniu. Filtrem wodnym jest zazwyczaj szklane lub metalowe naczynie w części wypełnione wodą. Rurka doprowadzająca dym z cybucha zanurzona jest w wodzie, natomiast rurka połączona z ustnikiem nie. Dzięki temu podczas zaciągania dymu wytwarza się podciśnienie, które powoduje przepływ dymu poprzez wodę w kierunku ustnika. Pochodzi z Indii, a zyskała popularność zwłaszcza w krajach arabskich.
Zbudowana jest ona z:
W zależności od zastosowań, kręgu kulturowego i występowania istnieją różne rodzaje fajek wodnych:
Skutki zdrowotne.
Palenie z sziszy może być bardziej szkodliwe dla zdrowia niż palenie papierosów. Dym wdychany z sziszy zawiera substancje powodujące raka płuc, choroby układu sercowo-naczyniowego i inne choroby. WHO ocenia, że w regionie wschodnim basenu Morza Śródziemnego palenie sziszy odpowiada za około 17% przypadków gruźlicy. Wdychana nikotyna może powodować uzależnienie. Jedno palenie sziszy trwa zazwyczaj ponad 40 minut i składa się z 50–200 zaciągnięć o objętości 0,15–0,5 litra na każde zaciągnięcie. W związku z tym palacze sziszy są narażeni w dłuższym okresie na większą ilość dymu w porównaniu do palaczy papierosów, u których objętość wdychana wynosi 0,5–0,6 litra na papierosa.
Porównanie zużycia tytoniu wskazuje, że jedno nabicie sziszy oznacza spalenie 5–10 g tytoniu na osobę, co odpowiada 5–10 papierosom (zakładając że jedną fajkę palą cztery osoby).
Paląc sziszę, wciąga się do płuc parę z domieszką dymu tytoniowego. Choć filtr wodny chłonie pewną ilość nikotyny z dymu tytoniowego, jej ilość nadal sprawia, że palacz (nawet palący tylko okazjonalnie) jest narażony na wystarczającą ilość nikotyny, która spowoduje uzależnienie. Ponadto para wodna z sziszy powoduje, że dym jest mniej drażniący i może dawać fałszywe poczucie bezpieczeństwa, a także zmniejsza obawy dotyczące oddziaływania na zdrowie.
W innych badaniach wykazano, że palenie tytoniu (melasy tytoniowej) za pomocą sziszy przez 45 minut dostarcza wiele więcej substancji smolistych i tlenku węgla (5–10%) niż paczka papierosów.
Niektóre firmy tytoniowe podają, że tytoń do fajki wodnej zawiera 0,0% substancji smolistych, ale jest to tylko wprowadzające w błąd stwierdzenie, ponieważ substancje smoliste powstają, gdy tytoń się pali. W dodatku podczas palenia sziszy tytoń jest raczej prażony niż palony, co sprawia, że wydzielają się większe ilości substancji smolistych.
Grupa badawcza WHO zajmująca się regulacją produktów tytoniowych przedstawiła w 2005 roku opiniodawczą notatkę na temat palenia tytoniu przez fajkę wodną (sziszę) oraz stwierdzono ostatecznie, że "palenie fajki wodnej jest powiązane z wieloma szkodliwymi skutkami zdrowotnymi takim jak przy paleniu papierosów, jak i mogą pojawić się również inne rzadkie niepożądane skutki zdrowotne palenia sziszy" oraz zarekomendowała, że "fajki wodne powinny podlegać takiej samej regulacji jak papierosy i inne wyroby tytoniowe".
Pewne badania sugerują, że palenie sziszy ma w mniejszym stopniu wpływ na ryzyko rozwoju nowotworów, jednak takie badania nie są rozstrzygające (Hoffman[25], Rakower, Salem 1983 and 90, Gupta Dheeraj 2001, Tandon 1995, Lubin 1992, Hazelton 2001, Stirling 1979). W północnym regionie Iranu, gdzie zapadalność na raka przełyku jest bardzo wysoka, stwierdzono, że palenie sziszy jest jednym z czynników ryzyka rozwoju tego nowotworu złośliwego. Poziom tlenku węgla powstającego podczas palenia sziszy jest różny i zależy od typu użytego węgla.
Szkodliwe w dużym stopniu jest palenie arabskiego tytoniu "sallun", gdyż zawiera on znacznie większą ilość nikotyny niż pojedynczy papieros. Tytoń smakowy (który według producentów zawiera około 0,5% nikotyny) w rzeczywistości może uzależniać szybciej z powodu znajdujących się w nim substancji aromatycznych, które sprawiają, że nikotyna (choć w małych ilościach) oddziałuje na organizm szybciej i mocniej.

</doc>
<doc id="287572" url="https://pl.wikipedia.org/wiki?curid=287572" title="Nargila">
Nargila



</doc>
<doc id="287573" url="https://pl.wikipedia.org/wiki?curid=287573" title="Androsteron">
Androsteron

Androsteron, ADT – organiczny związek chemiczny, męski hormon płciowy należący do androgenów. . Jest to produkt przemiany testosteronu, o podobnym, lecz słabszym działaniu fizjologicznym.
Androsteron był pierwszym męskim hormonem płciowym wyodrębnionym w stanie czystym i scharakteryzowanym. Dokonał tego w 1931 r. Adolf Butenandt, uzyskując 1,4 mg czystego związku z 200 l moczu mężczyzn. 

</doc>
<doc id="287597" url="https://pl.wikipedia.org/wiki?curid=287597" title="Stanisław Witowski-Iskrzyniak">
Stanisław Witowski-Iskrzyniak

Stanisław Witowski-Iskrzyniak (ur. 2 lipca 1909 w Iskrzyni, zm. 26 maja 2008) – polski artysta malarz, związany z Podkarpaciem.
Życiorys.
W Krośnie ukończył Gimnazjum im. Mikołaja Kopernika. Wzorem dla jego pierwszych obrazów było malarstwo Stanisława Bergmana (słynnego malarza krośnieńskiego), ucznia Jana Matejki. Być może do malarstwa zachęcił go inny malarz krośnieński Bronisław Probulski, który w okresie I wojny światowej wynajął pokój w domu pp. Witowskich przy ul. Augusta Lewakowskiego.
W 1937 ukończył Akademię Sztuk Pięknych w Krakowie.
Studiował w pracowniach Ignacego Pieńkowskiego, Władysława Jarockiego i Stanisława Kamockiego. Wśród wykładowców byli inni sławni malarze Wojciech Weiss, Józef Mehoffer, Fryderyk Pautsch oraz rzeźbiarze Xawery Dunikowski i Konstanty Laszczka. Stanisław Witowski zetknął się też w roku 1929 z ruchem Rogate Serce Stanisława Szukalskiego, za co musiał odpokutować przerwą w studiach, na które jednak powrócił. Równolegle z nim studiowali w Krakowie znani później malarze – Alojzy Siwecki, Marian Konarski, Stanisław Kochanek, Franciszek Frączek oraz rzeźbiarze: Wincenty Bałys, który wyrzeźbił jego gipsową głowę i Mieczysław Bogaczyk – ojciec chrzestny córki Jolanty.
Po II wojnie światowej zamieszkał w Jaśle – mieście rodzinnym jego żony Marii Runickiej. Miał zwyczaj obdarowywać lekarzy z Jasła obrazami z kwiatami za leczenie jego dzieci. Stanisław Witowski ma troje dzieci: Marię (urodzoną na wysiedleniu w Binarowej), Jolantę i Rafała.
Stanisław Witowski pracował też w innych zawodach. W latach 1950–1959 był redaktorem „Nowin Rzeszowskich”. Pracował jako nauczyciel rysunku i historii w Szkole Handlowej w Jaśle w czasie II wojny światowej i później w Szkole Tkackiej w Krośnie, Liceum Ogólnokształcącym i Technikum Chemicznym w Jaśle.
Zdał też egzamin mistrzowski z fotografii i prowadził zakład fotograficzny w Jaśle w latach 1948–1950 oraz 1960–1962. Później produkował chałupniczo widokówki dla zakładów Foto-Pam.
Przydomek Iskrzyniak przyjął w latach 50. dla odróżnienia od innego Stanisława Witowskiego z Jasła – malarza amatora.
W 1978 podczas akcji urbanizacji wojewódzkiego Krosna został zburzony rodzinny dom przy ul. Lewakowskiego 17. Mieszkający tam brat Adam otrzymał niskie odszkodowanie, prawdopodobnie zniszczeniu uległa gipsowa głowa Stanisława Witowskiego. Kilka lat wcześniej Witowski przewiózł do Jasła swoją wielką drewnianą sztalugę, do której później syn Rafał dorobił kółka. W 1993 cała rodzina Witowskich przeprowadziła się do odzyskanego domu rodzinnego Marii Witowskiej (z domu Runickiej). W 2003 żona Maria po długiej chorobie zmarła.
Twórczość.
W roku 1926 jako uczeń Gimnazjum im. Mikołaja Kopernika w Krośnie namalował obraz Św. Teresa dla Kościoła Farnego w Krośnie.
W okresie studiów namalował dużo obrazów znanych obywateli Krosna: Czesława Lorensa, swojego nauczyciela rysunków – malarza Bronisława Probulskiego, rodziny Szafrańskich (ostatni portret później w r. 1989), p.Strzelbickiej i innych. Kilka obrazów z tego okresu znajduje się w Muzeum Podkarpackim w Krośnie. Namalował też pejzaże na warsztatach nad Morzem Bałtyckim ("Sosna"), w Tatrach ("Widok na Giewont" i "Pejzaż z Harendy") i w Tatarowie nad Prutem na Pokuciu ("Grusza na Pokuciu").
Malował też podczas studiów akty (W ramach nauki budowy ludzkiego ciała), które m.in. ze względu na działania wojenne zaginęły.
Przedwojenny obraz "Szkoła w Iskrzyni" odnalazł się po latach i został zakupiony przez kolekcjonera o tym samym nazwisku.
Witowski wykonał też jeden drzeworyt z "Kościołem w Haczowie", którego odbitkami obdarowywał znajomych w Jaśle, a także posła „Solidarność” z 1989 – Pawła Chrupka z Haczowa.
W Muzeum Regionalnym w Jaśle znajduje się kilka jego obrazów:
Dla księdza ze Święcan zamieszkałego w Brazylii namalował pejzaż z kościołem w Święcanach. Drugie ujęcie tego kościoła zakupiło Muzeum Regionalne w Jaśle. Witowski namalował też kilka pejzaży naftowych dla Instytutu Naftowego w Krakowie; jeden z nich podobno był darem Instytutu dla ówczesnego wicepremiera Piotra Jaroszewicza.
W mieszkaniach dzieci artysty znajdują się portrety rodzinne: trzy portrety żony, portrety córek Marii i Jolanty oraz syna Rafała, krajobrazy rolnicze z Jasienicy, obrazy z kwiatami.
Obraz "Serce Jezusa" został podarowany Kościołowi Farnemu w Jaśle.
W Jaśle, w rękach prywatnych znajdują się portrety: adwokatów: Zygmunta du Vall (dziadka prof. Michała du Vall) i p. Golenia, doktor n.med. Doroty Gawlik-Feldo w wieku dziewczęcym, inż. Kazimierza Polaka.
Po wystawie w 1995 namalował obrazy: "Jezu Ufam Tobie" i bł. Karolinę Kózkównę na zamówienie pensjonariuszek Domu Spokojnej Starości we Foluszu dla Kościoła w Brzezowej.
Zmarł po długiej i ciężkiej chorobie 26 maja 2008 r. w Jaśle.

</doc>
<doc id="287599" url="https://pl.wikipedia.org/wiki?curid=287599" title="Bromba i inni">
Bromba i inni

Bromba i inni – zbiór opowiadań dla dzieci, napisany przez Macieja Wojtyszkę, wydany przez Instytut Wydawniczy Nasza Księgarnia w roku 1975. Ilustracje wykonała Grażyna Dłużniewska.
W roku 2003 książka ta została wybrana przez czytelników Gazety Wyborczej jako jedna z pięćdziesięciu tworzących Kanon Książek dla Dzieci i Młodzieży, będący inicjatywą Polskiej Izby Książki, Biblioteki Narodowej oraz kilkudziesięciu wydawców. Jeszcze w tym samym roku pojawiło się nowe, „kanonowe” wydanie, uzupełnione o część "Po latach także", w której autor opisuje, jak jego bohaterowie radzili sobie przez ponad ćwierć wieku od pierwszego wydania.
Postacie.
W późniejszych książkach pojawiły się kolejne postacie zamieszkujące Naszą Okolicę: Stary Wróbel, Mały Asiak, bibliotekarz Puciek, dzieci Malwinki i Fikandra – Filwinka i Meander, przybysze z daleka – Tarapat i jego synowie oraz ich prześladowca, niebezpieczny przestępca Kameleon Super, i in.
Inne utwory z udziałem Bromby i innych.
Narratorem w obydwu filmowych wersjach "Tajemnicy szyfru Marabuta" był Wieńczysław Gliński, który już wcześniej czytał "Brombę i innych" w telewizyjnych spektaklach dla dzieci.
Od 2007 roku jest organizowany Ogólnopolski Festiwal Twórczości Dziecięcej „BROMBOLANDIA” pod patronatem Macieja Wojtyszki. Co roku młodzież może się wykazać w trzech kategoriach: literaturze, plastyce, teatrze. Organizatorem Festiwalu jest Dom Kultury „Rakowiec” filia Ośrodka Kultury Ochoty w Warszawie.

</doc>
<doc id="287600" url="https://pl.wikipedia.org/wiki?curid=287600" title="Uśmieszek">
Uśmieszek



</doc>
<doc id="287606" url="https://pl.wikipedia.org/wiki?curid=287606" title="Alan Greenspan">
Alan Greenspan

Alan Greenspan (ur. 6 marca 1926 w Nowym Jorku) – amerykański ekonomista pochodzenia żydowskiego, doktor nauk ekonomicznych, wieloletni przewodniczący Rady Gubernatorów Systemu Rezerwy Federalnej, Kawaler Komandor Orderu Imperium Brytyjskiego (KBE).
Życiorys.
Młodość i wykształcenie.
Ojciec Alana Greenspana, Herbert, pochodził z rodziny o korzeniach niemiecko-żydowskich, natomiast matka, Rose Goldsmith, była polską Żydówką z Buczacza. Studiował w Juilliard School w latach 1943–1944. Tytuł "Bachelor of Science" z dziedziny ekonomii otrzymał w 1948, a magistra w 1950 roku. W 1977 roku został uhonorowany tytułem doktora ekonomii. Jego praca doktorska nie jest udostępniania od 1987 na jego prośbę. Wszystkie tytuły zdobył na Uniwersytecie Nowojorskim. Studiował także na Uniwersytecie Columbia.
Poglądy i praca zawodowa.
W latach 50. i 60. XX wieku związany był z pisarką Ayn Rand i jej obiektywistycznym ruchem, promując nieskrępowany kapitalizm jako filozofię socjalną i ekonomiczną. Pisał artykuły do pism ruchu. Był także autorem kilku esejów w książce Rand "Capitalism: the Unknown Ideal". Popierał system monetarny oparty na złocie i leseferyzm. Jednocześnie był mocno krytykowany przez członków ruchu Leonarda Peikoffa i Harry’ego Binswangera, którzy uważali, że praca dla Rezerwy Federalnej jest porzuceniem ideałów obiektywizmu i zasad wolnego rynku.
Przed jego pracą dla systemu rezerwy federalnej USA Alan Greenspan był prezesem "Aluminum Company of America" ("Alcoa"), "Automatic Data Processing, Inc.", "Capital Cities/ABC, Inc.", "General Foods, Inc.", "J.P. Morgan &amp; Co., Inc.", "Morgan Guaranty Trust Company of New York", "Mobil Corporation" i "The Pittston Company".
W latach 1974–1977 był szefem Rady Doradców Ekonomicznych ("Council of Economic Advisers") prezydenta Geralda Forda.
Szef systemu rezerwy federalnej USA.
2 czerwca 1987 prezydent Ronald Reagan mianował Alana Greenspana na szefa Rezerwy Federalnej, jako następcę Paula Volckera. Na jego nominację rynki zareagowały największymi w ciągu ostatnich pięciu lat spadkami – niektórzy uważali, że Greenspan będzie raczej politykiem. Senat zatwierdził go na tym stanowisku 11 sierpnia.
Już po dwóch miesiącach pracy musiał stawić czoło pierwszemu kryzysowi (czarny poniedziałek w 1987 r.).
18 maja 2004 został bezprecedensowo nominowany przez George’a W. Busha po raz piąty na szefa Rezerwy Federalnej. Łącznie to stanowisko zajmował podczas rządów czterech prezydentów – Ronalda Reagana, George’a H.W. Busha, Billa Clintona oraz George’a W. Busha.
Jako szef Rezerwy Federalnej Greenspan zakończył urzędowanie 31 stycznia 2006. Jego następcą został Ben Bernanke. Swoje wspomnienia, obserwacje i analizy spisał w autobiograficznej książce "Era zawirowań".
Ocena działalności w Fed.
Zwolennicy polityki Alana Greenspana jako szefa Fed uważają, że dzięki przemyślanej polityce pieniężnej Stany Zjednoczone przeżywały jeden z najlepszych okresów prosperity w swojej historii, pomimo poważnych zagrożeń, takich jak wydarzenia 11 września 2001 roku.
Krytycy uważają, że polityka interwencji Fed w czasie kryzysów, takich jak np. upadek LTCM, sztucznie podtrzymywała zaufanie inwestorów do hossy, kosztem jednak zwiększonej podaży pieniądza. W czasie rządów Greenspana podaż pieniądza M3 wzrosła o 187% z 3,5 bln do ponad 10 bln dolarów, średnio o 5,8% rocznie (procent składany), znacznie powyżej stopy wzrostu PKB.
Na przykład w 2004 roku stopa procentowa Fed została ustalona na poziomie 1%, to jest poniżej inflacji. Tak więc Fed w istocie dotował w tym czasie udzielanie kredytów. Zdaniem krytyków nadwyżka podaży pieniądza doprowadziła do powstania baniek spekulacyjnych, takich jak boom dotcomów w 2000 roku. Fed, nie interweniując, doprowadził do olbrzymiej, błędnej alokacji kapitału w gospodarce. 
Podczas przesłuchania przed Kongresem 24 października 2008 Greenspan przyznał, że to jego błędy przyczyniły się do nienotowanego od wielu lat kryzysu finansowego, jaki pojawił się w tamtym roku.

</doc>
<doc id="287607" url="https://pl.wikipedia.org/wiki?curid=287607" title="Majapur">
Majapur

Majapur – miejscowość położona w okolicach Nawadwip w Zachodnim Bengalu w Indiach. Jedno ze świętych miejsc hinduizmu, corocznie odwiedzane przez miliony pielgrzymów.
Miejsce narodzin Ćaitanji Mahaprabhu, uznawanego za szczególną inkarnację Kryszny i Radharani.
W Majapurze swoją główną siedzibę ma Międzynarodowe Towarzystwo Świadomości Kryszny (ISKCON).

</doc>
<doc id="287609" url="https://pl.wikipedia.org/wiki?curid=287609" title="Grenzdorf">
Grenzdorf

Zivilgefangenenlager Grenzdorf (Obóz dla Jeńców Cywilnych Graniczna Wieś) – obóz hitlerowski na Pomorzu Gdańskim, czynny w latach 1939–1941.
Historia.
Obóz w miejscowości Graniczna Wieś (obecnie gmina Trąbki Wielkie) powstał 10 września 1939, jako jeden z obozów podległych Komendanturze Obozów Jenieckich Gdańsk. Przebywało w nim około 350 więźniów. Od 31 marca 1940 był to oficjalnie podobóz obozu Stutthof. 5 listopada 1941 został zlikwidowany, a pozostali przy życiu więźniowie przeniesieni do Stutthofu.
Podobóz Stutthof w Granicznej Wsi został utworzony w miejscu obozu dla osób „uchylających się od pracy” pochodzących z terenów Wolnego Miasta Gdańsk i w takiej formie funkcjonował od października 1938 r. do wybuchu II wojny światowej. 13 września 1939 decyzją władz policyjnych Gdańska został zmieniony na podobóz podległy obozowi Stutthof, obóz ten działał do listopada 1941 r. Komendantem obozu został Richard Reddig, który oprócz tego pełnił rolę kierownika obozu w Toruniu (prawdopodobnie na początku pełnił obie role równolegle, a od listopada 1941 r. był wyłącznie kierownikiem obozu w Toruniu). Ciekawą sprawą jest to, że nazwisko Richard Reddig pojawia się w jako dowódcy kompanii w Stutthofie (prawdopodobnie zbieżność nazwisk). 
W obozie przetrzymywano około 300 osób, które były zmuszane do pracy przy produkcji kostki brukowej używanej do budowy dróg. Warunki pracy i pobytu w samym obozie były określane przez więźniów jako bardzo ciężkie.
20 marca 1940 na terenie obozu został rozstrzelany działacz polonijny i harcmistrz z Wolnego Miasta Gdańska, Alf Liczmański.

</doc>
<doc id="287611" url="https://pl.wikipedia.org/wiki?curid=287611" title="Puri">
Puri

Puri – miasto w stanie Orisa w Indiach. Położone nad Zatoką Bengalską jest popularnym ośrodkiem rekreacyjnym.
Swoją sławę zawdzięcza świątyni Dźagannatha – świątynia Pana Świata ("Dźagannath Mandir") i odbywającym się tam festiwalom wozów (Ratha Jatra). Szczególnie spopularyzowane poprzez działalność Ćajtanji Mahaprabhu, mistyka i reformatora religijnego z XVI wieku.

</doc>
<doc id="287612" url="https://pl.wikipedia.org/wiki?curid=287612" title="Raymond du Puy">
Raymond du Puy

Raymond du Puy (du Puy Montbrun; du Puis) – drugi (1120–1160) wielki mistrz zakonu joannitów (choć pierwszy używający tego tytułu), siódmy wielki mistrz lazarytów; błogosławiony Kościoła katolickiego.
Pochodził z Delfinatu z Francji, z bardzo starej i szacownej rodziny noszącej herb: "Na złotym tle wspięty lew czerwony". Był spokrewniony z Adhemarem du Puis, legatem papieskim z czasów I krucjaty. Stworzył regułę zakonu opartą na regule św. Augustyna. Za jego rządów zakon joannitów przeżywał szybki rozwój, a gałąź rycerska zaczęła w nim odgrywać decydującą rolę. Wraz ze swoimi rycerzami brał udział w licznych bitwach w Ziemi Świętej; zasłużył się m.in. podczas walk pod Askalonem i podczas oblężenia Tyru. W roku 1157 zachorował na trąd i opuszczając joannitów przeszedł do bractwa zakonnego dla trędowatych rycerzy pod wezwaniem św. Łazarza, gdzie został wybrany wielkim mistrzem. Posiadając doświadczenie z przewodzenia joannitami skutecznie przemienił zakon św. Łazarza w zakon rycerski.

</doc>
<doc id="287616" url="https://pl.wikipedia.org/wiki?curid=287616" title="Uniwersytet w Nowym Jorku">
Uniwersytet w Nowym Jorku



</doc>
<doc id="287620" url="https://pl.wikipedia.org/wiki?curid=287620" title="Roger de Moulins">
Roger de Moulins

Roger de Moulins (zm. 1 maja 1187) – ósmy wielki mistrz zakonu joannitów
Początek jego rządów to okres sporów z templariuszami, zakończonych ugodą w 1179 r. pod wpływem papieża Aleksandra III.
W 1184 r. był członkiem delegacji (razem z patriarchą jerozolimskim Herakliuszem i mistrzem templariuszy Arnaudem de Toroge), która zabiegała o pomoc dla Królestwa Jerozolimskiego w krajach Europy zachodniej: Anglii, Francji i Niemczech.
W 1187 r. został członkiem delegacji (wraz z arcybiskupem Tyru Jozjaszem, Balianem z Ibelinu i mistrzem templariuszy Gerardem de Ridefortem) mającej pogodzić króla jerozolimskiego Gwidona i hrabiego Rajmunda z Trypolisu. Starał się odwieść mistrza templariuszy od zaatakowania oddziałów muzułmańskich u źródła Cresson, gdy to się nie udało wsparł templariuszy w walce wraz ze swoimi rycerzami i poległ podczas bitwy.

</doc>
<doc id="287629" url="https://pl.wikipedia.org/wiki?curid=287629" title="Akcja „Burza” we Lwowie">
Akcja „Burza” we Lwowie

Akcja „Burza” we Lwowie, powstanie lwowskie – akcja wojskowa zorganizowana i podjęta 22 lipca 1944 we Lwowie przez oddziały zbrojne Armii Krajowej przeciw wojskom niemieckim.
Plany i zadania.
Zadaniem akcji „Burza” było opanowanie Lwowa polskimi siłami zbrojnymi przed wkroczeniem Armii Czerwonej, aby w ten sposób wystąpić w roli gospodarza terenu i zająć stanowisko liczącego się partnera w rozmowach z przedstawicielami wojsk sowieckich.
Rozkazem z 5 lipca 1944 oddziały AK we Lwowie miały wyznaczone szczegółowe zadania i miejsca koncentracji. Najsilniejsze liczebnie oddziały AK znajdowały się na terenie miasta, które zostało podzielone na dzielnice: śródmieście, wschodnią, zachodnią, południową i północną.
W miarę wycofywania się oddziałów niemieckich żołnierze AK obsadzali wyznaczone im kwartały, zabezpieczali ważniejsze obiekty i zamykali rejony ukraińskie. Żołnierze nakładali biało-czerwone opaski, domy dekorowano polskimi flagami wśród entuzjazmu ludności polskiej, wyłapywano skrywających się Niemców.
Chronologia wydarzeń.
Podobny los spotykał i inne oddziały lwowskiej Armii Krajowej, które poza terenem Lwowa uczestniczyły w „Burzy”. Należy tu wspomnieć, że w połowie sierpnia umieszczono również w piwnicach willi Uwiery kpt. Jana Schrama – „Grodzickiego”, którego aresztowano w Jarosławiu, po objęciu przez niego czynności burmistrza z ramienia Delegatury Rządu RP oraz por. inż. Tadeusza Gajewskiego.
Przebieg akcji „Burza” w dzielnicach.
Rejon Śródmieście.
Zaplanowanym miejscem postoju dowództwa 5 dywizji piechoty AK, a zarazem komendanta Obszaru płk. Filipkowskiego – który został uprawniony do występowania jako generał brygady, miał być rejon Politechniki. Ponieważ rejon ten był jeszcze zajęty przez Niemców, natychmiast po oczyszczeniu terenu od Niemców (22 lipca) zajęto na ten cel budynek przy ul. Kochanowskiego 27. 6 plutonów AK obsadziło rejon od Poczty Głównej do placu Mariackiego. Pierwsze walki stoczono w rejonie ul. Piekarskiej, zmuszając do wycofania się oddziałów Tyrolczyków, po czym wspólnie z nacierającymi z drugiej strony (od ul. Czarnieckiego) oddziałami radzieckimi zaatakowano gniazda karabinów maszynowych na ul. Podwale, od strony pl. Bernardyńskiego, zdobywając jedno z nich. Oddziały AK podjęły walkę z wycofującymi się Niemcami w Parku Kościuszki (Ogród Jezuicki), ponosząc straty w rannych. Trzecia grupa stoczyła walkę w rejonie Teatru, we współdziałaniu z czołówką radziecką, zlikwidowała gniazdo niemieckiego karabinów maszynowych i broni przeciwpancernej na rogu ul. Żółkiewskiej. Przydzielony ze sztabu AK przewodnik przeprowadził kanałami w rejon pl. Strzeleckiego obserwatora radzieckiego, który stamtąd kierował ogniem i natarciem czołgów, w celu oczyszczenia z Niemców tego rejonu, aż do wylotu na pl. Krakowski.
Akcja wieszania flag.
Żołnierze AK z plutonu podchorążego Stanisława Ropuszyńskiego, wchodzącego w skład 19. pułku piechoty (m.in. Franciszek Maurer pseudonim „Zyndram”, Franciszek Orzechowski pseudonim „Oksza”, „Grzesio” oraz Ryszard Orzechowski pseudonim „Jan”) przedostali się do budynku Ratusza i pod ostrzałem niemieckim wywiesili na wieży ratuszowej flagę polską, amerykańską, angielską i sowiecką. Dowództwo radzieckie wkrótce zarządziło ich zdjęcie, motywując to tym, że pomagają one Niemcom, obecnym jeszcze w mieście, rozeznać sytuację. Inni żołnierze AK wywiesili flagę na tzw. Gmachu Sprechera, przy ul. Akademickiej, gdzie mieściła się Komenda Śródmieścia oraz na Politechnice, zdobytej przez Oddział Kedywu Okręgu Lwów.
Dzielnica Wschodnia.
W dzielnicy wschodniej 28 plutonów i 2 szwadrony 14 pułku ułanów w sile 1030 ludzi miało zapewnić gotowość do samoobrony dzielnicy przed ekscesami Ukraińców i możliwością wyniszczenia ludności przez wycofujących się Niemców, a gdyby groźba taka powstała, skupić ludność w rejonach odsuniętych od głównych arterii i bronić ją przed Niemcami i Ukraińcami.
Dzielnica Zachodnia.
Dzielnicę Zachodnią i Główny Dworzec kolejowy zabezpieczało około 1200 żołnierzy pod dowództwem Komendanta Dzielnicy kpt. Jana Kozika „Karskiego”. Plutony dzielnicy Zachodniej skoncentrowały się 22 lipca i początkowo opanowały rozległy teren niemal całej dzielnicy, odrzucając Niemców wzdłuż ul. Króla Leszczyńskiego i Gródeckiej. Niemcy byli tu na północ od ul. Janowskiej oraz na południowo-zachodnich peryferiach. 24 lipca oddziały AK próbowały atakować Kortumową Górę, ale atak załamał się pod ogniem niemieckim. Na drugi dzień oddziały niemieckie, wycofując się z północno-zachodnich przedmieść w kierunku na południe, wyparły oddziały AK z Sygniówki i Lewandówki. Na Lewandówce siły II rejonu pod dowództwem por. Janiaka „Michała”, okrążone w szkole poniosły straty i po krótkiej walce uległy rozproszeniu. Wydarzenia te spowodowały straty i po pewnym momencie panikę, wycofując się niektóre oddziały AK i uciekająca ludność cywilna dotarły aż do centrum miasta... Reakcja sztabu była natychmiastowa, sytuację szybko opanowano. Dowództwo na południowo-zachodnim odcinku ul. Gródeckiej objął osobiście kpt. „Karski”, przekazując je następnie kpt. Janowi Karolowi Osiowskiemu, który przeszedł z organizacji płk. Sokołowskiego „Trzaski” i przez 2 dni, aż do zupełnego wyparcia Niemców ze Lwowa, przy wsparciu czołgów radzieckich utrzymano ten rejon, prowadząc rozpoznanie patrolami lotniska w Skniłowie.
Dzielnica Południowa.
W dość rozległej dzielnicy południowej, zamieszkanej w czasie okupacji głównie przez ludność niemiecką, nie było warunków organizowania liczniejszych oddziałów AK. Stąd w czasie „Burzy”, w trzech rejonach miejskich wystąpiło 540 żołnierzy w 11 plutonach, które skoncentrowały się w wyznaczonych rejonach i obsadziły wskazane obiekty. Walki jednak ominęły tę część miasta, ponieważ Niemcy wycofali się stąd bez prób stawienia oporu. Opuszczona przez załogę Cytadela została zajęta po krótkich utarczkach z ukrywającymi się tam Niemcami, po czym odkryty magazyn broni pozwolił na częściowe dozbrojenie oddziałów AK. Dzielnicą dowodził Komendant Dzielnicy i zarazem dowódca zgrupowania południe kpt. Borkowiec „Zen”. Siły dzielnicy ujawniły się jako oddziały 40 pp. Odwody 5 DP zajęły zaplanowane rejony Kedyw Okręgu, w sile ok. 150 żołnierzy w 4 plutonach 19 p. p. obsadził Politechnikę, po uprzednim oczyszczeniu z Niemców ul. Leona Sapiehy i odrzuceniu ich na płn.-zach. Pod stałą obserwacją pozostawał kompleks budynków greckokatolickiej katedry św. Jura, siedziby Metropolity arcybiskupa Andrzeja Szeptyckiego, duchownego przywódcy nacjonalistów ukraińskich. Po zajęciu Politechniki zorganizowano tam szpital AK. Drugi odwód 5 DP w sile ok. 200 żołnierzy wywiadu i kontrwywiadu, w 4 plutonach 19 pp., pod dowództwem por. Borodeja „Lisa”, obsadził rejon przyległy do ul. Długosza, pozostając do dyspozycji Komendy Obszaru i 5 DP, mieszczącej się w pobliżu ul. Kochanowskiego. Oddziały por. „Lisa” miały pod obserwacją pobliskie skupiska ludności ukraińskiej, a wydzielony pluton wziął udział w odparciu niemieckiego kontrataku w rejonie rogatki Gródeckiej.
Dzielnica Północna.
Była ona niemal do końca silnie obsadzona i broniona przez Niemców. Oddziały trzech rejonów miejskich tej dzielnicy, w sile 19 plutonów – 738 żołnierzy pod dowództwem Komendanta Dzielnicy kpt. Mariana Jędrzejowskiego „Ara”, pozostawały w pogotowiu, w koncentracji. Łączność z tą dzielnicą utrzymywano kanałami. Jeden z plutonów pod dowództwem por. Zbigniewa Borzysławskiego, opanował teren Gazowni Miejskiej i wziął do niewoli całą załogę niemiecką, i odparł kilka kontrataków Niemców, chcących zająć i wysadzić gazownię.
Opanowanie północnej części Lwowa odbywało się stopniowo, jednak bez specjalnego wysiłku ze strony sowieckiej.
Epilog.
Podczas walk o Lwów zginęło 30 żołnierzy AK a 160 zostało rannych.
Dopóki trwały walki o Lwów, w mieście panował radosny nastrój, panowała harmonijna współpraca żołnierska między dowództwem AK a wojskami sowieckimi, walczącymi we Lwowie, których dowódca w stopniu generała na pierwszej odprawie wspólnej, w sztabie przy ul. Kochanowskiego, w obecności wielu oficerów AK i radzieckich złożył podziękowanie na ręce gen. Filipkowskiego za współpracę na polu walki i okazaną pomoc w walkach o Lwów, i na innych odcinkach walki na terenie Obszaru. Dokonano wymiany oficerów łącznikowych między dowództwami. W miarę napływania politycznych oddziałów sowieckich sytuacja pogarszała się. Na drugiej z kolei odprawie gen. Iwanow zaproponował, by oddziały AK złożyły różnorodną i często zestarzałą broń, zapewniając, że w zamian otrzymają nowoczesną i ręcząc za to słowem honoru. Na trzeciej odprawie ten sam generał zażądał kategorycznie złożenia broni przez AK. Wydano odpowiedni rozkaz i 28 lipca poszczególne oddziały złożyły broń w wyznaczonych punktach. Nie było możliwości w pełni wyegzekwować wykonania tego rozkazu, wielu żołnierzy nie chciało rozstać się z bronią i część jej często za cichą zgodą dowódców pozostawała w ukryciu.
Współpraca Armii Krajowej Obszaru Lwowskiego z Armią Czerwoną zakończyła się podstępnym aresztowaniem dowódców i sztabów oraz masowym aresztowaniem oficerów i żołnierzy Armii Krajowej. Ponad dwa tysiące żołnierzy Lwowskiej Armii Krajowej zostało skazanych i uwięzionych w łagrach sowieckich. Wielu z nich nie doczekało powrotu do Polski.
Upamiętnienie.
Walki żołnierza polskiego o Lwów w II wojnie światowej zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „LWÓW 12–22 IX 1939/22 – 26 VII 1944”.

</doc>
<doc id="287631" url="https://pl.wikipedia.org/wiki?curid=287631" title="Witold Chmielewski (plastyk)">
Witold Chmielewski (plastyk)

Witold Andrzej Chmielewski (ur. 27 sierpnia 1949 w Toruniu) – polski artysta plastyk, profesor sztuk pięknych specjalizujący się w malarstwie.
Życiorys.
W 1968 ukończył Technikum Mechaniczno-Elektryczne w Bydgoszczy, po czym odbył służbę wojskową w Wojskowej Kolumnie Transportu Samochodowego (1968-1970). W latach 1970-1975 studiował sztuki piękne na Uniwersytecie Mikołaja Kopernika pod kierunkiem Stanisława Borysowskiego. Od ukończeniu studiów pracuje na UMK, w latach 1981-1982 pełnił funkcję zastępcy dyrektora Instytutu Artystyczno-Pedagogicznego. W 1983 roku otworzył przewód kwalifikacyjny na stanowisko adiunkta, a w 2001 roku otrzymał tytuł profesora oraz stanowisko profesora nadzwyczajnego UMK. Jest profesorem w Katedrze Intermediów na wydziale Sztuk Pięknych UMK. 
Zajmował się scenografią teatralną i telewizyjną. Jest twórcą realizacji wystawienniczych, małej architektury, wnętrz oraz promocji i reklamy wizualnej, kuratorem i animatorem kultury, autorem założeń ideowych projektów artystycznych i społecznych, autorem publikacji w wydawnictwach naukowych i artystycznych. Jest ekspertem w zakresie edukacji plastycznej oraz animacji kultury w środowiskach lokalnych. Pisze teksty krytyczne o sztuce i kulturze współczesnej. Zajmował się również działalnością publicystyczną, m.in. na łamach lokalnego dodatku "Gazety Wyborczej". Był inicjatorem powołania na Wydziale Sztuk Pięknych UMK kierunku Edukacja Artystyczna. 
Członek "Grupy Działania" oraz "Grupy 111". Jest także współautorem projektu "Małe ojczyzny" (promującego lokalne inicjatywy kulturowe i edukacyjne) oraz działań wokół jego realizacji w ramach Fundacji Kultury (wraz z Izabellą Cywińską i Stefanem Starczewskim).
Jest mężem Iwony Chmielewskiej. Ma synów: z pierwszego małżeństwa - fotografika - Jacka (ur. 1975), ze związku z Iwoną Chmielewską - Jana. Jego starszym bratem jest Bogdan Chmielewski, artysta plastyk, profesor w Katedrze Rysunku na Wydziale Sztuk Pięknych UMK.

</doc>
<doc id="287633" url="https://pl.wikipedia.org/wiki?curid=287633" title="Jądra lustrzane">
Jądra lustrzane

Jądra lustrzane – jądra izobaryczne, tj. jądra atomowe różnych pierwiastków o równej liczbie masowej, w których liczba protonów jednego jest równa liczbie neutronów drugiego.
Jądra lustrzane występują tylko dla lekkich jąder, gdyż nie występują jądra ciężkie o liczbie protonów większej od liczby neutronów.
Jądra lustrzane mają identyczny spin i parzystość. Jądra mają podobne struktury o czym świadczą podobne widma stanów wzbudzonych.

</doc>
<doc id="287634" url="https://pl.wikipedia.org/wiki?curid=287634" title="F1">
F1



</doc>
<doc id="287639" url="https://pl.wikipedia.org/wiki?curid=287639" title="Jądro lustrzane">
Jądro lustrzane



</doc>
<doc id="287641" url="https://pl.wikipedia.org/wiki?curid=287641" title="Wawrzyn szlachetny">
Wawrzyn szlachetny

Wawrzyn szlachetny, laur ("Laurus nobilis" L.) – gatunek krzewu należący do rodziny wawrzynowatych ("Lauraceae"). 
Rozmieszczenie geograficzne.
Rodzimy obszar jego występowania to kraje w obszarze śródziemnomorskim: Afryka Północna (Algieria, Libia, Tunezja, Maroko), Europa Południowa (Francja, Słowenia, Albania, Bośnia i Hercegowina, Chorwacja, Włochy, Grecja) i część Azji Zachodniej (Cypr, Izrael, Liban, Syria, Turcja). Jako gatunek introdukowany rozprzestrzenił się w wielu innych regionach, jest też uprawiany w wielu krajach.
Uprawa.
W Polsce należy traktować wawrzyn jako roślinę doniczkową. Znosi krótkotrwałe spadki temperatury poniżej 0 °C (nawet do -10 °C), jednak dłuższe okresy mrozu są dla niego zabójcze. Najlepiej zimuje w widnym pomieszczeniu, w temperaturze 2-4 °C, na przykład na werandzie lub w zimnej szklarni. Przy wyższej temperaturze (10-15 °C) pomieszczenie, w którym stoi powinno być często wietrzone. Trzeba jednak uważać, żeby roślina nie stała bezpośrednio w zasięgu zimnego powietrza. Wymaga gleby żyznej, przepuszczalnej. 
Zobacz też.
Wieniec laurowy, Laura, Liść laurowy, Wawrzyniec, Laurencjusz, Park Narodowy Garajonay

</doc>
<doc id="287650" url="https://pl.wikipedia.org/wiki?curid=287650" title="Polskie Szkoły Handlowe w Wolnym Mieście Gdańsku">
Polskie Szkoły Handlowe w Wolnym Mieście Gdańsku

Polskie Szkoły Handlowe w Gdańsku – dwie polskie szkoły zawodowe przygotowujące polską młodzież do pracy w zawodzie kupieckim, istniejące w latach 1926 (1929)–1939 w Wolnym Mieście Gdańsku (mieście-państwie). Dyrektorem obu szkół przez cały okres był Marian Seredyński.
Historia.
W listopadzie 1920 zostało utworzone państewko Wolne Miasto Gdańsk, w którym dominowała ludność narodowości niemieckiej. Językiem urzędowym był niemiecki. Mniejszość polska miała prawo posługiwania się językiem polskim w administracji, placówkach oświatowych i podczas wykonywania praktyk religijnych.
Polska Szkoła Handlowa Macierzy Szkolnej.
Trzyletnia szkoła zawodowa została otwarta staraniem Gdańskiej Macierzy Szkolnej 13 września 1926. Siedzibą szkoły był gmach byłego pruskiego kasyna ("Regimentshaus" zbudowany w latach 1908–1909) przy ul. Długie Ogrody ("Langgarten 80"), zakupiony w 1922 i ofiarowany Macierzy Szkolnej na ten cel przez łódzkiego przemysłowca Edwarda Heimana-Jareckiego.
Do szkoły przyjmowano młodzież w wieku 14–15 lat, po 7-klasowych szkołach powszechnych, a także uczniów po szóstej klasie Gimnazjum Polskiego, którzy decydowali się na szkołę dającą przygotowanie do zawodu pomocniczego pracownika handlowego. W inauguracyjnym roku 1926 szkoła liczyła 26 uczniów.
Polska Wyższa Szkoła Handlowa Macierzy Szkolnej.
W 1929 powołano dodatkowo dwuletnią Wyższą Szkołę Handlową. Szkoła przyjmowała absolwentów Polskiej Szkoły Handlowej Macierzy Szkolnej lub absolwentów szóstej klasy gimnazjum. Szkoła kształciła samodzielnych pracowników handlu oraz dawała maturę.
Nauczycielami w Polskiej Szkole Handlowej i Polskiej Wyższej Szkole Handlowej byli m.in. Maria Ostrowska, Maria Pikarska, Feliks Kalewski, Alf Liczmański, Marian Pelczar, Szczepan Pilecki, Władysław Pniewski.
Obie szkoły istniały obok siebie, a przeważały w nich dziewczęta. W 1930 było 139 uczniów, w 1938 było 279 uczniów. Placówki dokształcały też na wieczorowych kursach dla dorosłych. Absolwenci obu szkół byli poszukiwani przez polskie firmy w Gdańsku, Gdyni i Tczewie.
Siedziba i dalsze losy.
Szybko siedziba szkół, budynek dawnego kasyna stał się zbyt ciasny. W związku z zapotrzebowaniem na nowe sale lekcyjne, w 1930 rozpoczęto rozbudowywanie gmachu wzdłuż "Trojangasse" (dzisiejsza ul. Seredyńskiego), przy ponownym wsparciu finansowym Edwarda Heimanna-Jareckiego. W nowym trójkondygnacyjnym skrzydle znalazło się pięć sal lekcyjnych, sala konferencyjna i jadalnia. Zaplanowana była dalsza rozbudowa, m.in. budowa sali gimnastycznej z szatniami i prysznicami. Szkoły zostały zlikwidowane 1 września 1939, po wybuchu II wojny światowej. Po wojnie gmach dawnego kasyna został najprawdopodobniej zniszczony (jak inne budynki przy tej ulicy), a następnie rozebrany. W częściowo zachowanym budynku szkół handlowych umieszczono Szkoły Ekonomiczno-Handlowe.

</doc>
<doc id="287654" url="https://pl.wikipedia.org/wiki?curid=287654" title="Siemowit V">
Siemowit V

Siemowit V (ur. ok. 1389, zm. 16 lutego 1442) – w latach 1426-1434 książę mazowiecki na Rawie, Płocku, Sochaczewie, Gostyninie, Płońsku, Wiźnie i Bełzie, w wyniku podziału w 1434 r. książę na Rawie, Gostyninie i Sochaczewie.
Siemowit V był najstarszym synem księcia płockiego Siemowita IV i siostry Władysława Jagiełły – księżniczki litewskiej Aleksandry. W literaturze spotyka się niekiedy formę imienia - "Ziemowit", jest to jednak forma niepolecana.
Książę dzieciństwo i wczesną młodość spędził na dworze Władysława Jagiełły w Krakowie. W 1410 r. wziął udział u boku króla Polski w bitwie pod Grunwaldem. Opieka Jagiełły na księciem zaowocowało wkrótce również wyjazdem w 1416 r. Siemowita na sobór do Konstancji i pobytem Piasta podczas spotkania Jagiełły z królem węgierskim Zygmuntem Luksemburczykiem w Kieżmarku.
Po 1420 r. w związku ze starzeniem się ojca Siemowit V, zaczął przejmować coraz więcej władzy w rodzinnym księstwie płockim. Z nieznanych przyczyn w 1425 r. ojciec księcia Siemowit IV na synodzie diecezjalnym w Łęczycy wystąpił za pośrednictwem swojego kanclerza Stanisława Pawłowskiego z mową, w której powątpiewano zgodność z prawem zależności lennej Mazowsza od korony polskiej. Dopiero osobista wizyta synów Siemowita – Siemowita V i Kazimierza w Brześciu Litewskim, oraz ukorzenie się przed królem zapobiegło konfliktowi zbrojnemu.
Na początku 1426 r. zmarł sędziwy Siemowit IV pozostawiając swoje władztwo do podziału między czterech synów – Siemowita V, Kazimierza, Trojdena II i Władysława I (piąty Aleksander wybrał karierę duchowną). Początkowo czterej bracia (od śmierci Trojdena II w 1427 r. już tylko trzej) na Mazowszu Płockim mieli rządzić wspólnie jako tzw. bracia niedzielni, decydując się niemal natychmiast złożyć 8 września 1426 r. w Sandomierzu hołd lenny Władysławowi Jagielle (z wyjątkiem Kazimierza, który z obowiązkiem z tym uchylał się aż do 1430).
Pomimo uznania zwierzchnictwa Polski stosunki książąt mazowieckich z polskim monarchą pozostały jednak napięte. Powodem tego był konflikt, jaki wybuchł pomiędzy książętami i Stanisławem Pawłowskim (natenczas będącym już biskupem płockim i wiernym stronnikiem Jagiełły). Siemowit V wraz z braćmi oskarżał m.in. biskupa od nadużywanie swojej władzy i próbę ich skłócenia z polskim monarchą. W tym celu Pawłowski miał fałszować dokumenty, z których wynikało, że Piastowcze dybali na życie Władysława Jagiełły. Sprawa była na tyle poważna, że do sporu w pewnym momencie włączyli się oprócz króla również Krzyżacy, a nawet papież i cesarz Zygmunt Luksemburski. Ostatecznie Siemowit V wraz z braćmi sprawę przegrał, a sąd papieski uniewinnił biskupa.
W 1429 r. Siemowit V uczestniczył w zjeździe w Łucku, gdzie Zygmunt Luksemburski zaproponował wyniesienie do godności królewskiej wielkiego księcia litewskiego Witolda.
W wojnie jaka wybuchła w 1431 r. pomiędzy Polską a rządzoną przez Świdrygiełłę Litwą, książęta mazowieccy opowiedzieli się po stronie polskiej, a Siemowit V objął całość dowództwa nad polskimi oddziałami. Przeprowadzona wówczas kampania zakończyła się pełnym sukcesem wraz z podpisaniem 2 września 1431 r. rozejmu. Za okazaną pomoc Siemowit V otrzymał od polskiego króla powiat żadaczowski w przylegającym do księstwa bełskiego Wołyniu.
Dobrze układające się stosunki z koroną zostały zachwiane niespodziewanie w 1432 r., kiedy Siemowit V rozpoczął rozmowy Krzyżakami w Działdowie i ze Świdrygiełłą w Wilnie w sprawie wspólnego sojuszu skierowanego przeciwko Polsce. Dopiero zamach stanu Polaków na Litwie i usunięcie Świdrygiełły skłoniło księcia do ponownego związania się z Polską. Istnieją przypuszczenia że kontakty Siemowita ze Świdrygiełłą odbywały za wiedzą i zgodą Jagiełły, o czym miał świadczyć fakt pozostania księcia w łaskach królewskich przez cały 1432 rok.
O złych stosunkach łączących Siemowita V z zakonem świadczą także częste kontakty z wrogim Krzyżakom Pomorzem Zachodnim, oraz wyprawa husytów w 1433 r. na Pomorze Gdańskie w której książę mazowiecki wziął również udział.
Śmierć Władysława Jagiełły w 1434 r. uczyniła na krótko Siemowita V kandydatem na korony polskiej. Pomysł ten zrodził się wśród opozycji skupionej wokół Spytka z Melsztyna, a skierowanej przeciwko biskupowi krakowskiego Zbigniewowi Oleśnickiemu. Energiczność biskupa na zjeździe w Opatowie 13 lipca 1434 spowodowała jednak, że nawet plan minimum – objęcie przez Piasta mazowieckiego regencji nie został zrealizowany.
Wobec fiaska planów opozycji Siemowit V szybko zaakceptował nowego władcę Władysława III i 25 lipca wraz z bratem Kazimierzem II wziął udział w koronacji młodziutkiego polskiego monarchy. Uroczystość została zakłócona nierozstrzygniętym sporem książąt mazowieckich z biskupami o zaszczytne miejsce u boku króla.
31 sierpnia 1434 Siemowit V zdecydował się wraz z braćmi na ostateczny podział ojcowizny – najstarszemu przypadła wówczas część z Rawą, Gostyninem i Sochaczewem.
Po dokonaniu podziału aktywność polityczna Siemowita V wyraźnie spadła. 31 grudnia 1435 r. Siemowit V wziął udział w rokowaniach pokojowych z Krzyżakami w Brześciu Kujawskim, podpisał akt pokoju w Brześciu Kujawskim. W kwietniu 1438 r. w zjeździe w Nowym Mieście Korczynie, gdzie odradzał Władysławowi III i radzie koronnej pomysłu przyjęcia korony czeskiej dla Kazimierza Jagiellończyka.
Książę był żonaty z Małgorzatą, córką księcia raciborskiego Jana II. Małżeństwo to doczekało się córki, również Małgorzaty, wydanej za księcia oleśnickiego Konrada IX Czarnego.
Siemowit V Rawski zmarł 16 lutego 1442 i został pochowany w kościele parafialnym św. Piotra i Pawła w Rawie Mazowieckiej. Większość dziedzictwa po jego śmierci przejął brat Władysław I. Gostynin jako oprawę wdowią otrzymała Małgorzata raciborska.

</doc>
<doc id="287655" url="https://pl.wikipedia.org/wiki?curid=287655" title="Order Świętej Katarzyny Męczennicy (Imperium Rosyjskie)">
Order Świętej Katarzyny Męczennicy (Imperium Rosyjskie)

Order św. Katarzyny Męczennicy () – order kobiecy Imperium Rosyjskiego w latach 1714–1917, a obecnie jeden z orderów domowych dawnej panującej dynastii Romanow.
Historia.
Order został ustanowiony 24 listopada 1714 roku przez cara Piotra Wielkiego i miał początkowo nosić miano "Order Oswobodzenia" na pamiątkę uratowania armii rosyjskiej i samego cara przed niewolą turecką po nieudanej kampanii Piotra nad Prutem w tymże roku. Turecki wezyr zezwolił na odwrót Rosjan, gdyż małżonka Piotra Katarzyna Aleksiejewna (późniejsza Katarzyna I) przekupiła go "darując" mu wszystkie swe klejnoty (w Stambule zapłacił za to później głową).
Pierwsze statuty orderu ukazały się w roku 1713. Posiadał dwie klasy "Wielki Krzyż"" i "Mały krzyż". Rosyjskie księżniczki krwi ("wielkie księżne") otrzymywały order I klasy poprzez narodzenie, oprócz nich damami orderu tej klasy mogło być 12 pań z najwyższej arystokracji. Drugą klasę mogły otrzymać najwyżej 94 damy. Za życia Piotra Wielkiego order dostała tylko Katarzyna Aleksiejewna, która wkrótce po swym wstąpieniu na tron zniosła II klasę. Restytuował ją car Paweł I w roku 1797, który także stworzył ostateczną wersję statutów, niezmienioną do roku 1917. W hierarchii carskich orderów św. Katarzyna zajmowała drugie miejsce wspólnie z orderem św. Aleksandra Newskiego. Wielką mistrzynią była zawsze cesarzowa-małżonka. Obecna pretendentka do tronu Rosji, w.ks. Maria Władimirowna Romanowa, nie przyjęła tytułu Wielkiej Mistrzyni św. Katarzyny, gdyż jest według własnego pojęcia carycą, a nie "caryną".
Jedynym w historii odznaczenia mężczyzną, który je otrzymał (wbrew statutom, w 1728), był 18-letni kniaź Iwan Dołgorukij, intymny przyjaciel młodocianego cara Piotra II, co wywołało złośliwe komentarze socjety petersburskiej na temat biseksualnych związków obu młodzieńców, a szczególnie roli Dołgorukiego w tych relacjach (według Troyata).
Insygnia.
Insygnia orderu św. Katarzyny to krzyż I i II klasy oraz gwiazda I klasy. Krzyż typu krzyż Ruperta, cały usiany diamentami, posiada w medalionie środkowym awersu malowaną na emalii figurę siedzącej świętej, która trzyma w prawej dłoni krzyż kotwiczny, zaś w lewej gałązkę palmową. U stóp świętej widoczny jest jej atrybut, koło torturowe. Na najstarszych insygniach krzyż kotwiczny ozdobiony był małym krzyżykiem z brylantów, symbolizującym światło Ewangelii. Między ramionami trzymanego przez świętą krzyża znajdują się łacińskie litery D S F R ("Domine, salvum fac regem" – "Boże chroń cara"). W medalu rewersu order posiada przedstawienie wieży z orlim gniazdem na szczycie i z dwoma orłami u stóp wieży, które w dziobach trzymają węże. Nad wieżą znajduje się napis "Aequant munia comparis" ("Przez czyny małżonkowi równa").
W pierwszych latach order był noszony na białej wstędze ze srebrnym napisem ЭA ЛЮБOВЬ И OTEЧECTBO, później wstęgę zmieniono na czerwoną, napis pozostał ten sam. Pierwszą klasę noszono na wielkiej wstędze z prawego ramienia na lewy bok, drugą na damskiej kokardzie nad lewą piersią.
Gwiazda I klasy, cała wysadzona brylantami, była ośmiopromienna. W jej środkowym medalionie znajdował się brylantowy diadem na czerwonym tle, otoczony dewizą orderu. Nad medalionem górowała wysadzana brylantami korona carska.
Od 1855 roku krzyż II klasy ozdabiano zamiast brylantów strasem.
3 maja 2012 roku Order św. Katarzyny w nowej formie (o podobnych insygniach) powrócił do systemu odznaczeń państwowych, tym razem, Federacji Rosyjskiej.

</doc>
<doc id="287659" url="https://pl.wikipedia.org/wiki?curid=287659" title="Wing Tsun">
Wing Tsun



</doc>
<doc id="287663" url="https://pl.wikipedia.org/wiki?curid=287663" title="Rosyjski Morski Rejestr Nawigacyjny">
Rosyjski Morski Rejestr Nawigacyjny

Rosyjski Morski Rejestr Nawigacyjny (Российский морской регистр судоходства) (RS) – rosyjskie towarzystwo klasyfikacyjne z siedzibą centrali w Sankt Petersburgu. Powstałe w 1913 roku jako "Rejestr Rosyjski", w roku 1923 przemianowane na "Rejestr Związku Socjalistycznych Republik Radzieckich", a po upadku Związku Radzieckiego działa pod obecną nazwą. RS ma uprawnienia do wystawiania dokumentów i świadectw międzynarodowych oraz sprawuje nadzór klasyfikacyjny. Wydaje własną księgę rejestrową i przepisy. 
Rosyjski Morski Rejestr Nawigacyjny od 1969 roku jest członkiem IACS.

</doc>
<doc id="287664" url="https://pl.wikipedia.org/wiki?curid=287664" title="RS">
RS



</doc>
<doc id="287667" url="https://pl.wikipedia.org/wiki?curid=287667" title="Ślimak Trio">
Ślimak Trio

Ślimak Trio – formacja związana ze stylistyką free jazz, założona przez muzyków związanych na co dzień z wykonującym jazz zespołem Wiosna. Powstał w 2002 roku, a jego skład do dzisiaj tworzą: Szymon Tarkowski - bas, Krzysztof Nowicki - gitara, Andrzej Kwiatkowski - perkusja. Jedyne opublikowane utwory Ślimak Trio to dwie kompozycje: "Wprost przeciwnie" i "Przygody pączków na Marsie", które są częścią składanki "WUJek", prezentującej najciekawsze formacje występujące w ramach imprezy o nazwie Festiwal Wujek.

</doc>
<doc id="287670" url="https://pl.wikipedia.org/wiki?curid=287670" title="Saab 32 Lansen">
Saab 32 Lansen

Saab A 32 Lansen – (od szw. "Lanca") szwedzki dwumiejscowy samolot szturmowy produkowany przez wytwórnię SAAB od 1955 do 1960 roku Szwedzkich Sił Powietrznych "(Flygvapnet)". Wyprodukowano 450 egzemplarzy w różnych wariantach, do atakowania celów naziemnych i morskich, wersji myśliwskiej i rozpoznawczej. Później przerabiano je na samoloty do holowania celów i jako samolot przeciwdziałania radioelektronicznego ECM. Nie było wersji szkolnej tego samolotu, ale w niektórych egzemplarzach instalowano podstawowe urządzenia sterownicze w drugiej kabinie.
Historia.
W roku 1945 stało się jasne, że przyszłe samoloty bojowe muszą być napędzane silnikami odrzutowymi. Od 1946 na wyposażeniu Szwecji pozostawały brytyjskie samoloty myśliwskie de Havilland Vampire, ale nie było następcy dla bombowca Saab 18. W 1946 rozpoczęto prace nad projektem nowego samolotu, który miał zastąpić wysłużony bombowiec. Początkowo planowano zbudować samolot z dwoma silnikami de Havilland Ghost w konfiguracji "latającego skrzydła", ale po serii katastrof podobnych maszyn budowanych w innych krajach zarzucono tę koncepcję.
Koncepcja dotycząca uzbrojenia zakładała zastosowanie czterech 20 mm działek, wewnętrznej wyrzutni pocisków rakietowych kalibru 15-18 cm. Ponadto zakładano możliwość przenoszenia 500 kg bomb lub rakiet podwieszonych pod kadłubem.
W 1948 roku zwyciężyła jednak koncepcja lżejszego, napędzanego jednym silnikiem samolotu. Wymagania postawione projektowanej maszynie oznaczonej jako "projekt 1150", zakładały, że ma on być w stanie przenieść z centralnie położonego lotniska, uzbrojenie strzeleckie, rakiety oraz bomby w dowolne miejsce ciągnącej się przez 2000 km szwedzkiej linii brzegowej w czasie krótszym niż godzina w każdych warunkach pogodowych, a także w nocy. W 1949 roku wybrano zwycięski projekt oznaczony jako "typ 32" nadając mu nazwę Lansen.
Lansen był pierwszym samolotem zaprojektowanym w Szwecji, do obliczenia którego zastosowano maszyny matematyczne, protoplastów dzisiejszych komputerów. Maszyna miała latać z przyspieszeniami od -3G do +8G, ale mogła wytrzymać przeciążenia od -8G do +12G.
Planowano, że jednostką napędową samolotu będzie szwedzki silnik STAL Dovern (RM 4), ale do prototypów używano silników zagranicznych ze względu na to, że silnik krajowy nie był w tym czasie jeszcze dopracowany. Ostatecznie, z różnych względów, również w egzemplarzach seryjnych używano budowanych na licencji przez Svenska Flygmotor silników Rolls-Royce Avon wyposażonych w dopalacz szwedzkiej produkcji.
Pierwszy prototyp wzbił się w powietrze 3 listopada 1952 roku.
Wersje samolotu "Lansen".
A 32A.
Samolot szturmowy przystosowany do atakowania celów naziemnych i morskich. Następca samolotu bombowego Saab B 18, który z kolei został później zastąpiony przez samolot Saab Viggen.
Zbudowano 287 egzemplarzy tej wersji w latach 1955-58. Ostatni A32A został wycofany ze służby w 1978 roku.
Uzbrojenie strzeleckie stanowiły 4 działka Bofors kalibru 20 mm (licencyjna wersja działka Hispano-Suiza Mk V) zamontowane w dziobie maszyny. Wyloty luf były zamykane pokrywami otwieranymi po odbezpieczeniu broni. Ponadto A 32A mógł przenosić dwa przeciwokrętowe pociski rakietowe Saab 304 o zasięgu 20 km lub zasobniki z niekierowanymi pociskami rakietowymi.
Wyposażenie elektroniczne stanowił produkowany na licencji w Szwecji francuski radar PS-431/A. Ponieważ jednak samoloty te działały zazwyczaj w grupach, z powodów ekonomicznych tylko co czwarty samolot był wyposażony w ten radar, reszta maszyn była naprowadzana przez nawigatora z kabiny samolotu z radarem. W pozostałych samolotach załogę stanowił tylko jeden pilot.
Maszyna była napędzana silnikiem RM 5A2 (Rolls-Royce Avon Mk 21/21A) ze szwedzkim dopalaczem.
S 32C.
Samolot rozpoznawczy, który zastąpił maszynę Saab S 18 w roli samolotu rozpoznania morskiego. Wykonywał także misje rozpoznania fotograficznego, w której to roli zastąpił go później Saab Viggen.
Zbudowano 44 maszyny tego typu w latach 1958-59, których używano do roku 1978.
Konstrukcyjnie była to maszyna identyczna z wersją A32A, z której się wywodziła.
Wyposażenie elektroniczne stanowił ten sam radar, co w wersji A 32A, ale o wydłużonym do 100 km w przód i 50 km na boki zasięgu, oznaczony jako PS-432/A. Umożliwiał on także wykonywanie zdjęć obrazu radarowego w celu późniejszej analizy.
Lanseny zostały zastąpione w misjach tego typu najpierw przez samoloty Saab S 29C Tunnan, a później przez Saab S 35E Draken.
Wyposażenie fotograficzne stanowiły cztery brytyjskie kamery, dwie szerokokątne SKa 17 (SKa - "SpaningsKamera" - kamera rozpoznawcza) o ogniskowej 130 mm do zdjęć z niskiego pułapu i dwie SKa 18 o ogniskowej 920 mm do większych wysokości powyżej 1000 m. Wszystkie kamery były przystosowane do robienia zdjęć nocnych. W celu doświetlenia fotografowanego obiektu samolot mógł przenosić do 12 specjalnych bomb błyskowych o masie 75 kg każda.Późnej stosowano także inne typy kamer, umieszczonych w gondoli pod dziobem samolotu.
J 32B.
Wersja myśliwska przystosowana do lotów w każdych warunkach pogodowych. Początkowo używany tylko do misji nocnych i podczas złej pogody, ze względu na to, że pozostałe szwedzkie myśliwce nadawały się tylko do lotów w dzień.
Zbudowano 118 egzemplarzy tej wersji w latach 1958-60, używanych do 1973 roku.
Ponieważ początkowo samolot ten był projektowany jako bombowo-szturmowy, nie przewidziano uzbrojenia go w 20 mm działka. Zamiast tego zamontowano 4 działka ADEN kalibru 30 mm w dziobie maszyny, ale bez pokryw wylotów luf jak w wersji A 32A. Po zakończonym locie działka te musiały być przepłukane płynem z detergentami ze względu na silne korozyjne działanie prochu.
Uzbrojenie rakietowe stanowiły pociski klasy powietrze-powietrze Rb-24 będące produkowaną w Szwecji wersją pocisków Sidewinder, oraz pociski rakietowe naprowadzane przy pomocy radaru. Możliwe było montowanie także zasobników z niekierowanymi pociskami rakietowymi kalibru 75 mm.
Wyposażenie elektroniczne stanowił radar, którego wyświetlacz był dostępny także dla pilota, a nie tylko nawigatora jak w innych wersjach Lansenów. Ponadto zamontowano celownik refleksyjny Sikte 6A, do naprowadzania broni na cele naziemne i powietrzne, na którym wyświetlano informacje z sensorów podczerwieni umieszczonych pod lewym skrzydłem, umożliwiając przeprowadzenie ataku bez kontaktu optycznego z celem.
Ponieważ był to samolot myśliwski wyposażono go w mocniejsze silniki Svenska Flygmotor RM 6A (Rolls-Royce Avon Mk 47A), niż w innych wersjach, a co za tym idzie konieczne było powiększenie wlotów powietrza i zastosowanie innej dyszy wylotowej.
J 32D.
Wersja przystosowana do holowania celów powietrznych używana do 1997 roku. Do tej wersji zmodyfikowano 6 egzemplarzy samolotu J 32B.
J 32E.
Samolot przeciwdziałania radioelektronicznego (ECM) i szkolenia w zakresie ECM, używany do 1997 roku. Zmodyfikowano do tej wersji 15 egzemplarzy J 32B.
Modyfikacja polegała na zastąpieniu radaru w dziobie samolotu urządzeniami zakłócającymi G 24 w jednej z trzech wersji na pasma L, S lub C, stosowanymi do walki elektronicznej z radarami naziemnymi i na jednostkach pływających. Ponadto stosowano zasobniki podwieszane Adrian (pracujący w pasmach S i C) i Pertus na pasmo X przeciw radarom lotniczym.
Inne wersje rozwojowe.
J 32AD.
W 1953 planowano skonstruowanie dziennego myśliwca mającego zastąpić samolot J 29 Tunnan zanim zostanie wprowadzony J 35 Draken. Planowana wersja, oznaczona jako J 32AD ("Dag" - dzienny), miała być lżejsza, jednomiejscowa wyposażona w 4 działka kalibru 20 mm i jedno 30 mm działko na dziobie. Radar nie był przewidziany. Przewidziano również zastosowanie różnego rodzaju pocisków rakietowych.
Nigdy nie zbudowano samolotów w tej wersji, a zamiast nich zakupiono 120 egzemplarzy samolotów Hawker Hunter.
J 32U.
Kolejna wersja myśliwska o znacznie lepszych osiągach, niż J 32B, planowana w 1954 roku. Oznaczony jako J 32U (U - "Utveckling", rozwojowy) samolot wyposażono w mocniejsze silniki Rolls-Royce RA 19R. W celu zapewnienia większej zwrotności przy prędkościach naddźwiękowych zastosowano cieńsze o 6% skrzydła i powierzchnie sterowe. Zmieniono też skos skrzydeł z 35 na 40°. Rozważano również zastosowanie dodatkowego silnika rakietowego.

</doc>
<doc id="287671" url="https://pl.wikipedia.org/wiki?curid=287671" title="Festiwal WUJek">
Festiwal WUJek

Festiwal WUJek (Warszawski Underground Jazzowy) to impreza odbywająca się corocznie w Warszawie, prezentująca najciekawsze stołeczne grupy związane z takimi stylami jak off jazz, free jazz, czy ogólnie muzyka improwizowana, jak i formacje próbujące eksperymentować z muzyką rockową czy etniczną. Pierwsza edycja imprezy odbyła się w 2001 roku. Przez wszystkie lata występowały na niej takie formacje jak między innymi Meritum, Ślimak Trio, Wiosna, Batyskaf czy Fisz. Od początku organizatorem i animatorem festiwalu jest Szymon Tarkowski. Na początku impreza odbywała się w klubie Jazzgot, obecnie w centrum kulturalnym Fabryka Trzciny na warszawskiej Pradze.
W 2006 roku ukazała się składanka zatytułowana WUJek, na której znajdują się nagrania zespołów związanych z dotychczasowymi edycjami imprezy.

</doc>
<doc id="287675" url="https://pl.wikipedia.org/wiki?curid=287675" title="Gdańska Macierz Szkolna">
Gdańska Macierz Szkolna

Gdańska Macierz Szkolna (przed 1938 oficjalnie: Macierz Szkolna w Gdańsku) – polska organizacja oświatowa w Wolnym Mieście Gdańsku, w latach 1921–1939.
Historia.
W okresie kilkunastu lat Macierz Szkolna stworzyła kompletny system szkolnictwa polskiego w Wolnym Mieście Gdańsku – od ochronek dla kilkuletnich dzieci, szkół wraz z opieką lekarską, koloniami letnimi i bursami dla uczniów. W 1922 do jedynego gimnazjum uczęszczało 199 uczniów, w 1934 w 14 szkołach uczyło się 2305 dzieci i młodzieży, dodatkowo 681 dzieci w 20 ochronkach. Kolejno otwierano szkoły:

</doc>
<doc id="287688" url="https://pl.wikipedia.org/wiki?curid=287688" title="Wyłącznik mocy">
Wyłącznik mocy

Wyłącznik mocy jest to wyłącznik stosowany tam, gdzie moce wyłączane osiągają duże wartości, w celu ochrony innych urządzeń elektrycznych przed skutkami przeciążenia lub zwarć oraz w celu sterowania rozpływu mocy w sieci elektrycznej.
Jest charakteryzowany przez szereg parametrów, najważniejsze z nich to: napięcie znamionowe, prąd znamionowy i zwarciowy, dopuszczalna temperatura otoczenia. Jego budowa różni się w znacznym stopniu w zależności od parametrów znamionowych. Wyłączniki mocy można podzielić ze względu na napięcie znamionowe.
Niskonapięciowe wyłączniki mocy.
Umownie przyjmuje się, iż napięcie pracy tych aparatów jest mniejsze od 1000 V.
Ze względu na przyjętą zasadę przerywania łuku elektrycznego aparaty te dzielimy na:
Wyłączniki z wyłączaniem łukowym są najprostszą formą wyłącznika niskonapięciowego stosowanego w zasadzie do wyłączania wszystkich wielkości prądów i mocy. Wykorzystywany jest tutaj efekt wpływu chłodzenia, dzielenia i rozciągania łuku na opór wewnętrzny kolumny łukowej.
W wyłączniku magnetowydmuchowym zapalający się między stykami wyłącznika łuk elektryczny jest wypychany siłami indukcji elektromagnetycznej do komory gaszeniowej. Komora gaszeniowa jest najczęściej zbudowana w postaci kilku przewodzących płytek na których następuje podzielenie kolumny łukowej na kilka odcinków. Największy opór elektryczny łuku występuje w strefie przyelektrodowej dlatego takie podzielenie znacznie zwiększa opór elektryczny kolumny łukowej.
Średnionapięciowe wyłączniki mocy.
Wyłączniki próżniowe (najczęściej stosowane) wyłączenie następuje w obecności łuku par materiałów styków. Gdy prąd łuku zanika zanikają pary i następuje rozłączenie, zanik następuje tuż przed przejściem prądu przez zero i trwa bardzo krótko. Z tego też powodu odległość między stykami nie musi być duża. Mechaniczna żywotność wyłącznika wynosi z reguły 10000 wyłączeń.
Wysokonapięciowe wyłączniki mocy.
Wysokonapięciowe wyłączniki są klasyfikowane ze względu na rodzaj medium używanego do gaszenia łuku elektrycznego oraz konstrukcji:
Powyższe wyłączniki można spotkać wykonane w dwóch technologiach:
Zaletą technologii Dead-Tank jest dużo większa mechaniczna wytrzymałość wyłącznika, mająca duże znaczenie podczas np. trzęsień ziemi, gdzie wyłącznik jest stabilny (nie chwieje się), a nie jak w przypadku wyłączników Live Tank, które są wysokie i środek ciężkości jest położony dużo wyżej.
Charakterystyczne parametry wyłącznika (SF6) samowydmuchowego:

</doc>
<doc id="287689" url="https://pl.wikipedia.org/wiki?curid=287689" title="Tabela nuklidów">
Tabela nuklidów

Tabela nuklidów przedstawia graficznie wszystkie znane nuklidy (jądra atomowe). W fizyce jądrowej ma tym samym podobne znaczenie jak układ okresowy pierwiastków w chemii. Nuklidy różnią się liczbą protonów i neutronów, co pozwala je usystematyzować w dwuwymiarowej tabeli. Przy czym przeważnie liczba protonów przedstawiana jest pionowo a liczba neutronów poziomo.
W ten sposób: 
Z powodu takiego uporządkowania łatwo można prześledzić jądrowe łańcuchy rozpadu: 
W tabeli nuklidów znajdują się też ważne informacje, jak np. czas połowicznego rozpadu, typ i energia rozpadu, oraz izomery jądrowe. Nuklidy rozpadające się na różne sposoby, zwykle przedstawia się różnymi kolorami.

</doc>
<doc id="287690" url="https://pl.wikipedia.org/wiki?curid=287690" title="Paul Volcker">
Paul Volcker

Paul Adolph Volcker (ur. 5 września 1927 w Cape May, zm. 8 grudnia 2019 w Nowym Jorku) – amerykański ekonomista, przewodniczący Rady Gubernatorów Systemu Rezerwy Federalnej (Fed) za czasów prezydentury Jimmy’ego Cartera i Ronalda Reagana (w latach 1979–1987).
Życiorys.
Kształcił się na Uniwersytecie w Princeton, Uniwersytecie Harvarda i w London School of Economics w latach 1969–1974. Był podsekretarzem Departamentu Skarbu Stanów Zjednoczonych odpowiedzialnym za międzynarodowe kwestie pieniężne. Odegrał istotną rolę w decyzji Stanów Zjednoczonych o zaprzestaniu opierania waluty na złocie w 1971. Po zakończeniu pracy w Departamencie Skarbu był prezesem Banku Rezerwy Federalnej w Nowym Jorku, od 1975 do 1979.
Za jego główną zasługę podczas pracy w Fed uważa się zakończenie kryzysu inflacyjnego Stanów Zjednoczonych z wczesnych lat 80. XX wieku poprzez ograniczenie podaży pieniądza, które nastąpiło dzięki radykalnym podwyżkom stopy procentowej. Inflacja wynosząca 9% w 1980 spadła do 3,2% w 1983. Zmniejszenie inflacji zostało dokonane kosztem zmniejszenia wzrostu PKB i zwiększenia bezrobocia, które urosło do najwyższej wartości od końca II wojny światowej. Jednak zarówno PKB, jak i bezrobocie powróciły do poprzednich wartości, kiedy dzięki tym działaniom problem inflacji został rozwiązany. Wkrótce po tym stopy procentowe zostały obniżone.
W kwietniu 2004 ONZ wydelegowała go do wykrycia przypuszczalnej korupcji w Iraku w programie „Ropa za żywność”. W raporcie podsumowującym dochodzenie skrytykował Kojo Annana, syna sekretarza generalnego ONZ Kofiego Annana, i szwajcarską firmę "Cotecna Inspection SA" (pracodawcę Kojo) za ukrywanie swoich powiązań.
Zajmował stanowisko przewodniczącego rady nadzorczej waszyngtońskiej Grupy Trzydziestu ("Group of Thirty", "G30").
W lutym 2009 stanął na czele Prezydenckiej Rady Doradczej Odbudowy Gospodarczej (ang. "President’s Economic Recovery Advisory Board").

</doc>
<doc id="287693" url="https://pl.wikipedia.org/wiki?curid=287693" title="Fajsal ibn Musa’id ibn Abd al-Aziz Al Su’ud">
Fajsal ibn Musa’id ibn Abd al-Aziz Al Su’ud

Fajsal ibn Musa’id ibn Abd al-Aziz Al Su’ud (zm. 1975) – saudyjski emir i członek domu panującego (dynastia Saudów).
25 marca 1975 zastrzelił swego stryja, króla Fajsala. Po wielu spekulacjach rząd Arabii Saudyjskiej poinformował, że morderstwo stanowiło „indywidualny akt”. Jednocześnie rząd nie ujawnił przyczyny morderstwa. Po ustaleniu, że Fajsal świadomie pozbawił życia króla, ulemowie zgodzili się skazać go na karę śmierci przez dekapitację. Wyrok wykonano w Rijadzie.

</doc>
<doc id="287702" url="https://pl.wikipedia.org/wiki?curid=287702" title="Izomery jądrowe">
Izomery jądrowe

Izomery jądrowe – jądra atomowe o identycznej liczbie protonów i neutronów (stanowiące ten sam nuklid), jednakże różniące się stanem kwantowym. Odkrył je w 1931 roku Otto Hahn, badając produkty rozpadu uranu. Wedle jego obserwacji protaktyn 234Pa ulegał rozpadowi β z różnym czasem połowicznego rozpadu. Jeden wynosił 1,17 min, drugi 6,7 h, a emitowane w obu przypadkach cząstki β miały inne wartości energii.
W fizyce jądrowej określa się mianem izomeru częstokroć tylko metatrwałe, wzbudzone stany izotopu, przy czym granica między trwałym i nietrwałym stanem jest płynna i waha się w zakresie kilku nanosekund do kilku sekund (i dłużej).

</doc>
<doc id="287711" url="https://pl.wikipedia.org/wiki?curid=287711" title="Szybkostrzelność">
Szybkostrzelność

Szybkostrzelność – liczba strzałów, jaką dana broń palna może oddać w ciągu określonego czasu (najczęściej minuty).
Szybkostrzelność teoretyczna.
Szybkostrzelnością teoretyczną nazywamy szybkostrzelność wyliczaną bez brania pod uwagę pojemności magazynków i czasu ich zmieniania, czasu celowania, stopnia nagrzania lufy itp., a także czynników atmosferycznych. Szybkostrzelność teoretyczna typowych współczesnych karabinów maszynowych wynosi od 600 do 1200 strzałów na minutę, ale napędowe karabiny maszynowe M134 Minigun osiągają nawet 100 strzałów na sekundę. Dawniej nazywana kadencją.
Szybkostrzelność teoretyczną wyznaczamy ze wzoru:
gdzie:
Szybkostrzelność praktyczna.
Szybkostrzelnością praktyczną nazywamy średnią liczbę strzałów, jaką można oddać z danego egzemplarza broni w określonej jednostce czasu przy normalnych warunkach eksploatacyjnych przez dobrze wyszkolonego strzelca (obsługę). Parametr ten uwzględnia czas potrzebny na wycelowanie i przeładowanie broni. W przypadku danej broni, wartość szybkostrzelności praktycznej jest wyraźnie niższa od teoretycznej.
Szybkostrzelność praktyczna nie jest pojęciem jednoznacznym. Parametr ten może uwzględniać średni czas wymiany magazynków, nabojów w magazynku lub taśmy albo czas używania załadowanej broni do wyczerpania się amunicji w taśmie lub magazynku.
Szybkostrzelność dopuszczalna.
Szybkostrzelnością dopuszczalną nazywamy średnią liczbę strzałów, jaką można oddać z danej broni w konkretnych warunkach eksploatacyjnych, bez ryzyka uszkodzenia lub nadmiernego zużycia jej elementów. Podstawowym kryterium przy określaniu szybkostrzelności dopuszczalnej jest nagrzewanie się lufy. Ten rodzaj szybkostrzelności obliczamy korzystając z bilansu cieplnego ścianki lufy.

</doc>
<doc id="287715" url="https://pl.wikipedia.org/wiki?curid=287715" title="La Bourboule">
La Bourboule



</doc>
<doc id="287717" url="https://pl.wikipedia.org/wiki?curid=287717" title="Peryskop (przyrząd optyczny)">
Peryskop (przyrząd optyczny)

Peryskop – przyrząd optyczny służący do obserwacji przedmiotów znajdujących się poza polem widzenia obserwatora lub zakrytych przeszkodami. Pierwotna koncepcja opierała się na systemie luster umocowanych na wysięgniku, później lustra lub pryzmaty umieszczano w obudowie. Wynalazcą prototypu peryskopu - polemoskopu był gdański astronom Jan Heweliusz. Peryskopy stosowane w okrętach podwodnych umożliwiają obserwację całego widnokręgu dzięki możliwości obracania ich o 360°. W jednostkach tej klasy stosuje się dwa, często zaś trzy umieszczone w kiosku peryskopy, z których jeden niski i o małej średnicy używany jest w trakcie przeprowadzania ataku torpedowego, drugi – większy – o bardzo dużej sile widzenia (obserwacyjny/wachtowy), trzeci zaś peryskop nocny o bardzo dużej sile świetlnej. W XXI wieku peryskopy wychodzą z użycia, zastępowane na nowoczesnych okrętach podwodnych przez maszty fotoniczne w postaci umieszczonych na teleskopowych ramionach cyfrowych kamer, zapewniających wysokiej rozdzielczości obraz w kolorze, bieli i czerni oraz podczerwieni.
Zastosowanie.
Peryskop znalazł zastosowanie m.in. w technice wojskowej. Pełni tu często równocześnie funkcję lornetki i dalmierza optycznego. Obecnie najczęściej kojarzony jest z okrętami podwodnymi, gdzie umożliwia obserwację powierzchni morza bez wynurzania okrętu. Peryskop jest najstarszym i fundamentalnym elementem obserwacyjnym wyposażenia okrętu podwodnego, który zapewnia informacje wizualne podczas prowadzenia operacji podwodnych oraz pomaga w określaniu pozycji okrętu. Urządzenie to zostało skonstruowane w celu zapewnienia okrętowi podwodnemu możliwości obserwacji powierzchni morza bez zagrożenia detekcją ze strony jednostek nawodnych. Jakkolwiek budowa peryskopu oparta jest o proste zasady optyki, współczesne peryskopy są bardzo złożonymi urządzeniami.
W 1854 roku Francuz Marie Davey opracował tubę obserwacyjną dla okrętów podwodnych, zawierającą dwa lustra umiejscowione jedno nad drugim, pod kątem 45° względem siebie, które skierowane były w przeciwnych kierunkach. Zasada działania opierała się na odbiciach obrazu między lustrami. W tym czasie było to najlepsze dostępne rozwiązanie, jednak już w 1872 roku lustra zostały zastąpione pryzmatami. Pierwsze peryskopy miały postać sztywnej i stałej rury, dopiero pod koniec XIX wieku amerykański wynalazca i pionier okrętów podwodnych Simon Lake, skonstruował peryskop składany zwany omniskopem bądź skalomniskopem, co pozwoliło na chowanie go w trakcie rejsu w zanurzeniu. Wkrótce też opracowano konstrukcję peryskopu wysuwanego, który można było także obracać wokół własnej osi, co pozwoliło na prowadzenie obserwacji dookolnej. Znaczne ulepszenia konstrukcji peryskopu wprowadzili konstruktorzy niemieccy, jednakże podstawowe zasady działania pierwszych peryskopów pozostają do dziś niezmienne.
Podstawową funkcją peryskopu jest zapewnienie oficerowi dowodzącemu okrętem oglądu otaczającego okręt horyzontu, gdy okręt pozostaje w niewielkim zanurzeniu. W tym celu, urządzenie musi być odpowiednio długie, w celu umożliwienia wystawienia jego końcówki ponad powierzchnie wody, w celu odbicia poziomych promieni światła początkowo pionowo w dół tuby peryskopu, a następnie poziomo do oczu obserwatora. Ponadto, wystająca ponad wodę cześć peryskopu musi być nie rzucająca się w oczy (w celu minimalizacji możliwości jego wizualnego dostrzeżenia) oraz opływowa. Z tych względów, peryskop ma zwykle formę długiej i cienkiej rury. Współczesne peryskopy mogą mieć długość nawet 18 metrów. Podczas gdy okręt podwodny znajduje się na głębokości odpowiadającej długości tuby peryskopy, uznaje się, że jednostka znajduje się na "głębokości peryskopowej". Z uwagi na tę długość urządzenia, umieszczenie dwóch luster na obu końcach peryskopu nie jest wystarczające do dostarczenia obrazu z zewnętrznego obiektywu peryskopu do jego okularu, z tego też względu zamiast luster w peryskopach stosuje się pryzmaty na szczycie i dnie peryskopu, umieszczone równolegle do siebie. Górny pryzmat zbiera światło obrazu i odbija je przez szereg soczewek oraz dwa teleskopy znajdujące się wzdłuż długości tuby, gdzie odbite światło pada na dolny pryzmat. Dolny pryzmat odbija światło w drugą tubę, zawierającą dwie soczewki, gdzie przechodzi przez okular do oczu obserwatora. Peryskop umieszczony jest zwykle w studzience przechodzącej przez całą długość kiosku okrętu, w której ma możliwość obrotu o 360° celem umożliwienia obserwatorowi obserwacji wzdłuż całej linii horyzontu. Większość okrętów wyposażona jest w dwa peryskopy.
Wprowadzenie na szeroką skalę do działań przeciwpodwodnych radarów spowodowało, że wystające ponad wodę peryskopy stały się łatwo wykrywalne dla sił ZOP. Pociągnęło to za sobą konieczność pokrywania go specjalnymi warstwami materiałów lub farb rozpraszających lub pochłaniających fale promieniowania elektromagnetycznego. Dalszy postęp technologiczny, doprowadził do stopniowego zastępowania tradycyjnych peryskopów urządzeniami video.

</doc>
<doc id="287723" url="https://pl.wikipedia.org/wiki?curid=287723" title="Saab J29 Tunnan">
Saab J29 Tunnan

SAAB J 29 Tunnan (ze szwedzkiego "beczka") – szwedzki odrzutowy samolot myśliwski zaprojektowany i produkowany w latach 1950–1956 przez wytwórnię SAAB.
Historia.
Po zakończeniu II wojny światowej, Szwecja zdała sobie sprawę, że potrzebuje mocnej obrony przeciwlotniczej opartej na samolotach napędzanych nowoczesnymi silnikami odrzutowymi, dlatego też wszystkie rozpoczęte projekty samolotów napędzanych śmigłem zostały anulowane.
Początkowo zakupiono samoloty de Havilland Vampire i rozpoczęto licencyjną produkcję silników de Havilland Goblin do napędu przerobionego na napęd odrzutowy myśliwca Saab 21.
Projekt samolotu oznaczony jako JxR rozpoczął się w grudniu 1945. Przedstawiono dwie propozycje inżynierów wytwórni SAAB z których pierwsza, oznaczona nazwą kodową R101 zakładała zbudowanie samolotu podobnego kształtem do cygara, tak jak amerykański Lockheed F-80 Shooting Star. Jednak drugi projekt oznaczony jako R1001 o roboczej nazwie "beczka", posiadał znacznie lepsze parametry.
Ponieważ silnik Goblin okazał się zbyt słaby do projektowanego myśliwca, wybrano do produkcji licencyjnej nowy silnik de Havillanda, będący wciąż w fazie rozwojowej, Ghost.
Na początku R1001 miał prawie proste skrzydła, ale po pozyskaniu przez szwedzkich inżynierów danych
z badań nad samolotami niemieckimi zmieniono je na ukośne, zamocowane pod kątem 25°. Samoloty niemieckie miały skrzydła pod kątem 45°, ale ponieważ uważano, że samolot z tak ostrym kątem skrzydeł będzie mniej stabilny, zastosowano kąt o niższej wartości.
Do tej pory nie jest jasne w jaki sposób pozyskano niemieckie dokumentacje, ponieważ wydaje się, że trafiły one w ręce rosyjskie albo amerykańskie (przy tym, Tunnan wykazywał pewne podobieństwo do niemieckiego projektu Messerschmitt P.1101).
Pierwszy prototyp, który wzbił się w powietrze 1 września 1948, był małym samolotem o dość krępej sylwetce z centralnym wlotem powietrza i kroplową osłoną kabiny, oraz bardzo cienkimi skośnymi skrzydłami. Ze względu na tę dość charakterystyczną sylwetkę ochrzczono go jako Flygande Tunnan – "latająca beczka". Oficjalnie oznaczony jako J 29, był pierwszym produkowanym seryjnie samolotem ze skośnymi skrzydłami. Był to jeden z najlepszych myśliwców swoich czasów, wykazując się dużą prędkością i doskonałą zwrotnością.
Przez krótki czas lat 50. XX wieku Szwecja była klasyfikowana jako czwarty kraj na świecie pod względem lotnictwa. Tunnan jest jak do tej pory jedynym szwedzkim myśliwcem użytym bojowo. W 1961 pięć myśliwców J 29B będących częścią kontyngentu ONZ pełniącego misję pokojową, stacjonowało w Kongu podczas secesji Katangi. Wykonywały one ataki na cele naziemne. Atakowały też samoloty lotnictwa Katangi na lotniskach, przy pomocy działek i niekierowanych pocisków rakietowych. Pomimo silnej obrony przeciwlotniczej żaden z samolotów nie ucierpiał.
Łącznie zbudowano 661 egzemplarzy myśliwca Tunnan w latach 1950–1956.
W 1954 ustanowiono na myśliwcu Tunnan rekord prędkości wynoszący 977 km/h, który został pobity przez amerykański F-86 Sabre.
Wersje samolotu Tunnan.
Saab 29.
Prototyp. Wybudowano 4 sztuki.
J 29A.
Podstawowa wersja myśliwska. Wyprodukowano 224 sztuki w latach 1951–1953. Pozostały w służbie do 1963.
A/J 29B.
Wersja myśliwsko-szturmowa. Wyprodukowano 361 egzemplarzy w latach 1953–1955. W służbie do 1957. Dodano zbiorniki paliwa w skrzydłach w celu zwiększenia zasięgu. Chociaż dodano możliwość atakowania celów naziemnych, to oznaczenie samolotu (A 29B lub J 29B) zależało od tego w jakim dywizjonie go wykorzystywano.
S 29C.
Wersja rozpoznawcza. Wyprodukowano 76 egzemplarzy w latach 1954–1956, w służbie do 1970. Przeprojektowano kadłub w celu pomieszczenia pięciu kamer różnych typów. Początkowo używano
dwóch kamer z samolotu Spitfire PR.XIX. Wszystkie kamery umieszczone w kadłubie były zabezpieczone pokrywami otwieranymi przed zrobieniem zdjęcia. Można ich było używać także jako hamulców aerodynamicznych. Później zamieniono je na szklane okienka.
Dwa samoloty tego typu 23 maja 1955 roku ustanowiły rekord prędkości po okręgu zamkniętym 1000 km wynoszący 900,6 km/h (poprzedni wynoszący 822 km/h ustalono na samolocie Gloster Meteor w roku 1950). "S b29C" był pierwszym szwedzkim samolotem bojowym wyposażonym w aparaturę ostrzegającą przed opromieniowaniem wiązką radarową.
Wszystkie samoloty tej wersji zmodyfikowano w latach 1955–1956 przez zmianę skrzydeł na takie same jak w wersji "E", umożliwiające osiągnięcie większej prędkości. Nigdy jednak nie wyposażono ich w dopalacze.
Saab 29D.
Jeden egzemplarz wybudowany w 1955 roku z silnikiem wyposażonym w dopalacz. Później przebudowany na wersję J 29F.
J 29E.
Samoloty zmodyfikowane w celu zwiększenia prędkości krytycznej z 0,86 do 0,89 Ma. Prawie wszystkie samoloty wersji "B" przebudowano na "E".
J 29F.
Samoloty przebudowane w latach 1955–1958 z wersji J/A 29B i J 29E. Ogólnie przebudowano 308 sztuk z czego 210 w fabryce Saaba, a resztę we własnym zakresie przez armię szwedzką.
Modyfikacja polegała na zmianie skrzydeł umożliwiających większy udźwig uzbrojenia, wymiany silników na nowe licencyjne typu Ghost ze szwedzkim dopalaczem. Dodano też możliwość podwieszenia dwóch pocisków rakietowych AIM-9B Sidewinder.
Po 1968 samoloty te służyły do holowania celów powietrznych i do symulowania ataku powietrznego jako wrogi dywizjon.
30 sztuk J 29F sprzedano w 1961 do Austrii, gdzie pozostawały w służbie do 1972.
Sk 29.
Planowana w 1950 wersja szkolno-treningowa. Docelowo samolot miał posiadać dwumiejscową kabinę z pilotami siedzącymi obok siebie, kosztem zmniejszenia pojemności zbiorników paliwa. Projekt został jednak zarzucony w tym samym roku, ze względu na brak mocy produkcyjnych w fabrykach SAAB.

</doc>
<doc id="287724" url="https://pl.wikipedia.org/wiki?curid=287724" title="Zasada synorganizacji">
Zasada synorganizacji

Zasada synorganizacji głosi, że początkowo odmienne funkcjonalnie i rozdzielone przestrzennie narządy łączą się w bardziej złożone zespoły, służące do pełnienia bardziej skomplikowanej czynności, np. wykształcenie aparatu Webera u ryb kościstych służy do przekazywania ciśnienia od pęcherza pławnego do błędnika. Powstał on w wyniku połączenia różnych części kręgów oraz żeber.

</doc>
<doc id="287730" url="https://pl.wikipedia.org/wiki?curid=287730" title="Marcin (kanclerz)">
Marcin (kanclerz)

Marcin (zm. 26 stycznia 1213) – kanclerz książąt śląskich Bolesława Wysokiego i Henryka Brodatego.
Przypuszczalnie pochodził z rodu Awdańców (m.in. według teorii Karola Maleczyńskiego). Nosił tytuł magistra, stąd hipoteza, że studiował we Włoszech.
Przed 1189 był kapelanem księżnej Jadwigi, następnie (do 1212) kanclerzem książęcym (następcą Hieronima). Zasiadał w kapitule wrocławskiej, możliwe, że był też scholastykiem wrocławskim.

</doc>
<doc id="287738" url="https://pl.wikipedia.org/wiki?curid=287738" title="Inode">
Inode



</doc>
<doc id="287740" url="https://pl.wikipedia.org/wiki?curid=287740" title="Owoc zbiorowy">
Owoc zbiorowy

Owoce zbiorowe – owoce powstające z kwiatów ze słupkowiem apokarpicznym. Powstają z pojedynczego kwiatu, ale zawierającego od kilku do wielu odrębnych słupków. Podczas tworzenia owoców ściany zalążni (owocnie) zrastają się mniej lub bardziej, ewentualnie owoce właściwe pozostają luźne i po dojrzeniu odpadają osobno. Podczas tworzenia owoców u niektórych roślin dno kwiatowe rozrasta się, tworząc owoc pozorny (rzekomy) – w obrębie którego zawarte są owoce właściwe.
Zbliżone do owoców zbiorowych są owoce rozpadające się, powstające z pojedynczego słupka powstałego z więcej niż jednego owocolistka Rozpadają się one na jednonasienne człony (np. strąk przewęzisty u seradeli, łuszczyna przewęzista u rzodkwi, wieloniełupka u ślazu, czterodzielna rozłupnia u ogórecznikowatych i jasnotowatych).
Nie należy mylić też owoców zbiorowych z owocostanami, powstającymi z całych kwiatostanów.

</doc>
<doc id="287741" url="https://pl.wikipedia.org/wiki?curid=287741" title="Narządy analogiczne">
Narządy analogiczne

Narządy analogiczne – narządy zwierzęce i roślinne, które nie mają wspólnego pochodzenia ewolucyjnego ani morfologicznego, ale przybierają podobny kształt i wygląd, gdyż spełniają u różnych gatunków te same funkcje.
Przykłady:
Analogia może dotyczyć nie tylko narządów, ale i całości organizmów. Takie zjawisko nazywa się konwergencją – ewolucją zbieżną, wynikającą z bytowania w podobnym środowisku, np. woda, pustynia, różnych, często odległych od siebie ewolucyjnie gatunków.
Przykładem konwergencji jest:

</doc>
<doc id="287742" url="https://pl.wikipedia.org/wiki?curid=287742" title="Owocostan">
Owocostan

Owocostan, owoc złożony – owoce powstające z przeobrażenia całych kwiatostanów. W różnych źródłach termin jest różnie ujmowany. W wąskim ujęciu owocostany tworzone są nie tylko z zalążni, ale też z pozostałych części kwiatostanu takich jak: dno kwiatowe, okwiat, liście przykwiatowe i oś kwiatostanu. Takie owocostany po dojrzeniu w całości odpadają od rośliny.
W zależności od sposobu wykształcenia owocu dzieli się je na:
W szerszym ujęciu owocostanami nazywane są różne typy owoców powstające z kwiatostanów, w tym także niezrastających się i odpadających osobno (np. owocostan słonecznika, wierzby), ewentualnie mające charakter pośredni tzn. owoce nie zrastają się z częściami kwiatostanu, ale odpadają od rośliny wraz z całym lub częścią byłego kwiatostanu (np. u traw takich jak trzcinnik i egilops).
Nie należy mylić owocostanów z owocami zbiorowymi powstającymi z pojedynczych kwiatów ze słupkowiem apokarpicznym.

</doc>
<doc id="287750" url="https://pl.wikipedia.org/wiki?curid=287750" title="Pistolet maszynowy Sterling">
Pistolet maszynowy Sterling

Pistolet maszynowy Sterling – brytyjski pistolet maszynowy zasilany nabojem 9 × 19 mm Parabellum.
Historia.
Pistolet maszynowy Sterling został skonstruowany w 1942 roku przez Wiliama Patchetta. W 1944 roku w zakładach Sterling Armament Co. Ltd. w Dagenham, wyprodukowano pierwszą partię 20 egzemplarzy, umożliwiającą fabryce opanowanie produkcji nowej broni. Na podstawie wyników wstępnych prób, zamówiono serię 100 pistoletów, pod nazwą "Patchett Mk I do prób wojskowych". Termin ich odbioru wyznaczono na wrzesień 1944 roku. Nieprawdą jest, jak twierdzą niektórzy historycy, że egzemplarze tej partii zostały użyte przez brytyjskich spadochroniarzy w bitwie pod Arnhem. Z powodu opóźnień produkcji, spowodowanych trafieniem fabryki rakietą V2, pierwsze egzemplarze dostarczono wojskom dopiero w marcu 1945 roku.
Po zakończeniu II wojny światowej, armia brytyjska początkowo nie interesowała się przyjęciem do uzbrojenia nowego wzoru pistoletu maszynowego. W magazynach zalegały miliony sztuk pistoletów maszynowych Sten. Nawet po szybkim wycofaniu przestarzałych wersji, było ich znacznie więcej niż wynosiły potrzeby, przechodzącej na stopę pokojową, armii. William Patchett wprowadzał jednak ulepszenia swojej broni. Wojsko kontynuowało, na niewielką skalę, jej próby. Ostatecznie pistolet maszynowy Patchett Mk. III został przyjęty do uzbrojenia armii brytyjskiej 18 września 1953 roku jako L2A1.
Proces przezbrajania armii w nowe pistolety, przebiegał jednak powoli. Pomimo formalnego wycofania Stenów z uzbrojenia, znajdowały się one jeszcze w użyciu w czasie kryzysu sueskiego w 1956 roku. Konflikt ten unaocznił jednak zupełne ich zużycie i skłonił decydentów do zamówienia odpowiednich ilości Sterlingów.
W 1955 roku zaczęto produkować następną wersję oznaczoną jako "Sterling L2A2", a w 1956 roku wersję "L2A3". Ta ostatnia wersja miała odmianę wyciszoną oznaczoną jako "L34A1" (znana ona jest również jako Police Sterling Carabine Mark 5) używaną przez oddziały specjalne.
Sterlingi były używane przez wojsko i policję w Wielkiej Brytanii, Kanadzie, Indiach, Ghanie, Libii, Malezji i wielu innych krajach świata. Były używane między innymi podczas wojny indyjsko-pakistańskiej (przez armię indyjską) i wojny o Falklandy-Malwiny (przez obie strony). Pistolet maszynowy Sterling był produkowany w wielu wersjach, między innymi: Patchett Mk II, Sterling Mk III (L2A1), Sterling L2A2, Sterling L2A3, Sterling L34A1 (Police Sterling Carabine Mark 5).
Konstrukcyjnie zbliżony do Sterlinga jest australijski pistolet maszynowy F1. Podstawową różnicą jest usytuowanie gniazda magazynka.
Opis techniczny.
Pistolet maszynowy Sterling działa na zasadzie odrzutu zamka swobodnego. Rurowa komora zamkowa stanowiła jednolitą całość z osłoną lufy. Zasilanie pistoletu następuje z magazynka pudełkowego o pojemności 34 nabojów umieszczonego z lewej strony pistoletu.
Z pistoletu maszynowego można prowadzić ogień pojedynczy i ciągły. Pistolet wyposażony jest w celownik przerzutowy na 100 i 200 jardów (ok. 90 i 180 m). Posiada metalową składana kolbę. Możliwe jest nakładanie bagnetu. Pistolet maszynowy dostosowany jest do naboju pistoletowego 9 × 19 mm Parabellum.

</doc>
<doc id="287760" url="https://pl.wikipedia.org/wiki?curid=287760" title="Jan Kossakowski (lekarz)">
Jan Kossakowski (lekarz)

Jan Kossakowski (ur. 6 maja 1900 w Warszawie, zm. 14 marca 1979 tamże) – polski chirurg, specjalista chirurgii dziecięcej.
Życiorys.
Jan Eustachy Kossakowski, herbu Ślepowron, przydomek „Korwin”, właściciel majątku Wojtkuszki koło Wiłkomierza (obecnie Ukmerge) na Litwie. Syn heraldyka i mecenasa sztuki Stanisława Kazimierza hrabiego Kossakowskiego i Zofii Bower de Saint Clair. Polski lekarz, chirurg dziecięcy, uczony. Malarz i rzeźbiarz wyróżniany na wielu wystawach sztuki w kraju i za granicą (m.in. w Warszawie, Krakowie, Poznaniu, Turynie, Tokyo). Pochowany na Cmentarzu Leśnym w Laskach pod Warszawą, gdzie spoczywa również jego żona, także chirurg dziecięcy, Stanisława z Rynkowskich Kossakowska (zm. w 1981).
Dzieci: 
Jan Eustachy Kossakowski urodzony w Warszawie, chrzest święty przyjął w kościele pw. św. Aleksandra, przy Pl. Trzech Krzyży. Po śmierci ojca (1905) i matki (1911) oraz jedynej rodzonej siostry Jadwigi (1912) wychowywał się u swego brata przyrodniego Michała Stanisława w Nidokach na Litwie. Jako ochotnik 5 pułku Ułanów Zasławskich brał udział w wojnie 1918–1920. W latach 1920–1928 ukończył studia medyczne na Uniwersytecie Warszawskim. 20 września 1924 ożenił się ze swoją koleżanką ze studiów Stanisławą Rynkowską.
Po ojcu odziedziczył dobra w głębi Rosji, które przepadły w czasie rewolucji październikowej oraz majątek Wojtkuszki na Litwie. Ponieważ nie chciał zrezygnować z obywatelstwa polskiego, majątek został rozparcelowany i przeszedł na własność państwa litewskiego. Po reformie rolnej na Litwie w 1922 pozostał jedynie pałac z parkiem i 100 ha ziemi. W czasie pierwszej wojny światowej pałac został splądrowany i ograbiony, a w czasie drugiej wojny światowej umieszczono tam internowanych żołnierzy polskich, później zaś getto żydowskie. Po wojnie pałac popadł w ostateczną ruinę. W latach 60. rozebrano go na cegłę, pozostała tylko ogołocona wieża.
Zmobilizowany w 1939 roku, brał udział w walkach pod Terespolem. Pracował jako lekarz wojskowy w szpitalu polowym w Kowlu, gdzie został uwięziony przez władze sowieckie, a następnie ze szpitala dla jeńców w Białokrynicy przekazany Niemcom, po czym przebywał w obozie niemieckim w Małoszewicach. Po powrocie do Warszawy w 1940 został aresztowany przez Gestapo i uwięziony na Pawiaku przez kilka tygodni, po zwolnieniu podjął pracę w szpitalu dziecięcym przy ulicy Kopernika. W czasie okupacji niemieckiej organizował (wraz z profesorem Ludwikiem Hirszfeldem) pomoc dla ciężko chorych dzieci żydowskich. Wiele z nich ukrywał w swym oddziale wystawiając im później karty wypisowe na fałszywe nazwiska. Wykładał na tajnym uniwersytecie w tzw. Szkole Jana Zaorskiego. W czasie powstania warszawskiego niósł pomoc rannym w szpitalu na ulicy Śliskiej (został odznaczony Krzyżem Walecznych).
W 1950 został mianowany pierwszym profesorem chirurgii dziecięcej w Akademii Medycznej w Warszawie. W 1966 był założycielem Polskiego Towarzystwa Chirurgów Dziecięcych. Wychował wielu doskonałych lekarzy (20 jego wychowanków zostało profesorami). Był członkiem licznych towarzystw naukowych w kraju i za granicą. Był wyróżniany szeregiem odznaczeń państwowych i instytucji społecznych, choć nigdy nie był członkiem ugrupowań politycznych.
W 1984 jego uczniowie ufundowali tablicę-pomnik jego pamięci z napisem „twórca polskiej chirurgii dziecięcej” w kościele pw. Najświętszego Zbawiciela w Warszawie. W 1992 uchwalono medal kapituły Polskiego Towarzystwa Chirurgów Dziecięcych im. prof. J. Kossakowskiego z napisem „co zasiejesz, to zbierzesz”. Nazwano też jego imieniem ulicę w Warszawie-Międzylesiu.
Przebieg kariery zawodowej.
W 1927 ukończył studia na Wydziale Lekarskim Uniwersytetu Warszawskiego. Przez pewien czas pracował na Oddziale Gruźliczym szpitala na Woli, następnie był asystentem II Kliniki Chirurgicznej Wydziału Lekarskiego Uniwersytetu Warszawskiego (kierowanej przez Zygmunta Radlińskiego). Odbył kilka naukowych podróży zagranicznych. W 1937 objął kierownictwo Oddziału Chirurgicznego Kliniki Pediatrycznej w Warszawie. Brał udział w kampanii wrześniowej.
W 1947 obronił pracę habilitacyjną „"Wskazania do zabiegów chirurgicznych u noworodków i niemowląt w świetle spostrzeżeń własnych”". Rok później odbył – jako stypendysta Fundacji Rockefellera – podróż naukową do klinik francuskich i szwajcarskich. W 1950 został kierownikiem pierwszej w Polsce Kliniki Chirurgii Dziecięcej w Warszawie. W 1951 otrzymał tytuł profesora nadzwyczajnego, w 1959 – profesora zwyczajnego. Był również specjalistą krajowym w zakresie chirurgii dziecięcej.
Opracował program szkolenia i specjalizacji w zakresie chirurgii dziecięcej, przyczynił się do powstania nowych oddziałów specjalistycznych w Polsce. Zainicjował działalność Polskiego Towarzystwa Chirurgii Dziecięcej, od 1967 był jego członkiem honorowym, był również członkiem honorowym Towarzystwa Chirurgów Polskich. Przyczynił się do rozwoju badań nad chirurgią klatki piersiowej u dzieci (m.in. operacji wad wrodzonych serca).
Działalność artystyczna.
Dziesięć ostatnich lat swojego życia poświęcił twórczości malarskiej. Stworzył własny styl niewielkich obrazów malowanych przy pomocy kredek Caran d'che na papierze fotograficznym pokrytym werniksem. Był także autorem niewielkich polichromowanych rzeźb o tematyce sakralnej, które wielokrotnie zyskały uznanie miłośników sztuki, m.in. nagrodę główną na Festiwalu Artystycznym w Turynie w 1976 roku. Jego twórczość znajduje się w zbiorach Muzeum Narodowego w Warszawie. Wielokrotnie była pokazywana w Polsce i za granicą, ostatnio m.in. na wystawie monograficzne w Muzeum Archidiecezji Warszawskiej.

</doc>
<doc id="287765" url="https://pl.wikipedia.org/wiki?curid=287765" title="Premierzy Timoru Wschodniego">
Premierzy Timoru Wschodniego



</doc>
<doc id="287771" url="https://pl.wikipedia.org/wiki?curid=287771" title="Szkoła Główna Służby Pożarniczej">
Szkoła Główna Służby Pożarniczej

Szkoła Główna Służby Pożarniczej (SGSP) – publiczna uczelnia z siedzibą w Warszawie kształcąca pożarniczą kadrę oficerską oraz specjalistów w zakresie bezpieczeństwa pożarowego i bezpieczeństwa cywilnego.
Powstała w 1982 w miejsce rozwiązanej Wyższej Oficerskiej Szkoły Pożarniczej (WOSP).
Historia.
Wyższa Oficerska Szkoła Pożarnicza.
Powstała w 1971. W 1975 pierwsi absolwenci szkoły otrzymali stopnie oficerskie i tytuły inżynierów pożarnictwa. Oprócz zajęć teoretycznych studenci mundurowi WOSP (podchorążowie) razem z zawodowymi strażakami brali udział w akcjach gaśniczych oraz likwidowaniu skutków klęsk żywiołowych na terenie miasta i województwa warszawskiego. W 1980 studiowało tam ok. 820 osób (z czego 420 w trybie stacjonarnym).
25 listopada 1981 podchorążowie i część pracowników przystąpiła do strajku okupacyjnego, sprzeciwiając się podporządkowaniu uczelni przepisom ustawy o szkolnictwie wojskowym. Do strajku przystąpiło 96% podchorążych. Wyższą Oficerską Szkołę Pożarniczą rozwiązano decyzją Rady Ministrów z 30 listopada 1981, a strajk został zlikwidowany przez oddziały Ministerstwa Spraw Wewnętrznych. 2 grudnia oddziały ZOMO staranowały bramę uczelni, a grupa antyterrorystów została zrzucona z helikoptera na dach i wtargnęła do budynku. Studentów przewieziono autokarami na dworce PKP z poleceniem wyjazdu do domów. Grupa 229 z nich kontynuowała jednak do 6 grudnia 1981 strajk na Politechnice Warszawskiej. Niektórym z podchorążych uniemożliwiono później ukończenie studiów.
Szkoła Główna Służby Pożarniczej.
W miejsce rozwiązanej uczelni rozporządzeniem Rady Ministrów z dnia 18 stycznia 1982 utworzono Szkołę Główną Służby Pożarniczej.
W 1993 uczelnię wyróżniono Medalem Honorowym im. Józefa Tuliszkowskiego.
Siedziba.
Szkoła mieści się w budynku dawnego Centralnego Ośrodka Wyszkolenia Straży Pożarnej, wzniesionego w stylu funkcjonalistycznym w latach 1937–1938 według projektu Jana Redy. Pierwsi kursanci rozpoczęli w nim naukę w marcu 1939. Budynek został częściowo uszkodzony w 1944. Został odbudowany w 1948. W latach 1966–1970 został rozbudowany, powstała wtedy m.in. hala sportowa.
W 1994 na fasadzie budynku umieszczono tablicę upamiętniającą jego obronę w 1944 podczas powstania warszawskiego przez żołnierzy zgrupowania „Żubr”.
Profil działania.
SGSP jest państwową uczelnią techniczną, mającą pełne prawa akademickie, oraz jednostką organizacyjną Państwowej Straży Pożarnej, podległą Komendantowi Głównemu Państwowej Straży Pożarnej.
Uczelnia prowadzi studia inżynierskie i magisterskie w systemie dziennym oraz zaocznym. W systemie dziennym w SGSP studiują studenci mundurowi (podchorążowie) oraz studenci cywilni. Podchorążowie przez cały okres studiów są skoszarowani na terenie uczelni. W ramach praktyk zawodowych pełnią oni służbę w Jednostce Ratowniczo-Gaśniczej SGSP, która zabezpiecza operacyjnie teren warszawskiego Żoliborza, a także w Jednostkach Ratowniczo-Gaśniczych Komendy Miejskiej PSP m.st. Warszawy.
Kontrowersje.
W lipcu 2017 grupa kilkudziesięciu podchorążych SGSP została wysłana przez komendanta głównego Państwowej Straży Pożarnej Leszka Suskiego do ustawiania barierek wokół kompleksu budynków Sejmu Rzeczypospolitej Polskiej odgradzających protestujących przeciwko ustawie wprowadzającej zmiany w funkcjonowaniu Sądu Najwyższego zgłoszonej przez Prawo i Sprawiedliwość. Było to pierwsze wykorzystanie strażaków przez komendanta głównego Państwowej Straży Pożarnej do działań politycznych po 1989.
W kwietniu 2020, w czasie pandemii COVID-19, po wykryciu kilkudziesięciu zakażeń koronawirusem u podchorążych i stwierdzonych nieprawidłowościach w zarządzaniu uczelnią, stanowisko stracił rektor Paweł Kępka. 

</doc>
<doc id="287776" url="https://pl.wikipedia.org/wiki?curid=287776" title="Vi (program)">
Vi (program)

vi – ekranowy, modalny edytor tekstu, używany w systemach Unix. Jego autorem jest Bill Joy. Nazwa pochodzi od angielskiego wyrazu "visual".
Edytor "vi" w praktyce został wyparty przez klony, takie jak Vim, nvi lub elvis, które oferują bogatsze możliwości. Pozostaje jednym z narzędzi administratora ze względu na powszechność i jednolitość implementacji.
Użytkownik "vi" widzi na ekranie fragment treści pliku tekstowego, po którym może poruszać się (za pomocą kursorów), może dokonywać zmian tekstu i dopisywać nowy tekst. Edytor "vi" można uruchomić z argumentem będącym nazwą pliku. Jeżeli taki plik nie istnieje, to zostanie utworzony nowy.
Edytor "vi" w odróżnieniu od większości edytorów jest modalny – w każdej chwili znajduje się w jednym z dwu trybów pracy: "trybie wstawiania" lub "trybie poleceń". Bezpośrednio po uruchomieniu "vi" znajduje się w trybie poleceń. Przejście do trybu wstawiania odbywać się może m.in. przez wydanie polecenia i ("insert") lub a ("append"). Polecenia "vi" nie wymagają potwierdzenia klawiszem Enter, wykonywane są natychmiast.
Przejście z trybu wstawiania do trybu poleceń odbywa się przez naciśnięcie klawisza Esc.
W istocie "vi" jest edytorem ex działającym w trybie wizualnym, dlatego wszystkie polecenia edytora "ex" dostępne są także w "vi". Polecenia "ex" wydawane w trybie poleceń poprzedzane są dwukropkiem : i wymagają potwierdzenia klawiszem Enter.
Polecenia.
Polecenia edytora vi składają się z kilku grup.
Polecenia edycyjne:
Polecenia zmieniające tekst:
Polecenia sterujące kursorem:
Polecenia sterujące ekranem:
Wybrane polecenia "ex":
Przykładowe zestawy poleceń
"vi" i jego pochodne posiadają wystarczającą liczbę zwolenników do powstania tak zwanej wojny edytorowej między nimi a zwolennikami Emacsa.
Zalety vi.
Edytor vi pomimo pozornego anachronizmu nadal jest wykorzystywany przez administratorów i programistów. Jego największe zalety to:

</doc>
<doc id="287783" url="https://pl.wikipedia.org/wiki?curid=287783" title="Karol Kaczkowski">
Karol Kaczkowski

Karol Maciej Kaczkowski (ur. 4 lutego 1797 w Warszawie, zm. 14 września 1867 w Chersoniu) – polski lekarz, profesor Uniwersytetu Warszawskiego, lekarz przyboczny księżnej łowickiej. W randze generała naczelny lekarz armii polskiej w powstaniu listopadowym.
Życiorys.
Był jednym z autorów haseł do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Przed bitwą pod Grochowem zorganizował nowoczesną służbę sanitarną, w tym pierwsze na świecie oddziały sanitarne działające na polu bitwy. Także obejmowała ona rannych rosyjskich. M.in. powołał do służby lekarzy i studentów cywilnych. 25 września 1831 roku odznaczony Krzyżem Kawalerskim Orderu Virtuti Militari. Po jego upadku przeniósł się do Lwowa, gdzie zajmował się działaniami naukowo-społecznymi. Po wybuchu powstania styczniowego został zesłany w głąb Rosji.

</doc>
<doc id="287788" url="https://pl.wikipedia.org/wiki?curid=287788" title="Łoboda rozłożysta">
Łoboda rozłożysta

Łoboda rozłożysta ("Atriplex patula" L.) – gatunek rośliny w różnych systemach klasyfikacyjnych włączany do rodziny komosowatych lub szarłatowatych. 
Zasięg geograficzny.
Rodzimy zasięg obejmował Europę, obszary Azji o umiarkowanym klimacie i Afrykę Północną, jednak gatunek ten zawleczony został do Ameryki, Nowej Zelandii i południowej Afryki. Obecnie jest gatunkiem kosmopolitycznym rozprzestrzenionym na całym świecie; poza Antarktydą występuje na wszystkich kontynentach i na wielu wyspach (łącznie z Grenlandią). W Polsce jest bardzo pospolity na całym obszarze kraju.
Status gatunku we florze Polski: gatunek rodzimy.
Zastosowanie.
W okresach głodu w Europie mięsiste łodygi i liście łobody rozłożystej i niektórych innych gatunków łobód były używane jako pokarm. W smaku przypominają szpinak. Smaczniejsze i łatwiej strawne są po ugotowaniu. Jako pokarm zbierano także nasiona różnych gatunków łobód. Zmielone dodawano do zupy lub do chleba. Nasiona łobód zbierało kilkanaście plemion Indian Ameryki Północnej. m.in. plemiona Gosiute, Hopi i Pima. Po uprażeniu ucierano je na mąkę. Indianie ci odżywiali się także młodymi pędami łobód.

</doc>
<doc id="287807" url="https://pl.wikipedia.org/wiki?curid=287807" title="Artur Axmann">
Artur Axmann

Artur Axmann (ur. 18 lutego 1913 w Hagen, zm. 24 października 1996 w Berlinie) – działacz narodowosocjalistyczny i "Reichsjugendführer" (Dowódca Młodzieży Rzeszy).
Życiorys.
Axmann, najmłodszy z pięciorga rodzeństwa, przeprowadził się w 1916 roku wraz z rodziną do Wedding, dzielnicy Berlina. Jego ojciec był aż do śmierci w 1918 pracownikiem zakładu ubezpieczeniowego. W roku 1919 podjął naukę, w 1921 został z powodu znacznych osiągnięć przeniesiony do klasy specjalnej, a w 1922 otrzymał stypendium i przeniósł się do średniej szkoły realnej.
Po wysłuchaniu 14 sierpnia 1928 roku przemowy Josepha Goebbelsa zwrócił uwagę na narodowych socjalistów, po czym w listopadzie tego samego roku wstąpił do Hitlerjugend (HJ). Niedługo później został przywódcą HJ na okręg Wedding oraz aktywnym członkiem Narodowosocjalistycznego Związku Uczniów, który opuścił po maturze w roku 1931.
Studiował na Uniwersytecie Berlińskim gospodarkę narodową oraz nauki polityczne i prawne. Przerwał studia w lecie 1931 roku, aby móc utrzymać rodzinę po tym, jak jego matka straciła pracę. We wrześniu 1931 wstąpił do NSDAP, w 1932 został powołany do kierownictwa HJ i przejął organizację komórek zawodowych oraz zakładowych.
Axmann był od maja 1933 roku dowódcą terenowym oraz kierownikiem urzędu ds. socjalnych ("Soziales Amt der Reichsjugendführung"), w listopadzie 1934 przejął dowództwo HJ w Berlinie, a w lipcu 1936 został kierownikiem "Reichsberufswettkampf" (Zawodowego Współzawodnictwa Rzeszy).
W dniu 1 maja 1940 roku został zastępcą Reichsjugendführera Baldura von Schiracha, a 8 sierpnia jego następcą. Rozwijał militarną organizację HJ i przekształcił Służby Patrolowe HJ w organizację rekrutacyjną dla potrzeb Waffen-SS. Podczas II wojny światowej stracił prawą rękę jako żołnierz w 23 Dywizji Piechoty w kampanii rosyjskiej w 1941 roku.
W ostatnich tygodniach wojny dowodził jednostkami HJ walczącymi w bitwie o Berlin, które były częścią Volkssturmu, na wzgórzach Seelow. Po śmierci Hitlera opuścił wraz z Martinem Bormannem bunkier i uciekł z Berlina. Uznany oficjalnie za zmarłego, ukrywał się nierozpoznany pod nazwiskiem Erich Siewert w Meklemburgii, aż do aresztowania w grudniu 1945 roku w Lubece, po tym jak podjął kontakt z dawnymi działaczami HJ i NSDAP.
Axmann został w październiku 1946 roku na krótko zwolniony z aresztu, jednak już w lipcu 1947 ponownie go aresztowano i przesłuchiwano. W kwietniu 1949 został w procesie denazyfikacyjnym uznany za głównego winnego i skazany na ponad 3 lata obozu pracy. Do kary zaliczono jednak pobyt w areszcie śledczym. W dniu 19 sierpnia 1958 roku sąd berliński skazał go za „podżeganie młodzieży do nienawiści” na karę 35 000 marek, którą to sumę mógł uzbierać dzięki sprzedaży kilku działek w Berlinie.
Założone przez niego przedsiębiorstwo handlowe zostało zamknięte w 1960 roku z powodu braku zleceń. W latach od 1971 do 1976 przygotowywał dla hiszpańskiej firmy plany centrum wypoczynkowo-rozrywkowego na Wyspach Kanaryjskich.
Po roku 1976 mieszkał w Berlinie, jednak w 1985 wycofał się z życia zawodowego i pracował nad swoimi wspomnieniami, które ukazały się w 1995 pod tytułem „Przecież to nie może być już koniec”.
Zmarł 24 października 1996 roku w wieku 83 lat w Berlinie.

</doc>
<doc id="287811" url="https://pl.wikipedia.org/wiki?curid=287811" title="Miodnik">
Miodnik

Miodniki, nektarniki (łac. "nectaria", ang. "nectary") – jedno- lub wielokomórkowe organy gruczołowe roślin wydzielające nektar. Mają bardzo różnorodną formę, mogą być niepozorne lub okazałe i barwne. Zlokalizowane zwykle w kwiecie służą do zwabiania zwierząt, głównie owadów, dokonujących zapylania. Rośliny posiadające miodniki i wytwarzające nektar nazywane są roślinami miododajnymi.
Funkcja.
Miodniki wydzielają nektar służący do wabienia zwierząt dokonujących zapylania kwiatów. Nektar zawiera węglowodany w różnym stężeniu, w związku z czym u jednych gatunków roślin bywa wodnisty, u innych gęsty. Różne gatunki z różną intensywnością wydzielają nektar, przy czym dla roślin korzystne jest wydzielanie ograniczonych jego ilości. Zmusza to bowiem zwierzęta zapylające do odwiedzania wielu kwiatów, co ułatwia zapylenie krzyżowe.
Podział.
Nektaria występują najczęściej w obrębie kwiatów (nektaria kwiatowe), czasami jednak na innych częściach rośliny; na ogonkach liściowych i głównym nerwie liścia (np. u akacji i śliwy), na liściach przykwiatowych, lub w kątach nerwów liści. Są to tzw. nektaria pozakwiatowe. W obrębie kwiatu miodniki występować mogą u podstawy słupka, na wewnętrznej stronie płatków korony czy u podstawy płatków korony. Czasami funkcję miodników pełnią niektóre przekształcone pręciki tzw. prątniczki. Tak jest np. u dziewięciornika błotnego.

</doc>
<doc id="287812" url="https://pl.wikipedia.org/wiki?curid=287812" title="Ptaki (film)">
Ptaki (film)

Ptaki (oryg. "The Birds") – amerykański dreszczowiec z 1963 w reżyserii Alfreda Hitchcocka. Uznawany za jeden z najważniejszych dreszczowców w historii kina. Film powstał na motywach opowiadania Daphne du Maurier.
W 2016 roku amerykańska Biblioteka Kongresu uznała film za dzieło „kulturalnie, historycznie lub estetycznie znaczące”, które umieszczono w National Film Registry.
Fabuła.
Melanie Daniels (Tippi Hedren) spotyka w sklepie zoologicznym prawnika Mitcha Brennera (Rod Taylor). Ich przypadkowa rozmowa intryguje Melanie do tego stopnia, że postanawia sprawdzić kim jest i gdzie mieszka. Pod wpływem impulsu zamawia dla niego papużki nierozłączki, które Mitch chciał kupić siostrze na urodziny. Melanie wiezie klatkę do nadmorskiej miejscowości Bodega Bay, gdzie Brenner spędza każdy weekend z matką i Cathy. Wkrótce po przyjeździe Melanie zostaje zaatakowana przez mewę, co jest początkiem tajemniczych zdarzeń.

</doc>
<doc id="287816" url="https://pl.wikipedia.org/wiki?curid=287816" title="Klimaty ciepłe">
Klimaty ciepłe

Klimaty ciepłe – trzy najcieplejsze strefy klimatyczne, jakie obecnie spotyka się na Ziemi, czyli (w kolejności od najcieplejszej do najchłodniejszej):

</doc>
<doc id="287817" url="https://pl.wikipedia.org/wiki?curid=287817" title="Asysta grawitacyjna">
Asysta grawitacyjna

Asysta grawitacyjna – zmiana prędkości i kierunku ruchu statku kosmicznego przy użyciu pola grawitacyjnego planety lub innego dużego ciała niebieskiego. Jest to obecnie powszechnie używana metoda uzyskiwania prędkości pozwalających osiągnąć zewnętrzne planety Układu Słonecznego. Została opracowana w 1959 roku w moskiewskim Instytucie Matematyki im. Stiekłowa.
Pomijając czas oddziaływania ciała niebieskiego ze statkiem kosmicznym, asysta grawitacyjna zmienia kierunek, w którym porusza się pojazd, nie zmieniając jego prędkości względem ciała, z którym oddziałuje. Co względem Słońca odpowiada zmianie prędkości maksymalnie o dwukrotność prędkości statku względem tego ciała niebieskiego – podobnie jak przy zderzeniu sprężystym niecentralnym.
Powody używania asysty grawitacyjnej.
Ruch w przestrzeni międzyplanetarnej wymaga uwzględnienia grawitacji Słońca. Pojazdy wysyłane w kierunku wewnętrznych planet – Wenus i Merkurego, zbliżając się do Słońca nabierają prędkości i aby wejść na ich orbitę muszą ją zmniejszyć. Z kolei pojazdy wysyłane w kierunku zewnętrznych planet muszą nabrać odpowiedniej prędkości, aby móc oddalić się na wystarczającą odległość od Słońca. Realizacja tego przez napęd rakietowy wymaga dużej ilości paliwa – dlatego poszukuje się innych metod.
W przypadku lotów do najbliższych planet: Marsa i Wenus, używa się manewru transferowego Hohmanna – eliptycznej trajektorii stycznej zarówno do początkowej jak i końcowej orbity. Ta metoda pozwala zużyć minimalną ilość paliwa, ale jest bardzo powolna – lot z Ziemi na Marsa w ten sposób trwa 7-9 miesięcy. Lot do zewnętrznych planet trwałby dziesiątki lat, a zużycie paliwa i tak byłoby bardzo duże.
Ograniczenia asysty grawitacyjnej.
Głównym ograniczeniem asysty grawitacyjnej jest konieczność dostosowania się do aktualnego położenia planet. Przykładowo sonda Voyager 2 w swojej misji przeleciała kolejno obok Jowisza, Saturna, Urana i Neptuna – ale umożliwiająca to odpowiednia konfiguracja planet powtórzy się dopiero w połowie XXII wieku. Nawet znacznie mniej ambitne loty często mogą być przeprowadzane tylko w odpowiednich momentach. 
Innego typu ograniczeniem są atmosfery planet, które wykorzystuje się do asysty. Im bliżej planety przelatuje statek kosmiczny, tym większa siła działa na niego. Jednak przy zbytnim zbliżeniu, opór atmosfery powoduje utratę prędkości (choć w niektórych przypadkach ten efekt może być przydatny).
Wykorzystywanie do asysty Słońca nie ma praktycznego sensu, gdyż środek masy Układu Słonecznego pozostaje pod powierzchnią Słońca. Jednak używanie silników w pobliżu Słońca może zwiększyć ich efektywność (patrz niżej, w sekcji asysta wspomagana). Ograniczeniem w tym przypadku jest wytrzymałość pojazdu na temperaturę w pobliżu Słońca.
Można rozważać również "międzygwiezdne" asysty – np. użycie Słońca przez pojazd spoza Układu, do uzyskania większej prędkości względem innych obiektów Drogi Mlecznej. Biorąc pod uwagę zysk prędkości (rzędu setek km/sek) w stosunku do odległości o jakich mowa, byłoby to przydatne jedynie przy lotach trwających tysiące lat.
Istnieje fundamentalne ograniczenie możliwości asysty grawitacyjnej, wynikające z ogólnej teorii względności. Jeśli pojazd zbliżyłby się za bardzo do horyzontu czarnej dziury, zakrzywienie czasoprzestrzeni zabrałoby mu więcej prędkości niż uzyskałby przy użyciu asysty. Jedynie obracająca się czarna dziura mogłaby nadać dodatkową prędkość, z powodu efektu wleczenia układów inercjalnych. W odpowiedniej konfiguracji pojazd mógłby, wrzucając część masy pod horyzont zdarzeń, przejąć część momentu obrotowego takiej czarnej dziury.
Przykłady zastosowania asysty.
Mariner 10 – pierwsze użycie.
Pierwszy raz zastosowano asystę grawitacyjną w misji Mariner 10. Przechodząc obok Wenus 5 lutego 1974 roku, sonda zmieniła swoją trajektorię, tak aby przelecieć później obok Merkurego.
Sonda Cassini – wielokrotna asysta.
Sonda Cassini-Huygens w drodze na Saturna przeszła dwukrotnie obok Wenus, następnie obok Ziemi i wreszcie obok Jowisza. Jej lot trwał ponad sześć i pół roku (manewr Hohmanna trwałby 6 lat), ale sumarycznie wymagał przyspieszania silnikami jedynie o 2 km/s, co było szczególnie istotne ze względu na duże rozmiary sondy (manewr Hohmanna wymagałby przyspieszeń o 15,7 km/s).
Voyager 1 – najszybszy i najdalszy sztuczny obiekt.
Voyager 1 jest obecnie ponad 23,5 miliarda kilometrów (lipiec 2022 r.) od Słońca
 w przestrzeni międzygwiezdnej. Dzięki asyście Jowisza i Saturna miał wystarczającą prędkość, aby opuścić Układ Słoneczny.
Sonda Ulysses – wyjście poza płaszczyznę ekliptyki.
W 1990 roku ESA wysłała sondę Ulysses, której zadaniem było badanie biegunów Słońca. Aby wyjść poza płaszczyznę ekliptyki, sonda musiała wytracić prędkość 30 km/s z jaką porusza się Ziemia. Wykorzystano w tym celu asystę Jowisza, kierując sondę "przed" i "pod" niego – tak aby wyjściowa prędkość była prostopadła do ekliptyki.
Asysta wspomagana.
Zysk z asysty grawitacyjnej można zwiększyć, używając dodatkowo silników w momencie zbliżenia do mijanego obiektu. Praca silników zawsze zwiększa prędkość pojazdu o ustaloną wielkość. Jednak wzrost energii kinetycznej jest proporcjonalny do prędkości w czasie gdy pracują. Tym samym, najwięcej energii zyskuje się gdy ta prędkość jest największa – w pobliżu perycentrum. Energia jest w tym procesie zachowana – zysk pochodzi z pozostawienia odrzuconego materiału w polu grawitacyjnym planety.
Przykładowo, manewr Hohmanna z Ziemi na Jowisza przeprowadza pojazd po hiperbolicznej trajektorii obok Jowisza z prędkością 60 km/s, pozwalając uzyskać ostatecznie (po opuszczeniu jego pola grawitacyjnego) 5,6 km/s, czyli 10,7 razy mniejszą prędkość. Oznacza to że praca dająca 1 J energii kinetycznej z dala od Jowisza nada 10,7 J w perycentrum. Każdy 1 m/s zysku prędkości w perycentrum przełoży się na dodatkowe formula_1 m/s po opuszczeniu orbity. A zatem pole grawitacyjne Jowisza może zwiększyć efektywność silników ponad trzykrotnie.

</doc>
<doc id="287818" url="https://pl.wikipedia.org/wiki?curid=287818" title="Ben Bernanke">
Ben Bernanke

Ben Shalom Bernanke (ur. 13 grudnia 1953 w Auguście w stanie Georgia) – amerykański ekonomista, od 2006 do stycznia 2014 przewodniczący Rady Gubernatorów Systemu Rezerwy Federalnej (Fed). Od sierpnia 2002 do czerwca 2005 był członkiem Rady Gubernatorów Rezerwy Federalnej, zaś w latach 2005–2006 był przewodniczącym prezydenckiej Rady Doradców Ekonomicznych. „Tygodnik Time” ogłosił go Człowiekiem Roku 2009. Laureat Nagrody Nagrody Banku Szwecji im. Alfreda Nobla w dziedzinie ekonomii za 2022 rok.
Życiorys.
Urodził się w rodzinie żydowskiej. Jego ojciec prowadził wraz z wujem aptekę odkupioną od jego dziadka, Jonasa Bernanke, który przed wyemigrowaniem do Stanów Zjednoczonych mieszkał w Przemyślu. Szkołę średnią ukończył w 1971 w Dillon (w stanie Karolina Południowa), tytuł magistra otrzymał (z najwyższym wyróżnieniem) w 1975 na Uniwersytecie Harvarda, zaś stopień doktora nadał mu w 1979 Massachusetts Institute of Technology. Uczył na Uniwersytecie Stanforda w latach 1979–1985, następnie został profesorem na wydziale ekonomii Uniwersytetu w Princeton. Wydziałem tym zarządzał od 1996 do 2002. Dał kilka wykładów w London School of Economics na temat teorii i polityki pieniężnej i napisał trzy podręczniki o makroekonomii. W pracy akademickiej specjalizował się w ekonomicznej analizie przyczyn kryzysu z lat 1929–1933, których upatrywał, podobnie jak Milton Friedman, głównie w błędnej polityce monetarnej banków centralnych.
W marcu 2005, na kilka miesięcy przed objęciem funkcji przewodniczącego CEA wygłosił wykład, w którym argumentował, że to międzynarodowe czynniki ekonomiczne (w szczególności, globalny przerost oszczędności – ang. "global savings glut") są główną przyczyną nierównowagi bilansu płatniczego Stanów Zjednoczonych. Wykład był kontrowersyjny, ponieważ wielu ekonomistów uważało, że przyczyną są wydatki rządowe i cięcia podatków wprowadzone przez administrację George’a Busha. Między innymi z tego powodu uważano, że jak na potencjalnego szefa Fed (który powinien być niezależny politycznie), Bernanke jest zbyt mocno związany z Bushem.
24 października 2005 prezydent George W. Bush wyznaczył go na następcę Alana Greenspana, Przewodniczącego Rady Gubernatorów Systemu Rezerwy Federalnej Stanów Zjednoczonych. Po zatwierdzeniu przez Senat Bernanke pełnił tę funkcję od 1 lutego 2006 do 31 stycznia 2014 roku, kiedy to zastąpiła go Janet Yellen.
Od lutego 2014 jest honorowym pracownikiem naukowym i rezydentem programu badań ekonomicznych w Brookings Institution.
W 2022 roku, razem z Douglasem Diamondem i Philipem Dybvigiem został laureatem Nagrody Banku Szwecji im. Alfreda Nobla w dziedzinie ekonomii.

</doc>
<doc id="287819" url="https://pl.wikipedia.org/wiki?curid=287819" title="Pustynia Nubijska">
Pustynia Nubijska

Pustynia Nubijska – piaszczysta pustynia we wschodniej części Sahary. Znajduje się ona w Sudanie i południowym Egipcie pomiędzy Nilem a górami Atbaj. Spada tam około 25 mm deszczu rocznie. Występuje też koczownicze pasterstwo wielbłądów i owiec.

</doc>
<doc id="287820" url="https://pl.wikipedia.org/wiki?curid=287820" title="Robert Změlík">
Robert Změlík

Robert Změlík (ur. 18 kwietnia 1969 w Prościejowie) – czeski lekkoatleta, wieloboista, mistrz olimpijski z 1992. Do 1992 reprezentował Czechosłowację.
Kariera sportowa.
Zajął 10. miejsce w dziesięcioboju na mistrzostwach świata juniorów w 1986 w Atenach oraz nie ukończył tej konkurencji na mistrzostwach Europy juniorów w 1987 w Birmingham.
Zdobył srebrny medal w dziesięcioboju na mistrzostwach świata juniorów w 1988 w Greater Sudbury, za Michaelem Kohnle z Republiki Federalnej Niemiec, a przed Eduardem Hämäläinenem ze Związku Radzieckiego.
Startując w konkurencji seniorów zajął 13. miejsce w skoku w dal na halowych mistrzostwach Europy w 1989 w Hadze oraz 9. miejsce w tej konkurencji na halowych mistrzostwach Europy w 1990 w Glasgow. Na mistrzostwach Europy w 1990 w Splicie zajął 4. miejsce w dziesięcioboju. Zajął 6. miejsce w skoku w dal i odpadł w eliminacjach biegu na 60 metrów przez płotki na halowych mistrzostwach świata w 1991 w Sewilli. Na mistrzostwach świata w 1991 w Tokio zajął 4. miejsce w dziesięcioboju.
Zdobył srebrny medal w siedmioboju na halowych mistrzostwach Europy w 19929 w Genui, przegrywając jedynie z Christianem Plaziatem z Francji, a wyprzedzając Antonio Peñalvera w z Hiszpanii, a także odpadł w eliminacjach biegu na 60 metrów przez płotki.
Na igrzysk olimpijskich w 1992 w Barcelonie zdobył złoty medal w dziesięcioboju, wyprzedzając Peñalvera i Dave’a Johnsona ze Stanów Zjednoczonych. 
Od 1993 reprezentował Czechy. Nie ukończył dziesięcioboju na mistrzostwach świata w 1993 w Stuttgarcie, a na mistrzostwach świata w 1995 w Gőteborgu zajął w tej konkurencji 14. miejsce. Na igrzyskach olimpijskich w 1996 w Atlancie zajął 7. miejsce.
Zwyciężył w siedmioboju na halowych mistrzostwach świata w 1997 w Paryżu, przed Erkim Noolem z Estonii, i Jón Arnar Magnússonem z Islandii. Nie ukończył dziesięcioboju na mistrzostwach świata w 1993 w Stuttgarcie, a na mistrzostwach świata w 1997 w Atenach.
Był wicemistrzem Czechosłowacji w biegu na 110 metrów przez płotki i w skoku w dal w 1992 oraz brązowym medalistą w skoku w dal w 1990. Był również wicemistrzem Czech w sztafecie 4 × 100 metrów w 1993 i w biegu na 110 metrów przez płotki w 1996. W hali był mistrzem Czechosłowacji w skoku w dal w 1989 i 1991 oraz w biegu na 50 metrów przez płotki w 1991, wicemistrzem w skoku w dal w 1990 i 1992 oraz brązowym medalistą w skoku w dal w 1988 i w biegu na 50 metrów przez płotki w 1992, a także wicemistrzem Czech w biegu na 50 metrów przez płotki w 1996 i 1997.
Był czterokrotnym rekordzistą Czechosłowacji w dziesięcioboju do wyniku 8627 pkt., uzyskanego 31 maja 1992 w Götzis.
Zakończył przedwcześnie karierę z powodu kłopotów zdrowotnych.
Rekordy życiowe.
Rekordy życiowe Změlíka:

</doc>
<doc id="287823" url="https://pl.wikipedia.org/wiki?curid=287823" title="Ispell">
Ispell

Ispell jest programem sprawdzania pisowni dla systemów uniksowych. Został jednak zastąpiony programem Aspell. Ispell jest bardzo starym programem, napisanym w 1971 roku w asemblerze dla komputerów PDP-10 przez R.E. Gorina. Później przepisano go w języku C.

</doc>
<doc id="287824" url="https://pl.wikipedia.org/wiki?curid=287824" title="Płonica">
Płonica

Płonica, szkarlatyna (łac. "scarlatina") − choroba zakaźna wywoływana przez bakterię Streptococcus pyogenes – paciorkowca grupy A. Objawy obejmują ból gardła, gorączkę, bóle głowy, obrzęk węzłów chłonnych i charakterystyczną wysypkę na skórze. Wysypka jest czerwona i przypomina papier ścierny; zwykle pojawia się na klatce piersiowej i rozprzestrzenia po całym ciele za wyjątkiem dłoni i podeszw stóp. Na twarzy zaczerwienione są zwykle policzki, podczas gdy okolica ust pozostaje blada. Wysypka blednie pod naciskiem, zwykle utrzymuje się przez około tydzień. Skóra może się następnie złuszczać. Mogą też występować zaczerwienia w zgięciach łokci i pod kolanami. Początkowo na języku pojawia się biały lub żółtawy nalot, który z czasem ustępuje odsłaniając zaczerwieniony język, przypominający truskawkę lub malinę.
Płonica najczęściej dotyka dzieci w wieku od 5 do 15 lat. Występuje jako powikłanie paciorkowcowego zapalenia gardła (anginy paciorkowcowej) albo paciorkowcowego zakażenia skóry.
Szkarlatyna przenosi się drogą kropelkową. Można też zarazić się dotykając przedmiotu, na którym znajdują się bakterie lub wydzieliny z zakażenia skóry, a następnie błony śluzowej ust lub nosa. Najszybciej rozprzestrzenia się w miejscach, gdzie gromadzi się wiele osób, jak szkoły, przedszkola, koszary itp.
Charakterystyczna wysypka jest spowodowana toksyną erytrogenną. Istnieją testy szybko wykrywające obecność paciorkowców z grupy A ale diagnoza jest zwykle potwierdzana przez posiew z gardła.[1]
Na szkarlatynę nie ma szczepionki. Leczy się ją antybiotykami, lekiem z wyboru jest: penicylina V i amoxycylina.
Etiologia.
"Streptococcus pyogenes" – paciorkowiec β-hemolizujący z grupy A wg Lancefield, wytwarzający toksynę erytrogenną.
Występowanie płonicy.
Szkarlatyna po raz pierwszy została zdiagnozowana w 1675 roku. Została ona wyodrębniona i opisana przez angielskiego lekarza – Sydenhama. Epidemia tej choroby w Tours w 1824 roku przyniosła wiele ofiar śmiertelnych. Płonica jest rozpowszechniona na całym świecie. Przed drugą wojną światową była najczęstszą chorobą wieku dziecięcego o bardzo ciężkim przebiegu. Śmiertelność wynosiła 25% (obecnie poniżej 1%). Większość zachorowań występuje jesienią i zimą. W Polsce zapadalność wynosi 149 przypadków na 100 000 mieszkańców.
Patogeneza.
Źródłem zakażenia jest człowiek chory na zakażenie paciorkowcowe, ozdrowieniec lub nosiciel paciorkowca. Osoba dorosła, która choruje na anginę paciorkowcową, może być źródłem zakażenia dla dziecka. Zakażenie jest przekazywane drogą kropelkową. Wrota zakażenia: błony śluzowe gardła, uszkodzona skóra ("płonica przyranna", jako nadkażenie).
Objawy.
Po bezobjawowym okresie wylęgania trwającym 2-5 dni, choroba zaczyna się nagle. Do wstępnych objawów klinicznych zalicza się gorączkę, bóle brzucha, wymioty oraz ból gardła. Lekarz badający dziecko w tym okresie stwierdza anginę (stan zapalny gardła lub jamy nosowo-gardłowej) o różnym nasileniu oraz powiększenie węzłów chłonnych, głównie szyjnych. Wysypka pojawia się równocześnie z gorączką lub 24 godz. później. Jest ona drobnoplamista, czerwona, zlewająca się na tułowiu, w zgięciach łokciowych i podkolanowych. Najwyraźniejsza jest na piersiach, brzuchu, pośladkach i w pachwinach. Wysypka wygląda tak, jakby ktoś pokaleczył skórę uderzając w nią szczotką. Od szkarłatnej barwy wysypki przyjęła się także równoznaczna nazwa choroby tj. "szkarlatyna". Na policzkach widoczny jest rumień, jednak skóra wokół ust i nosa pozostaje blada (tzw. trójkąt Fiłatowa). Ponadto stwierdza się wzmożoną łamliwość drobnych naczyń, co wyraża się liniami Pastii w naturalnych fałdach (pachy, pachwiny, podbrzusze). Intensywność i czas trwania wysypki jest różny (od 24 godz. do kilku dni).
Język początkowo obłożony (pokryty żółtawobiałym nalotem), potem przybiera wygląd malinowy (żywoczerwone, powiększone brodawki smakowe). Po kilku dniach od ustąpienia wysypki występuje grubopłatowe łuszczenie się skóry, najwyraźniejsze na stopach i dłoniach (gdy nie zauważono wysypki, to charakterystyczne łuszczenie się skóry pozwala na wsteczne rozpoznanie płonicy).
Gdy przebieg płonicy jest bardziej toksyczny, to poza wysypką mogą wystąpić zaburzenia układu krążenia, zapalenie mięśnia sercowego, utrata przytomności, nad sercem stwierdza się szmer skurczowy; wątroba i śledziona powiększone. Zmiany zapalne w gardle są słabo wyrażone.
Płonica o przebiegu septycznym charakteryzuje się dużymi zmianami w gardle, zapaleniem węzłów chłonnych szyjnych. Może dojść do martwicy tkanek dna jamy ustnej (angina Ludwiga), bakteriemii i posocznicy.
Płonica przyranna – zakażenie przez uszkodzoną skórę. Charakterystyczna cecha – brak anginy. Wysypka i przebieg jak wyżej.
Rozpoznanie.
W badaniach dodatkowych, w ostrym okresie choroby, w morfologii stwierdza się podwyższoną liczbę leukocytów. Także podwyższone jest ASO (powyżej miana 1:200) i OB. Sam wymaz z gardła wykazuje małe znaczenie diagnostyczne, ponieważ bakteria "Streptococcus pyogenes" może być częścią naturalnej flory bakteryjnej jamy ustnej. 
"Streptococcus pyogenes" można odróżnić od "Streptococcus agalactiae" (obie bakterie są β-hemolizujące na podłożu agar z krwią) testem dyfuzyjno-krążkowym na bacytracynę, w którym "S. pyogenes" ma wynik dodatni.
Różnicowanie.
Choroby, z którymi należy różnicować płonicę, to:
Leczenie.
Płonica wymaga bezwzględnie leczenia antybiotykiem (penicylina krystaliczna, cefalosporyny). Jeśli jest podejrzenie uczulenia dziecka na pochodne penicyliny, to stosuje się makrolidy (przez 10–14 dni).

</doc>
<doc id="287825" url="https://pl.wikipedia.org/wiki?curid=287825" title="Aspell">
Aspell

Aspell – standardowy w systemach GNU program do sprawdzania pisowni. 
Stworzono go w celu zastąpienia uboższego programu Ispell.
Aspell kompiluje się również na innych, nieuniksowych systemach, jak na przykład Microsoft Windows.
Licencją programu jest GNU LGPL, a dokumentacji – GNU FDL.
Słowniki do programu są dostępne w ponad siedemdziesięciu językach. Głównym zarządcą projektu jest Kevin Atkinson.

</doc>
<doc id="287829" url="https://pl.wikipedia.org/wiki?curid=287829" title="Norman Morrison">
Norman Morrison

Norman Morrison (ur. 29 grudnia 1933, zm. 2 listopada 1965) – amerykański kwakier, który popełnił samobójstwo przez samospalenie w proteście przeciw amerykańskiemu zaangażowaniu w wojnie wietnamskiej. Podpalił się przed budynkiem Pentagonu i zmarł tego samego dnia.
Życiorys.
Urodził się w Erie w Pensylwanii. W latach 1952-1956 był studentem teologii w szkole wyższej w Wooster, następnie rok uczęszczał do Zachodniego Seminarium Duchownego w Pittsburghu. Studiował również w Edynburgu. Podróżował po Europie i Bliskim Wschodzie. W 1959 roku w Pittsburghu uzyskał tytuł licencjata. Wtedy także został kwakrem oraz przeniósł się do Charlotte, gdzie podjął pracę jako sekretarz wspólnoty religijnej. W 1962 roku przeprowadził się do Baltimore. Organizował tam spotkania kwakrów.
Miał żonę i trójkę dzieci.
Okoliczności śmierci.
2 listopada 1965 roku Morrison przeczytał artykuł dotyczący bombardowania wioski i śmierci dzieci w Wietnamie, o czym rozmawiał z żoną przy obiedzie. Gdy żona wyszła z domu, by odebrać starsze dzieci ze szkoły, Norman udał się ze swoją najmłodszą córką, roczną Emily, do Pentagonu, gdzie w ramach protestu przeciw wojnie wietnamskiej oblał się naftą i podpalił. Jego córka nie uległa poparzeniu, zajęli się nią przechodnie.
Samospalenie miało miejsce w pobliżu biura sekretarza obrony USA - Roberta McNamary. Mężczyzna był świadkiem czynu.
W liście do swojej żony Morrison tłumaczył swój akt samospalenia tym, że robi to, by żadne wietnamskie dziecko nie musiało już ginąć w wyniku wojny. Zawarł także aluzję o ofierze Abrahama, co wzbudza hipotezę, jakoby na początku planował podpalić także Emily.
Żona Morrisona dowiedziała się o czynie męża wieczorem, gdy zadzwonił do niej dziennikarz. Kobieta otrzymała również telefon ze szpitala, poinformowano ją, że jej mąż zmarł na skutek oparzeń.
Upamiętnienie.
Morrison stał się bohaterem książek wspomnieniowych autorstwa jego żony. W Wietnamie wydano znaczek pocztowy z jego podobizną, którego posiadanie było zabronione w Stanach Zjednoczonych, a jedną z ulic w Hanoi nazwano jego imieniem. Poeta Tố Hữu napisał wiersz upamiętniający czyn mężczyzny.
Inne samospalenia w USA.
16 marca 1965 roku, na znak protestu przeciwko wojnie w Wietnamie, w Detroit podpaliła się Alice Herz. 9 listopada 1965 roku podobny czyn popełnił w Nowym Jorku przed siedzibą biblioteki ONZ Roger Allen LaPorte.

</doc>
<doc id="287830" url="https://pl.wikipedia.org/wiki?curid=287830" title="Heiloo">
Heiloo

Heiloo – miasto leżące w północnej części Holandii. Liczy ok. 22 100 mieszkańców. Powierzchnia wynosi 19 km². Heiloo silnie związane jest z sąsiednim dużym miastem Alkmaar. Gospodarka miasta to przede wszystkim przemysł agrarny i lekki, w którym dominują małe i średnie firmy. Atrakcją turystyczną miasta są m.in. "Wittte Kerkje" (stary protestancki kościółek) oraz pałacyk "Nijenburg". Heiloo jest miastem partnerskim Świętochłowic.

</doc>
<doc id="287831" url="https://pl.wikipedia.org/wiki?curid=287831" title="Kłodzina">
Kłodzina

Kłodzina – rodzaj pnia występujący u palm. 
Charakterystyka.
Rozwój i budowa kłodziny różni się zasadniczo od pnia drzew iglastych i typowych liściastych. Siewka palmy wypuszcza początkowo kilka niepodzielonych liści, otaczających stożek wzrostu i zwiększających średnicę walca osiowego. Komórki tego merystemu pierwotnego, dzieląc się, powodują grubienie pnia. Każdy następny liść wzmacnia podstawę osi blisko poziomu gleby, tak że po upływie wielu lat (u palmy kokosowej po mniej więcej 5 latach) kończy się budowanie podstawy. Na przekroju podłużnym ma ona kształt rozciętej cebuli. Z tej podstawy zaczyna wyrastać w górę lub wzdłuż kłodzina z pękiem liści, nie przyrastając na grubość (wzrost z pierwotną grubością). Ta charakterystyczna cecha wzrostu pnia występuje u wszystkich palm, choć niektóre (np. kalamus rotangowy) nie są samodzielnymi drzewami, lecz lianami. Czasami wahania w grubości kłodziny mogą być wynikiem zmiennych warunków środowiska. Naczynia przewodzące wodę i składniki odżywcze są, w odróżnieniu od drzew liściastych, rozłożone w całym przekroju kłodziny, tworząc ataktostelę. Najmniejszą grubość mają w zewnętrznej korze. Typowa kłodzina palm jest nierozgałęziona, wyjątkiem jest dychotomicznie rozgałęziająca się kłodzina rodzaju widlica "Hyphaene".
Podobne typy pnia.
Termin "kłodzina" stosowany jest w przypadku palm. Podobnie powstające i zbudowane pnie (brak przyrostu wtórnego, wzniesiony i praktycznie nierozgałęziony, strzelisty pokrój, pęk liści na szczycie) mają też niektóre inne rośliny, takie jak paprocie drzewiaste, sagowce i pandany. Pewne podobieństwa występują również u innych drzewiastych jednoliściennych – juk, dracen, aloesów i kordylin. W ich przypadku jednak występuje jednak jeszcze więcej cech odróżniających od typowej kłodziny: specyficzny przyrost wtórny na grubość, rozgałęzienia, krzaczasty pokrój i in. U niektórych roślin (np. bananowca) drewniejące pochwy liściowe tworzą tzw. pień pozorny, jednak nie jest on uznawany przez dendrologów za pień, a takie rośliny nie są drzewami, lecz zdrewniałymi bylinami.

</doc>
<doc id="287841" url="https://pl.wikipedia.org/wiki?curid=287841" title="Nowy Jiczyn">
Nowy Jiczyn

Nowy Jiczyn (, ) – miasto powiatowe w Czechach w południowo-zachodniej części kraju morawsko-śląskiego, siedziba powiatu Nowy Jiczyn. Liczba mieszkańców: ok. 23 tys., a powierzchnia ok. 44 km². Jest częścią przemysłowej aglomeracji ostrawsko-frydeckiej. Gospodarka to przede wszystkim przemysł lekki i rolnictwo.
Miasto położone jest nad rzeką Jičínką, prawym dopływem Odry. Administracyjnie podzielone jest na 7 dzielnic, z tego niektóre wyraźnie o charakterze wiejskim.
Zabytkowe "Masarykovo náměstí" jest historycznym centrum Nowego Jiczyna. Atrakcją turystyczną miasta jest muzeum kapeluszy mieszczące się w dawnym zamku Žerotínów.
Historia.
Starszą osadą od Nowego Jiczyna był Stary Jiczyn, które było bardzo istotnym centrum dla rozwijającego się w XIII wieku zakątka Moraw w trójkącie między Odrą, Ostrawicą a pasmem Radhošťa Beskidu Śląsko-Morawskiego. Nowy Jiczyn został po raz pierwszy wzmiankowany w 1313.
Według austriackiego spisu ludności z 1900 roku Nowy Jiczyn miał 12003 mieszkańców, z czego większość (10654) była niemieckojęzyczna a mniejszość (1088) czeskojęzyczna, pod względem religijnym większość stanowili katolicy (11560), znaczniej mniej było żydów (253) i ewangelików (186). Było to wysunięte najdalej na południowy wschód miasto zwartego osadnictwa niemieckiego od strony Sudetów i jako takie było częścią Kraju Sudetów.
Urodził się tu Adam hr. Feliks Maria Romer (ur. 5 stycznia 1892, zm. 14 sierpnia 1965) – polski oficer, publicysta, polityk.

</doc>
<doc id="287843" url="https://pl.wikipedia.org/wiki?curid=287843" title="Laa an der Thaya">
Laa an der Thaya

Laa an der Thaya – miasto w północnej Austrii, w kraju związkowym Dolna Austria, w powiecie Mistelbach, leży nad Dyją, tuż przy granicy z Czechami, ok. 60 km od Wiednia. Liczy 6222 mieszkańców (1 stycznia 2014). Powierzchnia wynosi 72,89 km². Administracyjnie składa się z dziesięciu dzielnic. Miasto otoczone winnicami leży w regionie Weinviertel, znanym od stuleci z produkcji doskonałych win. 
Współpraca.
Miejscowości partnerskie:

</doc>
<doc id="287845" url="https://pl.wikipedia.org/wiki?curid=287845" title="Phoenix dactylifera">
Phoenix dactylifera



</doc>
<doc id="287848" url="https://pl.wikipedia.org/wiki?curid=287848" title="Kościół św. Idziego we Wrocławiu">
Kościół św. Idziego we Wrocławiu

Kościół św. Idziego we Wrocławiu – późnoromański kościół z 1 poł. XIII wieku na wrocławskim Ostrowie Tumskim. Jest najstarszym w pełni zachowanym budynkiem Wrocławia, a zarazem najstarszym czynnym do dziś kościołem w mieście.
Należy on do parafii św. Jana Chrzciciela. Sąsiaduje od północy z wrocławską archikatedrą.
Historia.
Kościół prawdopodobnie zaczęto wznosić między latami 1220-1240 i istniał już na pewno przed 1241 rokiem. Kamienne profile cokołu kościoła przez swoje cechy stylistyczne wskazują na pochodzenie z wcześniejszej budowli, są to prawdopodobnie spolia z tzw. katedry Walterowskiej. W trakcie budowy doszło do zmiany koncepcji i zamiast półkolistej absydy zrealizowano trójboczną. Z dwóch jego portali zachował się jeden w stylu romańskim, drugi jest już renesansowy. Należy do charakterystycznego dla średniowiecznego Wrocławia typu kościołów jednofilarowych (ponadto kościoły: św. Anny, św. Piotra i Pawła, św. Aleksego) – sklepienie budynku wsparte jest pojedynczym filarem, a arkada z cegieł łączy kościół z szesnastowieczną kapitułą w stylu późnego gotyku, tworząc tzw. „Bramę Kluskową” (albo „Kluszczaną”, niem. "Klösseltor"). 
Po II wojnie światowej usunięto większość zmian wprowadzonych w epoce baroku, skuwając tynki zewnętrzne i rekonstruując podwójny łuk tęczowy, pozostawiono natomiast sygnaturkę.
Budynek kapituły oraz z nim sąsiadujące mieszczą Muzeum Archidiecezjalne, w którym wystawiono zbiory cennych obiektów sztuki sakralnej, a także m.in. Księgę henrykowską, egipską mumię (325 p.n.e.) i kamienne płaskorzeźby z III wieku (Syria, okolice Damaszku).

</doc>
<doc id="287849" url="https://pl.wikipedia.org/wiki?curid=287849" title="Eureka (program telewizyjny)">
Eureka (program telewizyjny)

Eureka – jeden z najstarszych polskich telewizyjnych programów edukacyjnych; pierwsza emisja w dniu 4 września 1957.
Magazynową formułę programu "na żywo" wymyślili Maria Korotyńska i Ignacy Waniewicz. Niebawem długoletnim kierownikiem redakcji został Jerzy Wunderlich. W zespole dziennikarzy programu pracowali: Andrzej Mosz, Rafał Skibiński, Zbigniew Zdanowicz, Teodor Zubowicz. Do zespołu dołączył też Andrzej Kurek, a w ostatnim okresie Marek Siudym.
Zadaniem każdego z dziennikarzy było opracowanie 1-2 tematów i przedstawienie w studiu. Każdy temat był ilustrowany odpowiednio filmem, planszami, zdjęciami, eksponatami bądź wykresami.
Z Eureki wywodziły się inne programy popularnonaukowe polskiej telewizji, jak: Człowiek, Ziemia, Kosmos Teodora Zubowicza, Przyjemne z pożytecznym Andrzeja Mosza, czy program Sonda.
Zawartość przykładowej audycji, emitowanej 10 września 1962 roku:
W programie zawarto cztery tematy:
Sygnałem wywoławczym programu był leitmotiv ronda z baletu "Les biches" Francisa Poulenca.

</doc>
<doc id="287852" url="https://pl.wikipedia.org/wiki?curid=287852" title="Tiszaújváros">
Tiszaújváros

Tiszaújváros, początkowo "Tiszaszederkény", 1970-1990 "Leninváros" – miasto położone w regionie Borsod-Abaúj-Zemplén w środkowo-północnych Węgrzech, nad rzeką Cisa. Zamieszkuje je 16 510 osób (I 2011). Powierzchnia wynosi 46,04 km² a gęstość zaludnienia 358,6 os./1 km². Prawa miejskie otrzymało w 1966. Nazwa oznacza "nowe miasto nad Cisą".
Położenie.
W pobliżu zlokalizowane są 3 duże węgierskie miasta: Miszkolc, Debreczyn, Nyíregyháza.
Gospodarka.
Jest miastem przemysłowym, gdzie zlokalizowane są duże przedsiębiorstwa związane z branżą energetyczną. Powstanie dużej Elektrowni "Cisa" umożliwiło lokalizację na terenie miasta zakładów chemicznych. Przedsiębiorstwa te przeszły pomyślnie procesy przekształceń. Ponadto na terenie miasta zlokalizowano strefę ekonomiczną, która przyciąga inwestorów do miasta.

</doc>
<doc id="287855" url="https://pl.wikipedia.org/wiki?curid=287855" title="Rymawska Sobota">
Rymawska Sobota

Rymawska Sobota (słow. "Rimavská Sobota", węg. "Rimaszombat", niem. "Großsteffelsdorf") – miasto powiatowe w środkowej Słowacji, w kraju bańskobystrzyckim, w historycznym regionie Malohont, Gemer-Malohont.
Rymawska Sobota leży na wysokości 210 m n.p.m. nad Rimavą, w Kotlinie Rymawskiej, na południowych stokach Rudaw Słowackich. W 2011 roku liczba mieszkańców miasta wynosiła 24 640 osób, powierzchnia miasta – 77,55 km². Dzieli się na dzielnice:
W latach 1976–1990 częścią Rymawskiej Soboty była także wieś Zacharovce.
Przez Rymawską Sobotę przebiega słowacka droga krajowa nr 16 (E571 / R2) z Łuczeńca do Rożniawy. Krzyżuje się z nią droga lokalna nr 531 z Pavlovec do Tisovca. Przez miasto przebiega linia kolejowa z Jesenskégo do Brezna, od której odbijała zlikwidowana linia do Poltáru.
Historia.
Osadnictwo w okolicy Rymawskiej Soboty datuje się od młodszej epoki kamienia i epoki brązu. W XII wieku istniała tu już osada targowa wokół kościoła pw. Jana Chrzciciela, która stopniowo przyciągnęła mieszkańców podobnych okolicznych osad. Od połowy XII wieku do 1334 dominium Rymawskiej Soboty należało do arcybiskupów Kalocsy. Następnie przeszło w ręce rodu Széchych, w 1460 – Loszonców, później Országhów, pod koniec XVI wieku – Forgácsów, później Kohárych.
Pierwsza pisemna wzmianka o miejscowości "Rymoa Zumbota" pochodzi z 1271. Rymawska Sobota uzyskała prawa miejskie przywilejem króla Węgier Karola Roberta z 5 maja 1334, a w 1387 król Zygmunt Luksemburski nadał miastu herb. W XIV i XV wieku miasto szybko się rozwijało jako ośrodek handlu i rzemiosła. W latach 1445–1460 Rymawska Sobota była zajęta przez husytów, którzy zbudowali w mieście twierdzę Sobôtka. Po wielkim pożarze w 1506 król Władysław II Jagiellończyk zwolnił miasto na pięć lat z podatków. Wtedy odbudowano miasto na planie regularnej siatki ulic, która przetrwała do dzisiaj. Szybki rozwój miasta przerwał najazd turecki w 1553 – Turcy panowali nad miastem i okolicą do 1593. Po drugim najeździe w 1596 miasto znalazło się pod panowaniem tureckim aż do roku 1686. W 1710 przez miasto przetoczyła się epidemia cholery. W 1769 w mieście doszło do zatargu katolików i kalwinistów, zakończonego w 1771 interwencją cesarzowej Marii Teresy. Wiek XVIII zaznaczył się odrodzeniem miasta po okupacji tureckiej i wojnach domowych. W II połowie tego stulecia Rymawska Sobota wykupiła się z poddaństwa i stała się wolnym miastem.
W latach 1786–1790 (później także 1850–1860 i 1883–1922) Rymawska Sobota była siedzibą władz komitatu Gemer-Malohont. Po połączeniu tych dwóch regionów w 1910 r. miasto liczyło 6,9 tys. mieszkańców, z czego 6,2 tys. Węgrów i 0,5 tys. Słowaków. Mimo tych proporcji narodowościowych po I wojnie światowej miasto włączono do nowo powstałej Czechosłowacji. Na przełomie maja i czerwca 1919 miasto okupowała Węgierska Armia Czerwona. W listopadzie 1938 wraz z pasem ziem południowej Słowacji Rymawska Sobota została zaanektowana przez Węgry. Pod władzą węgierską pozostawała aż do zajęcia przez Armię Czerwoną 21 grudnia 1944.
Zamieszkująca miasto i okolice mniejszość węgierska (w 2001 – 8,8 tys. osób) zajmuje się rolnictwem i produkcją żywności. W Rymawskiej Sobocie działa wielki kombinat spożywczy Tauris, sprywatyzowany w 1989. Miasto jest także ośrodkiem turystyki w Rudawach Słowackich. Do zabytków miasta należą dwa kościoły katolickie i jeden reformowany z XVIII wieku oraz inne budowle z przełomu XVIII i XIX wieku. W mieście działa planetarium i muzeum regionalne.

</doc>
<doc id="287864" url="https://pl.wikipedia.org/wiki?curid=287864" title="Modjo">
Modjo

Modjo – francuski duet muzyczny grający muzykę house i pop założony w 1998 przez producenta Romaina Trancharta i wokalistę Yanna Destagnola.
Obydwaj mają wykształcenie muzyczne. Poznali się w 1998 w American School of Modern Music w Paryżu. W 2001 wydali debiutancki album studyjny, zatytułowany "Modjo". Promowali go singlem „Lady (Hear Me Tonight)”, który wydali w 2000. Piosenka stała się przebojem i dotarła do pierwszej dziesiątki na listach przebojów, m.in. w Szwajcarii, Niemczech, Holandii, Francji, Austrii, Belgii, Szwecji, Finlandii, Norwegii, Nowej Zelandii, Australii i we Włoszech.
W 2002 duet zakończył współpracę.

</doc>
<doc id="287866" url="https://pl.wikipedia.org/wiki?curid=287866" title="Madame Tussaud's">
Madame Tussaud's



</doc>
<doc id="287869" url="https://pl.wikipedia.org/wiki?curid=287869" title="CO2">
CO2



</doc>
<doc id="287871" url="https://pl.wikipedia.org/wiki?curid=287871" title="Afraniusz">
Afraniusz



</doc>
<doc id="287874" url="https://pl.wikipedia.org/wiki?curid=287874" title="Ján Ruman Driečny (starszy)">
Ján Ruman Driečny (starszy)

Ján Ruman-Driečny starszy (ur. 1780, zm. po 1840 r.) – słowacki pasterz, myśliwy i przewodnik tatrzański. Pochodził ze wsi Stwoła na Spiszu. Był świetnym znawcą Tatr, a w szczególności dolin Mięguszowieckiej oraz Batyżowieckiej.
30 lipca 1840 wraz z Eduardem Blásym jako pierwsi stanęli na Rysach. Szczyt ten zdobyli po podejściu od strony przełęczy Waga (było to również pierwsze wejście na przełęcz).
Jego wnuk Ján Ruman Driečny młodszy był znanym przewodnikiem tatrzańskim.

</doc>
<doc id="287880" url="https://pl.wikipedia.org/wiki?curid=287880" title="Karmelici bosi">
Karmelici bosi

Karmelici bosi (pełna nazwa po łac. "Ordo Fratrum Carmelitarum Discalceatorum Beatae Mariae Virginis de Monte Carmelo") – katolicki zakon, odłam zakonu karmelitów o surowszej regule, powstały wskutek reformy rozpoczętej w 1580 przez św. Teresę z Ávili i św. Jana od Krzyża. Istnieje również Świecki Zakon Karmelitów Bosych (OCDS).
Historia.
Zakon karmelitów bosych powstał w wyniku dążeń do przywrócenia pierwotnej reguły zakonu oraz do odrzucenia nadużyć, które wkradły się przez wieki. 15 lutego 1432 w wyniku wielkiego upadku karności zakonnej karmelitów papież Eugeniusz IV zatwierdził złagodzoną regułę. Nie wszyscy karmelici pogodzili się z tą decyzją. Podejmowano próby odnowy życia zakonnego dążąc do przywrócenia reguły zatwierdzonej w 1247 przez papieża Innocentego IV. Reforma św. Teresy od Jezusa i św. Jana od Krzyża okazała się najtrwalsza. Doprowadziła ona do autonomii jurysdykcyjnej w postaci oddzielnego zakonu karmelitów bosych. 24 sierpnia 1562 w Avili powstał reformowany klasztor dla sióstr pw. św. Józefa, a potem 14 następnych. 3 marca 1581 erygowana została pierwsza prowincja karmelitów reformowanych. W 1593 uzyskali oni pełną autonomię jurysdykcyjną. Odtąd zakon karmelitów dzieli się na trzewiczkowych i bosych.
Karmelici bosi w Polsce.
Do Polski karmelici bosi przybyli w 1605. Wtedy to założyli klasztor w Krakowie pw. Niepokalanego Poczęcia NMP. W 1617 utworzono samodzielną polską prowincję. W następnych latach założyli kilkanaście klasztorów m.in. w Lublinie, Poznaniu, Lwowie, Przemyślu, Wilnie (Ostra Brama), Warszawie, Berdyczowie. W 1731 r. doszło do podziału prowincji polskiej na dwie: polską i litewską. 
Rozbiory przyczyniły się do niemal całkowitej likwidacji zakonu w Polsce. Po kasatach rozbiorowych pozostał tylko klasztor w Czernej. Odnowicielem zakonu został św. Rafał Kalinowski. W 1920 r. wskrzeszona została prowincja polska, a w 1993 r. została podzielona na: krakowską pw. Ducha Świętego i warszawską pw. Trójcy Przenajświętszej. 
W czasie II wojny światowej śmierć męczeńską ponieśli bł. o. Alfons Mazurek, przeor klasztoru w Czernej, rozstrzelany przez Niemców w Nawojowej Górze, oraz o. Kamil Gleczman i br. Cyprian Lasoń z klasztoru w Wiśniowcu, zamordowani przez nacjonalistów ukraińskich z UPA. 
Do prowincji krakowskiej należy 21 konwentów: 9 w Polsce (Kraków-Rakowicka, Kraków-Prądnik Biały, Czerna, Lublin, Zawoja, Przemyśl, Wadowice, Kluszkowce, Piotrkowice), 2 na Słowacji (Koszyce, Bańska Bystrzyca) 3 na Ukrainie (Berdyczów, Kijów, Gozdawa) 1 na Łotwie (Ryga) 1 w USA (Munster), 3 w Burundi i 2 w Rwandzie oraz 13 klasztorów sióstr karmelitanek bosych.
Warszawską prowincję tworzy 18 konwentów: 10 w Polsce, 4 na Białorusi, 1 na Litwie (Kowno) 1 w USA (Korona w diecezji ST. Augustine), 1 w Rzymie i 1 w Rosji (Usole Syberyjskie) oraz 17 klasztorów sióstr karmelitanek bosych.
Strój karmelitów bosych.
Habit karmelitów bosych jest koloru brązowego. Składa się z tuniki, szkaplerza, kaptura, różańca i krzyżyka profesyjnego. W określonych okolicznościach zakłada się biały płaszcz z kapturem.
W porównaniu z habitem karmelitów trzewiczkowych, bosi mają mniejszy kaptur oraz węższy i krótszy szkaplerz. Tak samo jest z płaszczem chórowym.
Święci i błogosławieni.
W ciągu swojej historii karmelici bosi dali Kościołowi ponad 45 świętych i błogosławionych, w tym 3 doktorów Kościoła i jedną patronkę Europy.
Najbardziej znani święci i błogosławieni to:
Zarząd Generalny.
Sekretarze:

</doc>
<doc id="287883" url="https://pl.wikipedia.org/wiki?curid=287883" title="Siedem Wzgórz Rzymu">
Siedem Wzgórz Rzymu



</doc>
<doc id="287884" url="https://pl.wikipedia.org/wiki?curid=287884" title="Durango">
Durango

Miejscowości w Meksyku:
Stan w Meksyku:
Miejscowości w Hiszpanii:
Miejscowości w USA:
Inne:

</doc>
<doc id="287892" url="https://pl.wikipedia.org/wiki?curid=287892" title="Waga (rzeka)">
Waga (rzeka)

Waga (ros. Вага) – rzeka na północnym zachodzie europejskiej części Rosji, lewy dopływ Dwiny o długości 575 km i powierzchni dorzecza 44 800 km².
Rzeka wypływa z bagien na wschód od Grzędy Charowskiej, płynie przez Nizinę Dwińską, a do Dwiny uchodzi na północ od miejscowości Szydrowo.
Waga jest żeglowna na odcinku ok. 350 km od ujścia. Doliną rzeki przebiega droga samochodowa z Moskwy do Archangielska.
Główne dopływy:
Ważniejsze miejscowości nad Wagą: Awierinskaja, Szełota, Czuszewicy, Smietanino, Wierchoważje, Wielsk, Rowdino, Ust'-Padienga, Szenkursk, Szegowary, Kulikowskaja, Ważskij, Ust'-Waga, Szydrowo.

</doc>
<doc id="287897" url="https://pl.wikipedia.org/wiki?curid=287897" title="Polska Liga Koszykówki (2004/2005)">
Polska Liga Koszykówki (2004/2005)

Polska Liga Koszykówki sezon 2004/2005- Era Basket Liga
Play-off.
Mecze o brązowy medal: Polonia Warszawa - KS Turów Zgorzelec 2 - 1 (83:75, 80:88, 91:72).
Ostateczna kolejność.
Do PLK awansowały: KS Polpak Świecie i Kotwica Kołobrzeg. Po sezonie zakończyła się współpraca Platinum Wisły Kraków i Unii Tarnów, która zajęła miejsce krakowskiego zespołu w PLK.

</doc>
<doc id="287903" url="https://pl.wikipedia.org/wiki?curid=287903" title="Ján Ruman Driečny">
Ján Ruman Driečny



</doc>
<doc id="287905" url="https://pl.wikipedia.org/wiki?curid=287905" title="Polska Liga Koszykówki (2003/2004)">
Polska Liga Koszykówki (2003/2004)

Play-off.
Mecze o 3 miejsce: Anwil Włocławek – Polonia Warbud Warszawa 1 – 2 (108:84, 77:80, 72:84)
Ostateczna kolejność.
Do PLK awansowały: Turów Zgorzelec i Polpharma Starogard Gdański.

</doc>
<doc id="287918" url="https://pl.wikipedia.org/wiki?curid=287918" title="Nieumarli">
Nieumarli

Nieumarli (inne określenia: "ożywieńcy", "martwiaki") – ogólna kategoria istot z różnego rodzaju mitologii (np. kultu voodoo), przeniesione następnie do światów fantasy. Stwory te są ciałami niegdyś zmarłych istot, u których proces śmierci został zakłócony lub które zostały ożywione za pomocą czarów, rytuałów lub magicznych mikstur. Istoty te powracają do życia w różnej postaci, zależnej od sposobu ich ożywienia.
Można wyróżnić kilka typów nieumarłych:

</doc>
<doc id="287919" url="https://pl.wikipedia.org/wiki?curid=287919" title="Lübeck-Travemünde F4">
Lübeck-Travemünde F4

Lübeck-Travemünde F4 – niemiecki wodnosamolot patrolowy z okresu I wojny światowej budowany od 1917 roku w niemieckich zakładach Lübeck-Travemünde.
Historia.
W 1917 roku w zakładach Lübeck-Travemünde, które zajmowały się produkcją łodzi i innego sprzętu dla niemieckiej marynarki wojennej, rozpoczęto produkcję wodnosamolotów patrolowych, które budowane były w małych seriach.
Pierwszym z tych samolotów był dwumiejscowy wodnosamolot patrolowy, który został oznaczony jako F1. Był on zbudowany w układzie dwupłata, miał podwozie pływakowe i napędzany był silnikiem rzędowym "Mercedes" o mocy 160 KM (118 kW). Wyprodukowano 3 egzemplarze tego wodnosamolotu. Samoloty te zostały wykorzystane do przeprowadzenia na nich prób w locie.
Na podstawie doświadczeń z eksploatacji wodnosamolotu F1 rozpoczęto produkcję kolejnego wodnosamolotu oznaczonego jako F2. Był to również wodnosamolot dwupłatowy i był napędzany silnikiem rzędowym "Mercedes" o mocy 220 KM (162 kW). W porównaniu do swojego poprzednika miał nieco mniejsze wymiary, charakteryzował się lepszą zwrotnością i osiągami. W latach 1917–1918 zbudowano 17 wodnosamolotów F2.
Pod koniec 1917 zbudowano kolejny wodnosamolot oznaczony jako F4. Jego konstrukcję oparto na wodnosamolocie F2. Był on tylko bardziej dopracowany aerodynamicznie i wytrzymalszy.
Do końca I wojny światowej wyprodukowano ogółem 34 wodnosamoloty Lübeck-Travemünde F4.
Użycie w lotnictwie.
Podczas I wojny światowej samoloty Lübeck-Travemünde F4 były wykorzystywane w lotnictwie niemieckim do lotów patrolowych nad Morzem Północnym i Bałtykiem oraz na przyległych do tych mórz terenach lądowych.
Użycie w lotnictwie polskim.
Po utworzeniu w lipcu 1920 roku w Pucku Bazy Lotnictwa Morskiego, w prywatnej firmie w Gdańsku zakupiono w sierpniu 1920 roku 4 wodnosamoloty, w tym jeden wodnosamolot Lübeck-Travemünde F4, który otrzymał numer 7.
Samolot ten był używany do lotów patrolowych nad morzem, do szkolenia załóg w rozpoznawaniu okrętów i w bombardowaniu. Bombardowania te wykonywano bombami o masie 12,5 kg, które zrzucał ręcznie obserwator wychylając się z kabiny samolotu.
W dniu 15 sierpnia 1922 podczas pokazów lotniczych w Pucku na skutek nieostrożności urzędnika wojskowego pełniącego rolę obserwatora, upuścił on bombę 12,5 kg w tłum, na skutek czego 47 osób zostało poszkodowanych (wojskowych i cywilnych), z tego 13 zmarło (wypadek na pokazach lotniczych w Pucku).
W dniu 21 sierpnia 1924 roku podczas lotu patrolowego doszło do pożaru silnika, w trakcie przymusowego wodowania w rejonie Oksywia doszło do katastrofy; pilot chorąży Andrzej Zubrzycki utonął. Wtedy też wodnosamolot Lübeck-Travemünde F4 uległ uszkodzeniu, po czym został skasowany.
Opis konstrukcji.
Samolot Lübeck-Travemünde F4 był ciężkim dwumiejscowym wodnosamolotem patrolowym, dwupłatem o konstrukcji mieszanej. Podwozie pływakowe – stałe.
W kadłubie o konstrukcji kratownicowej umieszczono z przodu silnik rzędowy chłodzony cieczą w chłodnicy zamontowanej pośrodku górnego płata. Za silnikiem znajdował się zbiornik paliwa. Dalej kolejno dwie odkryte kabiny – pierwsza pilota, druga obserwatora. Kabina pilota z przodu osłonięta była wiatrochronem. Na końcu kadłuba przytwierdzono usterzenie klasyczne o konstrukcji drewnianej, kryte płótnem. Pokrycie kadłuba stanowiła sklejka. Płaty były dwudźwigarowe drewniane o kształcie prostokątnym, kryte były płótnem. Lotki znajdowały się na obu płatach. Komora płatów była usztywniona trzema parami słupków oraz cięgami stalowymi. Pływaki o konstrukcji drewnianej przymocowane były za pomocą rur stalowych do płata dolnego i kadłuba.
Uzbrojenie:

</doc>
<doc id="287922" url="https://pl.wikipedia.org/wiki?curid=287922" title="Tlenek wodoru">
Tlenek wodoru



</doc>
<doc id="287923" url="https://pl.wikipedia.org/wiki?curid=287923" title="Oksydan">
Oksydan



</doc>
<doc id="287931" url="https://pl.wikipedia.org/wiki?curid=287931" title="Szklarnia (ogrodnictwo)">
Szklarnia (ogrodnictwo)

Szklarnia – rodzaj cieplarni.
Stanowi budowlę, której szkielet zbudowany jest ze stalowych profili, pokryty w całości (zarówno ściany, jak i dach) szkłem lub plastikowymi płytami. Szklarnia pozwala maksymalnie wykorzystać światło i ciepło pochodzące z promieniowania słonecznego i wytworzyć odpowiedni mikroklimat do uprawy roślin. Często jest wyposażona w urządzenia do ogrzewania, nawilżania gruntu i powietrza, doświetlania oraz wymiany powietrza, w nowoczesnych szklarniach systemy są sterowane elektronicznie. Szklarnia chroni również liście i łodygi roślin przed opadami atmosferycznymi, zmniejszając w ten sposób ryzyko wystąpienia chorób grzybowych.
Szklarnie służą do:
W uproszczonej formie budowane i używane przez działkowców w rodzinnych ogrodach działkowych lub ogrodach przydomowych.

</doc>
<doc id="287936" url="https://pl.wikipedia.org/wiki?curid=287936" title="Henryk Flinik">
Henryk Flinik

Henryk Flinik (ur. 20 stycznia 1928, zm. 20 września 2008) – polski hokeista na trawie, olimpijczyk, wielokrotny mistrz Polski, związany z Gnieznem.
Syn Władysława i Agnieszki z Borowskich, ukończył Średnią Szkołę Zawodową w Gnieźnie (1951), uzyskując zawód ślusarza-mechanika. Był wieloletnim zawodnikiem gnieźnieńskiej Stelli (następnie pod nazwą Sparta), w barwach której zdobył trzynaście tytułów mistrza Polski między 1947 a 1964. W latach 1949-1960 wystąpił w 40 meczach reprezentacji narodowej, strzelając 13 bramek; grał na pozycji napastnika. Wystąpił dwukrotnie na igrzyskach olimpijskich - w Helsinkach (1952, 6. miejsce) i Rzymie (1960, 12. miejsce).
Został odznaczony m.in. srebrnym Medalem za Wybitne Osiągnięcia Sportowe (1959). Wraz z nim w zespole narodowym występowali bracia - Alfons i Jan. Był żonaty (żona Maria z domu Szklarska), miał dwie córki.
Zmarł 20 września 2008 roku po ciężkiej chorobie.

</doc>
<doc id="287943" url="https://pl.wikipedia.org/wiki?curid=287943" title="Rajmund Berengar IV Święty">
Rajmund Berengar IV Święty

Rajmund Berengar IV Święty (ur. ok. 1113, zm. 6 sierpnia 1162 w Borgo San Dalmazzo, Włochy) – hrabia Barcelony i książę Aragonii, zjednoczył Katalonię i Aragonię.
Życiorys.
Odziedziczył hrabstwo Barcelony po swoim ojcu, Rajmundzie Berengarze III 19 sierpnia 1131. 11 sierpnia 1137 w Huesce ożenił się z podówczas 2-letnią Petronelą Aragońską (ceremonia zaślubin odbyła się jednak dopiero w 1150 w Lleidzie), córką Ramira II Aragońskiego i Agnieszki Akwitańskiej. Król Aragonii szukał wówczas sojusznika w konflikcie z Alfonsem VII Kastylijskim, dążącym do dominacji na Półwyspie Iberyjskim. 13 listopada tego samego roku Ramiro II abdykował, pozostawiając władzę swojej córce i, przede wszystkim, jej mężowi. Zgodnie z układem pomiędzy władcami, ich potomkowie mieli dziedziczyć władzę nad oboma połączonymi krajami. Nawet gdyby Petronela zmarła przed skonsumowaniem małżeństwa, królestwo Aragonii przypadłoby barcelończykom. Oba państwa zachowały odrębność prawa, swoje instytucje i autonomię, tworząc federację połączoną unią dynastyczną.
Po zjednoczeniu Aragonii i Katalonii Rajmund IV złagodził konflikt z Alfonsem VII, nie bez pomocy swojej siostry, żony króla Kastylii, Berengueli. Dzięki temu katoliccy królowie mogli zająć się rekonkwistą. Rajmund Berengar najpierw wsparł Kastylię, potem sam skierował się przeciwko Maurom w Katalonii. W 1148 odzyskał Tortosę, rok później Fragę, Lleidę i Mequinenzę. Podboje trzeba było okupić hojnymi nadaniami dla magnatów wspierających Rajmunda (jak Ermengol VI z Urgell przy zdobyciu Lleidy). Dzięki temu jednak, wraz ze zdobyciem ważnej strategicznie twierdzy w Siurana (1153), zakończyła się faktyczna rekonkwista Katalonii. Zdobycze zostały potwierdzone podpisanym z Kastylią w 1151.
W latach 1144–1157 był również regentem Prowansji, w czasie małoletności bratanka – Rajmunda Berenagara II.
Zmarł w Piemoncie zostawiając władzę swojemu synowi Rajmundowi Berengarowi, który chcąc przypodobać się Aragończykom, zmienił imię na Alfons. Posiadał też nieślubnego syna Berenguera, który został później biskupem Lleidy i arcybiskupem Narbony. Z Petronelą miał sześcioro
dzieci:

</doc>
<doc id="287944" url="https://pl.wikipedia.org/wiki?curid=287944" title="Bibliotekarstwo">
Bibliotekarstwo

Bibliotekarstwo – ogół umiejętności teoretycznych i praktycznych potrzebnych do wykonywania czynności bibliotekarza: gromadzenia, opracowania i udostępniana zbiorów bibliotecznych; także: zawód pozwalający na wykonywanie czynności bibliotecznych. Bibliotekarstwo wchodzi w zakres bibliotekoznawstwa, jako dyscyplina teoretyczna zajmująca się systematyką i metodyką czynności bibliotecznych.

</doc>
<doc id="287945" url="https://pl.wikipedia.org/wiki?curid=287945" title="Abonament">
Abonament

Abonament – opłacone prawo do korzystania z określonego świadczenia, zazwyczaj wykupione przedterminowo przez abonenta na pewien okres. Najczęściej spotykany jest abonament miesięczny – płatny „z góry”. Przyjmuje formę karnetu będącego pisemną formą umowy zawartą między dwoma podmiotami: abonentem, a firmą świadczącą usługi stałe w czasie lub cykliczne. Opłatę abonamentową stosuje się zwyczajowo w przypadku, kiedy trudno jest określić ilość zużywanego dobra czy usługi lub wtedy, kiedy zużycie jest stałe i niewiele się zmienia w okresie rozliczeniowym.
Rodzaje i wysokości opłat abonamentowych są różne i zależą od dostawcy, rodzaju świadczonej usługi, terminów płatności i innych. Czasami są powiązane z dodatkowymi opłatami wyszczególnionymi w cenniku dostawcy/dostarczyciela.
Najczęściej spotykane usługi objęte opłatami abonamentowymi:
Abonamentem często nazywa się też zryczałtowaną formę opłaty podatkowej związanej z korzystaniem z określonego dobra publicznego. Przykładem takiego abonamentu jest podatek od posiadania odbiorników radiowych i telewizyjnych, czy też abonament za prawo parkowania w strefie ograniczonego postoju

</doc>
<doc id="287950" url="https://pl.wikipedia.org/wiki?curid=287950" title="Lockheed Martin F-22 Raptor">
Lockheed Martin F-22 Raptor

Lockheed Martin F-22 Raptor – amerykański myśliwiec przewagi powietrznej. Wykonany w technologii "stealth", został zaprojektowany głównie do walki z lotnictwem ZSRR w wypadku naruszenia przestrzeni powietrznej USA, posiada jednak uzbrojenie pozwalające na atakowanie celów naziemnych, prowadzenie wojny elektronicznej i nasłuchu elektronicznego. Samolot nosił oznaczenie YF-22, następnie przez trzy lata przed wprowadzeniem do służby Sił Powietrznych Stanów Zjednoczonych F/A-22, by ostatecznie przyjąć nazwę F-22A. Głównym wytwórcą jest koncern Lockheed Martin, odpowiedzialny za konstrukcję płatowca, uzbrojenie oraz końcowy montaż samolotu. Firma Boeing Integrated Defense Systems dostarcza natomiast skrzydła, tylną część kadłuba oraz awionikę.
Historia.
W drugiej połowie lat 80. XX wieku sowieckie samoloty MiG-29 i Su-27 demonstrowały bardzo dobre właściwości manewrowe, a Su-27 również i osiągi. W połączeniu ze znacznym wzmocnieniem sowieckiej obrony powietrznej stwarzało to zagrożenie dla samolotów F-15 w warunkach ewentualnego konfliktu. W ramach programu "Advanced Tactical Fighter" uwaga konstruktorów amerykańskich skupiona była na opracowaniu samolotu, mogącego skutecznie zastąpić samolot F-15.
W 1981 r. Siły Powietrzne USA określiły wymagania dla nowego Zaawansowanego Myśliwca Taktycznego, jako nowego samolotu wywalczania przewagi powietrznej, który początkowo miał być maszyną wielozadaniową. Samolot ten powinien być zbudowany w oparciu o nowe technologie – materiały kompozytowe, lekkie stopy, zaawansowane systemy sterowania lotem, technologię "stealth" oraz mieć większą siłę ciągu. We wrześniu 1985 r. siły powietrzne przesłały do: Boeinga, Farchilda, General Dynamics, Grummana, Lockheeda, McDonella Dauglasa, Northropa, Rockwella International i Voughta wymagania techniczne dla nowego samolotu, oraz do wykonawców silników: Allisona, Garreta, General Electric, Pratt &amp; Whitney i Teledyne.
Po przeglądzie wstępnych propozycji, 31 grudnia 1986 r., Siły Powietrzne USA zawarły dwa kontrakty na 691 milionów każdy, na budowę dwóch prototypów. Kontrakty przyznano zespołom Northrop-McDonnell Douglas' YF-23 oraz Lockheed-Boeing-General Dynamics YF-22. W przeciwieństwie do projektowanych od podstaw na właściwości "stealth" konstrukcji F-117A oraz B-2, prototypy nowych maszyn myśliwskich miały być skoncentrowane w pierwszej kolejności na zwrotności oraz łatwości osiągania prędkości naddźwiękowej bez użycia dopalacza. Prototypy zgodnie z planem miały zostać zbudowane do końca 1989 roku, lecz przedłużono termin o następne 6 miesięcy.
YF-22 „Lightning II”.
Choć F-22 został oparty na konstrukcji prototypu YF-22, istnieją dostrzegalne różnice między dwiema maszynami, przede wszystkim przemieszczenie kokpitu i zmiany strukturalne. Pierwotnie prototyp otrzymał od producenta nieoficjalną nazwę „Lightning II”, która obowiązywała aż do połowy lat 90. Przez krótki okres samolot był przezywany też jako „SuperStar” i „Rapier”. Ostatecznie nazwę "Lightning II" otrzymał 7 czerwca 2006 roku myśliwiec wielozadaniowy F-35.
Konkurs.
23 kwietnia 1991 roku, YF-22 został zwycięzcą konkursu na zaawansowany myśliwiec taktyczny (ATF), gdzie konkurował z prototypem YF-23 Black Widow II zespołu Northrop/McDonnell-Douglas. Obie maszyny miały spełniać wymagania dla przeznaczonych zadań mimo posiadania gorszych właściwości stealth przez zwycięzcę. Samolot posiadał znacznie wyższe od oczekiwanych właściwości manewrowe, dzięki układowi sterów. Argumentami przemawiającymi za wyborem późniejszego Raptora były nieznacznie słabsze osiągi od konkurenta z niższą ceną i mniejszym ryzykiem rozwoju. Doszło mimo wszystko do krytyki wyboru ze względu na wyższe parametry samolotu YF-23. Pojawiły się zarzuty, które postulowały wynik wyboru jako polityczny i finansowy. Przeobrażenia polityczne na świecie w latach 90 XX wieku spowodowały osłabienie Układu Warszawskiego i spadek możliwości otwartego konfliktu. Pojawiające się lokalne konflikty, które odbywają się na krótkich dystansach w kwestii walk powietrznych co przeważyło nad wybraniem tańszego rozwiązania.
Umowa na rozpoczęcie produkcji seryjnej podpisana została 2 sierpnia 1991 roku. Z testowanych dwóch prototypów koniecznym był wybór ostatecznej wersji napędu. Do lipca 1995 roku planowane było zbudowanie prototypów produkcyjnych. Pierwsze seryjne F-22 miały zostać ukończone w 1999 roku.
W 1992 roku, podczas lotu doświadczalnego, pierwszy prototyp rozbił się podczas lądowania w Bazie Sił Powietrznych w Kalifornii. Pilot doświadczalny Tom Morgenfeld nie doznał żadnych obrażeń. Przyczyna wypadku została określona jako błąd oprogramowania sterującego lotem.
Prototypy.
W maju 1993 roku podjęta została decyzja o niekonstruowaniu osobnej wersji myśliwsko-uderzeniowej, a jedynie przystosowaniu gotowych podzespołów. W 1995 roku zmniejszono planowane zamówienia do 442 egzemplarzy (z 648). Pierwszy samolot miał zostać wysłany do odbioru w 1997 roku i osiągnąć gotowość operacyjną w 2005. Przesunięcia skutkowały wzrostem ceny samolotu z 150 do 165 mln dolarów.
Podczas pierwszego pokazu seryjnie produkowanego modelu, który odbył się 9 kwietnia 1997 roku w Georgii, został on formalnie nazwany F-22 „Raptor”, z imieniem własnym „Spirit of America”. Jego pierwszy lot odbył się 7 września 1997 roku. W międzyczasie zmniejszona została kolejny raz liczbę zamówionych maszyn do 439 oraz spróbowano obniżyć koszta produkcji przez rezygnację z badania nowego czujnika podczerwieni. Zrezygnowano z dostosowywania samolotu na potrzeby US Navy, na rzecz F-35C Lightning II.
We wrześniu 2002 roku władze USAF zmieniły oznaczenie na F/A-22, naśladujące nazwę F/A-18 Hornet, która podkreślałaby zdolność myśliwca do ataku naziemnego. Powrót do oznaczenia pierwotnego nastąpił 12 grudnia 2005 roku. Trzy dni później F-22A został włączony do służby czynnej.
Produkcja.
Pierwszy wyprodukowany egzemplarz został dostarczony do Bazy Sił Powietrznych w Nellis w stanie Nevada 14 stycznia 2003 i również w tym samym roku zmniejszono liczbę zamówionych samolotów na 277. Do końca 2004 do służby zostało wcielonych 51 F-22, a zamówienie zostało po raz kolejny zmniejszone do 183 sztuk. Spowodowało to konflikt w USAF, które zgłaszało zapotrzebowanie na 381 samolotów.
Konstruowanie awioniki w postaci modułów komputerowych które zostały zintegrowane pozwala na wprowadzanie uaktualnionego oprogramowania. Dzięki temu rozwiązaniu zwiększały się możliwości bojowe.
W 2010 roku orzeczeniem Pentagonu produkcja ma się zakończyć w liczbie 187 egzemplarzy, ostatnia maszyna dostarczona została w maju 2012 roku.
Zamówienia.
Siły Powietrzne Stanów Zjednoczonych planowały początkowo zamówić 750 sztuk Zaawansowanego Myśliwca Taktycznego, z produkcją rozpoczynającą się w 1994 roku. W momencie startu programu rozwojowego rozpadł się jednak Związek Radziecki, a F-117 Nighthawk całkowicie zniszczyły obronę powietrzną Iraku. Decyzje o zredukowaniu liczby myśliwców przedstawiają się następująco:
W 2006 roku Departament Obrony USA zaoferował kupno 183 sztuk F-22, co przy oszczędnościach rzędu 15 mld dolarów spowodowałoby wzrost ceny jednego myśliwca. Ten plan został de facto zaakceptowany przez Kongres w planie kilkuletniego nabywania maszyn, pozostawiając możliwość na nowe zamówienia po tym okresie. Lockheed Martin zakomunikował jednak, że wraz z rokiem 2009 musi znać ostateczną liczbę maszyn, aby odpowiednio wcześniej zamówić potrzebne do produkcji części.
Sprzedaż zagraniczna.
Ze względu na zakaz nałożony przez prawo federalne obecnie nie istnieje możliwość eksportu Raptora. Gdyby nawet taka istniała, niewiele państw sojuszniczych byłoby w stanie sprostać wymaganiom i kosztom jego obsługi. Większość obecnych nabywców myśliwców produkowanych przez Stany Zjednoczone jest zainteresowana zakupem wcześniejszych konstrukcji, na przykład F-15 czy F-16, albo oczekuje na wdrożenie do produkcji F-35, w którym zastosowano wiele rozwiązań technologicznych obecnych w Raptorze.
Zainteresowanie zakupem F-22 oficjalnie wyraziła Japonia. Dyrektor Departamentu Azji w Radzie Bezpieczeństwa Narodowego USA potwierdził, że trwają rozmowy na temat sprzedaży, jednak mimo nacisków ze strony Kongresu Biały Dom odmówił sprzedaży tych maszyn Japonii, co stało się bezpośrednią przyczyną rozpoczęcia przez Japonię własnego programu budowy samolotu V generacji. Produkcja F-22 dobiegła końca w roku 2011 i najprawdopodobniej już nigdy nie zostanie wznowiona.
Użycie bojowe.
Pierwsze bojowe zastosowanie uzbrojenia przez F-22 nastąpiło 23 września 2014 roku. Wykonano wtedy uderzenie na cele tak zwanego Państwa Islamskiego na terenie Syrii przy użyciu broni naprowadzanej za pomocą systemu GPS.
Katastrofy.
Pierwsza katastrofa seryjnego modelu wydarzyła się 20 grudnia 2004 podczas startu. Pilot katapultował się bezpiecznie na moment przed uderzeniem myśliwca o ziemię. Śledztwo wykazało, że krótkotrwała przerwa w zasilaniu podczas wyłączania silnika przed lotem spowodowała usterkę w systemie sterowania lotem. Dane techniczne zarejestrowane podczas zdarzenia posłużyły do wyeliminowania tego problemu w przyszłości. Decyzją dowództwa USAF szczątki maszyny zostały użyte do budowy nowego płatowca. Kolejne katastrofy:
Wykonawcy.
Podwykonawcy.
Szacunkowo 240 firm z 37 stanów USA tworzy listę podwykonawców F-22. Głównymi (według udziału) są:
Opis konstrukcji.
Na jednostkę napędową składa się podwójny silnik dwuprzepływowy Pratt &amp; Whitney F119-PW-100. Zastosowany w nim ciąg wektorowany działa w płaszczyźnie pionowej z kątem wychylenia dochodzącym do 20 stopni. Maksymalna wartość ciągu jest utajniona, jednak większość źródeł szacuje ją na 156 kN na jeden silnik. Oficjalna prędkość maksymalna bez użycia dopalaczy ("supercruise") wynosi 1,5 Ma, natomiast prędkość maksymalna to 1,8 Ma. Raptor jest w stanie bezproblemowo przekroczyć limity nałożone przez producenta, szczególnie na niskim pułapie; alarm o osiągnięciu maksymalnej prędkości zabezpiecza pilota przed przekroczeniem przewidzianych limitów. 13 stycznia 2005 roku generał John P. Jumper były "Chief of Staff of the United States Air Force" odbył lot F-22 bez użycia dopalaczy z prędkością przekraczającą 1,7 Ma. Były pilot doświadczalny Raptora Paul Metz stwierdził, że prędkość maksymalna F-22 przekracza 2,42 Ma, a ze względu na postęp w technologii produkowanych silników lotniczych prędkość wznoszenia przewyższa osiąganą przez F-15 Eagle. Ma to miejsce pomimo faktu, że stosunek ciągu do ciężaru Raptora jest znacznie mniejszy niż dla F-15 i wynosi odpowiednio 1:1 oraz 1,2:1.
Rzeczywista prędkość maksymalna jest nieznana, gdy jedynym czynnikiem branym pod uwagę będzie ciąg silnika. Zdolność płatowca do wytrzymania naprężeń i wydzielającego się w wyniku tarcia ciepła jest kluczowym czynnikiem, szczególnie w przypadku samolotu składającego się z tak dużej liczby polimerów. Podczas gdy część współczesnych maszyn jest teoretycznie szybsza, zastosowanie wewnętrznych przestrzeni ładunkowych, a tym samym zmniejszenie oporów powietrza, pozwala na osiągnięcie przez Raptora stosunkowo lepszych osiągów z cięższym uzbrojeniem na pokładzie niż inne współczesne maszyny. Dzięki temu F-22 jest jedną z nielicznych maszyn zdolnych do lotu z prędkością ponaddźwiękową bez korzystania ze zwiększającego ciąg dopalacza, który znacznie zwiększa jednostkowe zużycie paliwa.
Raptor jest samolotem wysokomanewrowym, zarówno przy szybkościach ponaddźwiękowych, jak i poddźwiękowych. Zastosowanie w myśliwcu ciągu wektorowanego umożliwia wykonanie dość ciasnych skrętów i przekłada się na zdolność do wykonania manewrów takich jak: J-Turn, Kobra Pugaczowa oraz Kulbit, przy czym ten ostatni jest najbardziej użyteczny podczas starcia w powietrzu.
Naddźwiękowy F-22 jest w stanie na chwilę obecną pokonać wszystkie maszyny przeciwnika, a nawet bez własności "stealth" większość istniejących rakiet ziemia-powietrze. Jedyne konstrukcje będące w stanie sprostać wyzwaniu to zaawansowane pochodne Su-30 z silnikami Saturn AL-41F.
Na blisko 40% całkowitej masy składa się najwyższej klasy tytan, dotychczas nieużywany w żadnej konstrukcji USAF od czasów SR-71. Kompozyty RTM (Resin Transfer Molded), specyficzne żywice epoksydowe i wysokotemperaturowe kompozyty BMI (bismaledimide) stanowią 24% masy. Nowe technologie montażu, HIP (Hot Isostatic Pressing) oraz próżniowe spawanie elektronowe zostały wprowadzone do otrzymania wysokiej wytrzymałości krawędzi z tytanu, głównie Ti-64 oraz Ti-62222, minimalizując liczbę użytych łączeń. Tylko 16% masy F-22 stanowią stopy aluminium. Tak jak w przypadku B-2 Spirita geometria płatowca musiała być ściśle dopasowana do wymogów obniżonej wykrywalności.
Awionika.
Radar AN/APG-77, zaprojektowany do zadań uderzeniowych oraz utrzymania przewagi powietrznej jest w stanie śledzić wiele celów w każdych warunkach atmosferycznych. Dla zredukowania możliwości podsłuchu, częstotliwości pracy są zmieniane 1000 razy w ciągu sekundy. Radar może być użyty do przeciążania czujników przeciwnika, czyniąc z Raptora maszynę zdolną do ataku elektronicznego.
Dane gromadzone przez radar są przetwarzane przez dwa procesory CIP (Common Integrated Processor) firmy Raytheon. Każdy z nich ma wydajność 10500 MIPS oraz posiada 300 MB pamięci. Informacje mogą być nie tylko pozyskiwane bezpośrednio z urządzeń pokładowych, ale także mogą być dostarczane z zewnątrz. Po przetworzeniu przez CIP są one wyświetlane w czytelnej formie na wyświetlaczach w kokpicie pilota, umożliwiając mu podjęcie właściwej decyzji w sytuacjach zagrożenia. Na oprogramowanie F-22 składa się 1,7 mln linii kodu, w większości odpowiedzialnego za przetwarzanie danych z radaru.
Obecny zasięg 200–240 km w wyniku planowanych ulepszeń ma wzrosnąć do 400 km.
F-22 posiada kilka unikatowych funkcji jak na samolot o takich rozmiarach i zadaniach mu wyznaczonych. Dla przykładu zawiera system wykrywania zagrożeń i identyfikacji celów analogiczny do stosowanego przez RC-135 Rivet Joint. Mimo że wyposażenie Raptora nie jest tak potężne i zaawansowane ze względu na zastosowaną technologię "stealth", jego bliskość do pola walki rekompensuje ograniczone możliwości.
F-22 jest w stanie funkcjonować jako mini-AWACS. Pomimo zredukowanych funkcji w porównaniu do specjalnie skonstruowanych samolotów jak np. E-3 Sentry obecność Raptora w powietrzu wzmacnia możliwości uderzeniowe pozostałych myśliwców uczestniczących w walce. System pozwala mu wyznaczać cele dla współpracujących F-15 i F-16, a nawet decydować o ich zmianie w przypadku namierzania tej samej maszyny przeciwnika przez sojusznicze myśliwce. Czas potrzebny na wykrycie potencjalnych celów jest wielokrotnie krótszy niż przy współpracy z systemem AWACS.
Niskie prawdopodobieństwo ‘podsłuchania’ radaru zostało wykorzystane do szybkiej transmisji danych, która pozwala na szerokopasmową komunikację między nadajnikami i odbiornikami przebywającymi w zasięgu.
Wyświetlacze.
Są to specjalistyczne wyświetlacze ciekłokrystaliczne z matrycami o wysokim współczynniku kontrastu zapewniające doskonałą widoczność przy dużym nasłonecznieniu, jak i w warunkach nocnych. Informacje o znaczeniu taktycznym prezentowane na wyświetlaczach są przekazywane pilotowi w bardzo intuicyjny sposób – jest on w stanie szybko ocenić sytuację, zerkając na monitory. Samoloty nieprzyjaciela reprezentowane są przez czerwone trójkąty, maszyny sojusznicze jako zielone okręgi, nieznane – jako żółte kwadraty, natomiast skrzydłowi jako niebieskie F-22. Pozycje rakiet typu ziemia-powietrze są pokazywane jako pięciokąty (ze wskazaniem na ich typ). Oprócz kształtu i koloru symbole są bardziej udoskonalone. Wypełniony trójkąt oznacza, iż pilot ma rakiety zdolne do ataku celu, podczas gdy sama obwódka oznacza brak takiej możliwości. Każdy z monitorów ma kursor, który pilot może wykorzystać do wyszukania bardziej kompletnych danych na temat wskazanego przez niego obiektu. System jest w stanie określić typ samolotu z dokładnością do 98%. Kiedy system nie jest w stanie dokonać identyfikacji, maszyna zostaje oznaczona jako nieznana.
Uzbrojenie.
Ze względu na zastosowanie w Raptorze technologii "stealth" rakiety typu powietrze-powietrze muszą być przenoszone we wnękach osadzonych wewnątrz samolotu. Podczas procesu odpalania rakieta zostaje wysunięta na zewnątrz przez hydrauliczne wysięgniki na mniej niż sekundę.
Istnieje możliwość przenoszenia bomb takich jak Joint Direct Attack Munition (JDAM) oraz GBU-39 SDB, a także użycie broni podwieszonej pod skrzydła, jakkolwiek wiąże się to ze znaczącym obniżeniem parametrów "stealth", zmniejszeniem manewrowości, szybkości i zasięgu. Jako broń pokładową zastosowano działko M61A2 Vulcan kalibru 20 mm, umieszczone we wnęce na prawym skrzydle. Ze względu na niską liczbę pocisków (480 sztuk), która starcza na około pięć sekund ciągłego ostrzału, M61A2 pełni rolę broni ostatecznej. Pomimo to F-22 w momencie wystrzelenia wszystkich rakiet jest w stanie używać broni pokładowej podczas walki powietrznej bez ryzyka wykrycia. Oprócz zastosowania działka typu Gatling prowadzone są intensywne badania nad możliwością umieszczenia we wnęce broni laserowej rozwijanej w ramach programu THEL.
Skrzydła są przystosowane do montażu dodatkowych czterech punktów podwieszeń. Każdy z nich jest teoretycznie zdolny do przenoszenia 2268 kg uzbrojenia. Jakkolwiek użycie zewnętrznych zasobników znacząco wpływa na niewidzialność F-22, mając szkodliwy wpływ na manewrowość, szybkość i zasięg. Dwa z nich są zaprojektowane do ewentualnego przenoszenia zbiorników z paliwem. Pylony te mogą zostać odrzucone w trakcie lotu, umożliwiając myśliwcowi odzyskanie pełnej niewidzialności po wyczerpaniu zewnętrznego uzbrojenia.
Prowadzone były również badania nad podwieszanym zasobnikiem uzbrojenia wykonanym w technologii "stealth". To rozwiązanie pozwalałoby F-22 przenosić maksymalną ilość uzbrojenia przy zachowaniu niskiej wykrywalności całej konstrukcji, aczkolwiek przy jednoczesnym zmniejszeniu zdolności manewrowych. Istniały jednak obawy, iż tak jak miało to miejsce przy mocowaniu dodatkowych zbiorników paliwa, powstające na skrzydłach naprężenia mogłyby okazać się większe niż oczekiwane.
Obecnie postęp prac jest na nieznanym etapie, jednak biorąc pod uwagę brak informacji o projekcie w ciągu ostatnich lat oraz perspektywę wcześniejszego wycofania Raptora ze służby projekt najprawdopodobniej nie doczeka się realizacji.
Obniżenie wykrywalności (stealth).
Na wysoką niewykrywalność samolotu dla radarów składa się szereg czynników: ogólny kształt płatowca, zastosowanie technologii radar absorbent material (RAM), a także zwrócenie uwagi na takie detale jak zawiasy czy kask pilota, który mógłby spowodować odbicie wiązki radarowej. F-22 maskuje swoją emisję fal podczerwonych, tym samym zmniejsza ryzyko wykrycia przez rakiety na podczerwień typu ziemia-powietrze oraz powietrze-powietrze.
Niewidzialność F-22 w mniejszym stopniu opiera się na wymagającej intensywnej konserwacji technologii RAM niż w przypadku poprzednich konstrukcji takich jak F-117. Owe materiały powodowały problemy w projektowaniu z powodu ich podatności na niesprzyjające warunki pogodowe. Inaczej niż B-2, który musi być przechowywany w klimatyzowanych hangarach, F-22 może być poddawany naprawom w normalnym hangarze. Co więcej, myśliwiec jest wyposażony w system ostrzegania (nazwany „Signature Assessment System”), reagujący w momencie gdy w wyniku normalnej eksploatacji obniża się sygnatura radarowa samolotu do poziomu wymagającego naprawy. Dokładny przekrój radarowy (RCS) Raptora pozostaje tajny.
Użycie dopalaczy może najwyraźniej prowadzić do wykrycia myśliwca, co może być kolejnym powodem nacisku na zastosowanie technologii supercruise.
Warianty.
Oparty na konstrukcji F-22, Navalized Advanced Tactical Fighter (NATF) o zmiennej geometrii skrzydeł został zaproponowany Marynarce Wojennej Stanów Zjednoczonych jako zastępstwo F-14 Tomcat, aczkolwiek program został zakończony w 1993 roku. Ostatnią propozycją jest FB-22, który miałby być używany przez USAF jako bombowiec głębokiego uderzenia. Jednak projekt został porzucony. Również X-44 MANTA jest samolotem eksperymentalnym opartym na F-22 z ulepszonym ciągiem wektorowanym (maszyna jest sterowana jedynie przez ciąg wektorowany, stery nie są wykorzystywane). Testy konstrukcji planowane są na rok 2007.
Zakończenie produkcji.
13 grudnia 2011 roku w zakładach koncernu Lockhed Martin w Marietta koncern Lockhed Martin zaprezentował na specjalnej uroczystości ostatni ukończony egzemplarz samolotu F-22 Raptor. Jest to 187 egzemplarz samolotu F-22A Raptor o numerze fabrycznym 4195, który wejdzie do służby w 525 dywizjonie USAF, który stacjonuje w bazie Elmendorf na Alasce. Lockheed Martin w drodze umowy z Departamentem Obrony Stanów Zjednoczonych jest jednak zobowiązany do zachowania projektów oraz technologii produkcji samolotu, celem ewentualnego wznowienia produkcji w przyszłości.
Przypadki niedotlenienia pilotów.
Po 16 listopada 2010 roku, kiedy w katastrofie F-22 na Alasce zginął pilot kapitan Jeffrey Haney, rozpoczęto śledztwo w sprawie powtarzających się przypadków niedotlenienia pilotów. Wszystkie F-22 zostały uziemione na okres czterech miesięcy od maja do września w roku 2011. Mimo zaangażowania wielu specjalistów z zakresu: medycyny, toksykologii oraz lotnictwa nie udało się wskazać przyczyny 11 przypadków niedotlenienia pilotów F-22 w trakcie lotu.
Jednym z podejrzanych elementów był system zaopatrywania pilotów w tlen (), dostarczany do F-22 przez firmę Honeywell, ale po przebadaniu setek filtrów używanych podczas lotów okazało się, że zawierają one mniej toksyn niż nowe.
Obecnie śledztwo, prowadzone przez Air Combat Command (ACC), skupia się na poszukiwaniu wspólnych okoliczności, które mogły mieć wpływ na niedotlenienie pilotów, takich jak: środowisko w jakim znajdowały się samoloty, położenie, prędkość itp. Istnieje podejrzenie, iż na przypadki niedotlenienia może mieć wpływ dodatkowe wyposażenie samolotów do lotów w warunkach, jakie występują w okolicach Alaski oraz nad Atlantykiem, gdyż tam doszło do większości incydentów – są to specjalne kombinezony dla pilotów chroniące przed zimnem oraz kombinezony chroniące przed promieniowaniem.
F-22 w kulturze masowej.
Myśliwiec pojawia się w książkach: "Dług honorowy" Toma Clancy’ego (1994), "Nieuchwytny Jastrząb" Herberta Crowdera (1990) oraz w filmach: "Hulk" podczas ataku na moście Golden Gate w San Francisco, "Transformers" i ' jako forma Starscreama i maszyna USAF, "Obcy kontra Predator 2", "Jestem Legendą" podczas burzenia mostów w Nowym Jorku, w serialu Detektyw Monk w 4 sezonie odc. Mr. Monk and the astronaut, w filmie "Iron Man" w scenie pościgu za tytułowym bohaterem, a także w filmie "Olimp w ogniu" (2013) w trakcie ataku na Biały Dom w Waszyngtonie. Pojawia się również w grach Crysis (na lotniskowcu), Ace Combat, iF-22, Jetfighter V, F-22 Raptor (autorstwa Novalogic), F-22 Air Dominance Fighter, F-22 Total Air War, oraz Tom Clancy’s H.A.W.X. i Tom Clancy’s H.A.W.X. 2, gdzie jest dostępnym samolotem, a także w grze ' pod nazwą "Raptor".

</doc>
<doc id="287951" url="https://pl.wikipedia.org/wiki?curid=287951" title="Jan Flinik">
Jan Flinik

Jan Flinik (ur. 9 października 1932 w Gnieźnie, zm. 27 kwietnia 2017 tamże) – polski hokeista na trawie, olimpijczyk, wielokrotny mistrz Polski.
Najmłodszy syn Władysława i Agnieszki z Borowskich, uprawiał hokej na trawie wzorem starszych braci - Alfonsa i Henryka. W 1951 ukończył Średnią Szkołę Zawodową w Gnieźnie, uzyskując zawód ślusarza. W czasie kariery sportowej bronił barw gnieźnieńskiego klubu Stella (który zmieniał nazwę na Spójnia i Sparta); był 12 razy mistrzem Polski - 11-krotnie z zespołem z Gniezna, raz w czasie odbywania służby wojskowej jako zawodnik OWKS Wrocław (1954).
W latach 1949–1960 wystąpił w 40 meczach reprezentacji narodowej; strzelił 24 bramki i był najskuteczniejszym z trójki braci-reprezentantów. Zaliczył dwa starty olimpijskie - w Helsinkach (1952, 6. miejsce) i Rzymie (1960, 12. miejsce). Otrzymał tytuł Zasłużonego Mistrza Sportu oraz srebrny i brązowy Medal „Za Wybitne Osiągnięcia Sportowe”. Żonaty (żona Barbara z domu Krzyżaniak), miał dwie córki (Wiesławę i Beatę).

</doc>
<doc id="287954" url="https://pl.wikipedia.org/wiki?curid=287954" title="Hińczowa Turnia">
Hińczowa Turnia

Hińczowa Turnia (, , , 2372 m) – szczyt w Wołowym Grzbiecie ("Volí chrbát") w Tatrach Wysokich. Znajduje się w głównej grani Tatr na granicy polsko-słowackiej.
Jest to pierwsza od zachodu turnia w Wołowym Grzbiecie. Od sąsiedniego na zachód Mięguszowieckiego Szczytu Czarnego ("Východný Mengusovský štít", 2405 m), oddzielona jest Czarnostawiańską Przełęczą ("Východné Mengusovské sedlo", 2336 m). W dawniejszej literaturze tatrologicznej do masywu Hińczowej Turni zaliczano odcinek Wołowego Grzbietu aż do Wołowej Przehyby. Szczegółowe nazwy poszczególnym turniom i przełączkom nadał w 1981 roku Arno Puškáš w 7. tomie swojego przewodnika. W obecnym ujęciu Hińczowa Turnia znajduje się między Czarnostawiańską Przełęczą na zachodzie a Hińczową Szczerbiną ("Hincova štrbina", 2362 m) na wschodzie. Północna ściany Hińczowej Turni opadająca do Wyżniego Czarnostawiańskiego Kotła ma wysokość 230 m. W jej dolną część wcina się olbrzymi komin, który górą rozgałęzia się na dwie płytkie depresje. Prawa (patrząc od dołu) zmierza w kierunku szczerbinki pod zachodnim wierzchołkiem Hińczowej Turni, lewa ku Hińczowej Przehybie. Ściana południowa opada do Doliny Hińczowej. Ku Czarnostawiańskiej Przełęczy Hińczowa Turnia opada niemal pionowym uskokiem o wysokości około 40 m. Podobnym, również pionowym, ale niższym uskokiem opada do Hińczowej Szczerbiny, natomiast jej grzbiet jest niemal płaski i poziomy, co nadaje jej prostokątny kształt.
Nazwa Hińczowej Turni pochodzi od Hińczowych Stawów. W dawniejszej literaturze błędnie opisywano topografię Hińczowej Turni. Według "Wielkiej Encyklopedii tatrzańskiej" Hińczowa Turnia jest zwornikiem dla bocznej, południowej grani Wołowca Mięguszowieckiego ("Mengusovský Volovec"). To lokowałoby ją równocześnie nad Doliną Hińczową i Doliną Żabią Mięguszowiecką. Również opis Arno Puškáša jest niejasny, bo dwuznaczny. Błędnie zaznaczona jako zwornik jest także Hińczowa Turnia na polskiej mapie, ale dobrze na słowackiej. Władysław Cywiński uważa, że prawdopodobnie zarówno Witold Henryk Paryski, jak Arno Puškáš miejsce to opisywali w widoku z daleka, nie badając na miejscu. W rzeczywistości zwornik dla grani Wołowca Mięguszowieckiego znajduje się na wschód za Hińczową Szczerbiną. Jest to Hińczowy Zwornik, opisany i nazwany przez W. Cywińskiego. Hińczowa Turnia nie leży więc nad Żabią Doliną Mięguszowiecką.
Na północnej ścianie Hińczowej Turni znajdowała się ostro wcięta na głębokość około 4 m szczerbinka z zamontowanym dużym gwoździem. W 1966 roku nastąpił obryw, w wyniku którego nad szczerbinką ze zwalonych głazów powstał most skalny. Składa się on ze skalnego bloku o wymiarach 2 × 2 m i grubości 1 m. Pod blokiem tym znajduje się okno skalne. Jest widoczne z Doliny Hińczowej i z grani Wołowego Grzbietu.

</doc>
<doc id="287955" url="https://pl.wikipedia.org/wiki?curid=287955" title="Gryps">
Gryps

Gryps – w grypserze (gwarze więziennej) nielegalnie przemycony list do więźnia lub poza więzienie.
Samo przekazywanie grypsów nie jest pocztą polową, ale na terenie niektórych obozów internowania działała poczta polowa zwana obozową.
Podziemna poczta polowa jest formą zorganizowanego przekazywania korespondencji, czym różni się od „grypsowania”.

</doc>
<doc id="287959" url="https://pl.wikipedia.org/wiki?curid=287959" title="Bytków">
Bytków

Bytków (niem. "Bittkow") – dzielnica Siemianowic Śląskich, położona około 2 kilometry na południowy zachód od centrum, która graniczy z dzielnicą Michałkowice oraz miastami: Chorzowem i Katowicami.
Historia.
. W XII i XIII wieku zaczęły powstawać pierwsze górnośląskie osady, m.in. Chorzów, Dąb, Dąbrówka Wielka, czy Michałkowice. Nie inaczej było z Bytkowem, którego pierwsza wzmianka pochodzi z 1298 roku, która była wzmiankowana wówczas jako "Bythkow". W 1384 roku Maciej Wrochnik (później rodzina Bytkowskich) zakupił Michałkowice, a w 1402 roku ufundował w Michałkowicach kościół na miejscu wcześniejszego, opuszczonego. W XVI i XVII wieku wieś wielokrotnie zmieniała właścicieli, aż na początku XVIII w., kiedy to została kupiona przez Szkota – Huntera von Grandon, pana Siemianowic i Bańgowa. W tym wieku została zbudowana kaplica. W 1751 roku Bytków zostaje zakupiony przez baronów Klochów – najpierw przez Ignaza von Klocha, założyciela kolonii robotniczej "Ignazdorf" (dzisiejszy Wełnowiec) i pierwszych w okolicy kopalni węgla: tłumaczone na polski, "Leśna" (1786 rok) i "Szczęście" (1788 rok). Po nim właścicielem został jego syn – Jan Nepomucen, który był jednym z fundatorów kościoła w Michałkowicach. W 1796 roku Bytków został sprzedany księciu Hohenlohe, który zakłada w 1805 roku w południowej części dominium przy udziale Johna Baildona jedną z pierwszych na kontynencie hut opalanych koksem.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Bytkow" oraz nazwą zgermanizowaną "Bittkow". W 1870 roku powstaje pierwsza bytkowska szkoła. Bytków zostaje włączony do Polski w 1922 roku.
W 1924 roku z gminy odłączył się Wełnowiec, a w 1938 roku Gmina Bytków zostaje włączona do Michałkowic. Z Bytkowa pochodzi brązowa medalistka Igrzysk Olimpijskich z 1956 roku oraz uczestnika Igrzysk w 1960 roku – Natalia Kot.
Do 2002 roku na północnym krańcu Bytkowa istniała stacja towarowa górnośląskiej kolei wąskotorowej. Po zamknięciu kopalni "Siemianowice" i zakończeniu przewozów węgla w 1999 roku zbudowany został w Bytkowie przystanek osobowy, gdzie zatrzymywały się sezonowe pociągi turystyczne na linii Siemianowice Śląskie – Bytom – Tarnowskie Góry – Miasteczko Śląskie. W wyniku zmasowanych kradzieży nawierzchni torowej w 2003 roku linia wąskotorowa na odcinku Siemianowice Śląskie – Bytom została zamknięta, a resztę nawierzchni rozebrało PKP.
Opis.
Dzisiejsza dzielnica wywodzi się ze średniowiecznej wsi, której przebieg zaznacza główna arteria komunikacyjna, biegnąca w kierunku Michałkowic od Wzgórza Bytkowskiego (320 m n.p.m.) – obecne ulice: Walerego Wróblewskiego, Niepodległości i Bytkowska. Na szczycie wzgórza wznosi się wieża radiowo-telewizyjna SLR Bytków ośrodka Telewizji Polskiej Katowice, a położone obok skrzyżowanie dróg Katowice – Siemianowice Śląskie (ulice: Telewizyjna i Bytkowska w Katowicach oraz Walerego Wróblewskiego w Siemianowicach Śląskich) i Chorzów – Siemianowice Śląskie (ulica Siemianowicka w Chorzowie) jest punktem styku granic administracyjnych Siemianowic Śląskich, Katowic i Chorzowa.
W Bytkowie znajduje się "rynek bytkowski" oraz Siemianowickie Centrum Kultury i Dom Kultury. Kościół bytkowski, należący do parafii pod wezwaniem Ducha Świętego, ulokowany jest na Osiedlu Młodych – jednym z trzech dużych osiedli bytkowskich. Tam również stoi zabytkowa kapliczka oraz tablica upamiętniająca Józefa Skrzeka i Pawła Wójcika, powieszonych na drzewie w tym miejscu w 1941 roku przez Niemców z NSDAP w czasie II wojny światowej. W pobliżu bytkowskiego rynku znajduje się profesjonalny bulodrom do gry w petanque pozwalający na wytyczenie czterech pełnowymiarowych torów do gry.
Bytków posiada połączenia autobusowe transportu miejskiego obsługiwane na zlecenie ZTM, które łączą dzielnicę z Katowicami, Chorzowem i Piekarami Śląskimi.
W Bytkowie funkcjonują następujące placówki oświatowe:

</doc>
<doc id="287961" url="https://pl.wikipedia.org/wiki?curid=287961" title="Daiki Itō">
Daiki Itō

 − japoński skoczek narciarski, reprezentant klubu Megmilk Snow Brand Ski Team. Drużynowy brązowy medalista olimpijski (2014) oraz pięciokrotny medalista mistrzostw świata. Zwycięzca Letniego Grand Prix 2010.
Przebieg kariery.
W Pucharze Świata zadebiutował podczas konkursu w Falun, 13 marca 2002, a pierwsze punkty zdobył 23 stycznia 2004 w Hakubie. W 2005 podczas ostatniego konkursu Turnieju Czterech Skoczni w Bischofshofen zajął 3. miejsce w konkursie Pucharu Świata. W klasyfikacji Pucharu Świata najwyższe miejsce (19.) zdobył w sezonie 2004/2005; sezon wcześniej był 32. W Pucharze Kontynentalnym w sezonie 2001/2002 był 109., w sezonie 2002/2003 zajął miejsce 79., a sezon później 23. W sezonie 2004/2005 zajął również 18. miejsce w Letnim Grand Prix. W sezonie olimpijskim 2005/2006 stanął na podium w Sapporo oraz zajął 4. miejsce w Sapporo i w Willingen. Cały sezon zakończył na 19. miejscu w klasyfikacji generalnej PŚ, notując przeciętne wyniki podczas igrzysk olimpijskich.
W 2010 zwyciężył w cyklu Letniego Grand Prix, wyprzedzając w klasyfikacji generalnej o 30 punktów Kamila Stocha, który zajął 2. miejsce i o 50 punktów Adama Małysza, który zajął 3. miejsce.
28 stycznia 2012 po raz pierwszy zwyciężył w konkursie Pucharu Świata w Sapporo po skokach na odległość 134 i 130 m.
Podczas mistrzostw świata w lotach rozegranych w 2012 roku w Vikersund w konkursie indywidualnym zajął 5. miejsce. W konkursie drużynowym ustanowił swój rekord życiowy wynoszący 240 m i również uplasował się na 5. pozycji.
20 stycznia 2013 w drugiej serii konkursu w Sapporo spadł z belki startowej i zsunął się w dół rozbiegu, zatrzymując się tuż przed progiem. Japończyk został zdyskwalifikowany za start przed zapaleniem się zielonego światła i nie uzyskał możliwości powtarzania skoku.
W marcu 2022 roku ogłosił zakończenie kariery. Swoje dwa ostatnie skoki w oficjalnych zawodach Pucharu Świata, oddał podczas konkursu drużynowego rozgrywanego 26 marca na mamuciej skoczni w słoweńskiej Planicy. Lądował wówczas w pierwszej serii na odległość 192,5 m i w drugiej serii na 197,5 m. Drużyna Japonii zajęła wówczas 6. miejsce na 8 startujących reprezentacji.

</doc>
<doc id="287962" url="https://pl.wikipedia.org/wiki?curid=287962" title="Mateo Gucci">
Mateo Gucci

Matteo Gucci - w księgach miejskich Krakowa jako zmarły figuruje w 1550 - budowniczy i kamieniarz pochodzenia włoskiego, działający w Polsce w czasie Renesansu. 
Życiorys.
Dokonał m.in. przebudowy Synagogi Starej na krakowskim Kazimierzu (krótko przed 1550), prawdopodobnie pracował również na Wawelu. Przypuszczalnie był spokrewniony z rzeźbiarzem i architektem Santim Guccim. Jego potomek jest założycielem znanej firmy "Gucci".

</doc>
<doc id="287963" url="https://pl.wikipedia.org/wiki?curid=287963" title="Giovanni Maria Padovano">
Giovanni Maria Padovano

Giovanni Maria Padovano, właściwie Gian Maria Mosca (ur. 1493 w Padwie, zm. 1574 w Krakowie) – włoski rzeźbiarz.
W latach 1507-1512 uczył się w warsztatach rzeźbiarskich i złotniczych w Padwie. Zajmował się głównie małą rzeźbą, grupami figuralnymi oraz płaskorzeźbami. Główną pracą, z tego okresu, jest płaskorzeźba marmurowa "Cud ze szklanką". W płaskorzeźbie tej widać jeszcze wpływ braci Lombardo, choć artysta zrywa już z izokefalizmem.
Do Polski przybył w 1532 na zaproszenie króla Zygmunta Starego, aby wykonać medale rodziny królewskiej. Medale przedstawiały Zygmunta Starego, królową Bonę, królewicza Zygmunta Augusta i królewnę Izabelę.
Na początku pobytu w Polsce zatrudnił się w warsztacie Berreciego. W roku 1533 rozpoczął samodzielną działalność. Do jego współpracowników należeli Giovanni Cini, Hieronim Canavesi i Jan Michałowicz z Urzędowa.
W roku 1536 Padowano ukończył marmurowe cyborium dla katedry krakowskiej.
W roku 1540 wykonał nagrobek dla biskupa Stanisława Oleśnickiego dla katedry poznańskiej.
Pracował na Wawelu przy Kaplicy Zygmuntowskiej. Wykonał nagrobki żon Zygmunta Augusta.
W latach 1545-1547 wykonał, na zamówienie królowej Bony, nagrobek arcybiskupa Piotra Gamrata. W 1552-1554 zaprojektował cyborium dla kościoła Mariackiego.
W roku 1554 wykonał nagrobek prymasa Mikołaja Dzierzgowskiego do katedry gnieźnieńskiej. Przy tym nagrobku współpracował z nim prawdopodobnie Hieronim Canavesi.
Pierwszym sygnowanym dziełem Padowana jest nagrobek rotmistrza Jana Kamienieckiego z roku 1560 w kościele Franciszkanów w Krośnie.
Największy pomnik dłuta Padovano stanął w katedrze tarnowskiej. Nagrobek początkowo przeznaczony był dla hetmana Jana Tarnowskiego. Prace zostały rozpoczęte w 1561 roku. Po przedwczesnej śmierci Jana Krzysztofa Tarnowskiego został w roku 1567 przerobiony na nagrobek piętrowy.
W latach 1571-1574 wykonuje przebudowę nagrobka Zygmunta Starego na podwójny. Dolna nisza zostaje przeznaczona na nagrobek Zygmunta Augusta.
Padowano zajmował się również twórczością architektoniczną. W 1558-1559 wykonał projekt schodów i loggie dla odbudowanych po pożarze krakowskich Sukiennic. W 1567 roku projektował pałac biskupa Samuela Maciejowskiego na Prądniku w Krakowie. Pracował w królewskim zamku w Niepołomicach. Dostarczał kamieniarkę okienną i drzwiową dla Wawelu.
Przypisuje mu się także autorstwo trójstrefowej attyki, wieńczącej ratusz w Sandomierzu.

</doc>
<doc id="287964" url="https://pl.wikipedia.org/wiki?curid=287964" title="Hans Kramer">
Hans Kramer

Hans Kramer (zm. 1577 w Wisłoujściu koło Gdańska) – niemiecki architekt i fortyfikator, działający w Dreźnie i Gdańsku, reprezentant renesansu.
Życiorys.
W latach 1554–1565 był nadwornym kamieniarzem na dworze elektora saskiego w Dreźnie. Zastąpił na tym stanowisku prawdopodobnie swojego ojca, Bastiana, działającego w latach 1527–1553. Uczestniczył w przebudowie zamku drezdeńskiego (do 1556) i wzniósł 1554–1555 kaplicę zamkową w stylu włoskiego renesansu. W następnych latach przebudowywał stary kościół Mariacki w Dreźnie i zamek w Wittenberdze, a także wykonywał mniejsze prace przy ratuszu w Torgau. W 1561 prowadził przygotowawcze prace montażowe dla ustawienia pomnika księcia Maurycego w katedrze we Freibergu.
Rozgłos, jaki uzyskał w Saksonii, pozwolił mu ubiegać się o stanowisko budowniczego miejskiego w Gdańsku. 12 maja 1565 został zaangażowany i zobowiązany do prowadzenia na terenie miasta wszelkich prac z zakresu architektury, inżynierii i robót fortyfikacyjnych, łącznie z prawem wykonywania zamówień prywatnych obywateli gdańskich. Pierwszym zadaniem w Gdańsku była budowa Bramy Zielonej (do 1568), rozpoczęta przez Regniera z Amsterdamu. W następnych latach Kramer wzniósł trzy wyróżniające się kamienice mieszczańskie: 1568–1570 dom Dirka Lylge (zwany później Domem Angielskim) przy ul. Chlebnickiej 16, w 1569 tzw. Lwi Zamek przy ul. Długiej 35 i ok. 1573 dom Kaspara Göbla przy Długim Targu 39 (przebudowany w XVIII wieku). Równolegle prowadził prace fortyfikacyjne: 1571–1576 zbudował Bastion Karowy, a w 1573 wał ziemny między tym bastionem a Bastionem św. Elżbiety, z pozostawieniem miejsca na Bramę Wyżynną. W latach 1574–1576 wybudował wewnętrzną część tej bramy, z rozdwojeniem przejazdu omijającego budynek Katowni. Prawdopodobnie nadzorował też prowadzone od 1573 prace przy fortyfikacjach Wisłoujścia. Latem 1577 zginął na wałach tej twierdzy podczas oblężenia przez wojska Stefana Batorego.
Był jednym z najwybitniejszych architektów w dziejach Gdańska, pozostawił po sobie kilka budowli w stylu dojrzałego renesansu, z widocznymi już wpływami niderlandzkiego manieryzmu.

</doc>
<doc id="287970" url="https://pl.wikipedia.org/wiki?curid=287970" title="Dmitrij Aleniczew">
Dmitrij Aleniczew

Dmitrij Anatoljewicz Aleniczew, (ur. 20 października 1972 w Wielkich Łukach) – piłkarz rosyjski, reprezentant kraju (55 meczów i 6 bramek), trener piłkarski i polityk, członek Rady Federacji 2007–2010.
Życiorys.
Zawodnik występował na pozycji ofensywnego pomocnika bądź prawoskrzydłowego. Grał m.in. w AS Roma i FC Porto. Z nadatlantyckim klubem zdobył Puchar UEFA i Ligę Mistrzów UEFA (strzelając w finałach gole). Od 2004 do 2006 występował w Spartaku Moskwa.
Po zakończeniu kariery piłkarskiej zaangażował się w działalność polityczną. W sierpniu 2006 wstąpił do partii Zjednoczona Rosja, a 14 czerwca 2007 został przez zgromadzenie ustawodawcze obwodu omskiego wybrany jego przedstawicielem w Radzie Federacji, izbie wyższej rosyjskiego parlamentu.

</doc>
<doc id="287973" url="https://pl.wikipedia.org/wiki?curid=287973" title="Peter Flötner">
Peter Flötner

Peter Flötner, Flettner (ur. 1490 w Turgowii, zm. 23 października 1546 w Norymberdze) – niemiecki artysta z okresu renesansu. 
Flötner stworzył razem z Melchiorem Baierem i Gerogiem Penczem Ołtarz Jagielloński w Kaplicy Zygmuntowskiej na Wawelu w stylu renesansowym. 

</doc>
<doc id="287974" url="https://pl.wikipedia.org/wiki?curid=287974" title="Naziemne schrony obrony przeciwlotniczej we Wrocławiu">
Naziemne schrony obrony przeciwlotniczej we Wrocławiu

Naziemne schrony obrony przeciwlotniczej we Wrocławiu – schrony wybudowane we Wrocławiu w czasie II wojny światowej, zaprojektowane przez Richarda Konwiarza.
Rozporządzenie o budowie schronów w III Rzeszy obowiązywało od 15 sierpnia 1939 roku, pierwsze prace podjęto jednak dopiero po ataku na Polskę. Większość schronów, w tym te wrocławskie, doczekała się realizacji dopiero w latach 1940–1942, w czasach, gdy wojska niemieckie w wyniku II wojny światowej kontrolowały niemal całe terytorium Europy, a miasta niemieckie zagrożone były jedynie nalotami alianckiego lotnictwa. Militarna rola tych schronów nie była zbyt wielka, mieściły bowiem zbyt mało mieszkańców, ale w znacznym stopniu poprawiała morale ludności Wrocławia. W roku 1945, w czasie natarcia Armii Czerwonej były silnymi ośrodkami oporu, skutecznie chroniąc znajdujące się w nich załogi tak przed atakami z powietrza, jak przed ostrzałem artyleryjskim.
Schrony we Wrocławiu zaprojektował architekt Richard Konwiarz, ten sam, który współpracował z Maxem Bergiem przy projektowaniu Hali Stulecia i który projektował Stadion Olimpijski. Stylistyka schronów nawiązuje do "architektury rewolucyjnej" epoki późnego klasycyzmu. Pierwowzorem mogły być (prawdopodobnie również jego konstrukcji) wybudowane w 1939 schrony naziemne w Świdnicy koło Zielonej Góry. Jednym z powodów użycia akurat tej stylistyki była próba przykrycia ich prawdziwej funkcji.
Wszystkie pięć zachowały się do dziś w stanie dobrym lub dostatecznym, nie doznając większych uszkodzeń ani w czasie walk o "Festung Breslau", ani w czasie ponadsześćdziesięcioletniej eksploatacji po wojnie.
Schron ulica Grabiszyńska/Stalowa.
Schron przy Grabiszyńskiej i Stalowej budowany był w latach 1940–1941. Prostopadłościenna bryła wbudowana w blok uliczny wzorowana jest na więzieniu dla kobiet w Würzburgu z 1809 zaprojektowanym przez Petera Speetha. Dach schronu spłonął w czasie alianckiego nalotu (prawdopodobnie w 1944) i obecnie jest całkowicie przebudowany (m.in. na najwyższej kondygnacji urządzono mieszkania). Obecnie w bunkrze znajduje się Archiwum Miejskie Wrocławia.
Bunkier przy placu Strzegomskim.
Cylindryczny wolno stojący schron przy ulicy Legnickiej koło placu Strzegomskiego powstał w 1942–1943. Jest największym ze wszystkich zbudowanych i mógł pomieścić ponad tysiąc rannych. Ma żelbetowe ściany grubości 1,1 metra i półtorametrowe stropy; wysokość schronu wynosi 25 metrów. Początkowo w znajdującym się od zachodniej strony ryzalicie schronu znajdowały się dwa wejścia, poprzedzone pięcioosiowym portykiem (obecnie zabudowanym), zaś płycinę zdobiła sylwetka orła ze swastyką.
W czasie oblężenia Festung Breslau pełnił funkcję szpitala fortecznego nr II (Festunglazaret II), który mógł pomieścić ponad tysiąc rannych. Pacjentami opiekowały się siostry zakonne ze Szpitala Zgromadzenia Sióstr Betanek przy ul. Traugutta. Do 20 kwietnia wojska radzieckie prowadziły już walki wokół schronu, który zamienił się w punktu oporu. Na tym etapie w bunkrze pozostało osiemdziesięciu mężczyzn i trzy kobiety. Saperzy zaczęli wybijać młotami pneumatycznymi otwory strzelnicze. Zdecydowano się na umieszczenie w środku ładunków wybuchowych i odpalenie ich, gdy schron zajęli Rosjanie. Detonacja zapaliła magazyny oleju napędowego do silników, doprowadzając do pożaru budynku. Przetrwali obrońcy schronili się w śluzie o powierzchni 2,5 na 4 metry. Z powodu przedłużającej się strzelaniny, Rosjanie zdecydowali się na wysadzenie ściany. Pomimo ciężkich walk, schron przetrwał w stosunkowo dobrym stanie.
Po 1989 roku w budynku i przyległym parterowym budynku mieściły się magazyny i sklepy usługowe. W 2009 roku na fasadzie budynku powstał mural przedstawiający pracę artysty i poety konkretnego Stanisława Dróżdża pt. „Klepsydra” z 1967 roku. Od 2 września 2011 budynek jest tymczasową siedzibą Muzeum Współczesnego Wrocław. W tym celu dokonano jego adaptacji, którą przeprowadziły dwa zespoły architektów z pracowni: CH+ Architekci i VROA Architekci.
Bunkier ulica Słowiańska/Ołbińska.
Cylindryczny schron przy ulicy Słowiańskiej i Ołbińskiej podobny jest w swej konstrukcji do tego z Legnickiej, jest jednak od niego znacznie mniejszy.
Bunkier przy ulicy Ładnej.
Czwarty schron Konwiarza, przy ulicy Ładnej, jest podobny do prostopadłościennego schronu z Grabiszyńskiej, ale mniejszy od pierwowzoru.
Bunkier przy ulicy Białodrzewnej.
Także zaprojektowany przez Konwiarza i wybudowany w roku 1943 na planie prostokąta. Ma mury grubości 2 metrów. Bunkier będzie siedzibą Osiedlowego Domu Kultury Nowe Żerniki.

</doc>
<doc id="287975" url="https://pl.wikipedia.org/wiki?curid=287975" title="Czartyzm">
Czartyzm

Czartyzm (ang. "chartism", od charter – karta) – masowy i radykalny ruch polityczny w latach 1836-49 w Wielkiej Brytanii, który zmierzał do wprowadzenia demokratycznych zmian w systemie wyborczym oraz poprawy sytuacji finansowej robotników. 
Historia.
Pierwszy dokument czartystów to wydana w 1837 Karta praw ludu (The People's Charter, stąd nazwa ruchu) stworzona w Londyńskim Stowarzyszeniu Robotniczym, zapoczątkowanym przez londyńskiego rzemieślnika Williama Lovetta. Karta zawierała postulaty wyborcze: przeprowadzanie rokrocznie wyborów na podstawie powszechnego prawa wyborczego dla mężczyzn powyżej 21. roku życia, zniesienie cenzusu majątkowego dla kandydatów na posłów, tajność głosowania, przyznanie posłom diet i podział kraju na 200 równych okręgów wyborczych. Aby wywalczyć te postulaty, proponowano 2 drogi działania: pokojową oraz przy użyciu siły. Lovett należał do zwolenników pierwszej koncepcji, czyli "siły moralnej". Do zmian miało dojść na skutek petycji, wieców i demonstracji. Część Londyńskiego Towarzystwa Robotniczego opowiadała się za bardziej zdecydowanymi działaniami, w tym za walką zbrojną. Założono Londyńskie Towarzystwo Demokratyczne, którego głównym działaczem był George Julian Harney. Domagał się on, aby uzbrojeni robotnicy ruszyli na Londyn. Innym radykalnym działaczem czartyzmu był adwokat irlandzkiego pochodzenia Feargus Edward O’Connor. Działał jako publicysta, uczestniczył też w niezliczonych wiecach.
Petycje do parlamentu.
Petycję, pod którą podpisało się 1,2 mln osób, w maju 1839 przedstawiono parlamentowi, ten jednak w lipcu ją odrzucił. Mimo deklarowanego przez organizacje robotnicze zdecydowanego wystąpienia, oprócz nielicznych walk, nie zorganizowano zbrojnego powstania. Znaczna część działaczy trafiła do więzień lub została zesłana do kolonii karnych. W 1842 wystosowano kolejną petycję, zawierającą bardziej radykalne postulaty. Podpisało się pod nią 3,3 mln osób. Parlament ponownie odrzucił proponowane zmiany, na co robotnicy zareagowali strajkiem. Ze względu na brak jednolitego kierownictwa strajki szybko wygasły.
Osiągnięcia czartyzmu.
Choć petycje nie przyniosły zamierzonego rezultatu, to jednak niemal do końca lat 40. XIX w. czartyzm nadal działał i wywierał wpływ na społeczeństwo, w tym sfery rządzące. Doprowadziło to rząd do licznych posunięć łagodzących napięcia społeczne. Skrócono dzień pracy w przemyśle do 10,5 godziny (1847 rok), zabroniono kobietom i dzieciom do lat 10 pracować w kopalniach, później skrócono również dzień pracy dzieci nieco starszych. Złagodzono przepisy dotyczące ubogich. Wycofano się też z ograniczeń handlowych i ceł zaporowych na zboże, co przyczyniło się do spadku cen żywności.

</doc>
<doc id="287976" url="https://pl.wikipedia.org/wiki?curid=287976" title="Dezodoryzacja">
Dezodoryzacja

Dezodoryzacja – usuwanie niepożądanego zapachu. Usuwany jest niepożądany zapach artykułów codziennego użytku, wody, olejów, ciała, powietrza wnętrz lub strumieni gazów, wprowadzanych do atmosfery z różnych instalacji (np. przemysł, hodowla, obiekty gospodarki komunalnej). Dezodoryzacja jest stosowana m.in. w przemyśle tłuszczowym, podczas wyrobu tłuszczów jadalnych. Dezodoryzacja strumieni gazów odlotowych z różnych obiektów działalności gospodarczej prowadzi do zmniejszenia strumienia zapachowego (ilości odorantów, emitowanych w jednostce czasu). Pozwala zmniejszyć odległości od obiektów, w jakich występują niepożądane zapachy („odory”).
Metody dezodoryzacji.
Wszystkie metody dezodoryzacji, niezależnie od skali, mogą polegać na:
Wszystkie wymienione sposoby są powszechnie stosowane w życiu codziennym. Używanie różnego rodzaju przypraw ma na celu poprawienie jakości wrażeń smakowo/zapachowych (w tym – zamaskowanie zapachów niepożądanych). Dezodoranty i antyperspiranty hamują procesy mikrobiologicznej degradacji białka, których produktami są liczne lotne związki siarki i azotu, o niskich progach wyczuwalności i bardzo nieprzyjemnym zapachu (siarkowodór, tiole, sulfidy, aminy itp.). Dodatkowo dezodoranty zawierają składniki czynne w procesie percepcji zapachu mieszaniny odorantów – podwyższające próg jego wyczuwalności lub nadające mu przyjemny charakter. Takie środki, jak tzw. „stalowe mydło”, przyspieszają (katalizują) chemiczne reakcje związków o nieprzyjemnym zapachu, np. z tlenem powietrza. Produktami reakcji są często związki bezwonne lub słabiej pachnące (np. siarka, dwutlenek siarki). W niektórych przypadkach zapach produktów utleniania może być silniejszy od początkowego (np. wtedy, gdy produkty utleniania odorantów mają jeszcze niższe progi wyczuwalności i bardziej przykry zapach).
Dezodoryzację w większej skali, polegającą na oczyszczaniu emitowanych gazów, przeprowadza się takimi metodami, jak absorpcja, adsorpcja, biofiltracja, termiczne lub katalityczne spalanie zanieczyszczeń, utleniania w fazie gazowej (np. ozonowanie) lub zastosowanie wyładowań koronowych.
Skuteczność dezodoryzacji.
Miarą skuteczności dezodoryzacji może być, na przykład, stopień zmniejszenia: 
Wyrażanie skuteczności dezodoryzacji poprzez zmianę stężenia jednego lub kilku związków chemicznych, występujących w rzeczywistych mieszaninach zanieczyszczeń, wymaga doświadczalnego potwierdzenia istnienia korelacji ze skutecznością mierzoną olfaktometrycznie. Niezbędne długotrwałe pomiary, wymagające użycia kosztownej specjalistycznej aparatury analitycznej (np. wysokiej jakości chromatografów gazowych), są sporadycznie opisywane w publikacjach. W przypadku uciążliwych gazów, emitowanych z oczyszczalni ścieków komunalnych, istnienia korelacji nie potwierdzono.
Skuteczność wyrażana jako stopień zmniejszenia zapachowego stężenia zanieczyszczeń bardzo różni się od wyrażanej jako względna zmiana intensywności niepożądanego zapachu w punkcie emisji lub w określonym punkcie otoczenia źródła. Wynika to z logarytmicznego charakteru zależności intensywności zapachu od stężenia zapachowego (prawo Webera–Fechnera).
"Dane":
"Obliczenia skuteczności procesu":
Dezodoryzacja w przemyśle.
Neutralizacja odorów i substancji toksycznych stanowi ważny element procesu zarządzania gospodarką ściekami w przemyśle i sieci wodociągowej.
Ścieki w systemie sieci kanalizacyjnej podlegają różnym reakcjom chemicznym, w wyniku których wytwarzane są gazy:
Zarówno wonne jak i bezwonne gazy mogą wpływać negatywnie na nasze zdrowie poprzez stymulację nerwu trójdzielnego mogą powodować podrażnienia błon śluzowych nosa, gardła i oczu a u niektórych osób może dojść do nasilenia objawów psychosomatycznych.
Neutralizatory skutecznie eliminują odory i substancje toksyczne (wonne i bezwonne), które powstają w obiektach infrastruktury kanalizacyjnej podczas transportu, magazynowania ścieków oraz w procesie ich oczyszczania.

</doc>
<doc id="287977" url="https://pl.wikipedia.org/wiki?curid=287977" title="Chromowanie">
Chromowanie

Chromowanie – pokrywanie przedmiotów metalowych i z tworzyw sztucznych powłoką chromową. Stosuje się je w celu zwiększenia odporności na zużycie, poprawienia własności termicznych lub dla ozdoby. Wykonuje się je najczęściej metodami elektrolitycznymi, w wannach wypełnionych roztworami soli chromu, podgrzanymi do kilkudziesięciu stopni Celsjusza, w których zanurza się przedmiot przeznaczony do pokrycia chromem.

</doc>
<doc id="287978" url="https://pl.wikipedia.org/wiki?curid=287978" title="Jan Michałowicz z Urzędowa">
Jan Michałowicz z Urzędowa

Jan Michałowicz z Urzędowa (ur. ok. 1525–1530 w Urzędowie k. Lublina, zm. ok. 1583 w Łowiczu) – renesansowy rzeźbiarz i architekt działający w Polsce.
Artysta jest szczególnie znany z nagrobków, wykonywanych zgodnie z przyjętym wśród polskich rzeźbiarzy schematem nagrobka przyściennego, tzn. z postacią zmarłego leżącą w uśpieniu bądź swobodnie ułożoną, wspartą na jednym łokciu. W dekoracji swobodnie używał elementów włoskich, niderlandzkich i miejscowych. Jego twórczość, przesiąknięta pierwiastkami narodowymi, bywa określana jako renesans północy, a on sam uchodzi za największego architekta renesansu pochodzenia polskiego.
Życiorys.
Nie jest znana jego data urodzin. Julian Pagaczewski na podstawie pierwszych dzieł artysty umiejscawia narodziny artysty w przedziale lat 1528-1535.
Do Krakowa przybył najprawdopodobniej ok. roku 1545. Był uczniem Gabriela Słońskiego, przypuszczalnie pobierał też nauki u Jana Marii Padovano i u Jana Ciniego – ten okres jego życia nie jest dokładnie znany. Tworzył często na zamówienie zamożnej szlachty i wysokiego duchowieństwa, jeżdżąc po całym kraju. Co najmniej od początku lat 60. tworzył w Krakowie, nie będąc jeszcze obywatelem miasta ani nie należąc do cechu - z tamtego okresu pochodzą informacje o braniu przez niego udziału w przebudowie jednej z kaplic katedralnych na Wawelu. W roku 1570 został przyjęty do krakowskiego cechu muratorów i kamieniarzy, w 1571 otrzymał prawo miejskie, a od 1572 figuruje w aktach cechu jako przyjmujący uczniów i wyzwalający ich na czeladników. W 1574 r. wszedł w posiadanie domu przy ul. św. Marka, w miejscu, gdzie dziś znajduje się budynek Polskiej Akademii Nauk. W swojej pracowni wykształcił m.in. swojego brata Marka i syna Aleksandra, a także Jana Białego.
Około 1580 r. wyjechał z Krakowa do Łowicza, gdzie około 1583 r. umarł. Śmierć nastąpiła prawdopodobnie w trakcie prac nad nagrobkiem biskupa Uchańskiego. Na epitafium rzeźbiarza w tejże łowickiej kolegiacie nazwano go „polskim Praksytelesem” ("Praxiteles Polonicus"). Epitafium to nie zachowało się, ale znane jest z przekazu Szymona Starowolskiego „Monumenta Sarmatarum” z 1655 roku:
Twórczość.
Pod jego kierunkiem wzniesiono w katedrze wawelskiej kaplice Zebrzydowskiego i Padniewskiego (nazywaną dziś Potockich). Pracował również przy przebudowie gotyckiej kamienicy z XIV w. przy ulicy Kanoniczej 18 w Krakowie. Spod jego dłuta wyszło m.in. nadproże portalu tym budynku. Pracował ponadto przy budowie pałacu prymasowskiego w Łowiczu.
Nagrobki autorstwa Jana Michałowicza
Nagrobki te (poza nagrobkiem Urszuli Leżeńskiej) poddawano późniejszym przeróbkom i przebudowom.

</doc>
<doc id="287989" url="https://pl.wikipedia.org/wiki?curid=287989" title="Maltaza">
Maltaza

Maltaza, α-glukozydaza (EC 3.2.1.20) enzym trawienny z grupy hydrolaz. Uczestniczy w rozkładzie złożonych węglowodanów, zwłaszcza maltozy (która należy do disacharydów), powstającej w wyniku wstępnego trawienia skrobi i glikogenu. Rozkłada maltozę do glukozy (w wyniku hydrolizy jednej cząsteczki maltozy powstają dwie cząsteczki glukozy). Maltaza znajduje się w błonie śluzowej jelita cienkiego. Maltazę, podobnie jak inne enzymy, cechuje swoistość substratowa, która polega na tym, że dany enzym wiąże się wyłącznie z określonym substratem lub substratami. Oznacza to, że maltaza łączy się wyłącznie z cząsteczką maltozy. Tak wybiórczy sposób działania enzymów wynika ze wzajemnego dopasowania centrum aktywnego enzymu i cząsteczek substratu(ów).

</doc>
<doc id="287994" url="https://pl.wikipedia.org/wiki?curid=287994" title="MKS Śląsk Świętochłowice">
MKS Śląsk Świętochłowice



</doc>
<doc id="287996" url="https://pl.wikipedia.org/wiki?curid=287996" title="Władysław Filipkowski">
Władysław Filipkowski

Władysław Jakub Filipkowski, ps. „Cis”, „Janka”, „Orkan”, „Stach” (ur. 1 maja 1892 w Filipowie, zm. 17 kwietnia 1950 w Pieńsku) – pułkownik artylerii Wojska Polskiego, działacz niepodległościowy, kawaler Orderu Virtuti Militari, w 1994 roku mianowany pośmiertnie generałem brygady.
Działalność niepodległościowa.
Pochodził z rodziny ziemiańskiej. W 1909 roku ukończył gimnazjum w Suwałkach, w latach 1909–1914 studiował na Wydziale Prawa Uniwersytetu Lwowskiego, uzyskując absolutorium a także przez sześć semestrów na Wydziale Budowy Maszyn Politechniki Lwowskiej. Był w tym czasie członkiem Związku Strzeleckiego.
Od 1 sierpnia 1914 roku w Legionach Polskich, jako dowódca działa, plutonu, oficer wywiadowczy i adiutant dywizjonu haubic w 1 pułku artylerii Legionów. Walczył w Karpatach, na Bukowinie i na Wołyniu. Po kryzysie przysięgowym uwięziony przez Niemców (od 22 lipca 1917 do 1 listopada 1918 roku).
Służba w Wojsku Polskim.
Od 5 listopada 1918 roku w Wojsku Polskim, najpierw był referentem w Inspektoracie Artylerii w Warszawie, a od 29 listopada 1918 roku – adiutantem w Adiutanturze Generalnej Naczelnego Wodza. Od 11 lutego 1919 roku dowodził baterią w 2 pułku artylerii polowej, następnie od 1 listopada 1919 roku do 15 lipca 1921 roku kierował Wydziałem II Sztabu Dowództwa Okręgu Generalnego Lwów. Od 16 lipca 1921 roku był w 1 pułku artylerii polowej Legionów kolejno dowódcą III dywizjonu, od 11 lutego 1922 roku – zastępcą dowódcy pułku. 23 maja 1927 roku został wyznaczony na stanowisko dowódcy tegoż pułku. W czasie przewrotu majowego zastępował nieobecnego dowódcę pułku pułkownika Kazimierza Schallego, wspierając Piłsudskiego.
16 października 1935 roku został wyznaczony na stanowisko dowódcy 1 Grupy Artylerii w Warszawie. Obowiązki na tym stanowisku objął 1 listopada tego roku. 30 marca 1936 roku został wyznaczony na stanowisko zastępcy II wiceministra spraw wojskowych – szefa Administracji Armii. Z tego tytułu pełnił od 1 kwietnia 1936 roku do 15 maja 1937 roku funkcję prezesa Rady Administracyjnej Państwowych Zakładów Inżynierii w Warszawie. Od 24 maja 1936 roku był też członkiem Komendy Naczelnej Związku Legionistów Polskich, powołany w jej skład na XIII Zjeździe Związku przez jego Komendanta Naczelnego pułkownika Adama Koca. W czerwcu 1938 roku został dowódcą piechoty dywizyjnej 16 Pomorskiej Dywizji Piechoty w Grudziądzu, a w lipcu 1939 roku przeszedł na takie samo stanowisko w 1 Dywizji Piechoty Legionów w Wilnie.
W kampanii wrześniowej 1939 roku dowodził piechotą dywizyjną 1 Dywizji Piechoty Legionów, a następnie grupą własnego imienia złożoną z Grupy „Brześć” ppłk dypl. Alojzego Horaka, 77 pp ppłk. Stanisława Konstantego Gąsiorka oraz resztek 145 pp ppłk. Jana Korkiewicza. 25 września grupa znajdowała się w lasach na zachód od Krasnegostawu. 27 września podporządkował swoją grupę płk. dypl. Tadeuszowi Zieleniewskiemu. 29 września w Janowie Lubelskim kierował walką uliczną z pododdziałami niemieckiej 27 Dywizji Piechoty generała porucznika Friedricha Bergmanna, po czym jego grupa wycofała się w rejon Momot. 2 października w rejonie Domostawa-Momoty Górne Grupa pułkownika Zieleniewskiego złożyła broń przed sowiecką 14 Dywizją Kawalerii kombriga Wasilija Kriuczenkina. Pułkownik dostał się do niewoli sowieckiej we Lwowie, z której zbiegł i udał się do Otwocka, a później do Warszawy.
Działalność konspiracyjna.
Od 1940 roku do lipca 1943 roku inspektor Komendy Głównej ZWZ/AK na Obszar Lwów, zaś od 1 sierpnia 1943 roku do 31 lipca 1944 roku komendant Obszaru Lwów. Kierował siłami Obszaru w trakcie operacji „Burza”, od 30 czerwca 1944 roku, przygotowując się jednocześnie do przeorganizowania Komendy Obszaru w Dowództwo Okręgu Korpusu nr VI. W kontaktach z dowództwem sowieckim, za zgodą Komendy Głównej AK, używał tytułu generała.
Po zakończeniu operacji „Burza” we Lwowie, ujawnił się i na czele delegacji AK udał się na rozmowy z generałem Michałem Żymierskim do Żytomierza, gdzie wraz z pięcioma towarzyszącymi mu oficerami został aresztowany w nocy z 2 na 3 sierpnia 1944 roku. Więziony w Kijowie, następnie w polowych więzieniach kontrwywiadu 1 Frontu Ukraińskiego i w obozach internowanych w Charkowie, obozie NKWD nr 179 w Diagilewie, w lipcu 1947 roku internowany w obozie NKWD nr 150 w Griazowcu i Brześciu do początku listopada 1947 roku. Zwolnionego przewieziono do Białej Podlaskiej. Podjął pracę w Hucie Szkła w Pieńsku koło Zgorzelca jako dyrektor administracyjny. Zmarł w Pieńsku, został pochowany na cmentarzu Powązkowskim w Warszawie (kwatera 216-2/5-18/19).
Postanowieniem Nr W.111-48-94 Prezydenta Rzeczypospolitej Polskiej Lecha Wałęsy z dnia 28 września 1994 roku mianowany został za szczególne zasługi w działalności konspiracyjnej i w walce zbrojnej z niemieckim okupantem, pośmiertnie, do stopnia generała brygady
Rodzina.
Był żonaty z Janiną Obiedzińską, która w czasie wojny była żołnierzem AK na północnym Mazowszu. Miał dwóch synów: Jana (1922–1944), studenta Politechniki Warszawskiej i żołnierza pułku „"Baszta”", poległego w ostatnich dniach powstania warszawskiego oraz Andrzeja (ur. 1925), żołnierza AK na północnym Mazowszu, więźnia politycznego w latach 1948–1956. Posiadał majątek we wsi Modzele-Bielne (obecnie część wsi Jurzynek), po wojnie został zmuszony do wyjazdu do Warszawy (majątek sparcelowano), a następnie do miejscowości Pieńsk (na Ziemiach Odzyskanych).

</doc>
<doc id="287998" url="https://pl.wikipedia.org/wiki?curid=287998" title="Maciej Trapola">
Maciej Trapola

Maciej Trapola (data ur. nieznana, zm. 1637) – architekt pochodzenia włoskiego działający w Polsce. Projektował w stylu wczesnego baroku z elementami manierystycznymi. Nadworny architekt wojewody krakowskiego Stanisława Lubomirskiego.
Realizacje.
Prawdopodobnie:

</doc>
<doc id="288003" url="https://pl.wikipedia.org/wiki?curid=288003" title="Kalendarz starogrecki">
Kalendarz starogrecki

Kalendarz starogrecki – kalendarz księżycowy lub księżycowo-słoneczny. Kalendarze poszczególnych państw-miast różniły się między sobą. Inne były nazwy, rok zaczynał się z inną datą, inaczej przeprowadzano interkalację i inaczej liczono lata. Często bardzo trudne jest ustalenie, jakiemu miesiącowi w jednym państwie odpowiada dany miesiąc w drugim.
W dziełach Homera z VIII w. p.n.e. znajdują się wzmianki o porach roku. Później Hezjod w „Pracach i dniach” opisał wydarzenia astronomiczne i przyrodnicze występujące w kolejnych porach roku. Hezjod wiedział, że odstęp między dwoma lunacjami wynosi około 30 dni i że cykl pór roku trwa tyle co 12 lunacji (w rzeczywistości rok zwrotnikowy jest około 10 dni 21 godzin dłuższy).
Nazwy miesięcy.
Nazwy miesięcy na ogół pochodziły od nazw świąt lub imion bogów. W Atenach w V w. p.n.e. wyglądały następująco:
W Atenach interkalacja następowała po miesiącu „Poseideon”. Dodatkowy miesiąc nazywał się początkowo „Poseideon II”, a później na cześć cesarza Hadriana został nazwany „Hadrianon”.
Miesiące i lata.
Miesiące były albo „pełne” ("πλήρης") – 30 dniowe – albo „niepełne” – 29 dniowe i występowały na przemian. Miesiąc dzielił się na 3 dekady, w miesiącu niepełnym ostatnia dekada miała 9 dni. Pierwsze dziesięć dni miesiąca liczono dodając, że były to dni miesiąca „rosnącego” ("ιστάμενος"), druga dekada liczona była od 11 do 20, w trzeciej liczono dnie wstecz dodając, że były to dnie miesiąca „umierającego” ("φθινοντος", np. 21 = 10 „umierającego miesiąca”, 22 = 9 itd.). Od końca IV w. p.n.e. dni liczono od pierwszego do ostatniego.
Nominalnie miesiąc powinien był zaczynać się od nowiu Księżyca ("νουμηνία" bądź "νεομηνία" od "νέα μήνη"), ale ponieważ nie dokonywano interkalacji pojedynczych dni, kalendarz przesuwał się w stosunku do faz Księżyca o około 1 dobę na 3 lata.
Rok zaczynał się od przesilenia letniego, co było na ogół niezgodne z datą nowiu Księżyca. Platon zaproponował, aby liczyć rok do pierwszego nowiu po przesileniu letnim.
Ponieważ liczba lunacji w roku zwrotnikowym nie jest całkowita, wprowadzono interkalację trzynastego miesiąca. Ustanowiono cykl „octaeteris” ("οκταετηρίς" od "ὀκτώ" osiem i "ἔτος" rok), polegający na interkalacji 3 miesięcy w ciągu 8 lat.
Niektóre święta – igrzyska olimpijskie i święto Pytii obchodzono co 4 lata, czyli co pół „octaeteris”. Pierwsze igrzyska olimpijskie odbyły się w roku 776 p.n.e.
Dalszym udoskonaleniem był Cykl Metona.
Lata oznaczano w rozmaity sposób. We wczesnym okresie lata wiązano z imieniem urzędującego w danym roku archonta. Później (w IV w. p.n.e.) Grecy zaczęli liczyć lata według igrzysk olimpijskich (zob. „olimpiada (czas)”).

</doc>
<doc id="288005" url="https://pl.wikipedia.org/wiki?curid=288005" title="Piaskowa Góra (Wałbrzych)">
Piaskowa Góra (Wałbrzych)

Piaskowa Góra (przed 1945 "Sandberg") – dzielnica mieszkalna Wałbrzycha i jego jednostka pomocnicza. 
Swoją nazwę zawdzięcza złożom piasku szklarskiego, który jest wykorzystywany w hutnictwie szkła. Początkowo wchodziła w skład Szczawna-Zdroju i stanowiła jego zaplecze gospodarskie. Obecna nazwa obowiązuje od 1951.
Piaskowa Góra zajmuje wzniesienie w północnej części miasta, między dolinami Szczawnika na zachodzie i Pełcznicy na wschodzie. Od północy ogranicza ją dolna linia kolejowa nr 291, poprzez którą sąsiaduje ze Szczawienkiem, a na południu dociera do północnych podnóży Stróżnika i Wzgórza Gedymina z parkiem w Szczawnie Zdroju. Najstarsza część dzielnicy skupiona jest na osi obecnych ulic Wrocławskiej, kardynała S. Wyszyńskiego i H. Wieniawskiego (tak zwana SPG, tj. Stara Piaskowa Góra). Przed wojną powstało tu kilka zakładów przemysłowych, w tym huta szkła, Zakłady Urządzeń Technicznych WAMAG i Dolnośląska Fabryka Lin i Drutów LINMET, które zaprzestały swojej działalności. Przez ulicę Wrocławską została poprowadzona linia tramwajowa z centrum Wałbrzycha na Szczawienko, zwane również "Dolnym Szczawnem". 
Na Piaskowej Górze na początku XX wieku powstały również dwa kościoły: luterański oraz rzymskokatolicki. Wraz z rozwojem Wałbrzycha po zakończeniu II wojny światowej Piaskowa Góra w latach 60. została wyłączona z granic administracyjnych Szczawna-Zdroju i włączona do Wałbrzycha. Wybudowano tutaj osiedle mieszkaniowe przewidziane na ok. 30 tysięcy mieszkańców. Górzysta rzeźba terenu pozwoliła na wkomponowanie w terenie zarówno wysokich budynków z tzw. wielkiej płyty, jak i jednorodzinnej zabudowy szeregowej. Znajdują się tutaj: 
Piaskowa Góra jest kreowana na centrum handlowe miasta. Znajdują się tu liczne punkty handlowe i usługowe, a także budynki użyteczności publicznej: filia biblioteki publicznej, "Wałbrzyski Ośrodek Kultury", poczta, policja. Funkcjonują trzy parafie rzymskokatolickie, a przez pewien czas działała misja mormonów. W pobliżu Piaskowej Góry znajduje Wałbrzyska Specjalna Strefa Ekonomiczna.
Według danych Urzędu Miejskiego w Wałbrzychu w 2014 roku dzielnicę Piaskowa Góra zamieszkiwało 19448 osób.

</doc>
<doc id="288006" url="https://pl.wikipedia.org/wiki?curid=288006" title="Jason Isaacs">
Jason Isaacs

Jason Michael Isaacs (ur. 6 czerwca 1963 w Liverpoolu) – brytyjski aktor filmowy, teatralny i telewizyjny.
Życiorys.
Wczesne lata.
Urodził się w Liverpoolu w rodzinie żydowskiej jako trzecie z czworga dzieci Sheili i Erika Isaaca. Ma trzech braci: lekarza, adwokata i księgowego. Początkowo zdecydował się na studiowanie prawa w Bristol University, by nie porzucić rodzinnej tradycji nauki na „porządnych” kierunkach. Już w trakcie studiów zainteresował się jednak aktorstwem. Najpierw bardziej pociągały go przyziemne korzyści płynące z wykonywania tego zajęcia – duże zainteresowanie płci pięknej aktorami. Dość szybko jednak odkrył, że teatr to coś więcej niż tylko zabawa i prestiż. Swoje talenty rozwijał w prestiżowej Central School of Speech and Drama w Londynie. Po skończeniu szkoły Jason Isaacs występował zarówno na deskach londyńskich teatrów, jak i w telewizji.
Kariera.
Jego debiut filmowy miał miejsce w roku 1989, kiedy to w komedii romantycznej Mela Smitha "Dryblas" ("The Tall Guy") jako podrzędny lekarz wypowiedział zaledwie kilka zdań. Przez dwa sezony występował jako Chas Ewell w angielskim serialu telewizyjnym ITV "Capital City" (1989–90), opowiadającym o świecie finansów. Grał w teatrze w sztuce "Anioły w Ameryce" w Royal National Theatre w 1993 roku.
Dzięki roli charyzmatycznego gracza w karty Charlesa Becka w komedii romantycznej "Passionada" (2003), Isaacs zyskał uznanie krytyków, którzy porównali go do “młodego Cary Granta”. Jednak za ekranie stał się specjalistą od ról czarnych charakterów. W widowiskowym filmie kostiumowym Rolanda Emmericha "Patriota" (2000) wcielił się w postać pułkownika Tavingtona, zaciętego wroga Benjamina Martina (Mel Gibson). W ekranizacji powieści Jamesa Barriego "Piotruś Pan" (2003) zagrał kapitana Haka. Z kolei w sadze o czarodzieju Harrym Potterze wystąpił w roli śmierciożercy Lucjusza Malfoya.
Za kreację Marka Brydona – brytyjskiego ambasadora w Stanach Zjednoczonych w miniserialu BBC "State Within" (2006) został nominowany do Złotego Globu w kategorii „Najlepszy aktor w miniserialu albo filmie telewizyjnym”. Popularność w USA zdobył dzięki roli Michaela Caffee’a, irlandzkiego gangstera, który musi stawić czoło wpływowemu politykowi, a prywatnie swojemu bratu, w kryminalnym serialu stacji Showtime "Braterstwo" (2006–2008). W serialu "Przebudzenie" ("Awake", 2012) zagrał Michaela Brittena. Isaacs jest również producentem tego serialu.
Życie prywatne.
W 1988 poślubił Emmę Hewitt. Mają dwie córki: Lily (ur. 23 marca 2002) i Ruby (ur. 26 sierpnia 2005).

</doc>
<doc id="288010" url="https://pl.wikipedia.org/wiki?curid=288010" title="Uralski Okręg Federalny">
Uralski Okręg Federalny

Uralski Okręg Federalny (ros. "Уральский федеральный округ") – jeden z ośmiu federalnych okręgów Rosji, najbardziej wysunięty na zachód spośród okręgów azjatyckich.
Dane ogólne.
Powierzchnia: 1 818 497 km2 (10,6% powierzchni Rosji).
Ludność w 2021 wynosiła 12 329 500 mieszkańców (8,4% ludności Rosji).
Gęstość zaludnienia: 6,78 os./km2.
Centrum administracyjnym Uralskiego OF jest Jekaterynburg.
Terytorium Uralskiego OF przewyższa powierzchnią łączny obszar Niemiec, Francji, Wielkiej Brytanii i Hiszpanii.
Okręg zamieszkany jest w 80% przez Rosjan, w 10% przez ludy tureckie (tatarsko-baszkirskie).
Na terenie Uralskiego OF znajdują się bogate złoża ropy naftowej (6% zapasów światowych) i gazu ziemnego (26% zapasów światowych).
Najważniejsze miasta: Jekaterynburg, Czelabińsk, Kamieńsk Uralski, Kurgan, Magnitogorsk, Niżniewartowsk, Niżny Tagił, Surgut, Tiumeń, Złatoust.
Obwody: kurgański, swierdłowski, tiumeński, czelabiński.
Okręgi autonomiczne: Chanty-Mansyjski, Jamalsko-Nieniecki.

</doc>
<doc id="288011" url="https://pl.wikipedia.org/wiki?curid=288011" title="Javier Clemente">
Javier Clemente

Javier Clemente Lázaro (ur. 12 marca 1950 w Barakaldo) – hiszpański piłkarz, a także trener piłkarski narodowości baskijskiej.
Największe sukcesy szkoleniowe osiągał w latach 80., kiedy zdobył dwukrotnie mistrzostwo Hiszpanii z Athletic Bilbao i doprowadził RCD Espanyol do finału Pucharu UEFA. W latach 1992–1998 był selekcjonerem reprezentacji Hiszpanii, którą prowadził w 62 meczach, notując 36 zwycięstw, 20 remisów i 6 porażek. Dotarł z nią do ćwierćfinału mistrzostw świata i Europy.
Od czasu rozstania z kadrą nie potrafi nawiązać do sukcesów z lat 80.; z wielu klubów, w których był zatrudniany, zwalniany był już w trakcie sezonu, a cztery z nich (CD Tenerife, Real Murcia, Real Valladolid i Sporting Gijón) spadały do Segunda División. Niepowodzeniem zakończyły się kolejne w jego karierze prace w charakterze selekcjonera – z reprezentacją Serbii przegrał eliminacje do Euro 2008, a z reprezentacją Kamerunu nie zdołał awansować do Pucharu Narodów Afryki 2012.
Kariera piłkarska.
W ciągu pięciu lat gry w Athleticu Bilbao wystąpił w 47 ligowych meczach, w których strzelił pięć goli. Z zespołem ze stolicy Krainy Basków zdobył w 1973 Puchar Króla. Kilka tygodni później, w wieku 23 lat, z powodu przewlekłej kontuzji musiał zakończyć piłkarską karierę.
Kariera szkoleniowa.
Przygodę szkoleniową zaczynał w małych baskijskich klubach. W 1978 trafił do Athleticu, w którym przeszedł wszystkie szczeble trenerskiego wtajemniczenia, aby w trzy lata później objąć stanowisko pierwszego trenera.
W 1983 po prawie trzydziestoletniej przerwie odzyskał dla Bilbao tytuł mistrza kraju. Wynik ten powtórzył rok później, dokładając Puchar Hiszpanii. Młoda drużyna z Urquiagą, De Andrésem, Urtubim, Argotem i bramkarzem Zubizarretą, wspierania doświadczonymi Danim i Andonim Goikoetxeą w kolejnych sezonach zajęła trzecie i czwarte miejsce w lidze. Znana była z ofensywnego i agresywnego stylu gry.
W 1986 Clemente przeniósł się do Espanyolu Barcelona. W sezonie 1987–1988 dotarł z nim do finału Pucharu UEFA, w którym Espanyol uległ w dwumeczu (3:0 i 0:3, karne 2:3) Bayerowi 04 Leverkusen z Polakiem Andrzejem Buncolem w składzie.
Na początku lat 90. baskijski szkoleniowiec doprowadził do wicemistrzostwa kraju Atlético Madryt oraz ponownie, tym razem znacznie krócej i bez większych sukcesów, pracował w Athleticu i Espanyolu. W 1992 przejął od Vicentego Miery stery reprezentacji Hiszpanii.
Wystąpił z nią na trzech międzynarodowych turniejach – na Mundialu 1994 i Euro 1996 Hiszpanie odpadali w ćwierćfinale, a z Mundialem 1998, mimo iż byli wówczas jednymi z głównych faworytów do zdobycia Pucharu Świata, żegnali się już po rundzie grupowej. Clemente został zdymisjonowany na początku eliminacji do Euro 2000 po porażce z Cyprem. Szczególnie w ostatnim okresie swojej pracy z reprezentacją był wielokrotnie krytykowany, przede wszystkim za politykę personalną. Zarzucano mu zbytnie przywiązanie do niektórych piłkarzy, którym ufał bez względu na aktualną formę i pozycję w klubie (Santiago Cañizares był regularnie powoływany do kadry, choć w Realu Madryt był zaledwie rezerwowym). Podnoszono też zarzut faworyzowania w reprezentacji Hiszpanii rodaków selekcjonera (Zubizarreta, Rafael Alkorta, Julen Guerrero, Julio Salinas czy Ismael Urzaiz).
Po zakończeniu sześcioletniej pracy z kadrą pracował w Realu Betis, Realu Sociedad, Tenerifie, Olympique Marsylia i po raz trzeci w Espanyolu, ale z każdego z tych klubów był zwalniany w trakcie sezonu. W 2002 zanotował największą porażkę w swojej trenerskiej karierze – spadek do Segunda División z Tenerife Santa Cruz.
W 2005 zastąpił José Luisa Mendilibara na stanowisku trenera Athleticu Bilbao. Został zdymisjonowany na początku lipca 2006 po tym, jak skrytykował plany transferowe władz klubu.
Po Mundialu 2006 został selekcjonerem reprezentacji Serbii. Półtora roku później, kiedy przegrał eliminacje do Euro 2008, otrzymał wymówienie. Niedługo potem przyjął propozycję prowadzenia kadry Iranu. Ostatecznie jednak nie doszedł do porozumienia z tamtejszą federacją, ponieważ nie chciał przeprowadzić się do Iranu.
Powrócił do ligi hiszpańskiej; pracował w trzech klubach (Real Murcia, Real Valladolid i Sporting Gijón), których nie zdołał utrzymać w ekstraklasie.

</doc>
<doc id="288012" url="https://pl.wikipedia.org/wiki?curid=288012" title="Magni">
Magni

Magni („Silny”) – Áss, syn Thora i olbrzymki Jarnsaksy. Mając trzy dni wykazał się niesamowitą siłą – zrzucił bowiem nogę zabitego olbrzyma Hrungnira, która przygniatała jego ojca. Innym bogom się to nie udało. Za ten czyn otrzymał w nagrodę konia Hrungnira o imieniu Gulfaksi (Złotogrzywy).
Magni po Ragnaröku ma być jednym z bogów panujących. Razem z bratem Modim mają odziedziczyć Mjóllnir i zbudować nowy Asgard – Gimle.

</doc>
<doc id="288014" url="https://pl.wikipedia.org/wiki?curid=288014" title="Óðr">
Óðr

Od lub Odur („światło słoneczne”) – bóg z mitologii nordyckiej, mąż Frei; jeden z Azów. Wciąż podróżował po świecie, cały czas był nieobecny, rzadko wracał do Asgardu, co powodowało, że jego żona płakała złotymi łzami, choć sama nie była mu wierna. 

</doc>
<doc id="288017" url="https://pl.wikipedia.org/wiki?curid=288017" title="Nowe Miasto nad Metują">
Nowe Miasto nad Metują

Nowe Miasto nad Metują (, ) – miasto w Czechach, w kraju hradeckim, w powiecie Náchod. Leży nad rzeką Metują. 1 stycznia 2017 liczyło 9517 mieszkańców. Przez miasto przebiega linia kolejowa Meziměstí – Choceň i droga krajowa nr 14. Ośrodek przemysłu odzieżowego, maszyn do budowy dróg, precyzyjnego (zegarki). W mieście znajduje się muzeum miejskie i galeria "Zázvorka".
Historia.
Nowe Miasto nad Metują założył Jan Černčický z Kácova w 1501 roku. Miasto zostało zbudowane na skale otoczonej z trzech stron rzeką Metują. Otrzymało ono przywilej targowy, prawo pobierania ceł oraz prawo warzenia piwa. W 1526 roku drewniane miasto zostało zniszczone przez pożar. Rok później Jan Černčický sprzedał je Wojciechowi z Pernštejna, który nakazał przebudowę miasta w stylu renesansowym. W 1548 roku właścicielem miasta zostali Štubenbergowie. Po nich właścicielami Nowego Miasta nad Metują byli: Albrecht von Wallenstein, Trčkowie z Lipy, szkocki ród Leslie i inni.

</doc>
<doc id="288018" url="https://pl.wikipedia.org/wiki?curid=288018" title="VW Garbus">
VW Garbus



</doc>
<doc id="288020" url="https://pl.wikipedia.org/wiki?curid=288020" title="Stefan Kruś">
Stefan Kruś

Stefan Kruś (ur. 20 czerwca 1926 w Warszawie, zm. 17 lutego 2015 tamże) – polski patomorfolog, profesor medycyny w zakresie anatomii patologicznej.
Życiorys.
W czerwcu 1944 zdał maturę na tajnych kompletach w okupowanej Warszawie. W lutym 1945 rozpoczął studia lekarskie na Wydziale Lekarskim Uniwersytetu Warszawskiego, gdzie od ukończenia studiów (1949) pracował jako asystent. Następnie był zatrudniony w Akademii Medycznej w Warszawie (do 1996) kolejno jako asystent, adiunkt, docent i profesor w Zakładzie Anatomii Patologicznej (od 1970 do emerytury jako jego kierownik). W latach 1956-1957 pracował w Szpitalu Polskim w Korei Północnej, a w latach 1959-60 był stypendystą Fundacji Rockefellera w Mount Sinai Hospital w Nowym Jorku. W 1961 uzyskał doktorat, w 1965 – stopień naukowy doktora habilitowanego, w 1975 – tytuł profesora nadzwyczajnego, a w 1983 (27 października) – zwyczajnego. Od chwili założenia w 1958 był członkiem Polskiego Towarzystwa Patologów (stale w jego władzach, od 1979 r. prezes).
Kierownik specjalizacji I st. – 33 osób; II st. – 21 osób, promotor 10 przewodów doktorskich.
Pochowany na Cmentarzu Bródnowskim (kwatera 46C-5-26).
Publikacje.
Prace naukowe i dydaktyczne:
Prace oryginalne dotyczyły problemów klinicznych na styku z morfologicznymi.
Podręczniki.
Lista podręczników:

</doc>
<doc id="288021" url="https://pl.wikipedia.org/wiki?curid=288021" title="Buławnik wielkokwiatowy">
Buławnik wielkokwiatowy

Buławnik wielkokwiatowy ("Cephalanthera damasonium" (Mill.) Druce) – gatunek rośliny należący do rodziny storczykowatych ("Orchidaceae").
Rozmieszczenie geograficzne.
Występuje w południowej i środkowej Europie oraz w Turcji. W Polsce jest gatunkiem rzadkim i w ostatnich latach zmniejsza się liczba jego stanowisk. Występuje na niżu i w niższych położeniach górskich. Dużo częściej występuje w południowych regionach Polski, szczególnie na Wyżynie Krakowsko-Częstochowskiej i Śląskiej, w niższych partiach Sudetów (m.in. w Górach Kaczawskich i Krowiarkach) oraz na pogórzu. W północnej i środkowej Polsce jest bardzo rzadki, w północno-wschodniej brak go w ogóle.
Biologia i ekologia.
Bylina, geofit. Kwitnie w maju i czerwcu, roślina samopylna. Rośnie w świetlistych lasach liściastych i zaroślach (m.in. jest gatunkiem charakterystycznym dla buczyny storczykowej). Roślina wapieniolubna. W klasyfikacji zbiorowisk roślinnych gatunek charakterystyczny dla All. "Fagion", SAll. "Cephalanthero-rubrae-Fagetum". Liczba chromosomów 2n = 36.
Zmienność.
Tworzy mieszańce z buławnikiem czerwonym ("Cephalanthera rubra") i buławnikiem mieczolistnym ("Cephalanthera longifolia").
Zagrożenia i ochrona.
Roślina objęta ścisłą ochroną gatunkową. W opracowaniu Czerwona lista roślin i grzybów Polski (2006) jest umieszczona w grupie gatunków zagrożonych wyginięciem (kategoria zagrożenia V). W wydaniu z 2016 roku otrzymała kategorię NT (bliski zagrożenia).
W klasyfikacji IUCN gatunek narażony na wyginięcie (kategoria VU). Zagrożony jest przez wyrąb lasów i ich zamianę na lasy iglaste.

</doc>
<doc id="288022" url="https://pl.wikipedia.org/wiki?curid=288022" title="Nagolenniki">
Nagolenniki

Nagolennik, nagolenica – część zbroi, zakrywająca nogę wojownika, od kolana w dół. Jej zadaniem była ochrona goleni od urazów. 
Budowa.
Nagolenniki najczęściej wykonywane były z metalu lub utwardzanej skóry. Stosowane były już w starożytności m.in. przez hoplitów oraz głównie przez średniowiecznych rycerzy jako element zbroi płytowej. Była to też część zbroi gladiatorów. Wykonywano je jako jedna część, bądź jako folgowe, składające się z wielu płytek.
Czasy dzisiejsze.
Obecnie w niektórych sportach walki używa się nagolenników z miękkich materiałów, których celem jest zapobieżenie urazom goleni. Stosują je także gracze w piłkę nożną oraz hokeiści.

</doc>
<doc id="288024" url="https://pl.wikipedia.org/wiki?curid=288024" title="Danuta Hojarska">
Danuta Hojarska

Danuta Hojarska z domu Gąsiorek (ur. 2 stycznia 1960 w Malborku) – polska polityk, działaczka związkowa, przedsiębiorca, rolnik, posłanka na Sejm IV i V kadencji.
Życiorys.
Wykształcenie i praca zawodowa.
W 1975 ukończyła szkołę podstawową w Lubieszewie, a następnie uczęszczała do liceum medycznego w Sztumie. W 1980 ukończyła Technikum Rolnicze w Nowym Stawie, a maturę zdała w 2004.
W kadencji 1994–1998 była radną gminy Nowy Dwór Gdański oraz delegatem do Sejmiku Samorządowego Województwa Elbląskiego. Zasiadała w zarządzie Pomorskiej Izby Rolniczej, radzie społecznej Towarzystwa Ubezpieczeń Wzajemnych oraz Radzie Rolników przy KRUS. Od 1979 prowadzi indywidualne gospodarstwo rolne o powierzchni 42 ha. Należała do ZMW i ZSMP. W 2008 otworzyła własną firmę usługową. W 2009 przeszła na rentę. W 2011 została członkinią rady Pomorskiej Izby Rolniczej.
Działalność polityczna i związkowa.
Od 1981 działała w Zjednoczonym Stronnictwie Ludowym, a w 1990 wstąpiła do Polskiego Stronnictwa Ludowego. W latach 1999–2007 przewodniczyła regionalnemu Związkowi Zawodowemu Rolnictwa „Samoobrona”. W 1999 brała udział w blokadach rolniczych w okolicach Nowego Dworu Gdańskiego. W 2001 zrezygnowała z członkostwa w PSL i przystąpiła do Samoobrony RP. Od 2003 do 2006 pełniła funkcję skarbnika tego ugrupowania.
W wyborach parlamentarnych w 2001 zdobyła 8796 głosów i z ramienia tej partii uzyskała mandat z okręgu gdańskiego. Zasiadła w prezydium klubu parlamentarnego Samoobrony RP. Do 2002 była wiceprzewodniczącą Komisji Sprawiedliwości i Praw Człowieka. W wyborach parlamentarnych w 2005 została ponownie wybrana liczbą 10 155 głosów. Zasiadała w Komisji Rolnictwa i Rozwoju Wsi oraz w Komisji Mniejszości Narodowych i Etnicznych.
W przedterminowych wyborach parlamentarnych w 2007 bez powodzenia ubiegała się o reelekcję (otrzymała 3040 głosów). W listopadzie tego samego roku wystąpiła z Samoobrony RP, argumentując swoją decyzję konfliktem z jednym z liderów partii Januszem Maksymiukiem i uczestniczyła w powołaniu Partii Regionów. Została wiceprezesem tego ugrupowania. W październiku 2008 objęła funkcję przewodniczącej Związku Zawodowego Rolnictwa „Regiony”. W 2009 zrezygnowała z zasiadania we władzach partii oraz związku i ze względów zdrowotnych na kilkanaście miesięcy wycofała się z działalności politycznej. W wyborach samorządowych w 2010 utworzyła swój komitet wyborczy wyborców i z jego listy bez powodzenia kandydowała na radną rady powiatu nowodworskiego. O mandat radnej powiatu ubiegała się również cztery lata później.
W 2015 objęła stanowisko sołtysa wsi Lubieszewo. Współtworzyła także Stonogę Partię Polską i otworzyła listę KWW Zbigniewa Stonogi do Sejmu w wyborach parlamentarnych. Otrzymała 1671 głosów. Komitet nie przekroczył wyborczego progu, a SPP kilka dni po wyborach została rozwiązana.
W 2017 Danuta Hojarska współtworzyła wraz z Krzysztofem Filipkiem Partię Chłopską (zarejestrowaną w latach 2018–2022), pełniła funkcję wiceprzewodniczącej tego ugrupowania. W 2020 ponownie stanęła na czele pomorskich struktur ZZR „Samoobrona”.
Postępowania karne.
W lipcu 2002 została skazana przez Sąd Rejonowy w Elblągu na karę 1 roku pozbawienia wolności z warunkowym zawieszeniem jej wykonania na okres próby wynoszący 3 lata za sfałszowanie więziennej przepustki na widzenie z synem. Wyrok ten został w styczniu 2003 utrzymany w mocy przez Sąd Okręgowy.
Wytoczono jej też proces w sprawie przywłaszczenia maszyn rolniczych kupionych z kredytu. Została w tej sprawie prawomocnie skazana w 2003 na karę 1,5 roku więzienia z warunkowym zawieszeniem jej wykonania na okres pięciu lat oraz na grzywnę. W listopadzie 2007 prowadzono wobec niej około 30 egzekucji komorniczych na łączną kwotę około 2 mln złotych.
Życie prywatne.
Córka Mariana i Leokadii z domu Dębek. Jest wdową (mąż Danuty Hojarskiej, Ryszard, zmarł w 2002), ma pięcioro dzieci. Mieszka w Lubieszewie.

</doc>
<doc id="288025" url="https://pl.wikipedia.org/wiki?curid=288025" title="Eugeniusz Gaczkowski">
Eugeniusz Gaczkowski

Eugeniusz Gaczkowski (ur. 3 stycznia 1965 w Żninie), polski hokeista na trawie, olimpijczyk.
Syn Daniela i Haliny, ukończył Zespół Szkół Drzewnych w Bydgoszczy (1983), uzyskując zawód stolarza. Od 1984 pracuje jako żołnierz zawodowy. Treningi hokejowe rozpoczął w LKS Gąsawa, następnie grał w Grunwaldzie Poznań; był 9 razy mistrzem Polski na otwartym stadionie (1992, 1993, 1994, 1996, 1997, 1999, 2000, 2001, 2002) oraz 2 razy mistrzem Polski w hali (1992, 1993). Wraz z zespołem zdobył także brązowy medal Pucharu Europy Zdobywców Pucharów (1997). Gra w formacji obronnej.
W latach 1994-2002 wystąpił w 63 meczach reprezentacji narodowej, strzelając 6 bramek. Brał m.in. udział w igrzyskach olimpijskich w Sydney w 2000 (12. miejsce); grał we wszystkich sześciu meczach turnieju olimpijskiego, strzelił jedną z bramek w przegranym 2:3 meczu z Kanadą. Wystąpił również w turnieju finałowym mistrzostw świata w 2002.
Od czerwca 2007 roku trener drużyny seniorów Grunwaldu Poznań po Macieju Matuszyńskim, który odszedł ze stanowiska po niezdobyciu tytułu Mistrza Polski.
Żonaty (żona Irena z domu Bosacka), ma dwoje dzieci (córkę Agatę i syna Mateusza).

</doc>
<doc id="288026" url="https://pl.wikipedia.org/wiki?curid=288026" title="Nové Město nad Metují">
Nové Město nad Metují



</doc>
<doc id="288028" url="https://pl.wikipedia.org/wiki?curid=288028" title="Kaplica Zygmuntowska">
Kaplica Zygmuntowska



</doc>
<doc id="288029" url="https://pl.wikipedia.org/wiki?curid=288029" title="Niedobór rynkowy">
Niedobór rynkowy

Niedobór rynkowy – sytuacja, w której wielkość popytu na dany czynnik (np. towar, czynniki produkcji) przewyższa wielkość podaży przy danej cenie rynkowej.

</doc>
<doc id="288030" url="https://pl.wikipedia.org/wiki?curid=288030" title="Rozkład chi-kwadrat">
Rozkład chi-kwadrat



</doc>
<doc id="288032" url="https://pl.wikipedia.org/wiki?curid=288032" title="Wojna siedmiu przeciw Tebom">
Wojna siedmiu przeciw Tebom



</doc>
<doc id="288036" url="https://pl.wikipedia.org/wiki?curid=288036" title="Adam Kisiel">
Adam Kisiel

Adam Swiętołdycz-Swiatołd Kisiel z Brusiłowa, łac. "Adamo de Brusilow Sventoldicio Kisiel", ukr. "Адам з Брусилова Свентольдич Кисіль" herbu Namiot (ur. w 1600 r., zm. 3 maja 1653 w Brześciu Litewskim) – wojewoda kijowski w latach 1649–1653, wojewoda bracławski w latach 1648–1649, kasztelan czernihowski w latach 1639–1646, kasztelan kijowski w latach 1646–1648, podkomorzy czernihowski w latach 1633–1639, podczaszy wołyński w latach 1628–1633, sekretarz królewski w 1632 roku, starosta tłumacki, rotmistrz królewski w 1632 roku, ekonom kobryński w 1649 roku.
Odegrał pewną rolę podczas powstań kozackich jako przedstawiciel obozu ugodowego.
Właściciel Kisielina (daw. "Kisielgród"), Huszczy i Brusiłowa.
Życiorys.
W młodości studiował na Akademii w Zamościu. W armii koronnej od 1617 roku. Poseł województwa kijowskiego na sejm 1628 roku, deputat tego województwa na Trybunał Skarbowy Koronny w 1628 roku. W czasie elekcji 1632 roku został sędzią generalnego sądu kapturowego. Był elektorem Władysława IV Wazy z województwa wołyńskiego w 1632 roku. Jeszcze jako starosta nossowski wziął udział w latach 1632–1634 w wojnie smoleńskiej. W grudniu 1632 roku obok kasztelana kamienieckiego Kazimierza Piaseczyńskiego oraz księcia Jaremy Wiśniowieckiego dowodził oddziałem jazdy i Kozaków zaporoskich, walczącym w starciu zakończonym jednym z pierwszych polskich zwycięstw, rozbijając moskiewski podjazd. W lutym zagon Kisiela, Piaseczyńskiego i Wiśniowieckiego działał w okolicach Putywla; podczas drugiego najazdu w maju 1633 Wiśniowiecki, Piaseczyński i Kisiel oblegali Putywl, po czym po odstąpieniu zniechęconych Kozaków, 19 czerwca polscy dowódcy ruszyli w głąb terytorium przeciwnika, pustosząc m.in. okolice Kurska i Briańska i odcinając posiłki od głównej armii Szeina.
Był protegowanym kanclerza Tomasza Zamoyskiego.
Poseł na sejmy 1624, 1629, 1631, 1632 i 1641 roku z wołyńskiego, poseł na sejmy 1628, 1633, 1638, 1640 z województwa kijowskiego, poseł na sejmy 1637 i 1639 roku z województwa czernihowskiego. Jako senator wziął udział w sejmach: nadzwyczajnym 1647 roku, obu sejmach 1648 roku, 1649/1650 roku i 1653 roku.
W czasie powstania Kozaków w 1637, na czele których stanął Paweł Pawluk, Adam Kisiel prowadził pertraktacje ze zbuntowanymi, odciągając wielu od wzięcia udziału w nim. Po zdławieniu powstania Kisiel udał się do Trechtymirowa i rozpoczął rejestr 6000 Kozaków według nowego systemu: przysięga na posłuszeństwo królowi i Rzeczypospolitej, posłuszeństwo starszyźnie, zaniechanie wypraw na terytorium tureckie i spalenie czółen.
Był elektorem Jana II Kazimierza w 1648 roku z województwa bracławskiego i województwa czernihowskiego, podpisał jego "pacta conventa". Na początku powstania Chmielnickiego wysłał do Kozaków prawosławnego mnicha, Petroniego Łaskę, który próbował nakłonić ich do zaprzestania działań wojennych. Uchwalona 22 lipca 1648 rezolucja sejmu wyznaczyła Kisiela oraz podstolego poznańskiego Aleksandra Sielskiego, podkomorzego przemyskiego Franciszka Dubrawskiego i podkomorzego mozyrskiego Teodora Michała Obuchowicza do prowadzenia rokowań z Chmielnickim. Rozmowy rozpoczęły się w lutym 1649 w Perejasławiu i zakończyły fiaskiem. Po zawartej z Kozakami ugodzie zborowskiej w dniu 6 listopada 1649 roku ponownie objął we władanie zamek w Kijowie, gdzie prowadził rokowania z Chmielnickim przybyłym do miasta 7 grudnia. Po tym, gdy nie doszło do porozumienia, wojewoda wyjechał na sejm i powrócił z powrotem do Kijowa 13 marca 1650 roku prowadzić dalsze rozmowy z Chmielnickim. Po jego wyjeździe do Czehrynia, Kisiel wyjechał z Kijowa we wrześniu 1650 roku. Po bitwie pod Beresteczkiem i ugodzie w Białej Cerkwi wojewoda Kisiel w grudniu 1651 roku ponownie przybył do Kijowa i pozostał w nim do połowy 1652 roku. Był ostatnim wojewodą Rzeczypospolitej rezydującym w Kijowie.
Fundator prawosławnych klasztorów w Maksakowsku i Niskieniczach. W tym ostatnim monasterze został też pochowany.
Był wyznawcą prawosławia.
W filmie "Ogniem i mieczem" i 4 - odcinkowym serialu pod tym samym tytułem w roli wojewody wystąpił Gustaw Holoubek.

</doc>
<doc id="288037" url="https://pl.wikipedia.org/wiki?curid=288037" title="Siedmiu przeciw Tebom">
Siedmiu przeciw Tebom

Siedmiu przeciw Tebom (gr. "Heptá epí Thḗbas") – w mitologii greckiej wyprawa siedmiu wodzów w obronie praw do tronu Polinika, który walczył ze swoim bratem Eteoklesem. W wyprawie uczestniczyli: 
Każdy z nich oblegał jedną z siedmiu bram Teb. Wróżbita Tejrezjasz przepowiedział Tebańczykom zwycięstwo nad najeźdźcami pod warunkiem, że jeden z rodu Spartów dobrowolnie poniesie śmierć. Ofiarę zgodził się ponieść syn Kreona, Megareus, który rzucił się z murów do jaskini smoka, zabitego ongiś przez Kadmosa. Zgodnie z wróżbą wszyscy uczestnicy wyprawy, z wyjątkiem Adrastosa, zginęli, zaś Eteokles i Polinejkes polegli w bratobójczym pojedynku. Kreon nakazał uczcić Eteoklesa pogrzebem, zabronił zaś pochowania Polinika jako zdrajcy, zakaz ten złamała siostra poległych Antygona. 
Mit był częstym motywem sztuki starożytnej Grecji, m.in. tragedii Ajschylosa "Siedmiu przeciw Tebom" oraz Eurypidesa "Błagalnic" i "Fenicjanek".

</doc>
<doc id="288038" url="https://pl.wikipedia.org/wiki?curid=288038" title="Artur Jorge">
Artur Jorge

Artur Jorge Braga Melo Teixeira (ur. 13 lutego 1946 w Porto) – portugalski piłkarz występujący na pozycji napastnika, i trener piłkarski. Mimo iż zaczynał piłkarską karierę w FC Porto, to największe sukcesy osiągał z Benfiką Lizbona, dla której strzelił ponad dwieście bramek. Dwukrotnie – w 1971 i 1972 roku – był królem strzelców ekstraklasy. Ponadto z klubem ze Estádio da Luz czterokrotnie triumfował w lidze i trzykrotnie w rozgrywkach o Puchar kraju. W reprezentacji Portugalii rozegrał 16 meczów. W 1975 roku ukończył studia germanistyczne na uniwersytecie w Coimbrze, ale po przedwczesnym zakończeniu kariery sportowej (z powodu przewlekłej kontuzji) rozpoczął pracę szkoleniową. W drugiej połowie lat 80. był trenerem FC Porto, z którym zdobył pierwszy w historii klubu Puchar Mistrzów oraz cztery mistrzostwa kraju. Dobrą passę kontynuował w Paris Saint-Germain (mistrzostwo i Puchar Francji). Od połowy lat 90. obniżył trenerską skuteczność, a przykładem znacznego spadku formy są nieudane przygody na stanowisku selekcjonera reprezentacji Portugalii i Szwajcarii. Później pracował na trzech różnych kontynentach (Europa, Azja i Afryka), ale nigdzie nie potrafił zbliżyć się do osiągnięć z lat 80.
Sukcesy piłkarskie.
W reprezentacji Portugalii od 1967 do 1977 roku rozegrał 16 meczów i strzelił 1 gola.
Kariera szkoleniowa.
Po czteroletniej przygodzie trenerskiej ze słabszymi klubami ligi portugalskiej, w 1984 roku został trenerem FC Porto. W ciągu kolejnych trzech sezonów zdobył z nim trzykrotnie mistrzostwo Portugalii oraz poprowadził do pierwszego w historii triumfu w Pucharze Mistrzów. Po finale z Bayernem Monachium, w którym Porto z Polakiem Józefem Młynarczykiem w składzie wygrało 2:1, Artur Jorge został nazwany przez prasę „Królem Arturem”.
W 1987 roku przeniósł się do Francji. Po dwóch latach pracy z Racingiem Paryż powrócił do kraju i najpierw tymczasowo objął stery reprezentacji Portugalii, a kilka tygodni później znów podpisał umowę z FC Porto, z którym w jeszcze tym samym sezonie zdobył mistrzostwo kraju.
Na początku lat 90. ponownie wyjechał do Paryża, tym razem do PSG. Z klubem z „Parku Książąt” triumfował w rozgrywkach o Puchar Francji oraz w lidze. Po jednym sezonie (1994–1995, III miejsce w lidze) spędzonym w Benfice Lizbona, na kilka miesięcy przed Euro 1996 przejął od Roya Hodgsona obowiązki trenera drużyny narodowej Szwajcarii. Na turnieju Helweci zaprezentowali się słabo. Artur Jorge podał się do dymisji i od razu – tym razem jako pełnoprawny selekcjoner – rozpoczął pracę z reprezentacją Portugalii.
W latach 90. reprezentacja Portugalii przeżywała duży kryzys. Częste zmiany selekcjonerów, kłótnie i bunty piłkarzy powodowały, że drużyna przegrywała w eliminacjach do kolejnych turniejów. W czasie swojej rocznej kadencji Artur Jorge nie tylko nie zdołał opanować stopniowej degrengolady, ale i mocno ją pogłębił – popadł w konflikty z kilkoma czołowymi piłkarzami i co najważniejsze nie zdołał awansować do Mundialu 1998. Podał się do dymisji pod koniec 1997 roku, kiedy na jednym z treningów został pobity przez piłkarza Ricardo Sá Pinto.
Od tego czasu pracował w klubach w Hiszpanii, Holandii, a nawet Rosji i Arabii Saudyjskiej, ale w żadnym z nich nie potrafił nawiązać do osiągnięć z końca lat 80. i początku 90.
Na początku 2005 roku został selekcjonerem reprezentacji Kamerunu, z którą niespodziewanie przegrał (z Wybrzeżem Kości Słoniowej) kwalifikacje do Mundialu 2006. Po niesatysfakcjonującym występie drużyny w Pucharze Narodów Afryki w marcu 2006 roku podał się do dymisji.
Od kwietnia do września 2006 pracował w saudyjskim An-Nassr. W październiku tego samego roku został trenerem drugoligowego US Creteil.

</doc>
<doc id="288039" url="https://pl.wikipedia.org/wiki?curid=288039" title="Polinik">
Polinik



</doc>
<doc id="288040" url="https://pl.wikipedia.org/wiki?curid=288040" title="Marian Zimiński">
Marian Zimiński

Marian Zimiński – kompozytor, aranżer, pianista i organista rockowy.
Występował w zespołach: Chochoły, Niemen i Akwarele, ABC.
Tworzył muzykę filmową ("Godzina szczytu, Urodziny Matyldy"), a także piosenki, m.in. "Asfaltowe łąki", „Jaki kolor wybrać chcesz”; "Jeszcze swój egzamin zdasz", „Pytasz mnie, co ci dam”, „Żyj mój świecie” oraz "Już za nami barwy lata" czy "Polubiłam pejzaż ten" dla Anny Jantar. Do historii polskiej muzyki szczególnie przeszła stworzona i wykonywana przez niego solówka organowa, rozpoczynająca i kończąca utwór „Dziwny jest ten świat” Czesława Niemena.

</doc>
<doc id="288042" url="https://pl.wikipedia.org/wiki?curid=288042" title="Richard Konwiarz">
Richard Konwiarz

Richard Karl Konwiarz (ur. 15 lutego 1883 w Kępnie, zm. 14 grudnia 1960 w Hanowerze) – niemiecki architekt, urbanista, urzędnik i nauczyciel akademicki związany w latach 1909–1945 z Wrocławiem, twórca licznych wrocławskich obiektów użyteczności publicznej, w tym wielu obiektów sportowych.
Życiorys.
okres do końca I wojny światowej.
Richard Konwiarz urodził się w Kępnie, gdzie spędził pierwsze lata swojego życia. Jego rodzicami byli mistrz murarski Karl Konwiarz i Anna Konwiarz z domu Schwede. Po ukończeniu szkoły budowlanej w Dreźnie, gdzie zdobył zawód mistrza murarskiego, studiował architekturę w tamtejszych uczelniach – Wyższej Szkole Technicznej oraz Wyższej Szkole Sztuk Pięknych. Jego nauczycielami byli m.in. architekt Paul Wallot – twórca gmachu Reichstagu i historyk sztuki Cornelius Gurllitt. Po studiach przez ponad trzy lata odbywał praktyki w kilku firmach architektonicznych i urzędach w Niemczech i Szwajcarii. Najpierw w atelier spółki architektów "Lossow und Kühne" w Dreźnie, później na przełomie lat 1906–1907 zatrudniony był w urzędzie rejencji w Koblencji, a stamtąd przeniósł się do Kolonii, gdzie pracował w urzędzie dyrekcji kolei. W latach 1908–1909 praktykował w firmie architektonicznej "Pfleghard und Haefeli" w Zurychu.
W roku 1909 podjął pracę projektanta w biurze Deputacji Budowlanej Miasta Wrocławia kierowanej przez miejskiego radcę budowlanego Maksa Berga. Z Wrocławiem Konwiarz związany był od tej pory do końca II wojny światowej. W roku 1912 Konwiarz objął stanowisko kierownika urzędu projektów we wrocławskim magistracie, które piastował do roku 1925. Pierwsze lata jego działalności we Wrocławiu to oprócz pracy u boku miejskiego radcy budowlanego także okres, w którym tworzył projekty na zlecenie płynące z innych miast. Już w roku 1911 nieodpłatnie wykonał projekt wieży Bismarcka w swoim rodzinnym Kępnie. W roku 1915 z kolei opracował plan budowy osiedla dla pracowników fabryki "C. W. Reger Söhne" w Starołęce (wówczas "Luisenhain") pod Poznaniem. Projekt z powodu wyniku wybuchu I wojny światowej nie został zrealizowany. W latach 1911–1913 współpracował z Bergiem w tworzeniu największego dzieła jego życia – Hali Stulecia wykonując szczegółowe plany i rzuty obiektu. Jedną z imprez towarzyszących Wystawie Stulecia z okazji której wybudowano tę halę była Wystawa Sztuki Cmentarnej. Konwiarz wraz z innymi wrocławskimi architektami i plastykami prezentował na niej nowoczesne wzorce rzemiosła i sztuki sepulkralnej. W roku 1915 kilka miesięcy po wybuchu I wojny światowej przerwał na trzy lata pracę we wrocławskim magistracie w związku z koniecznością odbycia służby wojskowej.
dwudziestolecie międzywojenne 1918-1939.
1918-1930.
Po powrocie z wojny kontynuował pracę u boku Berga. W latach 1919–1921 wspólnie z Ludwigiem Moshamerem opracował pod kierunkiem Berga projekt przebudowy centrum Wrocławia. Na początku lat dwudziestych uczestniczył też w pracach Berga nad projektami drapaczy chmur w centrum Wrocławia: przy ul. Tęczowej i przy dzisiejszym pl. Powstańców Warszawy. Podobnie jak w przypadku prac nad projektem Hali Stulecia udział Konwiarza polegał na wykonaniu szczegółowych rysunków perspektywicznych, rzutów i przekrojów tych budynków. Wiele z wykonanych przez niego szkiców i rysunków projektowych zachowało się do dziś. Współpraca z Maksem Bergiem zakończyła się ostatecznie pod koniec roku 1924, gdy ten zrezygnował z funkcji miejskiego radcy budowlanego i wyjechał z Wrocławia. Wpływy Berga jednak były widoczne w późniejszej twórczości Konwiarza, niejednokrotnie korzystał w swoich projektach z wypracowanych przez niego wzorców.
W połowie lat dwudziestych realizacji doczekały się pierwsze duże, wykonane przez Konwiarza projekty obiektów użyteczności publicznej dla Wrocławia. W roku 1925 przystąpiono do budowy dwóch ważnych dla miasta obiektów, były to kompleks sportowy na Zalesiu oraz krematorium na Cmentarzu Grabiszyńskim. Park Sportowy Zalesie (niem. Sportpark Leerbeutel) powstawał w kilku etapach, pierwszy wykonany został w latach 1925–1928. Zajmujący obszar w kształcie trójkąta o powierzchni 63 ha składał się z kilkunastu urządzeń, na których można było uprawiać niemal wszystkie dyscypliny sportu objęte programem letnich igrzysk olimpijskich, służyć też miał organizacji imprez masowych. Centralnym i największym obiektem był Stadion Śląski mogący pomieścić ponad 35 tysięcy widzów na odkrytych ziemnych trybunach, połączony z budynkiem Bramy Maratońskiej mieszczącej biura i szatnie. Służył on do rozgrywania meczów piłkarskich i zawodów lekkoatletycznych oraz imprez masowych. Po jego zachodniej stronie znajdował się mniejszy stadion z mniejszą trybuną zwany Stadionem Wagnera, a później Stadionem Janha ("Jahnkampfbahn") służący młodzieży szkolnej i stowarzyszeniom sportowym. Oprócz tego w parku sportowym mieściły się: kompleks dziewięciu kortów tenisowych, boiska do hokeja na trawie i schlagballu oraz łąka o powierzchni 10,5 ha do rozgrywania gier zespołowych. Plany Konwiarza były jednak bardziej ambitne i myślał on o budowie następnych obiektów sportowych na terenie tego kompleksu. Pierwsze zawody na nowym stadionie odbyły się 7 sierpnia 1927.
Drugi z zaprojektowanych przez Konwiarza ważnych obiektów służących potrzebom mieszkańców miasta powstał w okresie od sierpnia 1925 do kwietnia 1926. Było to krematorium wzniesione na terenie najnowszej części Cmentarza Grabiszyńskiego. Opracował on surową w swojej formie budowlę z czerwonej cegły, składającą się z kaplicy i krematorium oraz przylegającego do nich kolumbarium. Ze względu na to, że obiekt był przeznaczony dla wszystkich wyznań pozbawiony był całkowicie religijnej symboliki. Przy projektowaniu wnętrz kaplicy z Konwiarzem współpracowali plastycy z wrocławskiej Akademii Sztuki i Rzemiosła Artystycznego, m.in. Jaroslav Vonka.
Rok później Richard Konwiarz objął we wrocławskim magistracie stanowisko kierownika Pierwszego Oddziału Urzędu Budowlanego (Hochbauamt 1). Był to jeden z trzech oddziałów urzędu podległego bezpośrednio miejskiemu radcy budowlanemu, zajmującego się projektowaniem, nadzorem i remontami wszelkich inwestycji miejskich. Początkowo do kompetencji Konwiarza, jako kierownika oddziału należało projektowanie wraz z podległym mu zespołem budynków fundacji będących pod zarządem magistratu, terenów zielonych, obiektów sportowych, rekreacyjnych, kąpielisk i placów zabaw, a także nadzór nad inwestycjami związanymi z krematorium miejskim, Halą Stulecia i terenami wystawowymi wokół niej. Jako urzędnik nadzorujący tereny wystawowe wykonał w roku 1926 projekt połączenia obu ich części dwiema żelbetowymi kładkami przerzuconymi nad ruchliwą ulicą Wróblewskiego (wówczas "Grüneicher Weg").
Pierwszymi inwestycjami jakie wykonał Konwiarz wraz ze swoim zespołem jako kierownik jednostki urzędu budowlanego w drugiej połowie lat dwudziestych były obiekty sportowe, a w pierwszej kolejności kąpieliska i baseny, później powstały także mniejsze parki sportowe i hale gimnastyczne. Oprócz tego projektował wraz z podległym mu zespołem takie obiekty jak: budynki fundacji z mieszkaniami dla ubogich, stacje transformatorowe, przystanki komunikacji miejskiej i szalety. Program budowy nowoczesnych kąpielisk finansowany przez magistrat i realizowany w latach 1927–1929 objął budowę sześciu obiektów, jego zadaniem była poprawa warunków higienicznych ludności przepełnionych dzielnic Wrocławia i stworzenie im miejsc letniej rekreacji. W roku 1927 powstały dwa kąpieliska w nurcie rzeki: Kąpielisko Północne w pobliżu Mostów Osobowickich i Kąpielisko Zachodnie na Szczepinie. Rok później otwarto kompleks basenów w podwrocławskim Oporowie pomyślany jako miejsce wypoczynku mieszkańców Grabiszyna oraz zmodernizowane Kąpielisko Zalesie. Dwa ostatnie kąpieliska powstały w roku 1929, były to basen sportowy w Parku Sportowym Zalesie, który był kolejnym etapem rozbudowy tego kompleksu oraz Kąpielisko Leśne Kozanów przy dzisiejszej ulicy Wejherowskiej. Wszystkie te obiekty były wykonane w nowoczesny jak na owe czasy sposób. Posiadały budynki z szatniami i zapleczem sanitarnym. W basenach wydzielono oddzielne miejsca dla pływaków i tych, którzy nie umieli pływać, tory do nauki pływania i brodziki dla dzieci, a także wieże do skakania.
Z pozostałych mniejszych i większych obiektów sportowych, których projekty przygotowywał Konwiarz i jego zespół w drugiej połowie lat dwudziestych wymienić można halę sportową przy ul. Osobowickiej, park sportowy z boiskiem i kortami przy tworzonym wówczas Parku Wschodnim, stadion piłkarski na Grabiszynie, który miał być częścią większego kompleksu, park sportowy przy ul. Wejherowskiej oraz halę sportową przy ul.Wróblewskiego. Spośród budowli technicznych i inżynieryjnych swoją skalą i formą wyróżniały się hale transformatorowe przy ul.Jesionowej na Osiedlu Henrykowskim oraz przy ul. Pułaskiego. Zwłaszcza ta druga wykonana w konstrukcji żelbetowej, licowanej czerwona cegłą stanowi przykład dojrzałego modernizmu, jaki ukształtował się w tym czasie w twórczości Konwiarza. W roku 1929 zaangażowany był jako jeden z czołowych wrocławskich architektów w organizację wystawy „Mieszkanie i Miejsce Pracy”. Pełnił funkcję kierownika budowy wystawy, zorganizował jedną z części tematycznych wystawy poświęconą organizacji terenów zielonych, a także wykonał projekt sanatorium dziennego pobytu dla dzieci cierpiących na choroby płuc wraz z przyległymi placem zabaw i ćwiczeń gimnastycznych oraz teatrzykiem lalkowym.
1930-1939.
Największym wyróżnieniem dla Richarda Konwiarza okazał się brązowy medal w Olimpijskim Konkursie Sztuki i Literatury w czasie X Letnich Igrzysk Olimpijskich, otrzymał go za przedstawiony projekt rozbudowy Stadionu Śląskiego we Wrocławiu. Projekt ten prezentował już cztery lata wcześniej na igrzyskach w Amsterdamie, jednak bez powodzenia. To wyróżnienie sprawiło, że nazwisko Konwiarza i jego osiągnięcia w zakresie budowania obiektów sportowych znane były wkrótce poza granicami Niemiec. Krótko później został np. zaproszony do udziału w sądzie konkursowym wybierającym projekt stadionu sportowego w Helsinkach. Doświadczenie Konwiarza w kierowaniu projektowaniem obiektów sportowych spotkało się z szerokim uznaniem we wrocławskim środowisku akademickim. Dzięki temu w latach trzydziestych objął on stanowisko profesora na Uniwersytecie Wrocławskim w Instytucie Kultury Fizycznej, prowadził tam wykłady na temat budowy obiektów i urządzeń sportowych.
Na początku lat trzydziestych w kierowanym przez Konwiarza urzędzie powstały projekty trzech budynków mieszkalnych fundacji miejskich z mieszkaniami dla niezamożnych wrocławian przy dzisiejszej alei Pracy i Hallera. Budynki te zrealizowano w latach 1934–1935. Swoją formą nawiązywały do otaczających je domów osiedla Grabiszyn, które projektowali w latach dwudziestych Paul Heim z Albertem Kempterem oraz sąsiedniego budynku fundacji Gotthelfa zbudowanego w roku 1912 według projektu Maksa Berga. Inną budowlą opracowaną przez Konwiarza reprezentującą dojrzały modernizm była otwarta w roku 1934 na nieistniejącym już dziś cmentarzu komunalnym przy ul. Pilczyckiej kaplica pogrzebowa. Rozebrana po wojnie kaplica na Kozanowie, pomimo że powstawała już w czasach III Rzeszy, kiedy skończyła się pełna swoboda twórcza architektów, reprezentowała cechy wyrafinowanego modernizmu i zaliczana jest do najlepszych realizacji w dorobku Konwiarza.
Po przejęciu władzy przez nazistów w Niemczech w roku 1933 Richard Konwiarz znalazł się w gronie tych architektów, którzy pozytywnie oceniali zmiany na szczycie władzy. Dał temu wyraz w opublikowanym na łamach czasopisma „"Deutsche Bauzeitung"” artykule, w którym chwalił korzystną koniunkturę gospodarczą i ożywienie inwestycji gospodarczych. Od tej pory zaczął tworzyć w duchu nowej monumentalnej architektury, której styl narzucały odgórnie władze nazistowskie. Jak pisze Janusz Dobesz w swojej monografii poświęconej architekturze III Rzeszy we Wrocławiu, trudno jest jednoznacznie dziś stwierdzić co kierowało w tym czasie takimi architektami jak Konwiarz, czy był to entuzjazm dla nazistowskiego reżimu, czy też po prostu postawa konformistyczna. Wyrazem dostosowania się Konwiarza do nowej rzeczywistości był m.in. projekt pomnika poświęconego pamięci bojówkarzy nazistowskich, który został odsłonięty w roku 1937 w Parku Wschodnim. Najważniejszym projektem jaki wykonał w drugiej połowie lat trzydziestych była rozbudowa parku sportowego Zalesie. Stadion Śląski zyskał nowe żelbetowe trybuny licowane czerwoną cegłą oraz wieże zegarową z dzwonnicą. W realizacji tej widać wyraźnie inspiracje krótko wcześniej Stadionem Olimpijskim w Berlinie zaprojektowanym przez Wernera Marcha. W południowej części łąki gier zespołowych wzniesiono natomiast trybuny ziemne z wieżą sygnałową, aby mogły być na niej przeprowadzane imprezy masowe. Oprócz tego powstały nowe trybuny na stadionie lekkoatletycznym, hala tenisowa, hala gimnastyczna oraz restauracja przy basenie. Na rozbudowanym obiekcie odbył się w roku 1937 XII Niemiecki Festiwal Pieśni, a w roku 1938 Niemiecki Festyn Gimnastyki.
II wojna światowa i okres powojenny.
W czasie II wojny światowej Konwiarz piastował stanowisko urzędnika odpowiadającego za przygotowanie i budowę urządzeń obrony przeciwlotniczej we Wrocławiu. Pierwszymi takimi obiektami były dwa podziemne schrony na Starym Mieście wykonane w roku 1941 pod powierzchnią placu Solnego i Nowego Targu. W latach 1942–1943 natomiast powstało pięć schronów naziemnych: przy pl. Strzegomskim, ul. Ładnej, ul. Ołbińskiej, ul. Stalowej i ul. Białodrzewnej na osiedlu Nowe Żerniki.
Po wyjeździe z Wrocławia w roku 1945 Konwiarz powrócił do Drezna, miasta mocno zniszczonego przez naloty alianckie w lutym 1945. Jeszcze w tym samym roku objął stanowisko komisarycznego zarządcy Urzędu Budowlanego Drezna. Wraz z kierowanym przez siebie zespołem opracowywał pierwsze plany odbudowy miasta oraz dokumentował zniszczenia wojenne jakie go dotknęły. W roku 1946 opublikował raport dotyczący stanu zachowania zabytków drezdeńskich. Opracował też w roku 1948 plany odbudowy zniszczonego kampusu Uniwersytetu Technicznego. Na tejże uczelni objął w roku 1947 stanowisko profesora w Katedrze Projektowania i Urbanistyki ("Lehrstuhl für Entwurf und Städtebau"), które sprawował do przejścia na emeryturę w roku 1950. Współpracował ściśle także z miejscowym Urzędem Urbanistyki i Ochrony Zabytków ("Stadtplanung- und Denkmalpflegeamt").
Po podziale Niemiec i utworzeniu Niemieckiej Republiki Demokratycznej zdecydował się w roku 1950 na wyjazd do Hanoweru, gdzie działał jako wolny architekt. Doświadczenie w projektowaniu obiektów sportowych w przedwojennym Wrocławiu sprawiło, że zlecono mu wkrótce przygotowanie projektu dużego stadionu miejskiego. We współpracy z architektem Heinzem Goesmannem zaprojektował Stadion Dolnosaksoński na 60 tysięcy widzów. Był to ostatni duży projekt w jego karierze.

</doc>
<doc id="288045" url="https://pl.wikipedia.org/wiki?curid=288045" title="Kręciołek">
Kręciołek



</doc>
<doc id="288047" url="https://pl.wikipedia.org/wiki?curid=288047" title="AS">
AS



</doc>
<doc id="288048" url="https://pl.wikipedia.org/wiki?curid=288048" title="F-22">
F-22



</doc>
<doc id="288058" url="https://pl.wikipedia.org/wiki?curid=288058" title="Nelo Vingada">
Nelo Vingada

Eduardo Manuel Martinho „Nelo” Vingada (ur. 30 marca 1953) – portugalski trener piłkarski. Na początku 1994 roku przez cztery miesiące był selekcjonerem reprezentacji Portugalii, w latach 1991–1996 prowadził z sukcesami jej drużynę młodzieżową.
Kariera piłkarska.
Był zawodnikiem CF Os Belenenses, Atlético CP i FC Tirense.
Kariera trenerska.
Pracę szkoleniową zaczynał w CF Os Belenenses i FC Tirense. Przez pięć lat był asystentem Carlosa Queiroza w reprezentacji Portugalii U-21, która w 1989 i 1991 roku triumfowała w mistrzostwach świata. W 1991 Queiroz odszedł do pierwszej reprezentacji, a swoje obowiązki w drużynie młodzieżowej przekazał Vingadzie, który był jej selekcjonerem w latach 1991–1996, z krótką przygodą (na początku 1994 roku) z reprezentacją A.
W 1996 roku przyjął propozycję Saudyjskiego Związku Piłki Nożnej i został trenerem narodowej kadry Arabii Saudyjskiej. Mimo zdobycia z nią mistrzostwa Azji oraz wywalczenia awansu do Mistrzostw Świata 1998, na pół roku przed Mundialem został zwolniony.
Powrócił do Portugalii i najpierw krótko pracował w Benfice Lizbona, a od 1999 roku przez cztery lata bez większych sukcesów prowadził CF Maritimo. Później wyjechał do Egiptu i z Zamalkiem Kair zdobył mistrzostwo kraju.
Od 2004 roku pracował w Académice Coimbra, Wydad Casablanca z Maroka, a od sierpnia 2007 roku był selekcjonerem reprezentacji Jordanii. W lutym 2009 został trenerem klubu Persepolis F.C., był nim tylko do maja tego samego roku. Od obecnego sezonu jest szkoleniowcem portugalskiej drużyny Vitória SC.

</doc>
<doc id="288059" url="https://pl.wikipedia.org/wiki?curid=288059" title="Novy Jicin">
Novy Jicin



</doc>
<doc id="288063" url="https://pl.wikipedia.org/wiki?curid=288063" title="Rezerwat przyrody Lipiny w Puszczy Białowieskiej">
Rezerwat przyrody Lipiny w Puszczy Białowieskiej

Rezerwat przyrody „Lipiny w Puszczy Białowieskiej” – leśny rezerwat przyrody położony na terenie gminy Hajnówka (powiat hajnowski) w pobliżu Lipin, w województwie podlaskim.
Został utworzony na mocy zarządzenia Ministra Leśnictwa i Przemysłu Drzewnego z dnia 12 grudnia 1961 na powierzchni 24,51 ha. Obecnie zajmuje 56,34 ha.
Przedmiotem ochrony rezerwatowej jest zachowanie w naturalnym stanie fragmentu Puszczy Białowieskiej ze zbiorowiskiem grądu miodownikowego. Rezerwat wytycza północno-wschodnią granicę występowania dębu bezszypułkowego ("Quercus sessilis" Ehrh.), który osiągnął tu wiek ponad 100 lat. W tym miejscu jest jedynym miejscem jego występowania w Puszczy.
Z roślin chronionych występują tu również: lilia złotogłów, naparstnica wielkokwiatowa, buławnik czerwony.
Przez rezerwat biegnie czerwony szlak turystyczny, zwany szlakiem walk partyzanckich (Hajnówka-Narewka).

</doc>
<doc id="288065" url="https://pl.wikipedia.org/wiki?curid=288065" title="Eugeniusz Moś">
Eugeniusz Moś

Eugeniusz Piotr Moś (ur. 29 czerwca 1956 w Świętochłowicach) – polski polityk, samorządowiec, w latach 2000–2010 prezydent Świętochłowic.
Życiorys.
Ukończył studia historyczne na Wydziale Nauk Społecznych Uniwersytetu Śląskiego oraz studia podyplomowe z zakresu przygotowania i zarządzania projektami Unii Europejskiej.
W latach 90. pracował w Spółdzielni Mieszkaniowej „Wiosenna”, pełniąc w niej funkcje wiceprezesa i następnie (od 1996) prezesa zarządu. W latach 1998–2002 z ramienia Akcji Wyborczej Solidarność sprawował mandat radnego rady miasta. 22 października 2000 został powołany na funkcję wiceprezydenta Świętochłowic, a po trzech tygodniach (15 listopada 2000) na urząd prezydenta tego miasta.
W wyborach samorządowych w 2002 pokonał w drugiej turze kandydata koalicji SLD-UP, startując z ramienia lokalnego prawicowego ugrupowania „Porozumienie Świętochłowickie”. W I turze wyborów samorządowych w 2006 uzyskał 62,35% poparcia (9896 głosów), zostając prezydentem Świętochłowic na trzecią kadencję.
W styczniu 2010 został zatrzymany przez funkcjonariuszy ABW, a następnie po przedstawieniu mu zarzutów korupcyjnych tymczasowo aresztowany. Na czas aresztu obowiązki prezydenta miasta przejęła Urszula Gniełka. W listopadzie 2010 Eugeniusz Moś ubiegał się o reelekcję, przegrywając w pierwszej turze (osiągnął czwarty wynik wśród siedmiu kandydatów).
W 2009 otrzymał Złotą Odznakę „Zasłużony dla Ochrony Przeciwpożarowej”.

</doc>
<doc id="288070" url="https://pl.wikipedia.org/wiki?curid=288070" title="Nils Johan Semb">
Nils Johan Semb

Nils Johan Semb (ur. 24 lutego 1959 roku w Borge) – były norweski piłkarz i trener piłkarski. Jako zawodnik grywał w drugoligowych klubach w Norwegii. Po zakończeniu piłkarskiej kariery przez trzy lata prowadził zespół EIK Tonsberg, a w 1990 roku na trzynaście lat związał się z Norweskim Związkiem Piłki Nożnej. Najpierw był selekcjonerem drużyny młodzieżowej, a od 1991 do 1998 roku asystentem trenera reprezentacji A Egila Olsena. W tym czasie Norwegowie zanotowali najlepsze wyniki w całej historii – dwa starty w finałach mistrzostw świata, drugi w 1998 roku zakończony awansem do drugiej rundy. Po tym Mundialu Semb przejął od Olsena obowiązki trenera kadry. Dwa lata później awansował z nią do Euro 2000. Prowadzona przez niego drużyna była wielokrotnie krytykowana za preferowanie defensywnego i zachowawczego stylu gry, a jego pozycja, szczególnie po przegranych eliminacjach do Mundialu 2002, zaczęła słabnąć. Po porażce z Hiszpanią w barażach do Euro 2004 został zdymisjonowany.

</doc>
<doc id="288071" url="https://pl.wikipedia.org/wiki?curid=288071" title="Ferdynand Rymarz">
Ferdynand Rymarz

Ferdynand Adam Rymarz (ur. 23 marca 1940 w Strzyżewicach) – polski prawnik, sędzia Trybunału Konstytucyjnego w stanie spoczynku, przewodniczący Państwowej Komisji Wyborczej w latach 1998–2010.
Życiorys.
Ukończył studia na Wydziale Prawa Uniwersytetu Marii Curie-Skłodowskiej w Lublinie, po których pracował jako prokurator, następnie radca prawny. Od 1974 wykonywał zawód adwokata. W 1990 został zastępcą prokuratora wojewódzkiego w Lublinie, a następnie doradcą ministra sprawiedliwości. W 1992 otrzymał nominację na zastępcę Prokuratora Generalnego. W 1993 został przez Sejm wybrany na sędziego Trybunału Konstytucyjnego. Kadencję w TK zakończył w 2001, od tej pory w stanie spoczynku.
W 1993 powołany w skład Państwowej Komisji Wyborczej (na miejsce Andrzeja Zolla, który zrezygnował z członkostwa, gdy wybrano go na prezesa Trybunału Konstytucyjnego); 2 lutego 1998 został jej przewodniczącym. W 2001 został ponownie powołany w skład PKW. Urzędowanie zakończył 23 marca 2010 w związku z ukończeniem siedemdziesiątego roku życia.
Jest autorem m.in. kilku publikacji regionalistycznych.

</doc>
<doc id="288072" url="https://pl.wikipedia.org/wiki?curid=288072" title="Hoodoo">
Hoodoo

Hoodoo – zbiór wierzeń ludowych nazywanych także magią, występujący głównie na południu Stanów Zjednoczonych. 
Pochodzenie.
Hoodoo zostało zapoczątkowane przez ludność afrykańską przywożoną za czasów niewolnictwa na południe Stanów Zjednoczonych. Dlatego ich kultura i wierzenia są podstawą tej magii. Prócz nich możemy dostrzec liczne elementy chrześcijańskie, żydowskie oraz rdzennoamerykańskie. Od tych ostatnich zapożyczono formę obrządku (muzykę, przedmioty). Zarówno hoodoo, jak i santeria oraz voodoo to religie wywodzące się z rdzennych wierzeń afrykańskich, mające swoje korzenie w obrządkach i rytuałach kultur plemiennych.
Podstawa wierzeń.
Wyznawcy wierzą, że hoodoo ma zastosowanie do wielu dziedzin ludzkiego życia: zdrowie, miłość, hazard, sport.

</doc>
<doc id="288073" url="https://pl.wikipedia.org/wiki?curid=288073" title="Mira Kubasińska">
Mira Kubasińska

Mira Kubasińska, wł. Marianna Nalepa (ur. 8 września 1944 w Bodzechowie, zm. 25 października 2005 w Otwocku) – polska piosenkarka, wokalistka blues-rockowych zespołów Blackout i Breakout.
Życiorys.
Uczyła się i rozwijała swój talent muzyczny w Ostrowcu Świętokrzyskim, m.in. w zespole pieśni i tańca, działającym w ostrowieckim Zakładowym Domu Kultury. Przed szerszą publicznością zadebiutowała w wieku 8 lat, wygrywając jedną z edycji audycji „Mikrofon dla wszystkich”. Występowała w rzeszowskim kabarecie "Porfirion". W 1963 wraz z Tadeuszem Nalepą wystąpiła na II „Festiwalu Młodych Talentów” w Szczecinie. Sławę zdobyła podczas występów z założonym w 1965 przez Tadeusza Nalepę, Stanisława Guzka (Stana Borysa) i siebie zespołem Blackout, przekształconym w 1968 w Breakout. W 1966 współpracowała z grupą The Original London Beat, angielskim zespołem, który w ramach wymiany związków muzycznych w 1965 jako pierwszy przekroczył żelazną kurtynę w okresie zimnej wojny, nagrała z nimi dwa utwory na EP-kę dla Polskich Nagrań "Muza". W 1968 występowała wraz z Breakout w Holandii. Jej największe i najbardziej znane przeboje pochodzą z pierwszej płyty grupy, zatytułowanej "Na drugim brzegu tęczy". Były to: "Na drugim brzegu tęczy", "Poszłabym za tobą", "Gdybyś kochał hej" (ten utwór znalazł się na pierwszym miejscu radiowych list przebojów w 1969 a na Krajowym Festiwalu Piosenki Polskiej w Opolu zdobył nagrodę specjalną). Jako wokalistka Kubasińska wzięła także udział w nagraniu płyt "70a", "Mira", "Ogień", "NOL", "Żagiel Ziemi", "ZOL". 
Po rozwiązaniu grupy w 1982 wycofała się z estrady. Produkowała i rozwoziła farby dla zaopatrzenia artystów plastyków, pracowała w barku na Dworcu Centralnym w Warszawie, szyła szelki, była dostawcą słodyczy i ciast, malowała Smurfy, figurki pamiątkowe, lepiła pierogi. Okazjonalnie pojawiała się na muzycznych imprezach wspomnieniowych, jak np. "Old Rock Meeting" w Operze Leśnej w 1986 i 1987. Od 1994 stale współpracowała ze szczecińskim zespołem After Blues. Początkowo opracowała wspólnie z zespołem nowe wersje swoich starych utworów z czasów Breakoutu, później zaczęła śpiewać także nowe kompozycje. W latach 90. i na początku XXI wieku koncertowała również z takimi zespołami, jak Kasa Chorych, K.G. Band i Bluesquad. 
Ostatni koncert dała 15 października 2005 na "Bluesadzie" w Szczecinie. Niedługo przed śmiercią rozpoczęła pracę nad solowym albumem, który miał być jej oficjalnym powrotem na scenę muzyczną. 22 października 2005 straciła przytomność, upadła przed wejściem do sklepu i ok. godz. 11.00 trafiła do szpitala. Po trzech dniach, 25 października ok. godz. 18, zmarła na udar mózgu. Została pochowana na cmentarzu w Otwocku.
W Ostrowcu Świętokrzyskim corocznie odbywa się bluesowo-rockowy festiwal jej imienia „Wielki Ogień”. W Otwocku zaś odbywają się "Zaduszki Bluesowe im. Miry Kubasińskiej".
Życie prywatne.
Mira Kubasińska wyszła za mąż za Tadeusza Nalepę, z którym założyła zespoły Blackout i Breakout. Pobrali się w Urzędzie Stanu Cywilnego 9 stycznia 1964 w Wałbrzychu. Rozwiedli się w 1980. Ich synem jest gitarzysta Piotr Nalepa. Po 20 latach w drugim związku miała syna Konrada Koczyka.

</doc>
<doc id="288078" url="https://pl.wikipedia.org/wiki?curid=288078" title="Kurs rzeczywisty">
Kurs rzeczywisty

Kurs rzeczywisty (KR) – kąt zawarty między północną częścią południka rzeczywistego a dziobową częścią linii symetrii statku. W praktyce żaden przyrząd nawigacyjny nie wskazuje dokładnie kursu rzeczywistego ze względu na błąd wyznaczenia północy (kompasy) lub niedokładne określenie diametralnej (GPS). W pierwszym przypadku trzeba określić i uwzględnić całkowitą poprawkę.
gdzie:

</doc>
<doc id="288084" url="https://pl.wikipedia.org/wiki?curid=288084" title="Arrigo Sacchi">
Arrigo Sacchi

Arrigo Sacchi (ur. 1 kwietnia 1946 w Fusignano) – włoski trener piłkarski. 
Kariera piłkarska.
Nigdy nie grał zawodowo w piłkę nożną, przez kilka lat występował jedynie w lokalnych zespołach amatorskich Fusignano CF (1973–1977) oraz Bellaria CF (1977–1979). W międzyczasie był sprzedawcą obuwia. Pracę szkoleniową rozpoczął w drużynach trzecioligowych. W 1987 roku został niespodziewanie trenerem A.C. Milanu po tym, jak prowadzona przez niego drugoligowa A.C. Parma wyeliminowała zespół Silvia Berlusconiego z rozgrywek o Puchar Włoch. W Milanie w ciągu niecałych pięciu lat zdobył mistrzostwo kraju, po dwa Puchary Mistrzów, Superpuchary Europy oraz Puchary Interkontynentalne i wydatnie przyczynił się do powrotu klubu do włoskiej i europejskiej elity po kilkunastu latach zapaści. Dobre wyniki z Milanem spowodowały, że pod koniec 1991 roku został selekcjonerem reprezentacji Włoch. Liczne eksperymenty kadrowe i taktyczne, autorytaryzm i wiele niejasnych decyzji personalnych przysporzyły mu liczne grono krytyków, chociaż kadra na Mundialu 1994 wywalczyła wicemistrzostwo świata. Jednak dwa lata później zawiodła na Euro 1996 i Sacchi musiał pożegnać się z posadą. Nigdy później, chociaż pracował ponownie w Milanie, a także w Atlético Madryt i Parmie, nie nawiązał do sukcesów z drugiej połowy lat 80. Był dyrektorem sportowym w Realu Madryt.
Kariera szkoleniowa.
Pracę szkoleniową rozpoczął w drużynach młodzieżowych Ceseny Calcio i AC Fiorentiny. Aż do połowy lat 80. prowadził drużyny głównie z Serie C. A jedną z nich, z AC Parmą, w sezonie 1986–1987 wywalczył awans do drugiej ligi. W tym samym sezonie w rozgrywkach o Puchar Włoch Parma dwukrotnie pokonała (po 1:0) A.C. Milan. Prezes tego klubu Silvio Berlusconi był pod ogromnym wrażeniem gry drużyny Sacchiego i wkrótce zaproponował 41-letniemu, zupełnie nieznanemu szkoleniowcowi propozycję objęcia sterów budowanego właśnie Milanu.
Pod wodzą nowego trenera klub zdobył w 1988 roku pierwsze od dziewięciu lat mistrzostwo Włoch, a w kolejnym sezonie zdominował europejskie puchary. Drużyna, w której grali m.in. bramkarz Giovanni Galli, obrońcy Paolo Maldini, Mauro Tassotti oraz Franco Baresi, pomocnicy Roberto Donadoni i Carlo Ancelotti oraz Ruud Gullit, Marco van Basten także sprowadzony przez Sacchiego Frank Rijkaard, po pokonaniu w półfinale Realu Madryt (1:1 i 5:0) i w finale Steauy Bukareszt (4:0) wygrała Puchar Mistrzów. Wprawdzie nie obroniła mistrzostwa kraju, ale porażkę w lidze osłodził Superpuchar Europy i Puchar Interkontynentalny. W 1990 roku było podobnie: Rosso-Neri w Serie A musieli uznać wyższość SSC Napoli, ale nie mieli sobie równych w międzynarodowych rozgrywkach pucharowych. Milan zdobył Puchar Mistrzów (po zwycięstwie nad Benficą), Superpuchar Europy i Puchar Interkontynentalny. Pół roku po tym ostatnim sukcesie Sacchi zmienił na stanowisku selekcjonera reprezentacji Włoch Azeglio Viciniego.
Sacchi prowadził drużynę narodową przez cztery lata. Na Mundialu 1994 jego podopieczni zdobyli wicemistrzostwo świata, chociaż wielu komentatorów podkreślało, że zaszli tak daleko głównie dzięki szczęściu i wysokiej formie Roberto Baggio. Rozgrywki grupowe zaczęli od porażki 0:1 z Irlandią. Po zwycięstwie 1:0 nad Norwegią i remisie z Meksykiem zajęli trzecie miejsce w tabeli i dzięki korzystnym rozstrzygnięciom w innych grupach awansowali dalej. W dwu kolejnych spotkaniach (z Nigerią w 1/8 finału i z Hiszpanią w ćwierćfinale) Włosi wygrywali 2:1, a decydujące gole padały w dogrywce albo w ostatnich minutach meczu. Ich strzelcem był zawsze Baggio, który trafił – dwukrotnie – również w półfinale z Bułgarią (2:1). W decydującym o Pucharze Świata spotkaniu lepsi okazali się Brazylijczycy, którzy po rzutach karnych zwyciężyli 3:2. Mimo wysokiego miejsca, reprezentacji prowadzonej przez Sacchiego zarzucano ultradefensywny i przesadnie zachowawczy styl gry. Jeszcze większa krytyka spadła na głowę selekcjonera dwa lata później, po Euro 1996, kiedy Włosi nawet nie wyszli z grupy. Dziennikarze głównym winowajcą porażki uznali właśnie Sacchiego, który w składzie na mistrzostwa pominął liderów zespołu – Baggio, Giuseppe Signoriego i Gianlucę Viallego. Ponadto w czasie trwania turnieju podejmował szereg niezrozumiałych decyzji personalnych, m.in. w drugim meczu grupowym z Czechami posadził na ławce rezerwowych piłkarzy, którzy w pierwszym spotkaniu zebrali najlepsze oceny. Mimo słabego wyniku, trener pozostał na swoim stanowisku i rozpoczął eliminacje do Mundialu 1998. Dopiero przegrana w spotkaniu towarzyskim z Bośnią i Hercegowiną w grudniu 1996 roku spowodowała, że Sacchi przekazał stery reprezentacji Cesare Maldiniemu.
Powrócił na krótko do Milanu, później był trenerem Atlético Madryt, ale został zwolniony w połowie sezonu, po dwudziestu dwu kolejkach. Jeszcze szybciej – po zaledwie trzech meczach – odszedł z AC Parmy.
Od 2001 roku pracuje jako dyrektor sportowy, najpierw w Parmie, a potem (w 2005 roku) w Realu Madryt.

</doc>
<doc id="288087" url="https://pl.wikipedia.org/wiki?curid=288087" title="Prezydenci Hondurasu">
Prezydenci Hondurasu

Prezydenci Hondurasu, większość z prezydentów po 1900 roku jest reprezentantem jednej z dwóch dominujących partii politycznych, którymi są Partia Liberalna Hondurasu (LPH) oraz Partia Narodowa Hondurasu (PNH).

</doc>
<doc id="288088" url="https://pl.wikipedia.org/wiki?curid=288088" title="Adolf Harnack">
Adolf Harnack

Adolf von Harnack (ur. 7 maja 1851 w Tartu, zm. 10 czerwca 1930 w Heidelbergu) – niemiecki teolog luterański. Jeden z najwybitniejszych teologów i historyków wczesnochrześcijańskiej doktryny. Historyk dogmatu. Zajmował się m.in. gnostycyzmem i marcjonizmem. Autor trzytomowej 'Historii dogmatu'.
Życiorys.
Syn Theodosiusa Harnacka. Był organizatorem nauki, odegrał istotną rolę w ustanowieniu Kaiser-Wilhelm-Gesellschaft i pierwszym prezydentem tej instytucji.
Błędnie uznał za pierwszą „biografię chrześcijańską” panegiryk autorstwa rzekomego diakona Poncjusza z Kartaginy poświęcony Cyprianowi z Kartaginy. Utwór zawiera szereg informacji nieznajdujących potwierdzenia w materiałach historycznych.

</doc>
<doc id="288089" url="https://pl.wikipedia.org/wiki?curid=288089" title="Ród Tokugawa">
Ród Tokugawa

 – ród siogunów sprawujący realną władzę w Japonii między 1603 a 1868 rokiem.
Okres ich rządów nazywany jest Edo. Siogunat Tokugawa ograniczył rolę cesarza, który spełniał w tym czasie jedynie funkcję reprezentacyjną. Nastąpiła także izolacja Japonii od wszelkich obcych wpływów, co było jedną z przyczyn stagnacji gospodarczej.

</doc>
<doc id="288090" url="https://pl.wikipedia.org/wiki?curid=288090" title="Prezydenci Singapuru">
Prezydenci Singapuru

Prezydenci Singapuru – lista prezydentów Singapuru od 9 sierpnia 1965 roku od ogłoszenia przez kraj niepodległości w ramach brytyjskiej Wspólnoty Narodów.
Pierwszym prezydentem kraju był Encik Yusof bin Ishak, pełniący już od 1959 roku funkcję Głowy Państwa. Obecnym prezydentem jest od 14 września 2017 Halimah Yacob.
Dwóch prezydentów – Yusof bin Ishak i Benjamin Henry Sheares – zmarło podczas pełnienia funkcji prezydenta.

</doc>
<doc id="288091" url="https://pl.wikipedia.org/wiki?curid=288091" title="Premierzy Singapuru">
Premierzy Singapuru

Premierzy Singapuru – lista premierów Singapuru od 9 sierpnia 1965 roku od ogłoszenia przez kraj niepodległości w ramach brytyjskiej Wspólnoty Narodów.
Lee Kuan Yew od 5 czerwca 1959 był premierem Singapuru jeszcze pod administracją brytyjską, po uzyskaniu przez kraj niepodległości został jego pierwszym premierem, a funkcję pełnił do 1990 rokur. Od 1990 do 2004 urząd pełnił Goh Chok Tong, zaś od 12 sierpnia 2004 trzecim i dotychczas ostatnim w historii Singapuru premierem jest Lee Hsien Loong. Jest on najstarszym synem pierwszego premiera. Wszyscy trzej premierzy wywodzą się z Partii Akcji Ludowej.

</doc>
<doc id="288093" url="https://pl.wikipedia.org/wiki?curid=288093" title="Jan Ruman Driecny">
Jan Ruman Driecny



</doc>
<doc id="288094" url="https://pl.wikipedia.org/wiki?curid=288094" title="Kościół św. Michała Archanioła we Wrocławiu">
Kościół św. Michała Archanioła we Wrocławiu

Kościół św. Michała Archanioła we Wrocławiu-Ołbinie – neogotycka budowla położona przy skrzyżowaniu ulic Bolesława Prusa i Wyszyńskiego we Wrocławiu, na osiedlu Ołbin.
Historia.
Około 1120 roku komes Piotr Włostowic ufundował w tym miejscu opactwo benedyktyńskie św. Wincentego. Zespół klasztorny jako główną swą świątynię miał kościół pod wezwaniem Marii Panny i św. Wincentego (później św. Wincentego). W roku 1139 benedyktyni otrzymali znajdującą się obok kaplicę św. Michała od ówczesnego biskupa wrocławskiego i włączyli ją w swój zespół klasztorny. Wkrótce, w II połowie XII wieku, benedyktynów zastąpili norbertanie (spór ostatecznie rozstrzygnął w 1193 arcybiskup gnieźnieński Piotr Łabędź), którzy znacznie rozbudowali zespół klasztorny. W 1529 protestancka rada miejska – pod naciskiem królewskiego podskarbiego, wrocławskiego wielmoży Heinricha Rybischa – zdecydowała o zburzeniu klasztoru (przyczyną miało być zagrożenie miasta ze strony Turków, którzy w znajdujących się poza fortyfikacjami miejskimi murach kościelnych mogliby znaleźć schronienie; Turcy jednak skierowali się na Wiedeń), a w ciągu następnego półwiecza zbudowano tu najpierw kościół drewniany, a potem murowany.
W latach 1862–1871 wybudowano kościół w obecnym kształcie według projektu Alexisa Langera w stylu akademickiego neogotyku. W czasie budowy nastąpiło zawalenie się wieży północnej – ukończono ją jako niższą. W wyniku katastrofy odsunięto Langera od prac budowlanych, a dokończenie świątyni powierzono Karlowi Lüdeckemu.
Kościół był pierwszą dużą świątynią katolicką zbudowaną we Wrocławiu od czasów wcielenia miasta do Prus i stanowił symbol oporu katolików przeciw kulturkampfowi.
W latach 1922–1933 do tego kościoła przychodziła modlić się mieszkająca przy pobliskiej ul. Nowowiejskiej Edyta Stein, później kanonizowana. Jej kaplica znajduje się dziś po lewej stronie kościoła. W czasie oblężenia Wrocławia pod koniec II wojny światowej kościół uległ tak znacznym zniszczeniom, że pierwotnie został przeznaczony do rozbiórki. W 1947 przekazany księżom salezjanom, którzy w ciągu następnych lat odbudowali go, założyli w sąsiedztwie swoje zgromadzenie zakonne, ustanowili w nim swą kaplicę zakonną oraz prowadzą w pobliżu Prywatne Gimnazjum Salezjańskie im. Św. Edyty Stein. W latach 2002–2004 odbudowano kryty miedzią stromy dach nawy i transeptu w dawnej formie.
Architektura i wnętrze.
Kościół jest orientowany, murowany, z cegły maszynowej zbliżonej rozmiarami do średniowiecznej, z piaskowcowym detalem architektonicznym, Jest to bazylika z trzema nawami, pięcioprzęsłowa, założona na planie krzyża łacińskiego, o sklepieniach krzyżowo-żebrowych. Prezbiterium zamknięte wielobocznie, po obu stronach przyległe do niego, otwarte pięcioboczne kaplice. Transept pięcioprzęsłowy, zakończony był domkami portalowymi, zachowany jedynie południowy. Nawa poprzedzona trójprzęsłowym przedsionkiem z wieżami, ujętymi po bokach wielobocznymi kaplicami. Kościół opięty przyporami, okna ostrołukowe. W zachodniej elewacji są trzy portale z figuralnymi tympanonami, zwieńczone ażurowymi wimpergami. Wnętrze jest strzeliste, zdobione pierwotnie bogatą polichromią motywów roślinnych. Na wieży znajduje się obecnie jeden dzwon o tonie a’ z napędem ręcznym, używany jedynie dwa razy w roku. Na co dzień zastępują go dzwony elektroniczne. Przed II wojną światową na wieży wisiał jeszcze jeden dzwon.
Tympanon Jaksy.
Z dawnego kościoła św. Michała Archanioła pochodzi tympanon Jaksy, najstarszy zachowany w Polsce tympanon fundacyjny pochodzący z lat ok. 1160–1163. Umieszczono na nim Chrystusa Tronującego oraz po bokach Jaksę z żoną Agatą i księcia Bolesława Kędzierzawego z synem Leszkiem. Książę Bolesław trzyma w rękach model kościoła z napisem „Bitom” upamiętniając fundację przez niego kościoła na Wzgórzu św. Małgorzaty w Bytomiu. Zabytek znajduje się obecnie w Muzeum Architektury we Wrocławiu.

</doc>
<doc id="288095" url="https://pl.wikipedia.org/wiki?curid=288095" title="Sellapan Ramanathan">
Sellapan Ramanathan



</doc>
<doc id="288098" url="https://pl.wikipedia.org/wiki?curid=288098" title="Ieyasu Tokugawa">
Ieyasu Tokugawa

 – założyciel dynastii siogunów Tokugawa, trzeci z „trzech zjednoczycieli państwa” (przed nim byli Nobunaga Oda i Hideyoshi Toyotomi). Choć urząd sioguna pełnił jedynie w latach 1603-1605, to uznaje się, że to on sprawował realną władzę w Japonii od 1598 roku aż do swojej śmierci w 1616 roku.
Życiorys.
Dzieciństwo (1543–1556).
Ieyasu Tokugawa urodził się 31 stycznia 1543 r. w prowincji Mikawa jako Takechiyo Matsudaira. Jego ojcem był Hirotada Matsudaira (1526–1549), władca Mikawy. 
Hirotada spędził większość swego życia walcząc z klanami Oda i Imagawa. Rodzina Matsudaira była podzielona. Jedna jej część chciała zostać wasalami klanu Imagawa, a druga (do której należeli Hirotada i Takechiyo) była stronnikami klanu Oda. Napięcia pomiędzy obu frakcjami rodziny były powodem zabójstwa ojca Hirotady (dziadka Takechiyo), Kiyoyasu Matsudairy (?-1536). Hirotada w przeciwieństwie do swojego ojca i większości rodziny postrzegał klan Imagawa jako mniejsze zagrożenie niż klan Oda. Lojalność Hirotady wobec Imagawy sprawiła, że reszta jego rodziny zaczęła wspierać Odę silniej niż kiedykolwiek wcześniej. 
W 1548, gdy klan Oda zajął Mikawę, Hirotada zwrócił się o pomoc do Yoshimoto Imagawy, który przewodził klanowi Imagawa. Yoshimoto zgodził się pomóc pod warunkiem, że Hirotada przekaże mu swego syna Takechiyo jako zakładnika do zamku w Sunpu (wym. Sumpu). Hirotada przystał na ten warunek wbrew protestom rodziny Matsudaira. Takechiyo z grupą służących zostali wysłani do Sunpu w roli zakładników.
Nobuhide Oda, przywódca klanu Oda, dowiedział się o tym układzie i zaatakował orszak Takechiyo w trakcie jego podróży do Sunpu. Takechiyo został porwany i uprowadzony do zamku Kotowari w prowincji Owari. Nobuhide zagroził Hirotadzie egzekucją syna, jeśli ten nie zdecyduje się zerwać swoich więzów z Imagawą. Hirotada odpowiedział, że poświęcenie swojego syna będzie najlepszym sposobem, aby ukazać wagę jaką przywiązuje do sojuszu z klanem Imagawa. Takechiyo nie został stracony. 
W 1549 r. Hirotada zmarł z przyczyn naturalnych. Niedługo potem umarł Nobuhide. Obie śmierci były potężnym ciosem zarówno dla osłabionego klanu Oda jak i dla Matsudairy, który teraz pozostał bez przywódcy. Wzmocniła się za to pozycja klanu Imagawa. Jego przywódca, Yoshimoto, wysłał armię pod dowództwem swojego wuja, Sessai Imagawy, aby ta zaatakowała zamek Nobuhiro Ody, najstarszego syna Nobuhide oraz nowego przywódcy klanu Oda. Sessai, który był również błyskotliwym dyplomatą, wziął Nobuhiro za zakładnika. Negocjując z drugim w kolejności synem Nobuhide, Nobunagą Odą, zaoferował zwrócenie zamku oraz oszczędzenie życia Nobuhiry, jedynie pod warunkiem powrotu Takechiyo do Imagawy. Nobunaga przystał na te warunki i zarówno Nobuhiro, jak i zdobyty zamek, zostały zwrócone klanowi Oda. Sessai natomiast powrócił z Takechiyo do Sunpu. Podczas gdy Takechiyo dorastał w Sunpu, jego ród w Mikawa z obawą o swą przyszłość spoglądał na rosnącą przewagę Imagawy i osłabiony klan Oda.
Dojście do władzy (1556–1584).
W 1556 roku Takechiyo osiągnął pełnoletniość i przyjął imię Motoyasu Matsudaira. Zezwolono mu na powrót do rodzinnej Mikawy.
Na rozkaz Imagawy brał udział w rozlicznych bitwach z klanem Oda. Motoyasu wygrał swoją pierwszą bitwę w Terabe, dzięki czemu zaistniał po raz pierwszy na szerokiej arenie japońskiego życia politycznego. Do tego czasu Nobuhiro Oda zmarł i przywództwo nad klanem Oda przejął Nobunaga, młodszy brat Nobuhiro. 
Po zwycięskiej kampanii klan Matsudaira zaczął domagać się od Imagawy większej autonomii. W 1560 Yoshimoto zgromadził armię liczącą 20 tysięcy ludzi (wielu z nich pochodziło z Mikawy) i pomaszerował na podbój Kioto, ówczesnej stolicy Japonii. Był pierwszym od 1538 roku daimyō, który odważył się na ten krok. Motoyasu miał wyruszyć ze swymi siłami z Mikawy i zaatakować fortecę w Marune. Po zdobyciu fortu, Motoyasu i wojownicy z Mikawy zostali w Marune, aby bronić swoich zdobyczy. Dzięki temu wojska Motoyasu uniknęły krwawej bitwy pod Okehazamą (1560), która odbyła się blisko Nagoi (w okolicach dzisiejszej miejscowości Arimatsu). W tym starciu klan Imagawa został pokonany, a sam Yoshimoto Imagawa poległ na polu walki. Motoyasu ze swymi ludźmi wycofał się do Mikawy. Po śmierci Yoshimoto postanowił ostatecznie uwolnić się spod wpływów klanu Imagawa. 
Motoyasu zdecydował sprzymierzyć się z klanem Oda, potajemnie zawierając układ z Nobunagą. Utrzymanie tajemnicy było niezbędne, gdyż większość rodu Matsudaira – w tym także żona Motoyasu oraz jego syn, Hideyasu, byli w dalszym ciągu przetrzymywani w roli zakładników w Sunpu przez nowego przywódcę klanu Imagawa, syna Yoshimoto, Ujizane Imagawę. 
W 1561 Motoyasu ze swoimi wojskami zdobył należącą do Imagawy fortecę Kamino-jō. Krok ten był znakiem dla Nobunagi, że Motoyasu nie jest już lojalny wobec Imagawy. Motoyasu zabił dowódcę załogi zamku, Namogochi Udono, a jego żonę oraz dwóch synów wziął jako zakładników. Ujizane, uważając ród Udono za wasali bardziej wartościowych od rodu Matsudaira, uwolnił żonę i syna Motoyasu w zamian za rodzinę Udono.
Uzyskawszy, po uwolnieniu rodziny niezależność od Imagawy, Motoyasu postanowił wyciągnąć klan Matsudaira z kryzysu dzięki reformie oraz uspokoić napięcia w rodzinnej Mikawie. Wynagrodził również i wzmocnił swych wasali przez rozszerzenie ich posiadłości ziemskich. W 1566 obsadził zamki w Mikawie swoimi najważniejszymi wasalami (m.in. Tadakatsu Honda, Kazumasa Ishikawa, Kiyonaga Koriki, Tadatsugu Sakai, Yasumasa Sakikabara)
W 1564 Motoyasu pokonał Mikawa Monto, militarystyczną grupę sprzeciwiającą się rodowi Matsudaira. Prawie stracił przy tym życie w wyniku odniesionej rany postrzałowej. W 1565 r. zaatakował klan Imagawa w prowincji Tōtōmi. Rok później wysłał petycję do cesarza Ōgimachi. Prosił w niej o pozwolenie na zmianę imienia na Ieyasu Tokugawa. Krok ten świadczył o tym, że zaczął on wywodzić swoje pochodzenie od klanu Minamoto poprzez klan Nitta, a w ostateczności od rodu cesarskiego. W tym czasie zaprojektował drzewo genealogiczne, które miało być dowodem na jego pochodzenie od rodu Fujiwara. Fakt ten skłania współczesnych historyków do twierdzenia, że jego dążenia do udowodnienia cesarskiego pochodzenia były jedynie fabrykacją (jak miało to miejsce wcześniej w przypadku Ashikagi) mającą na celu legitymizację własnych dążeń.
Pomimo tego, iż ród Tokugawa miał wielkie znaczenie, ciągle nie mógł egzystować w oderwaniu od klanu Oda, co czyniło go poddanym samego Nobunagi. Gdy ten w 1568 zdobył Kioto, stając się faktycznym władcą Japonii, oddziały Tokugawy stanowiły znaczną część wojsk Nobunagi. W tym samym czasie Ieyasu czynił starania prowadzące do powiększenia swoich ziem. Razem z Shingenem Takedą, przywódcą klanu Takeda zawarli porozumienie, w myśl którego dzielili między siebie resztę posiadłości Imagawy. 
W 1570 wojska Ieyasu ostatecznie zajęły Tōtōmi, Surugę oraz stolicę Imagawy, Sunpu. Już w tym okresie sojusz z Takedą zaczynał się chwiać. Ieyasu posunął się nawet do tego, że dał schronienie pokonanemu wrogowi, Ujizune Imagawie. Obiecał mu również zwrot Tōtōmi i Surugi. Jednocześnie, Ieyasu próbował zawrzeć kolejny sojusz z Kenshinem Uesugi, przywódcą klanu Uesugi i głównym wrogiem klanu Takeda. Gdy zapewnił sobie wsparcie Uesugi, Ieyasu przeniósł swoją stolicę z Hamamatsu w Mikawie do Totomi, które leżało bliżej ziem Shingena.
Po całkowitym wchłonięciu swoich ziem w sferę wpływów klanu Tokugawa klan Imagawa stał się wasalem Tokugawy, związanego silnym przymierzem z Uesugi. Tokugawa i Takeda stanęli na krawędzi wojny. Ieyasu ciągle mógł liczyć na wsparcie klanu Oda, mimo tego, iż Nobunaga uważał niektóre z jego posunięć za niebezpieczne i prowokacyjne. W 1570 Ieyasu poprowadził swoją pięciotysięczną armię do pomocy Nobunadze w bitwie nad rzeką Ane przeciwko klanom Azai oraz Asakura. Ruch ten wzmocnił sojusz z Nobunagą, choć był ostatnią pomocą udzieloną mu w ciągu następnych dwóch lat przez Tokugawę. Nobunaga nie mógł liczyć później na pomoc Ieyasu, ponieważ w 1571 r. ten został zaatakowany przez klan Takeda.
W 1572 wojska Takedy zajęły należący do Ieyasu zamek Futamata, zaś Shingen pokonał Ieyasu w bitwie pod Mikatagaharą, gdzie Ieyeasu prawie stracił życie, walcząc na czele swoich oddziałów. Shingen Takeda zmarł w 1573 r. Jego miejsce zajął jego syn i dziedzic Katsuyori Takeda, który rok później zdołał zdobyć fortecę w Takatenjin. Czas przewagi Takedy mimo tego zbliżał się do końca. W 1575 Katsuyori zaatakował zamek Nagashino w Mikawie. Odpowiedzią Ieyasu było zwrócenie się o pomoc do Nobunagi. Gdy Nobunaga zwlekał z atakiem na Takedę, Ieayasu zagroził zawarciem pokoju z Takedą i atakiem na klan Oda w Owari i Mino. To skłoniło Nobunagę do działania. Poprowadził on swoją armię na Mikawę. Liczące 38 tys. wojska klanów Oda i Tokugawa odniosły zdecydowane zwycięstwo nad Takedą 28 czerwca 1575 roku. Mimo klęski oddziałom Takedy udawało się przez kilka kolejnych lat nękać terytoria Tokugawy i Ody.
W 1579 r. żona Ieyasu oraz jego najstarszy syn, Nobuyasu Tokugawa, zostali oskarżeni o spiskowanie z Katsuyori Takedą w celu zabicia Nobunagi. Żona Ieyasu została ścięta, a Nobuyasu musiał popełnić seppuku. Po jego śmierci Ieyasu wyznaczył swojego ulubionego syna (trzeciego w kolejności), Hidetadę, na swojego następcę. W swoim wyborze powodował się również tym, iż jego drugi syn został wybrany do adopcji przez innego potężnego samuraja, Hideyoshiego Toyotomiego.
W 1582 na ziemie Takedy nastąpił kolejny atak połączonych wojsk klanów Oda i Tokugawa. Tym razem sojusznicze armie ostatecznie pokonały klan Takeda. Katsuyori Takeda razem ze swym najstarszym synem i dziedzicem, Nobukatsu, popełnili seppuku. Po wyeliminowaniu zagrożenia w postaci klanu Takeda Ieyasu mógł pomóc Nobunadze w jego kampanii mającej na celu zjednoczenie Japonii. W zamian za tę pomoc Ieyasu została powierzona kontrola "de jure" nad prowincją Suruga (m.in. Sunpu) oraz ziemiami graniczącymi z posiadłościami klanu Hōjō. Klany Tokugawa i Hōjō zostały połączone sojuszem ponieważ Ieyasu był w przyjacielskich stosunkach z Ujinorim, młodszym bratem przywódcy klanu, Ujimasy.
Pod koniec 1582 Ieyasu, przebywający w Sakai, w prowincji Settsu, otrzymał wiadomość, że Nobunaga Oda został zamordowany przez przywódcę klanu Akechi, Mitsuhide. Ieyasu niezwłocznie powrócił do Mikawy, obawiając się tego, iż sam mógłby paść ofiarą zamachu. Wcześniej nie planował ataku na klan Akechi, ale teraz skorzystał z sytuacji i zajął prowincje: Kai i Shinano, rozgramiając klan Akechi w bitwie pod Yamazaki. Ujimasa Hōjō poczuł się zagrożony postępami Tokugawy i wysłał swoje oddziały do Kai. Nie doszło jednak do walki i klany Hōjō i Tokugawa szybko zawarły pokój. Aby zachować twarz, Ieyasu oddał część ziem z prowincji Shinano i Kai w posiadanie Hōjō. Jednocześnie, Ieyasu rozpoczął reformę swojej administracji, opierając ją na rozwiązaniach poznanych u klanu Takeda. Wcielił także oddziały Takedy do swojej armii. 
W 1583 roku głównymi kandydatami do władzy nad całą Japonią byli Hideyoshi Toyotomi (przybrany ojciec drugiego syna Ieyasu) oraz Katsuie Shibata. Ieyasu pozostał neutralny w ich zmaganiach. Hideyoshi pokonał Katsuie w bitwie pod Shizugatake w tym samym roku. Po przegranej Katsuie popełnił seppuku. Hideyoshi oraz jego klan stali się rzeczywistymi władcami Japonii.
Na drodze do Sekigahary (1584-1600).
W 1584 roku Ieyasu zdecydował się wesprzeć Nobukatsu Odę, najstarszego syna i dziedzica Nobunagi. Miało to na celu sprowokować Hideyoshiego do walki. Po śmierci Nobunagi potęga klanu Oda osłabła i została przyćmiona przez Tokugawę (sprawujący władzę Toyotomi byli jednak klanem silniejszym od nich obu). Z przyzwoleniem Nobukatsu, wojska Tokugawy zajęły tradycyjne miejsce obrony klanu Oda, fortecę w Owari, w celu sprowokowania uderzenia sił Hideyoshiego. Armia Hideyoshiego wkroczyła do Owari, rozpoczynając tym samym kampanię Komaki. W jej trakcie Nobukatsu zerwał sojusz z Tokugawą oraz zawarł rozejm i sprzymierzył się z Hideyoshim. Ieyasu zwyciężył tylko w jednej znaczącej bitwie tej kampanii, pod Nagukate. Ostatecznie w 1584 zawarto rozejm pomiędzy sojuszem Toyotomi-Oda a klanem Tokugawa. Klan Oda i jego ziemie (w tym Owari) zostały wcielone do posiadłości Toyotomiego, czym zakończył swój polityczny żywot. Ieyasu udał się do Osaki w 1585 i złożył przyrzeczenie zaprzestania walki przeciw Hideyoshiemu.
Kampania Komaki sprawiła, że pomimo obietnicy złożonej przez Ieyasu, Hideyoshi był nieufny wobec jego poczynań. Tylko w jednym wypadku (Kampania Odawara z 1590 roku) Toyotomi i Tokugawa walczyli po jednej stronie. W 1585 r. Kazumasa Ishikawa opuścił Ieyasu i przyłączył się do Hideyoshiego, po czym Ieyasu zreformował całą wojskową strukturę klanu Tokugawa w oparciu o model Takedy. Tokugawa nie wziął udziału w przeprowadzonej przez Hideyoshiego inwazji na Sikoku i Kiusiu, ani w pacyfikacji Honsiu, choć pełnił funkcję pośrednika w konfliktach między klanami Toyotomi i Hōjō w latach osiemdziesiątych XVI wieku. Ieyasu wspierał Ujimasę, choć w końcu klan Tokugawa zdecydował o wsparciu Toyotomiego w roku rozpoczęcia kampanii Odawara (1589).
W przeprowadzonej w 1590 r. przez Hideyoshiego inwazji na ziemie klanu Hōjō, Ieyasu uczestniczył na czele swoich sił liczących 30 tys. ludzi. Siły sojuszu Toyotomi-Tokugawa oblegały miasto Odawara. W trakcie tej kampanii układ pomiędzy Hideyoshim i Ieyasu zacieśnił się. Hideyoshi zaproponował Ieyasu osiem prowincji Kantō w zamian za pięć prowincji będących tradycyjnymi posiadłościami klanu Tokugawa, a wcześniej Matsudaira. Klan Hōjō został pokonany w 1590 roku. Jego ziemie zostały włączone do posiadłości Toyotomiego, co zakończyło 450-letnią historię klanu Hōjō.
Ieyasu chętnie przystał na propozycję Hideyoshiego i oddał prowincje: Mikawa, Tōtōmi, Suruga, Shinano oraz Kai i przeniósł swą siedzibę do zamku w Edo w regionie Kantō. Ieyasu stał się w tym czasie jednym z najpotężniejszych możnowładców, z którym należało się liczyć. Dodatkowo fakt, że jego ziemie były otoczone przez morze i góry pozwolił Tokugawie trzymać się z dala od głównego nurtu wydarzeń politycznych oraz względną niezależność od Toyotomiego.
W 1592 Hideyoshi uderzył na Koreę, co było wstępem do jego planów podboju Chin i Indii. Mimo szybkiego zajęcia koreańskiej stolicy wojska japońskie były ciągle nękane przez oddziały partyzanckie w rejonach górskich. Siły Tokugawy nie brały udziału w inwazji. 
W 1593 przyszedł na świat syn i następca Hideyoshiego, Hideyori Toyotomi. 
W 1596 u brzegów Japonii rozbił się hiszpański statek „San Felipe”. Jego pilot pokazał Japończykom mapę po­siad­ło­ści Hiszpanii z komentarzem: 
"nasi królowie zaczynają od wysyłania do krajów, które chcą podbić – księży, którzy do­prowadzają do przyjęcia naszej religii. A gdy ta poczyni poważne postępy, wysyłają wojska, które łączą się z nowymi chrześcijanami, a wówczas nasi królowie nie mają wiele kłopotu z dokonaniem całej reszty." 
To spowodowało gniew Ieyasu Tokugawy, który nakazał ukrzyżowanie w Nagasaki sześciu franciszkanów z Hiszpanii, 17 nawróconych Japończyków i trzech japońskich jezuitów (tzw. Męczennicy z Nagasaki). Potem wypędzono lub wymordowano część pozostałych chrześcijan. W końcu, w 1614 Ieyasu Tokugawa wydał edykt zniszczenia chrześcijaństwa.
W 1598 Hideyoshi zorganizował spotkanie, podczas którego powołał sześciu regentów, którzy mieli rządzić Japonią po jego śmierci, aż do czasu osiągnięcia przez Hideyoriego pełnoletniości. Szóstkę regentów (tairō) stanowili: Toshi’ie Maeda, Terumoto Mōri, Hideie Ukita, Kagekatsu Uesugi, Takekage Kobayakawa oraz Ieyasu Tokugawa. Ta piątka była wasalami Ieyasu, lojalnymi wobec Hideyoshiego. Ieyasu był najbardziej znaczącym możnowładcą pośród sześciu regentów.
Ieyasu regentem (1598-1603).
Hideyoshi Toyotomi zmarł w 1598 roku. Jego następcą był jego syn i dziedzic Hideyori, który został powierzony w opiekę jednemu z regentów, Toshi’ie Maedzie. Wkrótce po śmierci Hideyoshiego Ieyasu zaczął wiązać się sojuszami z kilkoma wrogimi klanowi Toyotomi rodzinami, co miało prowadzić do odizolowania pozostałych członków rady regentów. Gdy rok później umarł Toshi’ie, Ieyasu poprowadził swe wojska na Fushimi i zajął zamek w Osace, co rozzłościło pozostałych czterech regentów. Opozycji wobec Ieyasu przewodził Mitsunari Ishida, który nie należał do grona regentów i miał za sobą próbę zamachu na Ieyasu w 1599. Kilku generałów podległych Ieyasu planowało zabić Ishidę, lecz ten paradoksalnie znalazł schronienie u boku Ieyasu.
Przyjaźń pomiędzy Ieyasu i Ishidą miała wkrótce dobiec końca. Japonia podzieliła się na dwie części – "obóz wschodni" dowodzony przez Ieyasu oraz "obóz zachodni" wokół Mitsunariego Ishidy. Mitsunari planował uderzyć jako pierwszy. W tym celu sprzymierzył się z regentem Kagekatsu Uesugim, którego lenna leżały niedaleko stolicy Ieyasu, Edo. Ishida chciał związać wojska Ieyasu na tyle długo, aby siły obozu zachodniego mogły zająć Edo, co miałoby doprowadzić do ostatecznej klęski frakcji wschodniej. W czerwcu 1600 r. wojska Kagekatsu i Ieyasu starły się ze sobą. Ieyasu i sprzymierzone z nim klany Date i Mogami pokonały Uesugiego, po czym Ieyasu poprowadził swe wojska do zwycięstwa nad klanem Ishida w październiku. Wojskom Ishidy udało się mimo tego odbić Fushimi z rąk Ieyasu, choć zajęło im to wiele czasu.
W międzyczasie w prowincji Shinano Ieyasu bez wyraźnego powodu rozmieścił liczące 36 tys. ludzi wojska klanu Tokugawa pod dowództwem swojego syna i dziedzica, Hidetady. Ieyasu wiedział, że klan Kobayakawa z Hideakim planowały odejść ze stronnictwa Ishidy oraz że klan Mōri miał pozostać neutralny.
Bitwa pod Sekigaharą rozpoczęła się 21 października 1600 roku. Po obu stronach, Ishidy i Tokugawy, walczyło w sumie 160 tys. ludzi. Wojska klanów Kobayakawa i Mōri pozostały w górach, co miało bez wątpienia decydujący wpływ na wynik bitwy. Hidetada, wezwany z Shinano przez Ieyasu, nie zdążył przybyć na czas. Gdy wydawało się, że klęska Tokugawy jest przypieczętowana, Mōri i Kobayakawa pospieszyli mu na pomoc, wspierając atak sił Ieyasu, które w efekcie odniosły druzgocące zwycięstwo nad Ishidą. Zachodnia frakcja została rozniesiona, Kobayakawa i Mori wzmocnili swój sojusz z Tokugawą. W ciągu kilku dni po bitwie Mitsunari Ishida i inni zachodni generałowie zostali ścięci. Hidetada Tokugawa w końcu przybył po tym, jak bitwa została definitywnie zakończona. Ieyasu Tokugawa stał się faktycznym władcą Japonii.
Wkrótce po bitwie pod Sekigaharą, Ieyasu rozdysponował ziemie wśród lojalnych mu wasali. Ci którzy zaprzysięgli mu służbę przed bitwą pod Sekigaharą znani byli jako daimyō "fudai", podczas gdy ci, którzy byli jego wasalami od czasów bitwy nazywali się daimyō "tozama". Ieyasu pozostawił posiadłości niektórych zachodnich daimyō – na przykład klanu Shimazu nietknięte, ale większość z nich pozostała bez ziem. Hideyoriemu pozwolono wieść żywot zwykłego obywatela na zamku w Osace.
Siogun Ieyasu Tokugawa (1603-1605).
Pod koniec 1603 r., w wieku 60 lat, Ieyasu Tokugawa otrzymał z rąk cesarza Go-Yōzei tytuł „sioguna”. 
Następcą Ieyasu, po jego abdykacji w 1605 r. (raczej po zaaranżowaniu przez niego przekazania władzy), został jego syn, Hidetada. Ieyasu żył jeszcze jedenaście lat, kontrolując z boku sprawy kraju i własnego domu. 
Siogunat Tokugawa, stał się trzecią dynastią siogunów, po rodach: Minamoto i Ashikaga.
Ieyasu Tokugawa w kulturze popularnej.
Historia dojścia do władzy Ieyasu Tokugawy jest tematem książki Jamesa Clavella "Shōgun", w której tłem politycznym jest zbliżająca się wojna domowa między Yoshim Toranaga-no-Minowara a pozostałymi czterema rodami zarządzającymi ówczesną Japonią. Na podstawie książki nakręcono serial "Shōgun", w którym w rolę historycznego Tokugawy (książkowego Toranagi) wcielił się Toshirō Mifune.

</doc>
<doc id="288099" url="https://pl.wikipedia.org/wiki?curid=288099" title="Tokugawa Ieasu">
Tokugawa Ieasu



</doc>
<doc id="288100" url="https://pl.wikipedia.org/wiki?curid=288100" title="Olórin">
Olórin



</doc>
<doc id="288101" url="https://pl.wikipedia.org/wiki?curid=288101" title="Elena (imię)">
Elena (imię)



</doc>
<doc id="288102" url="https://pl.wikipedia.org/wiki?curid=288102" title="Curunír">
Curunír



</doc>
<doc id="288103" url="https://pl.wikipedia.org/wiki?curid=288103" title="Curunir">
Curunir



</doc>
<doc id="288104" url="https://pl.wikipedia.org/wiki?curid=288104" title="Proces termodynamiczny">
Proces termodynamiczny

Proces termodynamiczny, zwany też przemianą termodynamiczną to każda, dowolna zmiana stanu termodynamicznego układu fizycznego. Ze względu na to, że wszystkie układy niepozostające w równowadze termodynamicznej stale ulegają jakimś zmianom, ustalenie początku i końca procesów termodynamicznych jest zwykle czysto umowne i zależy od sytuacji. 

</doc>
<doc id="288106" url="https://pl.wikipedia.org/wiki?curid=288106" title="Angren">
Angren

Angren (ros. "Ангрен") – miasto we wschodnim Uzbekistanie, położone w odległości 125 km od Taszkentu.
Dane ogólne.
Ośrodek wydobycia węgla brunatnego i jego gazyfikacji. Elektrownia cieplna.
W mieście rozwinął się przemysł materiałów budowlanych oraz spożywczy.

</doc>
<doc id="288110" url="https://pl.wikipedia.org/wiki?curid=288110" title="Douglas C-54 Skymaster">
Douglas C-54 Skymaster

Douglas C-54 Skymaster – czterosilnikowy samolot transportowy używany przez siły zbrojne Stanów Zjednoczonych i innych krajów od 1942 do 1974. Oprócz transportu ładunków, był on także używany do przewożenia członków rządu Wielkiej Brytanii i personelu wojskowego. Był jednym z pierwszych samolotów, który otrzymał nazwę Air Force One i służył do przewozu Prezydentów Stanów Zjednoczonych. Liczne wersje C-54 były wykorzystywane do różnorodnych ról, takich jak np. ratownictwa morskiego, badań naukowych i wojskowych, śledzenia rakiet i innych. Podczas blokady Berlina (1948-1949) samoloty C-54 przewoziły węgiel i zapasy żywności do Berlina Zachodniego.
Historia.
Podobnie jak C-47, także C-54 Skymaster powstał w wyniku modyfikacji samolotu pasażerskiego (w jego przypadku był to Douglas DC-4).
C-54 Skymaster w 1942 rozpoczął służbę w United States Army Air Forces. Początkowo były to wersje transportowe mogące przewozić do 26 pasażerów, które później zmodyfikowano do 50 pasażerów. United States Navy również nabyła te samoloty, jednak w wersji R5D. Podczas II wojny światowej samoloty C-54 były jednymi z najczęściej używanych amerykańskich samolotów transportowych dalekiego zasięgu. Przewoziły między innymi Franklina Roosevelta, Douglasa MacArthura i Winstona Churchilla. Amerykańska delegacja lecąca na konferencję w Casablance również korzystała z C-54. Łącznie wyprodukowano 1170 egzemplarzy, z czego 515 w Santa Monica i 655 w Orchard Place/Douglas Field hrabstwie Cook.
Po wojnie C-54 nadał służył jako podstawowy amerykański wojskowy samolot transportowy. Pod koniec 1945 kilkaset egzemplarzy przekazano jako nadwyżkę wojskową dla celów cywilnych operacji lotniczych. Samoloty te zostały odsprzedane do linii lotniczych na całym świecie. Między innymi, w styczniu 1946 linie Pan American World Airways wprowadziły C-54 Skymaster na regularne połączenia transatlantyckie pomiędzy Stanami Zjednoczonymi i Europą. Rejsy transpacyficzne rozpoczął 6 czerwca 1946.
Prezydent Stanów Zjednoczonych Harry Truman na pokładzie prezydenckiego samolotu C-54 ("Sacred Cow") podpisał National Security Act of 1947 ustanawiający United States Air Force. Prezydencki samolot przekazano później do National Museum of the United States Air Force.
W czasie blokady Berlina większość zaopatrzenia dostarczonego mieszkańcom Berlina Zachodniego została przewieziona na pokładach ponad 300 samolotów C-54. Wzięły one także udział w wojnie koreańskiej. Po jej zakończeniu C-54 zostały zastąpione przez Douglasa C-124 Globemaster II, ale pozostawały jeszcze na służbie do 1972. Ostatni egzemplarz (C-54Q, BuNo 56501) służył w szkole Naval Air Station Patuxent River do 2 kwietnia 1974.

</doc>
<doc id="288111" url="https://pl.wikipedia.org/wiki?curid=288111" title="C-54">
C-54



</doc>
<doc id="288112" url="https://pl.wikipedia.org/wiki?curid=288112" title="C-54 Skymaster">
C-54 Skymaster



</doc>
<doc id="288113" url="https://pl.wikipedia.org/wiki?curid=288113" title="R5D">
R5D



</doc>
<doc id="288114" url="https://pl.wikipedia.org/wiki?curid=288114" title="Sprawa Plame">
Sprawa Plame

Sprawa Plame (ang. "Plame affair") – potoczna nazwa skandalu politycznego w Stanach Zjednoczonych, obracającego się wokół ujawnienia prasie w lecie 2003 tożsamości tajnej agentki CIA, Valerie Plame, i dochodzenia, jakie było prowadzone w tej sprawie. W świetle prawa amerykańskiego świadome ujawnienie tożsamości tajnego agenta jest przestępstwem.
Dochodzenie miało na celu ustalenie, jak doszło do przecieku, którzy członkowie administracji prezydenta Busha lub kierownictwa tajnych służb byli odpowiedzialni za przeciek i kto próbował zataić fakty w trakcie dochodzenia, jeżeli takie próby miały miejsce. 28 października 2005 w stan oskarżenia postawiony został Lewis Libby, szef personelu wiceprezydenta Richarda Cheneya. 6 marca 2007 ława przysięgłych uznała go za winnego 4 z 5 zarzucanych czynów.
Historia skandalu.
Skandal miał swoje korzenie w latach 2002 i 2003, podczas których rząd amerykański starał się przekonać opinię publiczną, że Irak tworzy i gromadzi broń masowego rażenia, próbując w ten sposób usprawiedliwić zbliżającą się inwazję na Irak, która nastąpiła w marcu 2003. Jednym z dowodów na to, że Irak kontynuował swój program budowy broni atomowej, były rzekome próby zakupienia przez Irak uranu od Nigru. W 2002 amerykański dyplomata Joseph C. Wilson został wysłany do Afryki, by zbadać sprawę, i uznał te doniesienia za niepewne, lecz jego raport został zignorowany. W swoim orędziu do Kongresu na początku roku 2003 prezydent Bush nadal utrzymywał, że próby zakupu uranu przez Irak miały miejsce. Już po rozpoczęciu wojny, w lipcu 2003 roku, Wilson opublikował w gazecie New York Times artykuł pod tytułem "Czego nie znalazłem w Afryce", w którym ostro krytykował działania administracji Busha w tej sprawie, w szczególności uparte utrzymywanie, że doniesienia wywiadu o zakupie uranu były wiarygodne. 
Osiem dni później dziennikarz Robert Novak, powołując się na dwóch anonimowych członków administracji Busha, ujawnił w artykule, że żona Wilsona, Valerie Plame, jest wysoko postawioną agentką CIA, i że to ona prawdopodobnie załatwiła dla swojego męża udział w misji do Afryki. W rzeczywistości Plame była tajną agentką i jej powiązanie z agencją było tajemnicą państwową, tak więc ujawnienie jej tożsamości uniemożliwiło jej dalszą pracę w tej roli i praktycznie zniszczyło jej dotychczasową karierę. Zdemaskowanie Plame mogło także wpłynąć negatywnie na pracę amerykańskiego wywiadu i zagrozić zagranicznym agentom CIA, którzy mieli z nią kontakt. Wilson i wiele innych osób twierdzi, że przeciek do Novaka i, jak wkrótce wyszło na jaw, do kilku innych dziennikarzy, którzy jednak nie opublikowali go w prasie, był zemstą administracji Busha za kwestionowanie przez Wilsona jej działań przed inwazją na Irak i miał swoje źródło u wysokich rangą urzędników Białego Domu.
Świadome ujawnienie tożsamości tajnego agenta jest w Stanach Zjednoczonych przestępstwem, tak więc w drugiej połowie 2003 amerykański Departament Sprawiedliwości rozpoczął dochodzenie w tej sprawie na wniosek przedstawiony 26 września 2003 przez CIA. 30 grudnia 2003 kierownictwo dochodzenia objął Patrick Fitzgerald, w roli specjalnego prokuratora. W trakcie dochodzenia przesłuchanych zostało wielu najwyższych rangą urzędników Białego Domu, z prezydentem Bushem włącznie. 28 października 2005 postawiono w stan oskarżenia Lewisa Libby, szefa personelu wiceprezydenta. Ława przysięgłych uznała go winnym 4 z 5 zarzucanych czynów, a sędzia ustalił wyrok na 30 miesięcy więzienia, 250 tys. dolarów grzywny oraz 400 godzin prac społecznych. Sąd wyznaczył datę rozpoczęcia odbywania kary i odmówił zwolnienia za kaucją na czas apelacji, jednak prezydent George W. Bush, korzystając z prawa łaski, uchylił wyrok więzienia, pozostawiając jego pozostałą część. Spotkało się to z mocną krytyką ze strony wielu prawników oraz polityków Partii Demokratycznej. Prezydentowi zarzucano nadużycie prawa łaski do ochrony własnych przyjaciół.

</doc>
<doc id="288115" url="https://pl.wikipedia.org/wiki?curid=288115" title="Valerie Plame">
Valerie Plame

Valerie Elise Plame Wilson (ur. 19 kwietnia 1963 w Anchorage) – amerykańska funkcjonariusz operacyjna Centralnej Agencji Wywiadowczej i autorka książek. Do 2003 r. była niejawną jej służba w CIA. Jej tożsamość została wyjawiona w artykule opublikowanym 14 lipca 2003 w The Washington Post przez publicystę o poglądach konserwatywnych Roberta Novaka. W wyniku publikacji artykułu wybuchł skandal polityczny trwający wiele lat, potocznie zwany sprawą Plame.
Przed ujawnieniem.
Urodziła się w bazie lotniczej Elmendorf Air Base w Anchorage na Alasce, jej ojciec Samuel Plame przeszedł na emeryturę w stopniu podpułkownika. Ma dyplom bachelor Uniwersytetu Stanowego Pennsylvanii oraz dwa dyplomy magistra ("master"): London School of Economics and Political Sciences oraz Kolegium Europejskiego w Brugii. Szkolenie CIA ukończyła w 1985 roku. Od 1990 roku pracowała pod przykryciem za granicą: najpierw w Atenach, później w Brukseli, Afryce i innych rejonach.
Ujawnienie wywiadowczyni i oskarżenia o nepotyzm.
Przeciek będący podstawą artykułu nastąpić miał w celu zdyskredytowania męża Plame, Josepha C. Wilsona IV, dyplomaty i byłego ambasadora amerykańskiego w państwach afrykańskich. Powodem miały być ustalenia Wilsona sprzeczne z oczekiwaniami politycznymi administracji George’a Walkera Busha.
Joseph Wilson IV był w lutym 2002 roku wysłannikiem CIA do Nigru, gdzie badał sprawę domniemanego zakupu uranu przez przedstawicieli Saddama Husajna. Bezpośrednio przed ujawnieniem funkcjonariuszki Valerie Plame, 4 lipca 2003 r. Wilson opublikował w dzienniku „New York Times” artykuł pt. "What I Didn’t Find in Africa" (ang. „Czego nie znalazłem w Afryce?”), w którym opisywał swą wizytę w Niamey, stolicy Nigru, w trakcie której uznał sprzedaż uranu Irakowi za wysoce nieprawdopodobną i krytykował administrację za przekazywanie mieszkańcom USA informacji fałszywych (dezinformacja). Wedle niewiele późniejszych publikacji prasowych, które miały być inspirowane przez wysokich urzędników administracji Prezydenta USA George’a Walkera Busha, Valerie Plame miała mieć wpływ na decyzję o powierzeniu jej mężowi misji w Niamey. Oskarżenie o nepotyzm miało podważyć wiarygodność J.C.Wilsona, który nie znalazł dowodów na zakup uranu przez Irak, o czym poinformował szefostwo CIA, a co zostało zignorowane przez amerykańską administrację, zmierzającą do wojny z Irakiem.
Przeciek z Białego Domu i dochodzenie Departamentu Sprawiedliwości.
Od końca 2003 roku trwało dochodzenie amerykańskiego Departamentu Sprawiedliwości mające ustalić, kto doprowadził do przecieku tożsamości V. Plame. Świadome ujawnienie tożsamości tajnego agenta jest przestępstwem w świetle amerykańskiego prawa. Prowadzący postępowanie specjalny prokurator Patrick Fitzgerald skierował akt oskarżenia przeciw byłemu szefowi gabinetu wiceprezydenta Dicka Cheneya, Lewisowi „Scooterowi” Libby’emu, który miał być jednym z wysokich rangą urzędników, będących autorami przecieku nazwiska Plame do prasy. W kręgu podejrzanych znalazł się też wpływowy doradca prezydenta Karl Rove. Ostatecznie jako źródło Novaka ujawnił się, pod wpływem reporterskiego śledztwa, zastępca sekretarza stanu Richard Armitage, co zostało potwierdzone przez autora tekstu. Niemniej według Novaka Armitage nie ujawnił pełnej skali przekazywanych przez siebie zarzutów wobec Josepha Wilsona i Valerie Plame.
Popkultura.
W 2007 roku ukazał się pamiętnik Valerie Plame pt. "". Wcześniej w 2004 roku sprawę w swojej biografii "The Politics of Truth: Inside the Lies that Led to War and Betrayed My Wife’s CIA Identity: A Diplomat’s Memoir" opisał mąż Valerie, Joseph C. Wilson IV.
W 2010 roku (w Polsce w 2011 r.) do kin wszedł thriller polityczny "Uczciwa gra" w reżyserii Douga Limana, oparty na obu biografiach.
W 2013 roku ukazała się pierwsza powieść szpiegowska napisana przez V.Plame Wilson razem z Sarą Lovett pt. "Blowback". W następnym roku ukazała się kontynuacja przygód głównej bohaterki – agentki Vanessy Pierson – pt. "Burned".

</doc>
<doc id="288116" url="https://pl.wikipedia.org/wiki?curid=288116" title="Vought OS2U Kingfisher">
Vought OS2U Kingfisher

Vought OS2U Kingfisher (ang. zimorodek) – wodnosamolot rozpoznawczy (OS – „Observation-Scout”, „obserwacyjno-zwiadowczy”) produkcji amerykańskiej, używany w czasie II wojny światowej.
Był to niewielki samolot o przeciętnych osiągach, głównie z powodu lekkiego silnika o niskiej mocy. Pod samolotem zamontowany był jeden duży centralny pływak i dwa mniejsze pod skrzydłami, budowany był także w konfiguracji lądowej ze stałym podwoziem. Używany był głównie jako samolot obserwacyjny startujący z katapult na pancernikach i krążownikach.
Kingfisher był używany również do zwalczania okrętów podwodnych i jako samolot ratowniczy. Z powodu niewielkiego udźwigu jego przydatność do tych zadań była jednak bardzo ograniczona – znany jest incydent z 1942, gdy załoga OS2U uratowała trzech członków załogi samolotu B-17, który został zmuszony do wodowania na Pacyfiku. Ciężar dodatkowych trzech osób spowodował, że samolot nie mógł się oderwać od powierzchni wody i był zmuszony „dokołować” do najbliższego lądu oddalonego o 60 km.

</doc>
<doc id="288117" url="https://pl.wikipedia.org/wiki?curid=288117" title="OS2U Kingfisher">
OS2U Kingfisher



</doc>
<doc id="288118" url="https://pl.wikipedia.org/wiki?curid=288118" title="OS2U">
OS2U



</doc>
<doc id="288119" url="https://pl.wikipedia.org/wiki?curid=288119" title="Kingfisher">
Kingfisher

Miejscowości w USA:
Hrabstwa w USA:

</doc>
<doc id="288120" url="https://pl.wikipedia.org/wiki?curid=288120" title="PBY">
PBY



</doc>
<doc id="288121" url="https://pl.wikipedia.org/wiki?curid=288121" title="Jan Michałowicz">
Jan Michałowicz



</doc>
<doc id="288125" url="https://pl.wikipedia.org/wiki?curid=288125" title="Liszkowo (Litwa)">
Liszkowo (Litwa)

Liszkowo (lit. "Liškiava") – wieś na Litwie, w okręgu olickim, w rejonie orańskim, na lewym brzegu Niemna, 9 km od Druskienik. W 2011 roku liczyła 57 mieszkańców. 
Do około 1800 roku miasto. Niemen był granicą III rozbioru Polski. Kościół i klasztor dominikanów usytuowane na wysokim, lewym brzegu rzeki znalazły się wówczas w zaborze pruskim.
1 grudnia 2000 roku w Liszkowie odbyło się spotkanie prezydentów Polski i Litwy. 
Zabytki.
Na lewym brzegu Niemna znajduje się Góra Zamkowa z grodziskiem z resztkami zamku. Gród funkcjonował w tym miejscu od III wieku p.n.e. do IX wieku n.e. W XI wieku miał tu powstać nowy gród - Nowogródek - siedziba i miejsce koronacji księcia Mendoga. Na początku XV wieku książę Witold polecił zbudować tu murowany zamek, z którego do naszych czasów ocalało przyziemie okrągłej wieży o średnicy 11,5 metra i grubości 3,5 m. Duży wykop pod inną wieżę znajduje się w odległości 27 m od niej, ale jej budowy zaniechano, przypuszczalnie po klęsce Zakonu Krzyżackiego w Bitwie pod Grunwaldem, co oddaliło zagrożenie najazdami tych terenów. Obok wznosi się Góra Kościelna, na której istniał kamienny kościół, z którego pozostały jedynie fundamenty budynku.
We wsi mieści się kościół i klasztor (podominikański) ufundowany w końcu XVII wieku przez Jerzego Kosiłłę, który sprowadził tu dominikanów z Sejn. W 1796 roku Prusacy zamknęli klasztor i zamienili go na więzienie dla księży. W 1836 roku w klasztorze zorganizowano dom poprawczy dla tzw. "księży zdrożnych" z Królestwa Polskiego. Kiedy więzienie przeniesiono na Św. Krzyż w klasztorze umieszczono bibliotekę, a po II wojnie - szkołę średnią. Kościół w 1812 roku zamieniono na parafialny. Obecnie w klasztorze urządza się muzeum oo. dominikanów. Kościół pw. św. Trójcy zbudowano w latach 1704-1741 (wzorowany na kościele sakramentek z warszawskiego Nowego Miasta). Kościół został wzniesiony na planie krzyża greckiego. Posiada rokokowe wnętrze. W jednym z bocznych ołtarzy znajduje się łaskami słynący obraz Matki Boskiej. Przed kościołem stoi kolumna z początku XIX wieku, na której umieszczono drewnianą, ludową rzeźbę św. Agaty z XVIII wieku. Naprzeciwko klasztoru usytuowany jest dwukondygnacyjny spichlerz z początku XVIII wieku. Nieopodal zespołu kościelno-klasztornego mieści się cmentarz katolicki z nagrobkami z XIX wieku. Na cmentarzu znajdują się między innymi groby marszałka szlachty powiatu trockiego Seweryna Romera (1820-1885) oraz Teodory Romerowej (1820-1901).

</doc>
<doc id="288126" url="https://pl.wikipedia.org/wiki?curid=288126" title="Efuzja (fizyka)">
Efuzja (fizyka)

Efuzja (z łac. "efussio" – wylew) – wypływ gazu (lub cieczy) przez bardzo mały otwór lub porowatą barierę.
Formalny opis efuzji zależy od ciśnienia gazu.
Efuzja przy bardzo małym ciśnieniu.
Gdy różnica ciśnień po obu stronach otworu jest niewielka a średnica otworu jest mała w porównaniu ze średnią drogą swobodną molekuły, wówczas wypływ gazu jest swobodnym ruchem molekuł przez otwór.
Szybkość efuzji przy małym ciśnieniu wynika z ruchu cząsteczek gazu.
Gdy z jednej strony przegrody jest gaz, a z drugiej próżnia, masę cząsteczek przepływających w jednostce czasu przez otwór o powierzchni formula_1 określa wzór
Z wzoru tego wynika prawo Grahama podające stosunek wydatków w molowych formula_3
gdzie:
Efuzja przy dużym ciśnieniu.
Gdy ciśnienie jest duże i droga swobodna cząsteczek jest mniejsza od średnicy otworów, wówczas wydajność objętościowa jest odwrotnie proporcjonalna do pierwiastka kwadratowego z gęstości gazów. Związek ten określany jest prawem Grahama. Jeżeli gazy spełniają równania gazów doskonałych, to zależność ta prowadzi do tej, opisanej w efuzji przy małym ciśnieniu.
Zastosowania.
Efuzja stosowana jest do pomiaru bardzo małych, jak i bardzo dużych ciśnień, określania gęstości gazów. Wykorzystywana jest też do rozdzielania gazów. Jest stosowana do wzbogacania uranu przez efuzję fluorku uranu.

</doc>
<doc id="288134" url="https://pl.wikipedia.org/wiki?curid=288134" title="Talan">
Talan



</doc>
<doc id="288137" url="https://pl.wikipedia.org/wiki?curid=288137" title="HomeRF">
HomeRF

HomeRF (HOME Radio Frequency) – bezprzewodowa technika konstruowania sieci komputerowych opracowana przez HomeRF Working Group z Portland w Oregon, która została założona w 1998 r. przez firmy Compaq, IBM, HP i inne.
Na początku 2003 r. grupa została rozwiązana z powodu braku zainteresowania konkurowaniem ze standardem Wi-Fi. Otwarty standard HomeRF korzystał z protokołu Shared Wireless Access Protocol (SWAP) do transmisji w nielicencjonowanym pasmie 2.4 GHz między urządzeniami przenośnymi i stajonarnymi, na odległość do ok. 50 m, z szybkością 1 lub 2 Mbps. Możliwe było adresowanie do 127 urządzeń. Będąc pochodną Digital European Cordless Telephone (DECT), HomeRF korzystał z techniki przeskakiwania częstotliwości (50 razy na sekundę). Każda 20-milisekundowa ramka zawierała jeden slot CSMA/CA na dane i sześć pełnodupleksowych slotów TDMA na głos.
HomeRF 2.0, pracujący z prędkością do 10 Mbps, jest standardem zapewniającym wysokowydajną łączność bezprzewodową dla domowych zastosowań multimedialnych i jedynym obsługującym wysokiej jakości przesyłanie głosu. Użytkownicy HomeRF 2.0 mogą przesyłać głos, dane oraz strumienie audio-wideo pomiędzy różnymi produktami HomeRF służącymi do pracy i zabawy – w tym komputery PC, terminale WEB, urządzenia PDA, telefony bezprzewodowe, głośniki bezprzewodowe oraz coraz większą liczbę urządzeń audio i telewizyjnych. Dla użytkowników domowych, użycie technologii HomeRF oznacz uwolnienie się od zakłóceń pochodzących z urządzeń takich jak kuchenki mikrofalowe, urządzenia Bluetooth, czy pobliskich sieci bezprzewodowych DSSS 2.4 GHz 802.11b. HomeRF jest jedyną bezprzewodową technologią sieciową zaprojektowaną całkowicie dla klienta indywidualnego, skoncentrowaną na takich aspektach jak łatwość instalacji i przystępną cenę. 
W ramach projektu Home Radio Frequency powstał SWAP – Shared Wireless Access Protocol. Opracowany na podstawie IEEE 802.11 i DECT miał jedno zadanie: ograniczyć cenę urządzeń przez stworzenie standardu prostszego od 802.11. Warstwa fizyczna jest jedna, oparta na FHSS. Jednocześnie, zgodnie z duchem konwergencji, protokół miał być dostosowany do przenoszenia zarówno danych, jak i głosu, co odróżniało go od 802.11. To drugie zostało osiągnięte przez zaczerpnięcie technologii ze standardu telefonii bezprzewodowej DECT. Z połączenia DECT i 802.11 powstaje hybryda CSMA/CA (dane) + TDMA (dźwięk) dobra dla małych domowych sieci. W ramach sieci możemy mieć cztery telefony i 127 urządzeń do transmisji danych. W podstawowej konfiguracji mamy punkt łączący z siecią PSTN, służący za coś w rodzaju stacji bazowej dla telefonów w obrębie sieci. W przypadku braku telefonów można zrezygnować z punktu centralnego. Prędkość efektywnie wynosząca 600 kbps nie wydaje się duża w stosunku do konkurencji 802.11b czy 802.11a, ale jak na warunki domowe jest odpowiednia; dużym atutem jest też cena. Proponowana następna wersja standardu, dzięki użyciu również kanałów o szerokości 3 i 5 MHz wraz z dotychczasowym o szerokości 1 MHz, ma zwiększyć prędkość do 10 Mbps. Na razie nie wiadomo, czy taka zmiana nastąpi. 802.11 DSSS używa całego pasma 2,4 GHz, traktując inne transmisje jako szum. Jednym z plusów modulacji szerokopasmowej z rozpraszaniem widma jest możliwość niwelowania zakłóceń wąskopasmowych. Poszerzony kanał transmisji HomeRF będzie widział 802.11 DSSS jako źródło szumu o pięciokrotnie wyższym natężeniu. HomeRF ma również przewagę nad 802.11 ze względu na mnogość implementacji. Swoje rozwiązania WLAN wykorzystujące HomeRF oferuje m.in. Proxim, a i inne firmy tworzące HomeRF są potentatami w swoich branżach. Największym konkurentem dla HomeRF jest obecnie Bluetooth, mający podobne parametry i cieszący się znacznie większą sławą w mediach. Wbrew wizji Bluetooth – PAN (Personal Area Network), HomeRF – WLAN, może się okazać, że HomeRF zostanie wyparte ze swojego miejsca. Co prawda Bluetooth de facto jest tylko zastąpieniem kabla, a HomeRF siecią WLAN z prawdziwego zdarzenia, ale przeciętny użytkownik pyta o efekty, a nie założenia ideowe.

</doc>
<doc id="288138" url="https://pl.wikipedia.org/wiki?curid=288138" title="Xilinx Netlist Format">
Xilinx Netlist Format

Xilinx Netlist Format (XNF) – język opisu sprzętu (Hardware Description Language) w sferze projektowania obwodów elektronicznych, opracowany przez firmę Xilinx, Inc.
Narzędzia tworzone przez Xilinx wykorzystują XNF w architekturze FPGA (field-programmable gate array). Istnieją konwertery języka do innych szeroko wykorzystywanych języków HDL, np. do Verilog (xnf2ver), tak więc projektanci mogą używać znanych sobie narzędzi do tworzenia projektów matryc komórek logicznych. Dodatkowo, XNF może być przekonwertowany do postaci języka wejściowego rozmaitych symulatorów logicznych.

</doc>
<doc id="288139" url="https://pl.wikipedia.org/wiki?curid=288139" title="Xilinx">
Xilinx

Xilinx Inc. – przedsiębiorstwo, które opracowało architekturę FPGA. Założone w 1984 roku w Dolinie Krzemowej, obecnie z główną siedzibą w San Jose (Kalifornia). Największy światowy producent i projektant FPGA, posiada około połowy globalnego rynku tych urządzeń. Jeden z dostawców opracowanych przez siebie urządzeń CPLD. Spółka publiczna notowana na nowojorskiej giełdzie NASDAQ.
W październiku 2020 roku gigant informatyczny AMD ogłosił przejęcie firmy Xilinx Inc.

</doc>
<doc id="288140" url="https://pl.wikipedia.org/wiki?curid=288140" title="Regina (informatyka)">
Regina (informatyka)

Regina – szeroko rozpowszechniony opensource'owy interpreter języka REXX opracowany przez Andersa Christensena, przeniesiony na wiele platform, w tym Unix, Windows 95, Windows NT, OS/2. Obecnie opiekunem Reginy jest Mark Hessling. 
Regina odpowiada Rexx Language Level 4.00, z pewnymi rozszerzeniami Rexx SAA API. Jest dystrybuowana na licencji GNU General Public License.

</doc>
<doc id="288142" url="https://pl.wikipedia.org/wiki?curid=288142" title="Kolczak obłączasty">
Kolczak obłączasty

Kolczak obłączasty ("Hydnum repandum" L.) – gatunek grzybów należący do rodziny kolczakowatych ("Hydnaceae"). 
Systematyka i nazewnictwo.
Pozycja w klasyfikacji według Index Fungorum: "Hydnum, Hydnaceae, Cantharellales, Incertae sedis, Agaricomycetes, Agaricomycotina, Basidiomycota, Fungi".
Synonimów naukowych ma ok. 40:
Nazwę polską podał Feliks Berdau w 1876 r. W polskim piśmiennictwie mykologicznym gatunek ten opisywany był też jako kolczak blaszkowaty, sarna zaroślowa, siarna, kolczak obłączysty. 
Morfologia.
Średnicy do 4-10(15) cm, w środku zwykle wklęsły, barwa biaława do bladopomarańczowej. Powierzchnia sucha, naga i gładka, czasem delikatnie omszony. Kształt zmienny, brzeg podgięty i nieregularny. Charakterystyczną cechą jest jego kruchość. Owocniki często zrośnięte po kilka. W okresie suchej kolory staje się jaśniejszy.
Kolce o długości do 6 mm, gęste i czasami nieco zbiegające po trzonie. Barwa biaława do bladopomarańczowej. Kruche tak samo jak i kapelusz. Na młodych owocnikach są krótkie i bladożółte, później dopiero stają się dłuższe i nabierają takiej samej barwy jak kapelusz.
Wysokość do 7 cm, grubość 1,5–4 cm, zwykle ekscentryczny, twardy, pełny, często nieregularnie powyginany. Barwa od białej przez kremową do rdzawobrązowawej.
Biały do bladokremowego, nieamyloidalny. Zarodniki bezbarwne i gładkie, prawie kuliste, o rozmiarach 6,5–9 × 5,5–7 μm.
Występowanie i siedlisko.
W Ameryce Północnej i w Europie jest szeroko rozprzestrzeniony. W Polsce również jest pospolity. 
Rośnie od lipca do października (listopada) w lasach iglastych, liściastych oraz mieszanych. Lubi gleby ilaste o dużej zawartości wapnia. Mikoryzę tworzy najczęściej ze świerkiem i bukiem. Owocniki wyrastają często w dużych grupach.
Znaczenie.
Grzyb mikoryzowy. Grzyb jadalny: zapach i smak świeżych owocników jest przyjemny, natomiast stare egzemplarze stają się gorzkie i ze względu na kwaskowaty smak jego wartość konsumpcyjna jest trzeciorzędna. W Polsce jest rzadko zbierany. Nadaje się do suszenia i przyrządzania konserw.

</doc>
<doc id="288143" url="https://pl.wikipedia.org/wiki?curid=288143" title="Cinepak">
Cinepak

Cinepak - kodek kompresji/dekompresji plików wideo opracowany przez firmę SuperMac Technologies z Sunnyvale, Kalifornia, stosowany szeroko w środowisku komputerów Macintosh, ale dostępny też w Windows, od wersji 95/98.

</doc>
<doc id="288145" url="https://pl.wikipedia.org/wiki?curid=288145" title="Krzemowa Dolina">
Krzemowa Dolina



</doc>
<doc id="288150" url="https://pl.wikipedia.org/wiki?curid=288150" title="Alpes Maritimae">
Alpes Maritimae

Alpes Maritimae (pl. Alpy Nadmorskie) – mała prowincja rzymska założona przez Oktawiana Augusta w 14 p.n.e. ze stolicą w "Cemenelum" (obecnie Cimiez – dzielnica Nicei we Francji).

</doc>
<doc id="288154" url="https://pl.wikipedia.org/wiki?curid=288154" title="Africa Proconsularis">
Africa Proconsularis

Afryka Prokonsularna (Africa Proconsularis, Proconsularis, Africa) – jedna z prowincji imperium rzymskiego. Terytorialnie odpowiada mniej więcej obecnej Tunezji i części wybrzeża Libii. Nazwę, którą wywodzono od Afra – herosa będącego synem Heraklesa, nadali prowincji Rzymianie.
W okresie cesarstwa była prowincją senacką, tzn. władzę zwierzchnią sprawował nad nią senat, a nie cesarz. Afryka Prokonsularna stanowiła "spichlerz Rzymu", będąc obok cesarskiego (zarządzanego przez prefekta) Egiptu głównym obszarem zaopatrzenia w zboże. Piecza nad nią zapewniała senatowi pewną autonomię wobec cesarza, gdyż w przypadku konfliktu pomiędzy nim a władcą, istniała możliwość zablokowania tego źródła aprowizacji.
Historia.
W XI i X wieku p.n.e. osiedlili się Fenicjanie zakładając Kartaginę. Od VII w. p.n.e. osiedlali się Grecy, nazywając ten teren Libią.
W 146 r. p.n.e. Rzymianie pokonali i zburzyli Kartaginę. Wbrew pierwotnym zamiarom całkowitego jej zniszczenia, wkrótce potem w tym miejscu powstała kolonia rzymska, a Juliusz Cezar w 44 p.n.e. przywrócił jej starą nazwę. W czasach cesarstwa miasto kwitło jako ośrodek senackiej prowincji "Africa Proconsularis" będącej spichlerzem Rzymu. 
Prowincja początkowo nosiła nazwę "Africa". Po podboju przez Juliusza Cezara ziem położonych na zachód od dawnej prowincji "Africa" i utworzeniu tam nowej prowincji "Africa Nova", dawny obszar nazwano "Africa Vetus" (Afryka Stara). Oktawian August połączył obie prowincje i tworząc w ten sposób "Africa Proconsularis". Później z jej zachodniej części ponownie wydzielono prowincję nazwaną ƒ"Numidią".
Po reformie administracji cesarstwa przeprowadzonej przez cesarza Dioklecjana, z prowincji tej w południowej jej części wyodrębniono "Africa Byzacena" ze stolicą w Hadrumetum. Pozostałą część północną dotychczasowej prowincji nazwano "Africa Zeugitana", a ponieważ nadal była zarządzana przez prokonsula, zachowała też nazwę "Africa Proconsularis".
Głównymi miastami były: 
Rozwój chrześcijaństwa.
U schyłku istnienia cesarstwa prowincja stała się ośrodkiem silnie rozprzestrzeniającego się w północnej Afryce starożytnego chrześcijaństwa. Z niej pochodzili m.in. papież Wiktor I oraz nawrócony na chrześcijaństwo filozof Mariusz Wiktoryn. Tertulian (ok. 150-240 r.) jest uważany za ojca łacińskiego języka teologicznego. Nauczanie Cypriana z Kartaginy (ok. 200-258 r.) oraz później Augustyna z Hippony (354-430 r.) decydująco wpłynęło na ukształtowanie się teologii Kościoła zachodniego.
Biskup Kartaginy – prymas Afryki Prokonsularnej, był niekiedy nazywany prymasem Afryki.

</doc>
<doc id="288158" url="https://pl.wikipedia.org/wiki?curid=288158" title="System Rezerwy Federalnej">
System Rezerwy Federalnej

System Rezerwy Federalnej, zwyczajowo Rezerwa Federalna, w skrócie Fed (ang. "Federal Reserve System", "Federal Reserve", "Fed") − bank centralny Stanów Zjednoczonych.
Fed został utworzony na podstawie ustawy o Rezerwie Federalnej z 1913 roku. Ustawa była wielokrotnie nowelizowana, najistotniejsze zmiany wprowadzono w latach 1933 i 1935 oraz w roku 2010. Ustawy z lat trzydziestych XX wieku utworzyły z siedmioosobowej Rady Gubernatorów faktyczne jądro decyzyjne banku. Ponadto ustawą bankową ("Banking Act 1933") utworzono Federalny Komitet do spraw Operacji Otwartego Rynku ("Federal Open Market Committee" – FOMC), odpowiedzialny za decyzje w przedmiocie kształtowania założeń amerykańskiej polityki pieniężnej. Jednocześnie kolejną ustawą bankową ("Banking Act 1935") przyznano w tym gremium większość absolutną powoływanym przez prezydenta członkom Rady Gubernatorów. Ustawa Dodda-Franka z 2010 zmodyfikowała natomiast sposób wyboru prezesów poszczególnych banków systemu, zwiększyła uprawnienia nadzorcze banku nad sektorem finansowym w Stanach Zjednoczonych oraz uporządkowała kwestie rozliczania banku z jego działalności.
Historia.
Pierwszymi instytucjami mającymi zadania banku centralnego były Pierwszy Bank Stanów Zjednoczonych ("First Bank of the United States") działający w latach 1791–1811 i Drugi Bank Stanów Zjednoczonych ("Second Bank of the United States") (1816–1836). Różniły się w wielu miejscach od dzisiejszych banków centralnych (4/5 akcji tak pierwszego, jak i drugiego banku znajdowało się w rękach prywatnych, zarządzało nim 25 dyrektorów, z czego tylko pięciu było mianowanych przez rząd federalny). Ich specyfika przejawiała się także w tym, że działały na mocy przyznanej przez rząd federalny dwudziestoletniej licencji. Niepodważalną zaletą obydwu instytucji było to, że poprzez sieć oddziałów usprawniały transfer środków federalnych na terytorium amerykańskim, uzyskały także środki do dyscyplinowania banków komercyjnych do wykupu wyemitowanych przez nie pieniędzy.
W latach "ery wolnej bankowości" (1837–1862) formalnie nie było banku centralnego działającego na terytorium całych Stanów Zjednoczonych, a banki funkcjonowały na podstawie regulacji stanowych (co w efekcie doprowadziło do tego, że wydawały różne banknoty, miały niejednolite wymagania co do rezerw itd.). Brak nadzoru powodował bankructwo połowy banków, a średni czas ich funkcjonowania wynosił pięć lat. W 1863 ustanowiono system banków krajowych (także prywatnych), ujednolicono pieniądz i wprowadzono nadzór nad bankami krajowymi – nadzorcą był funkcjonujący do dziś przy Departamencie Skarbu Urząd Kontrolera Waluty ("Office of the Comptroller of the Currency" – OCC).
W wyniku paniki bankowej z 1907 r. w listopadzie 1910 senator Nelson Aldrich zwołał poufną konferencję, zapraszając czołowych amerykańskich finansistów do Jekyll Island Club w stanie Georgia. Podczas tej konferencji mieli omawiać politykę monetarną i funkcjonowanie systemu bankowego. Po tym spotkaniu, Aldrich i Abram Andrew (zastępca sekretarza Departamentu Skarbu Stanów Zjednoczonych), Paul Warburg (reprezentujący Kuhn, Loeb &amp; Co.), Frank A. Vanderlip (następca Jamesa Stillmana na stanowisku prezesa National City Bank of New York, obecnie znanego jako Citibank), Henry P. Davison (wspólnik J.P. Morgan &amp; Company), Charles D. Norton (prezes First National Bank of New York) i Benjamin Strong (reprezentujący J.P. Morgana) zaprezentowali projekt ustawy tworzącej amerykański bank centralny.
Wbrew powszechnej opinii nie stał się on jednak powszechnie obowiązującym prawem w USA. Partia Aldricha przegrała bowiem wybory do Kongresu w 1910 (co nie dawało mu szansy na przeforsowanie projektu ustawy), natomiast wybrany w 1912 prezydent Woodrow Wilson, widząc potrzebę głębokiej reformy amerykańskiego prawa bankowego, skupił wokół siebie własną grupę polityków i ekspertów i to z tego środowiska wyszedł głosowany później w Kongresie projekt ustawy. Najważniejsze postacie z tego gremium to szefowie stosownych komisji Kongresu właściwych do spraw bankowości – Carter Glass (kongresmen) i Robert Owen (senator). Ważną postacią był także Henry Parker Willis (profesor ekonomii na Washington and Lee University). Pod koniec grudnia 1912 przedstawili oni prezydentowi elektowi projekt ustawy. Po wielu negocjacjach – zarówno tych podjętych w Kongresie, jak i przeprowadzonych wraz z Komisją Monetarną Stowarzyszenia Banków Amerykańskich ("American Bankers Association") – ostateczny tekst ustawy powołującej amerykański bank centralny został uchwalony przez Kongres i podpisany 23 grudnia 1913 przez prezydenta Woodrowa Wilsona.
Podczas kryzysu w 2020 Fed stwierdził, że dodrukuje "tyle dolarów ile będzie potrzeba" („luzowanie ilościowe” bez ograniczeń). Pieniądze przeznaczono m.in. na zasiłki dla bezrobotnych. Na początek maja 2020 wniosek o zasiłek dla bezrobotnych złożyło ponad 10% Amerykanów – co najmniej 33 miliony ludzi. Oprócz zasiłku w wysokości średnio 38% pensji otrzymują oni dopłatę do zasiłku w wysokości 600$ tygodniowo. Niektórzy otrzymują więcej pieniędzy, niż zarabiali na etacie. Stworzyło to nową sytuację, w której znaczna liczba zwłaszcza gorzej zarabiających Amerykanów, za siedzenie w domu dostaje te same lub nawet większe pieniądze, niż pracując na etacie.
Cele i zadania Systemu Rezerwy Federalnej.
Cele.
Kongres w ustawie z 1913 nałożył na System Rezerwy Federalnej kilka celów – nie uprzywilejowując żadnego z nich i nie tworząc żadnego matematycznego ani ekonomicznego odniesienia w tym zakresie. Są to:
Oprócz wyżej wymienionych celami Systemu Rezerwy Federalnej są także:
Zadania.
Zadania Systemu Rezerwy Federalnej to:
Organy Systemu Rezerwy Federalnej.
System Rezerwy Federalnej składa się z Rady Gubernatorów ("Board of Governors"), rozlokowanych na terytorium Stanów Zjednoczonych dwunastu banków SRF ("Federal Reserve banks") oraz ich oddziałów ("Federal Reserve bank branches") i Federalnego Komitetu ds. Operacji Otwartego Rynku ("Federal Open Market Committee"). Za część systemu są także uważane banki członkowskie ("member banks").
Inny charakter od wyżej wymienionych organów ma utworzony ustawą Dodda-Franka w 2010 roku i działające w ramach SRF Biuro Finansowej Ochrony Konsumentów ("Consumer Financial Protection Bureau"). Na mocy tej ustawy również System Rezerwy Federalnej stał się częścią struktury innego organu – Rady ds. Monitorowania Stabilności Finansowej ("Financial Stability Oversight Council") – który odpowiada za nadzór makroostrożnościowy nad amerykańskim sektorem finansowym.
Jako organy banku wymienia się także organy wykonujące zadania o charakterze pomocniczym względem SRF. Zalicza się do nich Federalny Komitet Doradczy, Radę Doradczą ds. Lokalnych Instytucji Depozytowych oraz Radę Walidacyjną.
Zyski.
Wszystkie zyski są w pierwszej kolejności przeznaczane na wypłatę 6% rocznych dywidend dla banków członkowskich; pozostała kwota zostaje przekazana Departamentowi Skarbu Stanów Zjednoczonych – przykładowo w 2007 roku Departament Skarbu dostał ponad 97% osiągniętego zysku.

</doc>
<doc id="288163" url="https://pl.wikipedia.org/wiki?curid=288163" title="Błotniarkowate">
Błotniarkowate

Błotniarkowate (Lymnaeidae) – rodzina słodkowodnych ślimaków płucodysznych (Pulmonata) z rzędu nasadoocznych (Basommatophora), obejmująca gatunki średnie i duże, charakteryzujące się dużą różnorodnością w budowie i ubarwieniu muszli – od stożkowatej, wieżyczkowatej, jajowatej do kulistej. Wykazują przy tym znaczną jednorodność w budowie anatomicznej. 
Występowanie.
Występują na całym świecie, z wyjątkiem regionów polarnych, zwykle w płytkich wodach stojących lub wolno płynących, ale znane są też gatunki głębokowodne oraz żyjące w górskich potokach lub zbiornikach okresowych. Czasami występują bardzo licznie. 
Budowa.
Wysokość ich muszli waha się w przedziale od kilku milimetrów do kilku centymetrów. Głowa duża, z 2 szerokimi, płatowatymi, trójkątnymi, niewciągalnymi czułkami. Na przednim końcu ich podstawy położone są małe oczy. Noga szeroka, z przodu prosto ścięta, mocna. 
Ekologia.
Żywią się żywymi i martwymi roślinami oraz padliną. Stanowią pokarm ryb, wielu ptaków wodnych i niektórych gatunków niezwiązanych bezpośrednio z wodą (niektóre błotniarki wypełzają na brzeg zbiorników wodnych).
Znaczenie dla człowieka.
Błotniarkowate są przedmiotem zainteresowania medycyny, w tym medycyny weterynaryjnej, ponieważ zagrażają zdrowiu ludzi i zwierząt gospodarskich, często powodując duże straty materialne. Są częstymi żywicielami pośrednimi wielu pasożytów, zwłaszcza przywr z rodzin Schistosomatidae i Echinostomatidae. Najbardziej charakterystycznym przypadkiem przenoszenia pasożyta jest błotniarka moczarowa ("Galba truncatula") – żywiciel pośredni motylicy wątrobowej.
Systematyka.
Opisano blisko 1800 gatunków i odmian zaliczonych do tej rodziny, jednak większość z nich to formy ekologiczne. Obecnie przyjmuje się, że poprawnie opisanych gatunków może być mniej niż 100, z czego 11 występuje w Polsce. 
Analiza filogenetyczna wykazała istnienie 3 kladów zgodnych z geograficznym pochodzeniem gatunków (Ameryka, Eurazja i region indopacyficzny).
Poniżej wymieniono rodzaje, w jakich klasyfikowane są błotniarkowate. Należy się jednak spodziewać istotnych zmian w klasyfikacji tej rodziny. 
Rodzaje.
Rodzajem typowym rodziny jest "Lymnaea".

</doc>
<doc id="288168" url="https://pl.wikipedia.org/wiki?curid=288168" title="Wibrysy">
Wibrysy



</doc>
<doc id="288169" url="https://pl.wikipedia.org/wiki?curid=288169" title="CCS">
CCS



</doc>
<doc id="288170" url="https://pl.wikipedia.org/wiki?curid=288170" title="Feliks z Nikozji">
Feliks z Nikozji

Feliks z Nikozji, właśc. "Giacomo Amoroso" (ur. 5 listopada 1715 w Nikozji, zm. 31 maja 1787 tamże) – włoski kapucyn działający na rzecz osób biednych i analfabetów, franciszkański tercjarz i założyciel Zgromadzenia Sióstr św. Józefa (CSSJ), święty Kościoła katolickiego.
Życiorys.
Feliks urodził się, jako syn Filippo Amoroso i Carmela Pirro w Nikozji, na Sycylii. Ochrzczonemu tego samego dnia, nadano imiona Filip Jakub. Jego ojciec był szewcem, zmarł wcześnie, zostawiając żonę z trojgiem dzieci. Rodzina Feliksa była uboga ale bardzo pobożna. Jako młody chłopiec, Feliks pracował w warsztacie szewca Giovanniego Cavarelli, położonego blisko klasztoru Kapucynów, często odwiedzał ich wspólnotę, poznawał braci i podziwiał ich drogę życia. Zafascynowało go ich życie: radosna surowość, wyzwalające ubóstwo, pokuta i modlitwa, miłość i duch misyjny mnichów.
W wieku 20 lat poprosił Ojca Prowincjała Mesyny przez przełożonego klasztoru w Nikozji aby przyjął go do zakonu jako brata. Jak większość sycylijskich chłopców w tamtych czasach, nigdy nie chodził do szkoły a jako analfabeta nie mógł zostać klerykiem, również powołanie na brata zakonnego bardziej odpowiadało jego pokornej, prostej naturze. Prośba była powtarzana przez osiem kolejnych lat, i za każdym razem spotykała się z odmową. Nie zniechęcał się jednak, nigdy nie próbował wstąpić do podobnego zakonu. W 1743 r. Feliks osobiście prosił Prowincjała, który wizytował wówczas Nikozję, o przyjęcie i uzyskał zgodę.
10 października 1743 rozpoczął roczny nowicjat w klasztorze w Mistretta, przyjmując imię Brata Feliksa. Biografowie mówią, że wyróżniał się umiłowaniem posłuszeństwa, anielską czystością, umiłowaniem umartwienia i prawdziwie seraficką cierpliwością. Śluby złożył 10 października 1744 r.
Zaraz po profesji przełożeni wysłali go do klasztoru w Nikozji chociaż nie było praktykowane, aby wysyłać młodego zakonnika do jego rodzinnego miasta. Istniało bowiem niebezpieczeństwo, że mógłby poświęcać czas krewnym i znajomym. Ale przełożeni uznali, że pobyt w rodzinnym mieście nie zaszkodzi jego duchowemu wzrostowi.
Feliks przyjął za swoją maksymę św. Franciszka, że zakonnik powinien żyć na tej ziemi jak pielgrzym i obcy, niczego na ziemi nie nazywając swoim, ani domu, ani miejsca, ani niczego innego.
Jego zadaniem było zbieranie jałmużny. Codziennie szedł ulicami, pukając do domów bogatych ludzi zapraszając ich do dzielenia się majątkiem i do skromnych domków biedaków, ofiarując im wsparcie w potrzebach dnia codziennego. Cichy, pogodny i dyskretny, zawsze podziękował, gdy cokolwiek otrzymał, a gdy został szorstko odprawiony odpowiadał: "Niech tak będzie z miłości do Boga".
Brat Feliks nie umiał pisać ani czytać, nie przeszkadzało mu to w zgłębianiu nauki chrześcijańskiej. Czego nie mógł nauczyć się czytając Pismo Święte, uczył się na pamięć. Dokładał wszelkich starań, by przyswoić sobie fragment Pisma Świętego oraz budujących ksiąg, które czytano przy stole w klasztorze. Nie przepuszczał okazji, aby słuchać kazań w kościołach Nikozji.
Miał nabożeństwo do ukrzyżowanego Chrystusa. Każdego piątku kontemplował mękę i śmierć Jezusa. W marcu w piątek pościł o chlebie i wodzie oraz klęczał na chórze z rozpostartymi ramionami, medytując przed krzyżem. Szczególna cześć dla Eucharystii pozwalała mu spędzać godziny przed tabernakulum, nawet po ciężkim dniu. Okazywał czułe nabożeństwo dla Matki Bożej.
Gdy był już starszy i osłabiony fizycznie z powodu pokuty i umartwień, zwolniono go z wszelkich obowiązków; był wtedy zawsze gotowy do każdego rodzaju posługi zwłaszcza dla chorych braci w klasztornej infirmerii. Im bardziej znikały jego siły, tym mocniej koncentrował się na Bogu i radosnym, prostym posłuszeństwie.
Pod koniec maja, 1787, gdy pracował w ogrodzie, nagle zmogła go duża gorączka. Mimo opieki lekarskiej zmarł 31 maja 1787 roku.
Kult.
Feliks został beatyfikowany przez papieża Leona XIII 12 lutego 1888, po 16.letnim procesie beatyfikacyjnym. Kanonizacji dokonał Benedykt XVI 23 października 2005.
Wspomnienie liturgiczne św. Feliksa w Kościele katolickim obchodzone jest 31 maja. Zakon Braci Mniejszych Kapucynów wspomina świętego 2 czerwca.

</doc>
<doc id="288173" url="https://pl.wikipedia.org/wiki?curid=288173" title="China Classification Society">
China Classification Society

China Classification Society (中国船级社) (CCS) – chińskie towarzystwo klasyfikacyjne z siedzibą centrali w Pekinie, powstałe w 1956 roku. 
CCS ma 39 oddziałów w Chinach i 14 w największych portach świata. Pod koniec 2004 roku swoje klasyfikacyjne usługi świadczyło 23 armatorom.
China Classification Society od 1988 roku jest członkiem IACS.

</doc>
<doc id="288174" url="https://pl.wikipedia.org/wiki?curid=288174" title="Melchior von Hatzfeldt">
Melchior von Hatzfeldt

Melchior von Hatzfeldt (także: Hatzfeld, ur. 20 października 1593 w zamku Crottorf k. Friesenhagen, zm. 9 stycznia 1658 w Powidzku k. Żmigrodu) – dowódca wojskowy w służbie cesarstwa Habsburgów, marszałek polny podczas wojny trzydziestoletniej.
Życiorys.
Pochodził z rodu dawnej szlachty niemieckiej, której korzenie sięgają X wieku. Pierwotnie przeznaczony do stanu duchowego (jak jego brat Franz, późniejszy biskup Würzburga i Bambergu) uzyskał najniższy stopień w hierarchii kapłaństwa – diakona. Po studiach we Francji wstąpił do wojska cesarskiego, gdzie w służbie u Wallensteina awansował na stanowisko oficerskie. W 1631 został spadkobiercą dóbr hrabiego von Gleichen. W 1632 otrzymał stanowisko pułkownika, w 1635 – feldmarszałka (oraz tytuł hrabiowski). Po podstępnym schwytaniu i zamordowaniu w 1634 Wallensteina przez nasłanych z cesarskiego polecenia zamachowców, Hatzfeldt dowodził wojskiem w służbie Matthiasa Gallasa. 25 czerwca 1635 został mianowany marszałkiem polnym.
W 1636 zdobył Magdeburg, a następnie poniósł klęskę w bitwie pod Wittstock. W 1638 zwyciężył w bitwie pod Vlotho. W 1640 razem z Octaviem Piccolominim wyparł wodza szwedzkiego Johana Banéra z Czech. W 1641 cesarz Ferdynand III nadał Melchiorowi Hatzfeldtowi dobra wolnego państwa stanowego Trachenberg, odebrane uprzednio rodzinie Schaffgotschów po straceniu w 1635 skonfliktowanego z cesarzem Hansa Ulricha von Schaffgotscha. W 1643 brał udział w zdobyciu Tuttlingen i jeszcze w tym samym roku został naczelnym wodzem wojsk cesarskich. Pobity w 1645 pod Jankowem, gdzie dostał się do niewoli, zakończył służbę w wojsku cesarskim.
Zajął się gospodarowaniem swoim majątkiem, m.in. rozbudowując zamek w Żmigrodzie (dobra uzyskane po Schaffgotschach pozostały w rękach jego rodziny aż do 1945). W 1657 powrócił do służby i dowodził wyprawą wojsk cesarskich w sile 16 000 ludzi zorganizowaną dla wsparcia Polski podczas „potopu szwedzkiego”. M.in. zmusił wówczas Szwedów do opuszczenia obleganego Krakowa. Podczas tej wyprawy ciężko zachorował i po kilku miesiącach zmarł w swoich dobrach.
Hatzfeldt został pochowany w kościele parafialnym w Żmigrodzie (po kilku latach jego ciało przeniesiono do kaplicy przy kościele w Prusicach), a jego serce umieszczono w kościele w Laudenbach.

</doc>
<doc id="288177" url="https://pl.wikipedia.org/wiki?curid=288177" title="Południowy Okręg Federalny">
Południowy Okręg Federalny

Południowy Okręg Federalny () – jeden z ośmiu federalnych okręgów Rosji, położony na północ od gór Kaukaz, pomiędzy terytoriami Ukrainy i Kazachstanu.
Dane ogólne.
Powierzchnia 447 821 km2 (2,61% powierzchni Rosji).
Ludność w 2021 wynosiła 16 482 488 mieszkańców (11,28% ludności Rosji).
Gęstość zaludnienia – 36,81 os./km2.
Centrum administracyjnym Południowego OF jest Rostów nad Donem.
Najważniejsze miasta: Rostów nad Donem, Astrachań, Krasnodar, Machaczkała, Sewastopol, Soczi, Taganrog, Władykaukaz, Wołgograd, Wołżski.

</doc>
<doc id="288178" url="https://pl.wikipedia.org/wiki?curid=288178" title="Order Świętego Aleksandra Newskiego">
Order Świętego Aleksandra Newskiego

Order Świętego Aleksandra Newskiego () – wysokie odznaczenie Imperium Rosyjskiego nadawane w latach 1710–1917. W hierarchii carskich orderów cywilnych znajdował się wraz z Orderem św. Katarzyny na drugim miejscu po Orderze św. Andrzeja. Obecnie jest jednym z orderów domowych b. panującej dynastii Romanow.
Historia.
Już w roku 1710 car Piotr I Wielki zapragnął rozwinąć kult św. księcia Aleksandra Newskiego i wzniósł w tym celu monaster pod jego wezwaniem w Sankt Petersburgu. W roku 1724 przeniesiono relikwie świętego z Włodzimierza do nowej stolicy Rosji i car przy tej okazji ustanowił jednoklasowy order jego imienia, nie zdążył już jednak wydać statutów i przeprowadzić nadania nowego odznaczenia. Pierwszych nadań dokonała caryca Katarzyna I 26 maja 1725 roku, w dzień zaślubin swej córki Anny Pietrowny z holsztyńskim księciem Karolem Fryderykiem, który tego samego dnia ustanowił holsztyński (później carski) Order Świętej Anny. 
Order św. Aleksandra Newskiego otrzymał statuty dopiero w 1797 za panowania cara Pawła I, który mu przydzielił zaszczytne drugie miejsce w systemie cywilnych orderów carskich. Posiadanie Orderu Świętego Aleksandra Newskiego lub Orderu Orła Białego było dla poddanych carskich warunkiem nadania Orderu św. Andrzeja (kawalerowie tego odznaczenia nosili Order św. Aleksandra na szyi). 
Nadawany był zarówno za zasługi cywilne jak i wojskowe wobec państwa.
Insygnia.
Odznaka orderowa miała kształt krzyża kawalerskiego wykonanego w złocie i emaliowanego na czerwono, a do 1815 ramiona wykonywano z czerwonego szkła rubinowego.
Medalion środkowy awersu zawierał wizerunek świętego w złotej zbroi i na koniu. Medalion rewersu to ukoronowany monogram Aleksandra Newskiego. 
Między ramionami krzyża znajdowały się ukoronowane dwugłowe orły rosyjskie typu kolistego. W XVIII w. orły miały rozpostarte skrzydła i trzymały w szponach wiązki błyskawic i wieńce laurowe. 
Krzyż orderu, w przypadku komandorii, noszony był na szyi poniżej krzyży orderowych Orderu św. Jerzego II i III kl.
Gwiazda orderowa była srebrna, ośmiopromienna, z okrągłym medalionem środkowym z łacińskim monogramem świętego S A ("Sanctus Alexander"), otoczonym dewizą orderu ЗA TPYДЫ И OTEЧECTBO ("za pracę i ojczyznę"). Noszono ją poniżej gwiazd Orderu św. Jerzego I i II kl. oraz gwiazdy Orderu św. Włodzimierza I kl., a zdejmowano przy gwieździe Orderu św. Andrzeja.
Od 1855 za bohaterskie czyny wojenne można było otrzymać order ze złotymi mieczami, które na krzyżu były podkładane pod orły między jego ramionami, a na gwieździe w formie skrzyżowanej pod środkowym medalionem. 
Jako dowód wyjątkowej łaski cara order nadawany był z brylantami, którymi pokrywano orły krzyża i całą gwiazdę. Na krzyżu ozdabiano nimi orły oraz otoczkę medalionu środkowego. 
Order nadawano także niechrześcijanom, przy czym od 1844 w medalionie awersu i gwiazdy umieszczano carskiego orła zamiast figury i monogramu św. Aleksandra. 
Wstęga orderowa była wykonywana z jedwabnej mory koloru czerwonego o szerokości 100 mm i noszona z lewego ramienia na prawy bok. W przypadku posiadania Orderu św. Andrzeja, wstęgę orderu z odznaką wieszano na szyi.
Świętem orderu był 30 sierpnia (starego stylu) – 11 września.
Pozbawiony carskich koron na orłach order był nadawany również przez rząd Aleksandra Kiereńskiego jako najwyższe odznaczenie państwowe.
Odznaczeni.
Łącznie ordrem odznaczono ponad 3674 osób.

</doc>
<doc id="288185" url="https://pl.wikipedia.org/wiki?curid=288185" title="Eduard Wirths">
Eduard Wirths

Eduard Wirths (ur. 4 września 1909 w Würzburgu, zm. 20 września 1945 w Hövelhof) – zbrodniarz hitlerowski, doktor medycyny, lekarz SS w obozach koncentracyjnych Dachau, Neuengamme, Auschwitz-Birkenau, Mittelbau-Dora i Bergen-Belsen oraz SS-Sturmbannführer.
Według swojego osobistego sekretarza obozowego w Auschwitz: 
Kierował selekcjami niezdolnych do pracy więźniów do komór gazowych i nadzorował akcję 14f13. Wybierał również więźniów do pseudoeksperymentów medycznych. Samodzielnie natomiast Wirths prowadził od marca 1943 badania doświadczalne nad rakiem szyjki macicy. Polegały one na wziernikowym badaniu szyjki, przy użyciu płynu Lugola i kwasu octowego, które miało na celu wykrywanie stanów przedrakowych. Jeśli przypadek wydawał się mu podejrzany, Wirths dokonywał rodzaj stożkowej amputacji szyjki, odsyłając materiał do pracowni histopatologicznej w Monachium. Doświadczenia te przeprowadzane były bez żadnego planu naukowego, na chybił trafił. Wirths kazał sobie pomagać niemieckiemu lekarzowi-więźniowi dr Samuelowi, którego polecił później zgładzić na krótko przed ewakuacją obozu. Z drugiej strony wiódł ciągłe spory z wydziałem II – politycznym ("Abteilung II – Politische Abteilung") obozu (obozowej ekspozyturze Głównego Urzędu Bezpieczeństwa Rzeszy w Auschwitz).
Życiorys.
Od 1 maja 1933 do 1 sierpnia 1934 członek SA, NSDAP (nr partyjny 3 139 549) oraz SS (nr identyfikacyjny 311 594), z przydziałem do 13. pułku "Allgemeine-SS" w Stuttgarcie, a następnie 32. pułku tej formacji w Heidelbergu.
W dniu 1 września 1939 wcielono go do czynnej służby w Oddziałach Dyspozycyjnych SS ("SS-Verfügungstruppen"). Służył w nich do 15 lutego 1940, po czym przeniesiono go na stanowisko naczelnego lekarza 16. pułku SS-Totenkopfverbände, stacjonującego w Dachau. Następnie brał udział w działaniach bojowych różnych jednostek Waffen-SS, m.in. specjalnego pułku SS-Kirkenes, z którym brał udział w walkach na froncie wschodnim.
Wirths był lekarzem obozowym ("SS-Lagerarzt") w Dachau od 22 kwietnia 1942 do 14 lipca 1942, a następnie został naczelnym lekarzem garnizonowym ("SS-Standortarzt") w Neuengamme. 1 września 1942 – przeniesiono go na takie samo stanowisko do Auschwitz-Birkenau, które piastował do 27 stycznia 1945. Następnie Wirths został naczelnym lekarzem garnizonowym w Mittelbau-Dora (Nordhausen) między 28 stycznia 1945 a kwietniem 1945, po czym objął taką samą funkcję w Bergen-Belsen. Został odznaczony m.in. Krzyżem Żelaznym II Klasy ("Eisernes Kreuz II Klasse") oraz Wojennym Krzyżem Zasługi II i I Klasy z Mieczami ("Kriegsverdienstkreuz II und I Klasse mit Schwertern").
W 1944 został ostrzeżony o istnieniu na terenie Auschwitz organizacji konspiracyjnej. Wirths oddawał tejże organizacji liczne usługi. Nakazał także zaprzestania selekcji w szpitalu, czym przyczynił się do uratowania jednego z członków kierownictwa ruchu oporu.
W lecie 1945 Wirths oddał się w ręce Brytyjczyków i we wrześniu tego roku popełnił samobójstwo w więzieniu.

</doc>
<doc id="288186" url="https://pl.wikipedia.org/wiki?curid=288186" title="Korean Register of Shipping">
Korean Register of Shipping

Korean Register of Shipping (KR) – południowokoreańskie towarzystwo klasyfikacyjne z siedzibą centrali w Daejeon, powstałe w 1960 roku. 
W listopadzie 2004 KR nadzorowało 2075 statków o łącznej tonażu 22 030 052 BRT. 
Korean Register of Shipping od 1988 roku jest członkiem IACS.
Struktura właścicielska nadzorowanej przez KR floty1:
Typy statków nadzorowanej przez KR floty1:
1 - 

</doc>
<doc id="288187" url="https://pl.wikipedia.org/wiki?curid=288187" title="Aprilia">
Aprilia



</doc>
<doc id="288188" url="https://pl.wikipedia.org/wiki?curid=288188" title="KR">
KR



</doc>
<doc id="288189" url="https://pl.wikipedia.org/wiki?curid=288189" title="Helmut Vetter">
Helmut Vetter

Helmut Vetter (także Helmuth Vetter) (ur. 21 marca 1910 w Rastenbergu, zm. 2 lutego 1949 w więzieniu Landsberg) – zbrodniarz hitlerowski, lekarz SS w kilku niemieckich obozach koncentracyjnych oraz SS-Hauptsturmführer.
Życiorys.
Doktor medycyny (od 1935), członek NSDAP (nr legitymacji partyjnej 5393805) i SS (nr identyfikacyjny 126917). Członek personelu obozów koncentracyjnych Dachau (1941), Auschwitz-Birkenau (1942–1943) i Gusen (od marca 1943 do grudnia 1944).
Był współpracownikiem niemieckich firm IG Farben oraz Bayer, który na więźniach obozów koncentracyjnych badał tolerancję leków. W Auschwitz Vetter wielokrotnie brał udział w przeprowadzaniu eksperymentów pseudomedycznych, dokonywaniu selekcji oraz uczestniczył w egzekucjach więźniów. Przeprowadzał między innymi zabiegi operacyjne bez medycznego uzasadnienia i mordował więźniów zastrzykami z fenolu lub benzyny. Otrzymał przydomek „Bestii z Auschwitz”. Jego zachowanie nie zmieniło się również w Gusen, gdzie Vetter dokonywał selekcji niezdolnych do pracy więźniów posyłając na śmierć przez zastrzyki fenolu bądź w komorach gazowych obozu głównego Mauthausen. Eksperymentował również, testując różne leki przeciwgruźliczne na więźniach.
W 1947 Vetter został skazany przez amerykański Trybunał Wojskowy w Dachau w jednym z procesów załogi Mauthausen na karę śmierci. Wyrok wykonano przez powieszenie w 1949 więzieniu Landsberg.

</doc>
<doc id="288190" url="https://pl.wikipedia.org/wiki?curid=288190" title="Tadeusz Balcerowski">
Tadeusz Balcerowski

Tadeusz Bogdan Balcerowski (ur. 5 stycznia 1933 w Pawliczce, zm. 26 października 2020 w Makowcu) – polski polityk i działacz spółdzielczy, poseł na Sejm IV kadencji.
Życiorys.
Syn Antoniego i Janiny. Ukończył Technikum Przemysłu Spożywczego. Zawodowo związany z branżą spółdzielczą. Był prezesem Rolniczej Spółdzielni Mleczarskiej „Rolmlecz” w Radomiu.
Od 2000 do 2004 sprawował mandat radnego Sejmiku Województwa Mazowieckiego z ramienia Polskiego Stronnictwa Ludowego (przez część I i II kadencji). W wyborach parlamentarnych w 2001 kandydował do Sejmu z okręgu radomskiego, mandat poselski objął 17 czerwca 2004 w miejsce Zbigniewa Kuźmiuka (wybranego na posła do Parlamentu Europejskiego). W Sejmie zasiadał w Komisji Infrastruktury. W wyborach parlamentarnych w 2005 bez powodzenia ubiegał się o reelekcję, rok później bezskutecznie kandydował do radomskiej rady miejskiej z listy PSL.
W 1998 otrzymał Krzyż Kawalerski Orderu Odrodzenia Polski.
Był żonaty, miał jedno dziecko. Został pochowany na cmentarzu w Makowcu.

</doc>
<doc id="288195" url="https://pl.wikipedia.org/wiki?curid=288195" title="Heinz Thilo">
Heinz Thilo

Heinz Thilo (ur. 8 października 1911 w Elberfeld/Wuppertal, zm. 13 maja 1945 w Hohenelbe) – zbrodniarz hitlerowski, doktor medycyny, lekarz SS w stopniu SS-Obersturmführera należący do załóg obozów koncentracyjnych Auschwitz-Birkenau i Groß-Rosen.
Życiorys.
Członek NSDAP od 1 grudnia 1930 (nr legitymacji partyjnej 404 295) i SS ("Allgemeine SS") od października 1934 (nr identyfikacyjny 126 436). W 1935 ukończył studia medyczne w Jenie. Od kwietnia 1938 do końca 1941 Thilo był lekarzem medycyny kobiecej w organizacji Lebensborn. 23 lutego 1942 został wcielony do Waffen-SS i przeniesiony do służby frontowej. Od czerwca 1942 służył w 3. kompanii sanitarnej ("3. Sanitätskompanie") w Oranienburgu, skąd skierowano go na stanowisko obozowego lekarza SS ("SS-Lagerarzt") do Auschwitz-Birkenau. Przebywał w nim do 9 listopada 1944, a następnie objął takie samo stanowisko w obozie Gross-Rosen, które sprawował do lutego 1945. Odznaczony został m.in. Wojennym Krzyżem Zasługi II Klasy z Mieczami ("Kriegsverdienstkreuz II Klasse mit Schwertern").
W czasie pobytu w KL Auschwitz-Birkenau był lekarzem SS m.in. na odcinkach B II a oraz B II f, a także na terenie obozu kobiecego w Brzezince. Był jednym z najaktywniejszych uczestników selekcji przywożonych z całej Europy Żydów do obozowych komór gazowych. Zasłynął z powiedzenia określającego oświęcimski kompleks obozowy jako "odbyt świata" ("Anus mundi"). Thilo wielokrotnie przeprowadzał także selekcje w obozowych szpitalach i blokach, których ofiarami padały chore i niezdolne do pracy więźniarki, które mordowano następnie w komorach gazowych.
Oprócz tego dla nabycia wprawy operował wszystkich więźniów z przepukliną. Po tych zabiegach przeprowadzał pośród pacjentów selekcję i, uznając większość z nich za niezdolnych do pracy, posyłał ich do komór gazowych. Thilo operował dla wprawy także więźniarki, u których stwierdzał włókniaki lub inne guzy narządów rodnych. Wykonywał także sztuczne poronienia, najczęściej w ostatnich miesiącach ciąży. Zwykle po takim zabiegu matka umierała, a wieczorem do pieca krematoryjnego wrzucano zarówno martwe, jak i żywe noworodki.
Heinz Thilo popełnił samobójstwo w 1945.

</doc>
<doc id="288200" url="https://pl.wikipedia.org/wiki?curid=288200" title="Dáin II Żelazna Stopa">
Dáin II Żelazna Stopa

Dáin II Żelazna Stopa (ur. w 2767 roku Trzeciej Ery, zm. 17 marca 3019 roku Trzeciej Ery) – postać ze stworzonej przez J.R.R. Tolkiena mitologii Śródziemia.
Był władcą krasnoludów, władca Żelaznych Wzgórz, od 2941 do 3019 roku król Plemienia Durina i szósty Król pod Górą. Syn Náina i krewny Thorina Dębowej Tarczy. Po jego śmierci objął rządy w odrodzonym królestwie Ereboru. Panowanie Dáina było pomyślne i długie, lecz pod koniec życia monarcha musiał zmierzyć się jeszcze z atakiem sił Saurona.
Pojawia się w "Hobbicie". Wspominają o nim także bohaterowie "Władcy Pierścieni", a dalsze informacje na jego temat znajdują się w "Dodatkach" do tej powieści.
Opis postaci.
Młodość i powrót do Ereboru.
Urodził się w Żelaznych Wzgórzach. Mimo młodego (jak na krasnoluda) wieku wziął udział w wojnie z orkami (2793–2799). Walczył w decydującej bitwie w dolinie Azanulbizar, gdzie zginął jego ojciec. Zdołał zabić wodza przeciwników, Azoga. Czyn ten przyniósł mu wielką sławę.
W 2805 roku, po śmierci dziadka Gróra, Dáin został władcą Żelaznych Wzgórz. Władał tam do 2941 roku. Wtedy to, na wieść o odnowieniu przez Thorina Dębową Tarczę Królestwa pod Górą, pośpieszył do Ereboru, gotów zbrojnie wspomóc krewniaka w konflikcie z ludźmi i elfami o bogactwa Smauga. W obliczu niespodziewanego ataku orków przyłączył się do wcześniejszych przeciwników i walczył w Bitwie Pięciu Armii. Po śmierci Thorina, który zginął w boju, Dáin został nowym Królem pod Górą, jako że był prawowitym spadkobiercą Durina. Sprawiedliwie podzielił się bogactwami smoka z ludźmi i elfami. Poznał przy tej okazji Bilba Bagginsa, jednego z kompanów Thorina.
Król pod Górą.
Dáin okazał się znakomitym i mądrym monarchą. Za jego rządów nastąpił ponowny rozkwit Ereboru, a krasnoludowie żyli w wielkim dostatku. Utrzymywał on przyjaźń z królami Dale, następcami Barda I Łucznika. W 2989 roku niechętnie zezwolił Balinowi na wyprawę do Morii, starożytnej siedziby plemienia Durina.
Podczas Wojny o Pierścień Dáin nie ugiął się przed groźbami wysłanników Saurona. Po ich odprawieniu wysłał z ostrzeżeniem do Rivendell Glóina i Gimliego, którzy wzięli udział w naradzie, pod przewodnictwem Elronda.
W 3019 roku, gdy Dale zaatakowała północna armia Mordoru, Dáin wsparł króla Branda. Mimo sędziwego wieku bohatersko walczył w bitwie o Dale, lecz poległ w tej batalii u boku sojusznika. Jego synem i następcą był Thorin III Kamienny Hełm.
Przydomek i imię.
Monarcha nosił przydomek "Żelazna Stopa". Imię Dáin ("dainn") pochodzi ze staronordyckiego, znaczy w tym języku "jak śmierć". Tolkien zaczerpnął je z listy karłów, fragmentu "Völuspy", pieśni zawartej w " Eddzie poetyckiej".
Ekranizacja Petera Jacksona.
W ekranizacji "Hobbita" w reżyserii Petera Jacksona Dáina Żelazną Stopę zagrał Billy Connolly.

</doc>
<doc id="288202" url="https://pl.wikipedia.org/wiki?curid=288202" title="Karabin maszynowy MG3">
Karabin maszynowy MG3

MG3 – niemiecki uniwersalny karabin maszynowy produkowany przez firmę Rheinmetall AG z Ratingen. Jest to wersja ukm-u MG 42 przystosowana do zasilania nabojem 7,62 x 51 mm NATO. Używany przez armie ponad 30 państw.
Historia.
Pod koniec lat 50. XX wieku niemiecka armia (Bundeswehra) zamówiła w firmie Rheinmetall GmbH uniwersalne karabiny maszynowe. Nowa broń miała być wersją pochodzącego z lat 40. ukm-u MG 42. Ponieważ oryginalna dokumentacja produkcyjna tej broni została zniszczona, konieczne było jej odtworzenie na podstawie pomiarów MG 42 wyprodukowanych przed 1945 rokiem.
Produkcję MG1 rozpoczęto w 1958 roku. Jedyną różnicą pomiędzy tą bronią a MG 42 ostatnich serii produkcyjnych było zastosowanie kolby z tworzywa sztucznego w miejsce kolby drewnianej. Produkcja pierwszej wersji MG1 trwała bardzo krótko, ponieważ jeszcze w 1958 roku została ona zastąpiona wersją MG1A1 (spotykana także nazwa MG 42/58), wyposażoną w nową lufę o chromowanym przewodzie i przyrządy celownicze. Wersje MG1 i MG1A1 były zasilane nabojem 7,92 x 57 mm Mauser.
W 1959 roku powstała wersja MG1A2 (MG 42/59). Nowa wersja mogła być wyposażana w zamek V950 o zwiększonej masie (950 g zamiast 550 g zamka V550), dzięki czemu szybkostrzelność teoretyczna spadła do 900 strz./min. Zastosowanie nowego zamka wymusiło skonstruowanie nowego zderzaka zamka (typ N). Jednocześnie oba zamki, lekki i ciężki, wyposażono w sprężynowy opóźniacz montowany w trzonie zamkowym. Po obróceniu opóźniacza o 180 stopni, możliwe było zmniejszenie szybkostrzelności MG1 do poziomu 600-700 strz./min.
Wersja MG1A2 była pierwszą przystosowaną do zasilania nabojem 7,62 x 51 mm NATO. Zastosowanie nowego naboju wymusiło przekonstruowanie mechanizmu przesuwu taśmy i przystosowanie go do współpracy z nową niemiecką taśmą segmentową DM1 i amerykańską taśmą rozsypną M13. Zmieniono także konstrukcję celownika, przystosowując jego nastawy do parametrów balistycznych pocisku nowego naboju.
W następnych latach powstała nowa wersja MG1A3, w której udoskonalono konstrukcję zamka, uproszczono urządzenie wylotowe i dwójnóg, a także zwiększono okno wyrzutowe łusek. W latach 60. prawa do produkcji licencyjnej tej broni zakupiły Włochy i Hiszpania (MG1A2) oraz Pakistan (MG1A3). Zmodernizowano także część wyprodukowanych MG1 i MG1A1, przystosowując je do zasilania amunicją 7,62 mm. Zmodernizowane karabiny maszynowe otrzymały oznaczenie MG2.
W 1968 roku rozpoczęto produkcję karabinu maszynowego MG3. Była to wersja ukm-u MG1A3. Nowy km został przystosowany do zasilania nową taśmą rozsypną DM6 (zachowano możliwość zasilania przy pomocy taśm DM1 i M13). MG3 został wyposażony w celownik przeciwlotniczy oraz nowy typ zasobnika na taśmę. Udoskonalono także konstrukcję donośnika przesuwakowego.
W następnych latach MG3 wyparł z uzbrojenia Bundeswehry karabiny maszynowe MG1 i MG2 (starsze wersje są nadal używane przez inne armie, np. armia włoska używa do dziś MG1A2). MG3 został także przyjęty do uzbrojenia ponad 30 armii świata, a produkowany jest poza Niemcami także w Iranie, Grecji i Turcji. 
Od 2001 roku ukm MG3 znajduje się na uzbrojeniu Wojska Polskiego. Ok. 600 tych karabinów maszynowych stanowi uzbrojenie 247 czołgów Leopard 2 10 Brygady Kawalerii Pancernej oraz wozów zabezpieczenia technicznego Bergepanzer 3 
Po 2005 roku część używanych przez Bundeswehrę MG3 została zastąpiona 5,56 mm rkm MG4. Następcą pozostałych będzie prawdopodobnie zaprezentowany w 2011 roku ukm HK121.
Opis konstrukcji.
MG3 jest zespołową bronią samoczynną. Zasada działania oparta o krótki odrzut lufy. Rolę rygli pełnią rolki rozchylne, umieszczone w dwuczęściowym zamku. Mechanizm spustowy umożliwia tylko ogień ciągły. Mechanizm uderzeniowy, bijnikowy (rolę bijnika spełnia trzon zaporowy zamka). Zasilanie taśmowe, lewostronne. Taśma rozsypna DM6. Jeśli broń jest używana jako rkm, taśma o pojemności 100 naboi jest umieszczona w bębnowym pojemniku z tworzywa sztucznego, mocowanym do zaczepów z lewej strony komory zamkowej. Karabin posiada lufę szybkowymienną, zakończoną wielofunkcyjnym urządzeniem wylotowym pełniącym rolę tłumika płomieni i odrzutnika. Przyrządy celownicze składają się z muszki stałej i celownika krzywiznowego (nastawy 200-1200 m). Przed celownikiem krzywiznowym umieszczony jest składany celownik do strzelań przeciwlotniczych.

</doc>
<doc id="288203" url="https://pl.wikipedia.org/wiki?curid=288203" title="MG3">
MG3



</doc>
<doc id="288204" url="https://pl.wikipedia.org/wiki?curid=288204" title="Dís">
Dís



</doc>
<doc id="288207" url="https://pl.wikipedia.org/wiki?curid=288207" title="4 Pułk Artylerii Ciężkiej (II RP)">
4 Pułk Artylerii Ciężkiej (II RP)

4 pułk artylerii ciężkiej (4 pac) – oddział artylerii ciężkiej Wojska Polskiego w II Rzeczypospolitej.
Pułk został sformowany w sierpniu 1921 na bazie 10 Kaniowskiego dywizjonu artylerii ciężkiej i 7 dywizjonu artylerii ciężkiej. Dywizjony te brały udział w walkach polsko-ukraińskich i w wojnie polsko-bolszewickiej. W okresie międzywojennym stacjonował w garnizonach Łódź, a jego II dyon w Tomaszowie Mazowieckim (wcześniej Częstochowa). Podporządkowany był dowódcy 4 Grupy Artylerii. Do działań wojennych pułk zmobilizował cztery 2-bateryjne dywizjony artylerii ciężkiej dla 7., 10., 26. i 29 Dywizji Piechoty, a w drugiej kolejności dwa 3-bateryjne dywizjony 4 pac. W kampanii wrześniowej I dywizjon wraz z dowództwem pułku walczył w obronie stolicy, a II dywizjon w składzie Armii „Łódź” wspierał 30 DP; potem wziął udział w obronie twierdzy Modlin.
Formowanie i zmiany organizacyjne.
W związku z przejściem artylerii na stopę pokojową, 22 sierpnia 1921 utworzono nowy „pokojowy” 4 pułk artylerii ciężkiej. W jego skład miały wejść wojenne 10 Kaniowski dywizjon artylerii ciężkiej (I dyon) oraz 7 dywizjon artylerii ciężkiej (II dyon). 
17 września funkcję dowódcy „nowego” pułku objął dotychczasowy dowódca 7 dac ppłk Witold Konczakowski. 16 października 7 dac przemianowany został oficjalnie na II/4 pac i wkrótce przetransportowany do Częstochowy, gdzie stanął jako oddział detaszowany. 23 października przybyła z Częstochowy do Łodzi kadra baterii zapasowej 7 dac i po połączeniu się z kadrą baterii zapasowej 10 dac utworzyła kadrę baterii zapasowej 4 pac. W tym też dniu przybył ze Skierniewic do Łodzi 10 dywizjon artylerii ciężkiej. Tu został przemianowany na I dywizjon 4 pułku artylerii ciężkiej.
„Wojenne” oddziały tworzące „pokojowy” 4 pac straciły w walkach o niepodległość 4 oficerów i 44 szeregowych poległych i zmarłych, a 2 dalszych oficerów i kilkunastu szeregowych odniosło rany. Za czyny bojowe 5 żołnierzy wyróżnionych zostało Orderami Virtuti Militari V klasy, a dalszych 18 odznaczono Krzyżami Walecznych.
4 pac w garnizonach.
Zakwaterowanie.
Jesienią 1921 miejscem postoju dowództwa pułku stały się koszary przy ul. 6 Sierpnia w Łodzi. Tu też zakwaterowane została kadra baterii zapasowej i baterie I dywizjonu. W Łodzi od 1925 stacjonował też III dywizjon. Zajmował on koszary przy ul. Leszno. II dywizjon stacjonował w Częstochowie. Warunki mieszkalne w koszarach w Łodzi określano jako dobre. Sale żołnierskie były suche, widne i ciepłe. Jedynie stajnie, przerobione z dawnych magazynów, były zbyt ciemne i miały słabą wentylacje. II dywizjon w Częstochowie posiadał gorsze warunki bytowe. Wspólnie z 7 pułkiem artylerii polowej zajmował on koszary na Zaciszu. Nie dysponował salami wykładowymi i świetlicą, a izba chorych była wspólna z 7 pap. Szczególnym mankamentem był brak oddzielnego placu ćwiczeń. Korzystanie z jednego doprowadzało do zadrażnień i nieporozumień z „artylerzystami lekkimi”. Aby zlikwidować konflikt, dywizjon otrzymał do swojej dyspozycji północną część placu "od bramy nr 3 do szopy z sianem". Niedogodność stanowiło też duże oddalenie od siebie magazynów, w tym mobilizacyjnych. Magazyny amunicyjne mieściły się koło Olsztyna.
W 1934 opracowany został 7-letni program zmian dyslokacyjnych oddziałów Wojska Polskiego. Planowano między innymi do końca 1939 przenieść wszystkie pododdziały 4 pac do Tomaszowa Mazowieckiego. Pierwszy etap budowy koszar w Tomaszowie został ukończony w końcu 1935 i wtedy przeniesiono do nich II/4 pac z Częstochowy. Do wybuchu wojny nie udało się ukończyć rozbudowy koszarowców i magazynów dla łódzkiej części pułku. W koszarach tomaszowskich zastosowano nowoczesne zasady biernej obrony przeciwlotniczej. Zostały one usytuowane w terenie leśnym, po prawej stronie szosy z Tomaszowa Mazowieckiego do Piotrkowa, a poszczególne budynki były położone względem siebie w znacznej odległości. W budynkach mieszkalnych na podłogach był parkiet, świetlice były nowocześnie umeblowane i udekorowane obrazami, a umywalnie były obszerne i wyposażone były w natryski. Dywizjon posiadał też warsztat rusznikarsko-puszkarski. Obszerny był też plac ćwiczeń i nowoczesna strzelnica.
Święta i uroczystości w 4 pac.
Szczególnym dniem dla żołnierzy pułku był dzień święta pułkowego. Obchodzono je 15 maja na cześć patronki pułku - św. Zofii. Dzień ten zatwierdzony został przez Kurię Biskupią już w 1922, ale w sposób oficjalny nastąpiło to w Dzienniku Rozkazów MSWojsk. nr 16 z 19 maja 1927, poz. 174. Po raz pierwszy święto pułkowe uroczyście obchodzono w 1924. 14 maja o 10.00 rozpoczęła się msza żałobna w Kościele garnizonowym św. Jerzego w Łodzi, a wieczorem o 20.00 odbył się capstrzyk na placu koszarowym. Następnego dnia 15 maja o 10.30 na Placu Hallera ustawił się I dywizjon i szkoła podoficerska, a o 11.00 dowódca 4 pac złożył meldunek dowódcy OK IV. Następnie odbyła się msza polowa i defilada. W południe miał miejsce obiad żołnierski, a później gry i zabawy dla szeregowych. W 1938 doszło do zmiany dnia święta pułkowego. Dziennik Rozkazów MSWojsk. nr 14 z 30 listopada 1938, poz. 161. przesunął je na 15 czerwca, na pamiątkę walki, którą stoczył I dywizjon 7 pułku artylerii ciężkiej pod Horbulewem.
Ważnym wydarzeniem było ufundowanie przez magistrat Łodzi trąbki sygnałowej. 20 stycznia 1929 I dywizjon w składzie dwóch baterii po 2 działa – a pozostałość pułku w szyku pieszym – ustawił się na Placu Hallera frontem w kierunku ul. Leszno. Po otrzymaniu przez poczet honorowy trąbki, trębacz odegrał na niej „Zawołanie pułku" oraz „Hasło Wojska Polskiego". Uroczystości zakończyła defilada.
Kultura, oświata i rozrywka.
W dużym garnizonie, jakim była Łódź, życie kulturalne było dosyć urozmaicone. Już od 1921 odbywały się darmowe przedstawienia teatralne i kinowe dla szeregowych. W każdą sobotę w kinie Popularnym rezerwowano dla 4 pac 60 miejsc. W latach 30. darmowe wyjścia do kina zostały ograniczone, ale na mocy porozumień między dowództwem 4 pac a zarządami kin Przedwiośnie i Europa pułk nabywał bilety po cenie zniżkowej. Stanowiły one nagrodę dla najlepszych szeregowych. W końcu lat 20. w Łodzi rozpoczęło działanie Wojskowe Kino Oświatowe przy Wodnym Rynku 44. Były w nim wyświetlane bezpłatne filmy o tematyce propagandowej, oświatowej, historycznej i fachowej. 8 marca 1928 wszyscy wolni od służby szeregowi udali się na film pt. „Alkoholizm, seksualizm i jego skutki”.
Dla szeregowych Polski Biały Krzyż organizował kilka razy do roku bezpłatne zabawy. W Tomaszowie Mazowieckim Towarzystwo Gimnastyczne Sokół organizowało kilka razy do roku bezpłatne popisy gimnastyczno-sportowe. Liczne imprezy, adresowane między innymi do kadry 4 pac, odbywały się w Kasynie Oficerów Załogi Łódzkiej przy Alei Tadeusza Kościuszki 4. W latach 30. szczególnym powodzeniem cieszył się, organizowany w każdą sobotę w Ognisku Oficerskim przy ul. Zielonej 20, Bridge-Tombola. W Częstochowie niezwykle aktywnie działała sekcja Rodziny Wojskowej. Organizowała ona liczne wykłady i odczyty o tematyce krajoznawczej, historycznej czy medycznej. Przy współudziale organizacji społeczno-politycznych urządzano zabawy w salach budynku Rady Miejskiej. Od października 1930 w pułku działało Amatorskie Kółko Dramatyczne. W jego zajęciach brali udział zarówno podoficerowie zawodowi, jak i uzdolnieni szeregowcy. W pułku prowadzono przymusowe nauczanie dla analfabetów obejmujące program szkoły powszechnej. Prowadzono też stałe kursy z zakresu spółdzielczości wiejskiej, a wykładowcami byli nauczyciele tomaszowskiej szkoły handlowej. Uczono zasad handlu, księgowości, prawa handlowego i gospodarki magazynowej. Praktyki kursanci odbywali w sklepie spółdzielczym. Na kursy te uczęszczało szczególnie wielu Ukraińców.
Sport w pułku.
W celu podniesienia sprawności fizycznej kadry od października 1932 w pułku realizowano obowiązkowe zajęcia sportowe dla kadry. Oficerowie w każdy czwartek w godzinach od 8.00 do 9.00 ćwiczyli gimnastykę, a w soboty szermierkę. Natomiast podoficerowie odbywali obowiązkową gimnastykę we wtorki w godzinach od 15.00 do 16.00, zaś ćwiczenia z szermierki w soboty. Na szczeblu okręgu korpusu w 1933 III miejsce w szpadzie i szabli uzyskał por. Stanisław Kochanowski. 
Niezłe wyniki osiągano także podczas zawodów konnych. 3 listopada 1929 I miejsce w biegu Świętego Huberta zajął por. Władysław Tymiński, II miejsce por. Lucjan Zając, a Vlll miejsce por. Mieczysław Marks. 11 sierpnia 1935 podczas zawodów konnych 4 Grupy Artylerii na lotnisku Wygoda, 1 miejsce w zespołowym konkursie oficerskim zdobyła drużyna 4 pac, a indywidualnie III miejsce zajął por. Aleksander Trzepałkowski.
Szkolenie w pułku.
W okresie pokoju najważniejszą działalnością pułku było szkolenie, zarówno indywidualne, jak i specjalistyczne. Na wysokim poziomie prowadzono nauczanie w szkole podoficerskiej. 25 lutego 1933 ukończyło ją w klasie artylerii 44 elewów, w tym aż 12 z oceną bardzo dobrą; w klasie karabinów maszynowych 11, w klasie sanitarno-weterynaryjnej 10, w klasie podkuwaczy 12.
Kilka razy w roku stan wyszkolenia kontrolowany był przez inspektorów Armii. W grudniu 1929 inspekcję w pułku przeprowadził gen. dyw. Leon Berbecki. Stwierdził, że niskie stany osobowe w bateriach uniemożliwiają prowadzenie efektywnego szkolenia, gdyż liczba szeregowych pozwalała jedynie na pielęgnowanie koni, służbę wewnętrzną oraz wartowniczą. Stwierdził natomiast dobre wyszkolenie indywidualne żołnierzy oraz właściwe prowadzenie zajęć w szkole podoficerskiej. Podkreślił wzorowe utrzymanie stajni.
W latach 1936 - 1937 inspekcję przeprowadzał gen. Juliusz Rómmel. Według jego oceny oficerowie prezentowali dobry poziom przygotowania do prowadzenia działań taktycznych, zaś podoficerowie zawodowi jedynie dostateczny. Współdziałanie pułku w ramach wyższych związków taktycznych i wytrzymałość fizyczna uznane zostały za dobre. Morale wojska ocenione zostało jako dobre. Także wyszkolenie bojowe, techniczne oraz poziom nauczania w szkole podoficerskiej uznano za dobre, natomiast dyscyplinę za bardzo dobrą.
Zmiany etatowe w pułku.
W grudniu 1921 zakończono prace organizacyjne w 4 pac. Od tej chwili składał się on z dowództwa pułku, I i II dywizjonu po 3 baterie, kadry łączności i kadry baterii zapasowej. Pułk przezbrojony został w armaty kal. 105 mm wz. 13 i haubice kal. 155 mm wz. 17. W 1925 utworzono III dywizjon. Od tej chwili pułk składał się z drużyny dowódcy pułku, I dyonu z trzema bateriami oraz dwubateryjnych II i III dyonu. Na początku lat 30. rozformowana została 3 bateria. Od tego momentu wszystkie dywizjony posiadały po dwie baterie, I i II dywizjon uzbrojony był w haubice, a III dywizjon w armaty.
4 pac w kampanii wrześniowej.
Mobilizacja.
Pułk był oddziałem gospodarczym i jednostką mobilizującą. W 1939, zgodnie z planem mobilizacyjnym „W”, sformował następujące jednostki:
w dniach 23–26 marca, w mobilizacji alarmowej, w grupie jednostek oznaczonych kolorem czarnym:
W trakcie mobilizacji „marcowej” baterie 4 i 5 organizowane były we wsi Zawada; dowództwo dywizjonu, 6 bateria i kolumna amunicyjna mobilizowały się w koszarach w Tomaszowie Mazowieckim. W trakcie mobilizacji wystąpiły braki w zakresie pistoletów i kbk dla woźniców; lkm były stare i częściowo niesprawne. Uprząż i wozy z poboru były w bardzo złym stanie. Podjęto szkolenie rezerwistów i zgrywanie zaprzęgów. Od maja 1939 przydzielono II/4 pac do Grupy Operacyjnej „Piotrków” i podporządkowano dowódcy 30 Dywizji Piechoty. Od 15 maja dowództwo dywizjonu z 6 baterią haubic stacjonowało w Bełchatowie, 4 bateria w Woli Krzysztoporskiej, a 5 bateria w Grocholicach. Do połowy lipca żołnierze dywizjonu rozpoznawali rejon obrony nad rzeką Widawką, rozpoznając stanowiska ogniowe, posterunki obserwacyjne oraz biorąc udział w rozbudowie umocnień nad rzeką. II/4 pac wziął udział w dwudniowych strzelaniach na poligonie pod Działoszynem. Po połowie lipca dywizjon dyslokowano w rejon Gór Borowskich i zakwaterowano w rejonie Bogdanowa, gdzie prowadzono prace przy budowie umocnień polowych. 
w dniach 24-26 sierpnia, w mobilizacji alarmowej, w grupie jednostek oznaczonych kolorem żółtym:
w dniach 31 sierpnia – 6 września, w I rzucie mobilizacji powszechnej:
Dowództwo pułku wraz z I dywizjonem armat zostało zmobilizowane do dnia 5 września 1939. Pobór ludzi, wozów i koni odbył się sprawnie, szwankowało jedynie pobieranie uzbrojenia i materiałów mobilizacyjnych z magazynów w Gałkówku i Regnach z uwagi na naloty lotnictwa niemieckiego. Niemniej mobilizowany pułk otrzymał wyposażenie i uzbrojenie według tabel mobilizacyjnych. Zabrakło jedynie radiostacji. Mobilizacja odbywała się w koszarach pułku w Łodzi.
w II rzucie mobilizacji powszechnej:
Walki dywizjonów 4 pac.
II dywizjon haubic 155 mm.
Boje nad Wartą
28 sierpnia 1939 dywizjon przemaszerował powtórnie na swoje poprzednie stanowiska w rejonie Bełchatowa i obsadził odcinek od Grocholic do Zawad. 1 września stał rozwinięty na głównej linii oporu 30 Dywizji Piechoty na prawym brzegu Widawki. 2 września II/4 pac został podporządkowany dowódcy 2 pp Leg., zajmując stanowiska ogniowe na odcinku Grocholice – Borowskie Góry. Nocą 2/3 września dywizjon podporządkowano dowódcy Artylerii Dywizyjnej 30 DP. Utworzył pod dowództwem ppłk. Jana Szustera, wraz z 30 dac, grupę artylerii ogólnego działania. Zajęto stanowiska obserwacyjne na skraju lasu Kaszewice. Stanowiska ogniowe 4 i 5 baterii rozwinięto w rejonie Grocholic, a 6 baterii w rejonie wsi Kluki. Punkt obserwacyjny 6 baterii był w rejonie Magdalenowa. Z przygotowanych w poprzednich miesiącach stanowisk 4 września II/4 pac oddał pierwsze salwy bateryjne do podchodzącej piechoty niemieckiej. Ok. godz.15 cały dywizjon ostrzelał maszerującą kolumnę niemieckiej piechoty na drodze Szczerców – Lubiec w rejonie miejscowości Magdalenów. Celny ogień zadał duże straty kolumnie niemieckiej. Od wczesnych godzin porannych 5 września II dywizjon haubic 4 pac ostrzelał wzg. 179, miejscowości Kuźnica Kaszewska i Dwór Słupia. Po godz. 7.00 dywizjon ostrzeliwał natarcie niemieckiej piechoty z 19. DP na osi Szczerców-Lubiec. W godzinach popołudniowych dywizjon wspierał walki obronne 30 DP, w tym kontratak 82 pułku piechoty w rejonie Teofilowa, gdzie powstał wyłom w obronie dywizji. W nocy 5/6 września II/4 pac, wraz z 30 dac i 82 pp, podjął odwrót poprzez Parzno, Grębociny, Zelów, Zabłoty do lasu majątku Dłutów. Od godz. 9.00 6 września do wieczora dywizjon zajmował stanowiska ogniowe w pobliżu Dłutowa, osłaniając odwrót reszty 30 DP. Następnej nocy dywizjon wykonał marsz odwrotowy do wsi Kalinka w rejonie Rzgowa, skąd z zajmowanych stanowisk, zwalczał ogniem niemieckie działania rozpoznawcze. 
Walki odwrotowe 
Nocą 7/8 września maszerował w kolumnie za 82 pp, z 30 dywizjonem artylerii ciężkiej i I/30 pułku artylerii lekkiej, docierając do Brzezin. 8 września w dalszym marszu dziennym dotarł do lasu na północ od Kołacina. Podczas nocnego marszu 8/9 września dywizjon maszerował przez Teresin i Maków osiągając lasy koło wsi Bażantarnia koło Skierniewic. Podczas tego marszu utracił łączność z 30 DP, ale znalazł się w kolumnach marszowych 28 DP. Kolejnej nocy poprzez płonące i ostrzeliwane przez niemiecką artylerię Skierniewice wyszedł na trakt do Bolimowa, utracił w rejonie Skierniewic część kolumny amunicyjnej. Ppłk. Szuster wraz z oficerem zwiadowczym pozostał w Skierniewicach celem nawiązania kontaktu z dowództwem 30 DP. Po nawiązaniu kontaktu z płk. Zygmuntem Łakińskim, w trakcie powrotu do dywizjonu, w wyniku starcia z niemieckim patrolem ppłk. Szuster został ranny i wraz z por. Mirowskim, dostał się do niewoli. 
10 września w lasach w pobliżu miejscowości Grabina II/4 pac wypoczywał i oczekiwał na dowódcę; wobec pojawienia się niemieckich patroli rozpoznawczych, odmaszerował spiesznie do Bolimowa wzdłuż rzeki Rawka. Dowództwo dywizjonu objął kpt. Stanisław Leszczyński. Dywizjon w trakcie tego marszu stoczył zwycięską potyczkę z podjazdem niemieckim. Następnie poprzez Teresin dotarł do Leszna. W nieznanych okolicznościach utracił dwie haubice. 12 września w rejonie Zaborowa dołączył do 8 Dywizji Piechoty i wraz z nią rano 13 września dotarł do Palmir, gdzie uzupełnił amunicję. 
W obronie Modlina 
Po czym nocą 13/14 września dywizjon II/4 pac wkroczył do Nowego Dworu. Do południa 14 września dywizjon zajął stanowiska ogniowe na przedmościu nowodworskim, skąd ostrzeliwał ok. godz. 15.00 niemieckie natarcie w rejonie Krubina. 18 września wspierał w obronie 32 pułk piechoty na odcinku Boża Wola-folwark Góra w odparciu natarcia niemieckiej 228. DP. Wieczorem II/4 pac, bez 6 baterii, która pozostała na przedmościu nowodworskim, przesunięty został na odcinek „Kazuń” dla wsparcia 30 DP. Baterie 4 i 5 zajmowały stanowiska od Cybulic Małych do Czosnowa. Od 22 września dywizjon wszedł w skład odcinka „Twierdza” ostrzeliwując niemieckie wojska w Puszczy Kampinoskiej. Wprowadzono ograniczenia w użyciu amunicji, z uwagi na jej braki. 27 września II/4 pac ostrzeliwał natarcie niemieckiej 221 DP na linii Augustówek – Wola Czosnowska. Natarcie na Cybulice Małe odparł 84 pułk piechoty wspierany przez haubice dywizjonu. Nazajutrz po walkach na haubicę pozostało zaledwie 3-4 pociski. 29 września dywizjon II/4 pac skapitulował. Straty jego to 24 poległych i ok. 50 rannych. 
I dywizjon armat 105 mm wraz z dowództwem 4 pac.
Walki odwrotowe
Dowództwo 4 pac wraz z I dywizjonem armat zgodnie z planem obronnym weszło w skład Armii „Łódź” jako jednostki pozadywizyjne. Po zmobilizowaniu baterie I/4 pac przeszły z koszar do wsi Nowosolna koło Łodzi. Zgodnie z rozkazem dowódcy artylerii Armii „Łódź” płk. Leonarda Lubańskiego z 5 września, I/4 pac odmaszerował z okolic Łodzi do Lasku Natolińskiego koło Brzezin. Po przybyciu do wskazanego rejonu I dywizjon podjął marsz nocny w kierunku Skierniewic. W Brzezinach dywizjon został ostrzelany przez niemieckich dywersantów; z uwagi na pomylenie drogi dywizjon pomaszerował w kierunku Łowicza, a następnie Skierniewic. 8 września dotarł do rejonu Kamiona na wschód od Skierniewic. W tym rejonie został zbombardowany przez lotnictwo niemieckie, a następnie zaatakowany przez czołgi niemieckie, w wyniku czego poległo 3 żołnierzy, kilkunastu zostało rannych i utracono kilkanaście koni. Utracono także dwie armaty. 
Walki w obronie linii Wisły oraz w obronie Warszawy 
I/4 pac dotarł do Warszawy, skąd skierowany został do Otwocka. Dowództwo pułku w dniu 5 września, zgodnie z rozkazem płk. L. Lubańskiego, udało się na poszukiwanie dowództwa 44 Dywizji Piechoty, które miało przebywać w rejonie Strykowa. Gdy nie zastano tej jednostki w Strykowie, rozkazem dowódcy artylerii Armii „Łódź”, 4 pac miał się skoncentrować w Budach Radziwiłłowskich, na północny wschód od Skierniewic. Gdy dywizjony pułku tam nie przybyły, ppłk. Szewczyk udał się w kierunku Warszawy, dołączając 11 września do I dywizjonu w Otwocku. Według ustaleń, w I/4 pac w Otwocku znajdowały się tylko 4 armaty i niewielka ilość sprzętu. Ppłk. Szewczyk podporządkował swoim rozkazom również kwaterujący w pobliżu 10 dac z 10 DP. Oddział dowódcy 4 pac w dniach 11-13 września podlegał dowódcy Kresowej Brygady Kawalerii i wspierał jednostki tej brygady w obronie linii rzeki Wisły od Warszawy do Góry Kalwarii. 13 września, z uwagi na odejście resztek Kresowej BK w kierunku Garwolina, płk dypl. Jerzy Grobicki wydał rozkaz odmaszerowania oddziału 4 pac do Warszawy. 14 września w skład dywizjonu I/4 pac wcielono 10 dac, a dowództwo objął mjr Tadeusz Kozłowski; dywizjon liczył w Warszawie 7 dział. Zreorganizowany I/4 pac wszedł w skład artylerii ogólnego działania Odcinka „Warszawa-Wschód” Praga pod dowództwem gen. Juliusza Zulaufa. Dowództwo 4 pac weszło w skład dowództwa artylerii 20 Dywizji Piechoty, gdzie ppłk. Szewczyk został zastępcą dowódcy AD 20 DP. Dywizjon składał się z dwóch baterii, jednej armat 105 mm i drugiej haubic 155 mm. I/4 pac wspierał w miarę posiadanej amunicji piechotę w walkach obronnych w obronie Warszawy. 24 września ostrzeliwał niemieckie baterie ogniem nękającym w rejonie: Konstantynowa, Świdrów Nowych, Wiśniewa, Grochowa, Wólki Zakrzeńskiej i miejscowości Zbytki. Z uwagi na kapitulację Warszawy 27 września, dywizjon skoncentrował się w Parku Praskim, skąd udał się do niewoli. W nieznanych okolicznościach do niewoli sowieckiej dostał się mjr Zygmunt Kunisz.
Oddział Zbierania Nadwyżek 4 pac.
26 marca 1939 w Tomaszowie Mazowieckim utworzono Oddział Zbierania Nadwyżek II/4 pac pod dowództwem kpt. Hipolita Burcharda i z zastępcą por. rez. Stefanem Terleckim. Zajmowano się zbieraniem nadwyżek osobowych pozostałych po zmobilizowaniu dywizjonu, szkoleniem starszych harcerzy z zakresu łączności. 27 sierpnia spośród uczniów szkół średnich posiadających przeszkolenie Przysposobienia Wojskowego utworzono kilkudziesięcioosobową kompanię PW, nazywaną kompanią Obrony Narodowej przy II/4 pac pod dowództwem por. rez. S. Terleckiego. Kompania ta pełniła funkcję obserwacyjną, łącznikową i wraz z żołnierzami wartowniczą i patrolową. Po ogłoszeniu mobilizacji powszechnej zarekwirowano motocykl, 2-3 samochody osobowe i 6-8 samochodów ciężarowych. W nieznanych okolicznościach do taboru OZN dołączono zdobyty w rejonie Piotrkowa niemiecki samochód pancerny z 20 mm działkiem, z przestrzelonym pancerzem. Po załadowaniu mienia na ciężarówki i części OZN, II/4 pac nocą 5/6 września wyruszył w kierunku Warszawy marszem kołowym i pieszym. Na postoju dziennym w rejonie Rawy Mazowieckiej oddział został zbombardowany, poniesiono straty osobowe. Rzut kołowy był bombardowany jeszcze drugi raz podczas marszu, w trakcie czego bliski wybuch bomby strącił samochód pancerny z drogi do rowu. Po wymontowaniu uzbrojenia pojazd porzucono. Po dotarciu do Warszawy część pieszą kompanii PW/ON włączono do obrony stolicy, część kołowa otrzymała rozkaz udania się do Kowla. Nadwyżki z II/4 pac poprzez Osiny i Lublin dotarły do Kowla. W okolicach Kowla prowadzono prace przy budowie umocnień polowych na Prypeci. Następnie część żołnierzy wykorzystywano jako kordon policyjny na rzece Bug, kwaterując w Ratnie. 
Po uzyskaniu informacji o agresji sowieckiej 19 września zebrano OZN II/4 pac i udano się do Kowla. Po dotarciu do Kowla, 20 września lub rano 21 września, w wyniku ogólnej demobilizacji, kpt. Burchard rozwiązał OZN II/4 pac. Grupa ochotników z kpt. Burchardem udała się do Włodawy i dalej w kierunku Brześcia. W trakcie jazdy grupa została otoczona przez sowieckie czołgi i dostała się do niewoli; oficerowie zdołali przebrać się w mundury szeregowych. Po wzięciu do niewoli i przekupieniu sowieckich strażników grupa zbiegła na zachodni brzeg rzeki Bug. 
W Łodzi, po zmobilizowaniu wszystkich pododdziałów przewidzianych planem, w ramach mobilizacji powszechnej, utworzono w pierwszych dniach września OZN 4 pac i kadrę Ośrodka Zapasowego Artylerii Ciężkiej nr 2. Do dnia 5 września sformowano 3 baterie marszowe. Ustalono jednego z dowódców baterii por. Królikowskiego. OZN 4 pac wyruszył z Łodzi nocą 5/6 września; część transportem kolejowym ze sprzętem pułkowym, większość rzutem pieszym, wraz z którym prowadzono 6 dział dla OZAC nr 2. Wydzielona grupa puszkarzy pomaszerowała bezpośrednio do Kowla pod dowództwem ppor. rez. Klemensa Żółkowskiego, który osiągnęła 13 września. Rzut kolejowy miał jechać do Kowla przez Brześć, a rzut pieszy maszerować przez Warszawę do rejonu Kowla. Nieznane są dalsze losy OZN 4 pac; ustalono, że część oddziału bez dział osiągnęła rejon Kowla. W odległości 10 km od Kowla, w lasach przy Ośrodku Zapasowym Artylerii Lekkiej nr 4, sformowano z artylerzystów 4 pac dywizjon artylerii lekkiej; jednym z dowódców baterii został kpt. Henryk Frenkler. 15 września uzyskano informację, że w Podbrodziu koło Wilna będzie formowany OZAC nr 2. Część dywizjonu 4 pac podjęła marsz w tym kierunku, lecz z uwagi na agresję sowiecką 17 września zawróciła do rejonu Kowla, dokąd przybyła 19 września. Oddziały OZN 4 pac, z rozkazu gen. bryg. Mieczysława Smorawińskiego, zostały rozwiązane 19 września. Część żołnierzy dostała się do niewoli, część dołączyła do Grupy „Kowel” płk. dypl. Leona Koca, a część do oddziałów Samodzielnej Grupy Operacyjnej „Polesie” i dzieliły z nimi dalszy los. 
Symbole pułkowe.
Sztandar.
Prezydent Rzeczypospolitej zarządzeniem z dnia 16 grudnia 1937 zatwierdził wzór sztandaru dla 4 pułku artylerii ciężkiej.
Prawa strona sztandaru była wykonana według wzoru regulaminowego. W centrum znajdowało się godło państwowe – orzeł w koronie w wieńcu z liści laurowych, w czterech rogach numer pułku w takich samych wieńcach.
&lt;br&gt;Na lewej stronie płatu sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża kawalerskiego znajdowały się wyhaftowane nazwy i daty ważniejszych bitew pułku.:
Sztandar został wręczony 26 maja 1938 w Warszawie przez ministra spraw wojskowych gen. dyw. Tadeusza Kasprzyckiego podczas uroczystości wręczenia sztandarów pułkom artylerii OK Warszawa i Łódź oraz oddziałom pancernym z całej Polski. 
Rodzicami chrzestnymi byli: Filomena Kamińska i Jan Piestrzeniewicz
Dzień później odbyło się uroczyste powitanie sztandaru w Łodzi. Sztandar witany był przez kompanię honorową 28 pp, baterię honorową 10 pal oraz baterię honorową 4 pac pod dowództwem por. Henryka Chejanowicza. Po zakończeniu uroczystości powitania sztandaru wszystkie witające pododdziały przemaszerowały na boisko Wojskowego Klubu Sportowego, gdzie odbyła się uroczysta przysięga na sztandar 4 pac żołnierzy rocznika 1916.
5 września dowódca 4 pac ppłk dypl. Szewczyk nakazał oficerowi gospodarczemu pułku kpt. Bronisławowi Jóźwiakowi załadować na samochód ciężarowy wszystkie akta mobilizacyjne, pisma tajne, kasę pułkową i sztandar. 6 września samochód z kpt. Jóźwiakiem wyjechał do Kowla i po pewnych perturbacjach wieczorem 8 września dojechał do miejsca przeznaczenia. W związku z agresją ZSRR, 20 września kpt. Jóźwiak postanowił wracać na zachód. 
Przez Ratno dotarł do Małoryty, gdzie dołączył do zgrupowania płk. Ottokara Brzozy-Brzeziny. 1 października sztandar wraz ze swoim opiekunem znajdował się w Czemiernikach. Później w niewyjaśnionych okolicznościach sztandar znalazł się w rejonie Ostrołęki, gdzie został zakopany na terenie jednej z plebanii. W listopadzie 1939 został odkopany przez członków Polskiej Organizacji Zbrojnej i przekazany szefowi sztabu KG POZ por. Januszowi Piechockiemu. Ten umieścił go w mieszkaniu Artura Pieńkiewicza w Warszawie przy Krakowskim Przedmieściu 6. 17 kwietnia 1944 właściciel mieszkania oraz jego żona zostali aresztowani przez gestapo.
Już 2 godziny po aresztowaniu kpt. Piechocki z kpt. Tadeuszem Petrykowiczem wynieśli z mieszkania ukryte tam pieniądze organizacji i sztandary. Jeszcze tego samego dnia sztandar 4 pac przeniesiony został do mieszkania państwa Kalinieckich przy ul. Genewskiej 36. Kpt. Piechocki został 6 sierpnia 1944 aresztowany przez Sowietów i wywieziony w głąb ZSSR. Po swoim powrocie, w listopadzie 1947 wydobył z ukrycia płat sztandaru i 4 grudnia 1947 przekazał go do Muzeum Wojska Polskiego w Warszawie.
Odznaka pamiątkowa.
2 października 1928 kierownik Ministerstwa Spraw Wojskowych gen. dyw. Daniel Konarzewski zatwierdził wzór i regulamin odznaki pamiątkowej 4 pac.
Odznaka o wymiarach 43x43 mm ma kształt krzyża pokrytego ciemnozieloną i szkarłatną emalią, którego ramiona zakończone są kulkami. Środek odznaki wypełnia nałożona tarcza ze srebrnym orłem wz. 1927. Pola między ramionami wypełniają złocone pociski artyleryjskie z nazwami dywizjonów „7 DAC” i „10 DAC” oraz daty powstania dywizjonów „22 III 19” i „15 III 19”. Na ramionach krzyża wpisano numer i inicjały „4 PAC” i datę powstania pułku „22 VIII 1921”. Pociski otoczone są srebrnymi płomieniami. Dwuczęściowa - oficerska wykonana w tombaku, srebrzona i emaliowana. Wykonawcą był Bronisław Grabski z Łodzi.
Po raz pierwszy odznaki 4 pac przyznane zostały 15 maja 1929. Otrzymali je wtedy między innymi poprzedni dowódcy pułku: płk Konczakowski i płk Szaniawski. W następnych latach odznaki wręczane były przede wszystkim podczas święta pułkowego. W 1937 odznaki przyznano między innymi marsz. Edwardowi Śmigłemu-Rydzowi, inspektorowi armii gen. dyw. Juliuszowi Rómmlowi i dowódcy OK IV gen. bryg. Władysławowi Langnerowi.
W 1938 odznaki zostały nadane nowemu dowódcy OK gen. bryg. Wiktorowi Thommee, dowódcy 10 DP gen. bryg. Franciszkowi Dinforf-Ankowiczowi, pomocnikowi dowódcy OK IV płk. dypl. Marianowi Bolesławiczowi, dowódcy 10 pal płk. Zygmuntowi Łakińskiemu, szefowi sztabu OK IV płk. dypl. Piotrowi Bartakowi, szefowi intendentury DOK IV ppłk. Stanisławowi Bumaglowi, szefowi uzbrojenia OK IV mjr. Maksymilianowi Preliczowi, oficerowi sztabu 4 GArt. mjr. Januszowi Wyspiańskiemu. staroście powiatu brzezińskiego mgr. Tadeuszowi Reindlowi, prezydentowi Tomaszowa Mazowieckiego Antoniemu Rączaszkowi oraz rodzicom chrzestnym sztandaru: Filomenie Kamińskiej i Janowi Piestrzeniewiczowi.
Żołnierze pułku.
Żołnierze pułku - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="288208" url="https://pl.wikipedia.org/wiki?curid=288208" title="Zasada superpozycji">
Zasada superpozycji

Zasada superpozycji jest to zasada spełniona dla układów/systemów liniowych, więc jeśli reakcja została spowodowana przez co najmniej dwie wielkości wejściowe, to wynikiem jest suma wielkości wyjściowych, które zostałyby wywołane przez każdą wielkość wejściową z osobna. Tak więc, jeśli wejście A daje odpowiedź X, a wejście B daje odpowiedź Y (A → X , B → Y), to wejście (A + B) daje odpowiedź (X + Y). Przykłądem może być pole (siła) pochodzące od kilku źródeł. Jest wektorową sumą pól (sił), jakie wytwarza każde z tych źródeł. Spełniają ją, w dość dużym zakresie, pole elektromagnetyczne i pole grawitacyjne, a w konsekwencji siły pochodzące od nich, m.in. siła Coulomba.
Zasada superpozycji w mechanice.
Mówi ona, że w układzie liniowo sprężystym poddanym działaniu różnych obciążeń, ich skutki są sumą skutków wywołanych kolejnymi obciążeniami.
Zasada superpozycji w obwodach elektrycznych.
Zasada superpozycji w obwodach elektrycznych wyraża ich cechę addytywności:
Obwód elektryczny pracujący w stanie ustalonym zgodnie z zasadą superpozycji nazywamy liniowym.
Zasada superpozycji dla fal.
Wypadkowe zaburzenie w dowolnym punkcie obszaru, do którego docierają dwie fale tego samego rodzaju, jest sumą algebraiczną zaburzeń wywołanych w tym punkcie przez każdą falę z osobna. Obie fale opuszczają obszar superpozycji (czyli nakładania się) niezmienione.
Konsekwencją zasady superpozycji fal jest interferencja fal.
Kontrprzykład.
Natężenie światła pochodzącego od kilku źródeł nie spełnia zasady superpozycji, ponieważ jest proporcjonalne do kwadratu pola elektrycznego:
gdzie formula_2 to całkowite natężenie światła, natomiast formula_3 formula_4 jest natężeniem światła, a formula_5 formula_6 natężeniem pola elektrycznego wytwarzanego przez źródło 1 (2).
Rozumowanie to dotyczy tylko dwóch wiązek światła spójnych ze sobą, ale o różnej polaryzacji. Większość źródeł emituje światło niespójne dla którego uśrednione w czasie natężenie pola elektrycznego jest równe 0. Dla takiego światła
o czym można się przekonać włączając dwie takie same żarówki, zamiast jednej – natężenie światła zwiększa się wówczas dwukrotnie.
Opis matematyczny.
Niektóre wielkości fizyczne są opisane przez liniowe równania różniczkowe (np. dla pól elektromagnetycznych są to równania Maxwella i wynikające z niego równanie falowe), z czego wynika, że jak każde rozwiązanie liniowego równania różniczkowego muszą spełniać zasadę superpozycji.

</doc>
<doc id="288212" url="https://pl.wikipedia.org/wiki?curid=288212" title="Zhang Rongming">
Zhang Rongming

Zhang Rongming (; ur. w czerwcu 1944 w Ningbo) – chińska działaczka polityczna, wiceprzewodnicząca Komitetu Krajowego Ludowej Politycznej Konferencji Konsultatywnej Chin.
Ukończyła studia na Wydziale Radiowym Politechniki w Pekinie (1966). W latach 1968–1984 pracowała w fabrykach w Liaoyang (prowincja Liaoning). W 1984 zaangażowała się w działalność polityczną. Była wiceprzewodniczącą władz lokalnych dzielnicy Wensheng (w mieście Liaoyang), następnie wiceburmistrzem Liaoyang (1985-1993), wreszcie wicegubernatorem prowincji Liaoning (1993-2001).
Wieloletnia członkini jednej z tzw. partii demokratycznych, Chińskiego Stowarzyszenia Demokratycznej Budowy Państwa. W 1997 została wybrana na wiceprzewodniczącą Komitetu Centralnego tej partii (ponownie w 2003). Od 2003 jest również wiceprzewodniczącą Ogólnochińskiej Federacji Organizacji Związkowych.
Została wybrana do Komitetu Krajowego Ludowej Politycznej Konferencji Konsultatywnej Chin po raz pierwszy w 1998 (IX kadencja), ponownie w 2003 (X kadencja) i 2008 (XI kadencja); w latach 2005–2013 należała do grona wiceprzewodniczących tego organu doradczego władz państwowych ChRL.

</doc>
<doc id="288214" url="https://pl.wikipedia.org/wiki?curid=288214" title="Drukarka termotransferowa">
Drukarka termotransferowa

Drukarka termotransferowa – drukarka wykorzystująca do wydruku papier i taśmę barwiącą (tzw. kalkę). Pod wpływem ciepła specjalny pigment, który znajduje się na taśmie barwiącej, rozgrzewa się, a potem pod wpływem docisku głowicy zostaje przeniesiony (transferowany) na papier. W wydruku termotransferowym wykorzystywane są dwie metody nanoszenia wydruku na powierzchnię: transfer wosku i dyfuzja barwnika.
Zastosowanie.
Drukarki termotransferowe mają szerokie zastosowanie w wielu gałęziach przemysłu i handlu. Ze względu na trwałość druku i możliwość nadruku na różnych powierzchniach stosowane są między innymi:

</doc>
<doc id="288217" url="https://pl.wikipedia.org/wiki?curid=288217" title="Spirometr">
Spirometr

Spirometr (dawniej także "oddechomierz") – urządzenie pomiarowe służące do badania pojemności płuc. Rejestruje objętość i prędkość powietrza wdychanego i wydychanego.

</doc>
<doc id="288218" url="https://pl.wikipedia.org/wiki?curid=288218" title="EUA">
EUA



</doc>
<doc id="288223" url="https://pl.wikipedia.org/wiki?curid=288223" title="Bodo Tümmler">
Bodo Tümmler

Bodo Tümmler (ur. 8 grudnia 1943 w Toruniu) – niemiecki lekkoatleta, średniodystansowiec, mistrz Europy i medalista olimpijski. W czasie swojej kariery reprezentował Republikę Federalną Niemiec.
Kariera sportowa.
Zwyciężył w biegu na 1500 metrów (przez Andym Greenem z Wielkiej Brytanii i Zbigniewem Wójcikiem z Polski) na uniwersjadzie w 1965 w Budapeszcie oraz w finale pucharu Europy w 1965 w Stuttgarcie (wyprzedzając Jeana Wadoux z Francji i Jürgena Maya z Niemieckiej Republiki Demokratycznej). 
Zdobył złoty medal na tym dystansie (wyprzedzając Michela Jazy’ego z Francji i swego kolegę z reprezentacji RFN Haralda Norpotha) oraz brązowy medal w biegu na 800 metrów (za Manfredem Matuschewskim z NRD i Franzem-Josefem Kemperem z RFN) na mistrzostwach Europy w 1966 w Budapeszcie.
Ponownie zwyciężył w biegu na 1500 metrów (wyprzedzając Dave’a Baileya z Kanady i Gianniego Del Buono w Włach), a także zdobył brązowy medal w biegu na 800 metrów (za Ralphem Doubellem z Australii i Franzem-Josefem Kemperem na uniwersjadzie w 1967 w Tokio. Zajął 2. miejsce w biegu na 1500 metrów finale pucharu Europy w 1967 w Kijowie, za Manfredem Matuschewskim, a przed Olegiem Rajko z ZSRR.
13 czerwca 1968 w Fuldzie ustanowił rekord świata w sztafecie 4 × 880 jardów czasem 7:14,6 (sztafeta biegła w składzie: Tümmler, Walter Adams, Norpoth i Kemper).
Zdobył brązowy medal w biegu na 1500 metrów na igrzyskach olimpijskich w 1968 w Meksyku, przegrywając jedynie z Kipchoge Keino z Kenii i Jimem Ryunem ze Stanów Zjednoczonych. Na kolejnych igrzyskach olimpijskich w 1972 w Monachium odpadł w półfinale tej konkurencji.
Siedmiokrotnie zdobywał mistrzostwo RFN w biegu na 1500 metrów (w latach 1965–1969 i 1971–1972), a w 1964 był trzeci. Był również mistrzem swego kraju w sztafecie 3 × 1000 metrów w 1964 i 1965 oraz w sztafecie 4 × 800 metrów w 1972. W hali był mistrzem RFN w biegu na 1500 metrów w 1965.
Trzykrotnie poprawiał rekord RFN do wyniku 3:36,5, uzyskanego 10 lipca 1968 w Kolonii.
Pozostałe rekordy życiowe Tümmlera:
Reprezentował klub SC Charlottenburg.

</doc>
<doc id="288227" url="https://pl.wikipedia.org/wiki?curid=288227" title="Tivadar Puskás">
Tivadar Puskás

Tivadar Puskás (ur. 17 września 1844 w Peszcie, zm. 16 marca 1893 w Budapeszcie) – węgierski fizyk i wynalazca. 
Życiorys.
Po ukończeniu studiów w Wiedniu na Uniwersytecie Technicznym odwiedził wiele europejskich i amerykańskich miast. W Ameryce poznał Thomasa Edisona i pracował dwa lata wraz z nim w Edison's Lab. Jednym z jego wynalazków była centrala telefoniczna, którą zbudował w 1878 w Bostonie. Następnie udał się do Europy, gdzie w 1879 zbudował pierwsze w Europie centrale telefoniczne w Paryżu i Budapeszcie. Zmarł w wieku 49 lat w Budapeszcie.

</doc>
<doc id="288230" url="https://pl.wikipedia.org/wiki?curid=288230" title="Bodo Tummler">
Bodo Tummler



</doc>
<doc id="288236" url="https://pl.wikipedia.org/wiki?curid=288236" title="Klemens z Piotrkowa">
Klemens z Piotrkowa

Klemens z Piotrkowa (zm. przed 9 maja 1507) – polski duchowny katolicki, prawnik, wykładowca Akademii Krakowskiej.
W Akademii Krakowskiej uzyskał stopień bakałarza filozofii i sztuk wyzwolonych (1471), następnie kontynuował studia za granicą, kończąc je doktoratem praw. Po powrocie wykładał w Akademii Krakowskiej w latach 1480–1487. W 1492 został kanonikiem gnieźnieńskim, w 1500 oficjałem i wikariuszem generalnym gnieźnieńskim. Od 1503 zarządzał gnieźnieńską Biblioteką Kapitulną. Dzięki jego darom w zbiorach biblioteki znalazł się m.in. inkunabuł "Super quinque libros Decretalium" (Bazylea 1477, cztery tomy), a także praca Klemensa – "Rectorale seu librorum rectorali pro ecclesia et choro" (1503).

</doc>
<doc id="288237" url="https://pl.wikipedia.org/wiki?curid=288237" title="Stanisław Kochanek">
Stanisław Kochanek

Stanisław Kochanek (ur. 1905 w Jedliczu, zm. 14 lipca 1995 w Krośnie) – polski malarz i rzeźbiarz realista.
Życiorys.
Urodził się w 1905 w Jedliczu. Studia artystyczne odbył w Szkole Przemysłu Artystycznego w Krakowie. Jako absolwent wystawiał w 1925 swoje projekty, rysunki i karykatury w Towarzystwie Sztuk Pięknych w Krakowie i ze Szkołą Przemysłu Artystycznego w Paryżu na Międzynarodowej Wystawie Sztuk Dekoracyjnych.
Z inicjatywy Dyrekcji Szkoły wydał w 1925 album karykatur profesorów Szkoły pod tytułem „Nasza buda”. Wydanie albumu karykatur dało młodemu artyście rozgłos daleko poza murami szkoły. W 1926 wstąpił do Akademii Sztuk Pięknych w Krakowie. W latach 1926-1932 studiował malarstwo u prof. Fryderyka Pautscha, grafikę u prof. Jana Wojnarskiego, scenografię u prof. Karola Frycza i rzeźbę u prof. Xawerego Dunikowskiego. W czasie studiów uzyskiwał pochwały, między innymi za studium aktu, krajobrazu oraz za prace graficzne, a w 1929 otrzymał stypendium, z Funduszu Kultury Narodowej, na wyjazd do Włoch.
W 1939 urządził pierwszą wystawę swoich portretów w Suwałkach, gdzie malował wizerunki oficerów IV Dywizjonu Artylerii Konnej i sceny rodzajowe z życia Dywizjonu. Po wyzwoleniu był organizatorem Związku Artystów Plastyków w Krośnie i współredaktorem pisma artystycznego w Krośnie o nazwie „Sztuka i Życie”. 
Był również współorganizatorem Krośnieńskiego Muzeum oraz Szkoły Artystycznej, w której wykładał podstawy rysunku i malarstwa. W Krośnieńskim Domu Kultury prowadził dla młodzieży, przez szereg lat, lekcje malarstwa i rysunku, a jednocześnie wykonywał scenografię dla Teatru Górniczego „Nafta”. Był i pozostał malarzem realistą, artystą przedkładającym serce i uczucia nad techniczną szarlatanerię. Nie uległ prądom mody, nie oddalił się w krainę malarstwa dostępnego dla wąskiego grona znawców. Wystawiał swoje prace na wystawach w Krośnie, Rzeszowie, Przemyślu i Łańcucie. W 1960 wstąpił do Ogólnopolskiej Grupy „Zachęta” w Krakowie. Wystawiał z tą Grupą w Warszawie, Krakowie, Lublinie, Radomiu, Rzeszowie, Krośnie i w Szczecinie.
W 1963 brał udział w wystawie z Grupą „Zachęta” w Moskwie i 12 miastach ówczesnego ZSRR, między innymi we Lwowie, Kijowie, Odessie, Charkowie, Sumach, Zaporożu, Rydze itd. Jego obraz „Góralka” był reprodukowany w kolorze w pismach artystycznych „Twórczestwo”, „Iskustwo”, „Ogoniok”.
Między innymi w moskiewskiej „Prawdzie”, z dnia 4 maja 1963, Boris Polewoj w artykule pt. „Spotkanie z mistrzami „Zachęty” napisał, iż...
W miesięczniku „Sztuka”(„Iskustwo”) Nr.9/63- Moskwa, Organie Ministerstwa Kultury ZSRR, L. Urazowa w publikacji o tytule „Artyści Grupy Zachęta”, również bardzo przychylnie wyraziła się o twórczości Stanisława Kochanka. L. Urazowa, jako krytyk sztuki, zwróciła uwagę na „jaskrawość barw” i na „liliowe cienie na czystym śniegu”. Również o mistrzach „Zachęty” w gazecie „Izwiestia” z 5 maja 1963 (dodatek niedzielny) pisał rosyjski artysta J. Degtiarew – tytuł artykułu „Realizm jednocząca siła” oraz w tej samej gazecie z 3.07.1963 roku, L. Tanajewa – historyk sztuki i współpracownik Ministerstwa Kultury ZSRR w publikacji o tytule „Do każdego serca”.
W 1979 został wpisany do „Księgi zasłużonych dla województwa krośnieńskiego” (1979).
Ostatnie za życia artysty, indywidualne wystawy malarstwa, rysunku i karykatury odbyły się w 1993 w Muzeum im. Marii Konopnickiej w Żarnowcu oraz w 1994 w Biurze Wystaw Artystycznych w Krośnie. W 2008 Muzeum Historyczne - Pałac w Dukli zorganizowało, z dużym rozmachem, wystawę pod tytułem „Portret to moja specjalność. Twórczość Stanisława Kochanka.” Przedstawiono około 150 prac artysty z dziedziny portretu, karykatury, rzeźby, pejzażu i malarstwa batalistycznego. Należy wspomnieć o wystawie z 2001, zrealizowanej również przez kierownictwo Muzeum Historycznego - Pałac w Dukli, pt. „Podkarpackie fascynacje Mirona Białoszewskiego i Stanisława Kochanka”.
Do znaczniejszych prac niewątpliwie należy rzeźbiony przez artystę w glinie według własnego projektu, a następnie odlany w brązie, pomnik Mikołaja Kopernika, który stoi na granitowym cokole w centrum miasta Krosna (1973 r.).
Również bardzo istotne dla twórcy prace, to portret prezydenta J. Kennedy’ego dla Uniwersytetu Polonijnego Villa Maria College w Buffalo oraz portret Fryderyka Chopina dla Towarzystwa im. Fr. Chopina w Buffalo – obydwa portrety były malowane na zamówienie Polonii Amerykańskiej (1964 i 1965 r.).
Prace jego uzyskały dobre oceny amerykańskich znawców sztuki, a sam artysta otrzymał zaproszenie na indywidualną wystawę w Albricht Knox Art Gallery w Buffalo. Dzieła jego można znaleźć w Muzeum Podkarpackim w Krośnie, w Muzeum Okręgowym w Rzeszowie, w Muzeum Regionalnym w Jaśle, w Muzeum im. Marii Konopnickiej w Żarnowcu, w Muzeum Skansen Naftowy w Bóbrce, w Muzeum Historycznym w Krakowie, w Muzeum Rzemiosła w Krośnie, w Bibliotece Narodowej w Warszawie, w European Gallery – Staten Island – Nowy Jork, w wielu Kościołach oraz w zbiorach prywatnych w kraju i za granicą.
W swoich ogólnoludzkich poglądach był głęboko narodowy i wierny tradycjom sztuki narodowej.
Został pochowany na Cmentarzu Komunalnym w Krośnie.

</doc>
<doc id="288239" url="https://pl.wikipedia.org/wiki?curid=288239" title="Svartalfheim">
Svartalfheim

Svartalfheim, Svartalfaheim – w mitologii nordyckiej siedziba karłów (krasnoludów), położona we wnętrzu ziemi, pomiędzy Midgardem, a Niflheimem. Nazwa występuje w "Eddzie" Snorriego Sturlusona, a kraina ta jest najprawdopodobniej identyczna z Nidavellirem wspominanym w poemacie "Völuspá".
Krasnoludom dano tę mroczną krainę, aby nigdy więcej nie lękały się światła słonecznego. Zasiedliły one wykute w skale tunele i korytarze Svartalfheimu, zakładając królestwa, oświetlane blaskiem złota i kryształu górskiego. Krasnoludy okazały się świetnymi górnikami, jubilerami i złotnikami, dlatego też bogowie podarowali im podziemne złoża metali i kamieni szlachetnych. Każde osiedle tego ludu było zadymione oparami wydobywającymi się z pieców hutniczych, a odgłosy kucia nigdy się nie kończyły. Najznamienitszy z wykutych w skałach pałaców Svartalfów został zbudowany na polach Nidu przez króla Sindriego.

</doc>
<doc id="288245" url="https://pl.wikipedia.org/wiki?curid=288245" title="Typ 2 Ka-Mi">
Typ 2 Ka-Mi

Typ 2 Ka-Mi – japoński czołg pływający z okresu II wojny światowej.
Historia.
Na początku lat 40. XX wieku w Japonii rozpoczęto pracę nad budową czołgów pływających mogących być używane przez oddziały desantowe. 
Jednym z takich czołgów, był oparty na konstrukcji japońskiego lekkiego czołgu Typ 95 Ha-Go, czołg pływający oznaczony jako Typ 2 Ka-Mi. 
Czołg ten posiadał dwa blaszane pontony, które doczepiano przed pokonaniem przeszkody wodnej z przodu i tyłu kadłuba. Pontony te były mocowane specjalnymi zamkami i załoga mogła je zrzucić w ruchu, tuż po wyjściu czołgu z wody.
Produkcję czołgów Typ 2 Ka-Mi rozpoczęto w 1943 roku i łącznie wyprodukowano 184 czołgi tego typu.

</doc>
<doc id="288253" url="https://pl.wikipedia.org/wiki?curid=288253" title="Puchar Ligi Angielskiej w piłce nożnej (2005/2006)">
Puchar Ligi Angielskiej w piłce nożnej (2005/2006)

1. runda.
23 sierpnia 2005
24 sierpnia 2005
2. runda.
20 września 2005
21 września 2005
3. runda.
25 października 2005
26 października 2005
1/8 finału.
29 listopada 2005
30 listopada 2005
1/4 finału.
20 grudnia 2005
21 grudnia 2005
1/2 finału.
Pierwsze mecze:
10 stycznia 2006
11 stycznia 2006
Rewanże:
24 stycznia 2006
25 stycznia 2006
Finał.
26 lutego 2006
Manchester United - Wigan Athletic 4 - 0 (1 - 0)

</doc>
<doc id="288257" url="https://pl.wikipedia.org/wiki?curid=288257" title="Niewybuch">
Niewybuch

Niewybuch – każdy przedmiot zawierający materiał wybuchowy w stanie wolnym, który powinien zdetonować, jednak pomimo stworzenia warunków koniecznych do tego procesu nie doszło do wybuchu. 
Podobnym pojęciem jest niewypał, który odnosi się jednak nie do ładunku wybuchowego, lecz do ładunku miotającego.
Szczegółowe definicje niewybuchu.
Pojęcie niewybuchu odnosi się do środków zawierających materiał wybuchowy o charakterze kruszącym lub analogicznych, w których wybuch ma charakter detonacji. Oprócz środków bojowych (niszczących lub hukowych), mogą to być też cywilne, niszczące materiały wybuchowe (stosowane na przykład w kopalniach), oraz szereg innych środków pirotechnicznych, jak środki uruchamiające mechanizmy lub stosowane w celach widowiskowych. Za niewybuchy uznaje się czasami także przedmioty, które mogą detonować, mimo że pierwotnie nie były do tego przeznaczone. Niewybuchem jest na przykład poduszka powietrzna z rozbitego samochodu, która nie zadziałała i dlatego w każdej chwili może eksplodować.
Za niewybuchy nie uważa się środków właściwie składowanych, a jedynie te, które zostały użyte, ale nie zadziałały lub zadziałały wadliwie. Oprócz tego za niewybuchy uważa się również środki wybuchowe pozbawione właściwego nadzoru i kontroli, na przykład gdzieś wykryte, niewiadomego pochodzenia, uszkodzone, przeterminowane i tym podobne.
Czasami zdefiniowanie niewybuchów może być trudne, na przykład pole minowe podczas prowadzenia działań wojennych nie posiada jeszcze niewybuchów, natomiast to samo pole nierozminowane po ustaniu tych działań, czyli takie, które trzeba rozminować, określa się już jako zawierające niewybuchy. Ponadto niektóre środki mogą być jednocześnie niewybuchami i niewypałami – na przykład pocisk artyleryjski może być ze względu na ładunek miotający – niewypałem, a ze względu na ładunek kruszący – niewybuchem. Ponieważ jednak skutki wybuchu są groźniejsze niż wypału, to w takich sytuacjach mówi się ogólnie o niewybuchach. Jeśli jednak taki pocisk został wystrzelony, ale nie eksplodował, to pozostaje już tylko niewybuchem.
Przyczyny powstawania.
Przyczyną powstania niewybuchu może być nieuruchomienie lub złe działanie detonatora, zmiany chemiczne w samym materiale wybuchowym i wiele innych czynników. 
Sposób postępowania.
Sposób obchodzenia się z niewybuchami oraz metody ich niszczenia regulują szczegółowo odpowiednie instrukcje dla saperów. Przede wszystkim zabroniony jest jakikolwiek kontakt osób postronnych z niewybuchami, gdyż środki tego typu zachowują zazwyczaj swoją aktywność przez bardzo długi czas. Za przykład może posłużyć eksplozja 250 kg bomby lotniczej zrzuconej w okresie II wojny światowej, do której doszło 23 czerwca 2019 r. w niemieckim Limburgu. Mimo, iż nie doszło do bezpośredniego wzruszenia niewybuchu, ulegający erozji zapalnik samoistnie zainicjował eksplozję po ponad 74 latach zalegania w ziemi.
Za usuwanie niewybuchów są odpowiedzialne patrole rozminowania.

</doc>
<doc id="288261" url="https://pl.wikipedia.org/wiki?curid=288261" title="Jean de la Valette">
Jean de la Valette

Jean Parisot de La Valette (ur. 1494, zm. 21 sierpnia 1568) – czterdziesty dziewiąty wielki mistrz zakonu joannitów.
Urodził się w Parisot w Prowansji (obecnie departament Tarn i Garonna). Pochodził ze starej, szlacheckiej rodziny z południa Francji, posiadającej rozległe dobra w okolicach Tuluzy. W 1514 wstąpił do zakonu joannitów. W 1522 jako jeden z młodszych dowódców brał udział w obronie Rodos. Po upadku Rodos wraz z ocalałymi kawalerami i grupą Rodyjczyków, którzy postanowili im towarzyszyć, udał się na tułaczkę, zakończoną dopiero w 1530 na Malcie, oddanej w lenno joannitom przez cesarza Karola V. W 1541 został wzięty do niewoli przez muzułmanów po zatopieniu jego galeonu przez afrykańskich korsarzy Turguta Reisa. Przez kilka miesięcy był galernikiem na muzułmańskich okrętach, aż został wykupiony z niewoli przez zakon. W latach 1546–1549 był komendantem twierdzy i gubernatorem Trypolisu, należącego wówczas do zakonu maltańskiego, a w latach 1554–1556 sprawował urząd generała galer.
Po wybraniu na wielkiego mistrza (21 sierpnia 1557) zajął się pogłębieniem dyscypliny w zakonie i zwiększeniem mocy obronnych Malty. Nałożył w tym celu na miejscową ludność i komandorie zakonu w Europie dodatkowe podatki, a z opornymi zdecydowanie się rozprawiał.
Kulminacją jego rządów była słynna obrona Malty przed wojskami tureckimi Lali Mustafy Paszy, jednego z dowódców Sulejmana Wspaniałego, w 1565. Czteromiesięczne oblężenie i odparcie najeźdźców wykazały ogromny hart ducha wielkiego mistrza oraz jego wybitne talenty wojskowe i organizacyjne poparte osobistą odwagą. Rozsławiło też zakon w całym chrześcijańskim świecie. Sam wielki mistrz otrzymał od papieża Piusa V godność kardynała, ale odmówił jej przyjęcia. W 1566 na półwyspie Sciberras wielki mistrz rozpoczął budowę miasta, nazwanego później od nazwiska założyciela Valletta.
Mistrz La Valette był poliglotą – mówił płynnie po francusku, włosku, hiszpańsku, grecku, arabsku i turecku. Swobodnie posługiwał się również łaciną.
Jean de la Valette zmarł 21 sierpnia 1568 r., w 11 rocznicę swojego wyboru na urząd wielkiego mistrza, na skutek udaru słonecznego, jakiego doznał podczas oddawaniu się swojej ulubionej rozrywce: polowaniu z sokołem. Został pochowany początkowo, zgodnie ze swoim życzeniem, w krypcie kościoła Matki Bożej Zwycięskiej, później jego prochy przeniesiono do konkatedry św. Jana w Valletcie.

</doc>
<doc id="288269" url="https://pl.wikipedia.org/wiki?curid=288269" title="XIV Międzynarodowy Konkurs Pianistyczny im. Fryderyka Chopina">
XIV Międzynarodowy Konkurs Pianistyczny im. Fryderyka Chopina

XIV Międzynarodowy Konkurs Pianistyczny im. Fryderyka Chopina (również "XIV Konkurs Chopinowski") – 14. edycja Międzynarodowego Konkursu Pianistycznego im. Fryderyka Chopina, która odbyła się w dniach 4–22 października 2000 w Warszawie. Konkurs został zorganizowany przez Towarzystwo im. Fryderyka Chopina.
Wzięło w nim udział 94 pianistów z 25 krajów. Dyrektorem konkursu był Albert Grudziński, a dyrektorem-koordynatorem, Tomasz Stanicki. Honorowym gościem konkursu była królowa hiszpańska Sophia.
Przesłuchania konkursowe zostały podzielone na trzy etapy, które odbyły się w dniach: 5–9 października (I etap), 11–14 października (II etap) i 15–16 października (III etap). Koncerty finałowe trwały od 18 do 19 października. Konkurs wygrał Chińczyk Li Yundi. W dniach 20–22 października odbyły się trzy końcowe koncerty laureatów.
Uczestnicy.
Zgodnie z regulaminem XIV edycji konkursu mogła do niego przystąpić osoba w wieku 17–28 lat. Należało do 1 marca 2000 m.in. oprócz zgłoszenia przesłać kasetę video z wyszczególnionymi w regulaminie i nagranymi przez kandydata utworami Fryderyka Chopina. Następnie powołana przez organizatora konkursu, komisja kwalifikacyjna dokonała wyboru najlepszych wykonawców, kwalifikując ich i zapraszając do udziału w konkursie. Komisja kwalifikacyjna wyłoniła 98 pianistów z 25 krajów. Ostatecznie po rezygnacji czterech pianistów, do przesłuchań konkursowych przystąpiło 94 z nich:
Repertuar.
Zgodnie z tradycją, w konkursie wykonywane były wyłącznie utwory Fryderyka Chopina. Regulamin stanowił, że uczestnicy mieli do wyboru określone utwory spośród dostępnych grup, grane z pamięci. 
Fortepiany konkursowe.
Pianiści uczestniczący w XIV Konkursie Chopinowskim mogli wybrać fortepian, na którym grali podczas konkursu, spośród czterech instrumentów następujących marek: Kawai, Steinway (nr końcowy 25), Steinway (nr końcowy 30) i Yamaha. 58 z 94 uczestników wybrało fortepiany marki Steinway. Kilka razy pianiści w trakcie konkursu zmieniali markę fortepianu (Piotr Machnik czy Feodor Amirow).
Jury.
Do konkursowego przebiegu przesłuchań oraz podziału nagród powołano jury, w następującym składzie:
Po zakończeniu konkursu przewodniczący jury Andrzej Jasiński w wypowiedzi dla dziennikarzy tak podsumował konkurs stwierdzając m.in.:
System oceny występów pianistów.
System kwalifikacji różnił się w sposób zasadniczy od regulaminów poprzednich konkursów. Ocena gry uczestników konkursu opierała się na dwóch systemach.
Po zakończeniu przesłuchań danego etapu i dokonaniu obliczeń jurorzy otrzymywali wyniki przesłuchań w formie wykazu liczb głosów "tak", uszeregowanych od liczby najwyższej do najniższej, jednakże bez średnich arytmetycznych ocen punktowych. Jury decydowało drogą jawnego głosowania, przy której pozycji zamknąć wykaz głosów "tak" kwalifikujących do przejścia do kolejnego etapu. W przypadku niemożności wyłonienia pełnej grupy kandydatów do kolejnych etapów systemem A, wykorzystywano system B, dopuszczając kolejnych najwyżej punktowanych uczestników. Liczbę dopuszczonych do kolejnych etapów określał regulamin konkursu.
Przebieg konkursu.
Koncert inauguracyjny.
Konkurs rozpoczął się 4 października koncertem inauguracyjnym w warszawskiej Filharmonii Narodowej. Wystąpiła Orkiestra Symfoniczna Filharmonii Narodowej pod dyrekcją Kazimierza Korda, skrzypek Konstanty Andrzej Kulka, którzy wykonali "Koncert na orkiestrę" – Witolda Lutosławskiego oraz "Koncert skrzypcowy A-dur op. 8" – Mieczysława Karłowicza oraz solistka Elżbieta Szmytka (sopran), którzy wykonali "III Symfonię Pieśń o nocy op. 27": na tenor, chór mieszany i orkiestrę do słów Dżaluladdina Rumiego – Karola Szymanowskiego.
I etap.
5 października 2000 rozpoczął się I etap konkursu. Pianiści występowali w kolejności ustalonej na podstawie losowania liter alfabetu (wylosowano literę „M”). Jako pierwszy w I etapie wystąpił Polak Piotr Machnik. Uczestnicy przez pięć kolejnych dni występowali kolejno w dwóch sesjach: porannej (rozpoczynającej się o godzinie 10:00) i popołudniowej (rozpoczynającej się o godzinie 17:00).
II etap.
Do II etapu zostało dopuszczonych 38 pianistów (w tym 4 Polaków) mających najwyższą średnią arytmetyczną ocen punktowych wszystkich jurorów przy jednoczesnym uwzględnieniu procentowych wskaźników subiektywnej deklaracji dopuszczenia ich do II etapu.
III Etap.
Do III etapu jury konkursu dopuściło 12 pianistów (w tym Polaka Radosława Sobczaka).
Finał.
Decyzją jury do finału zakwalifikowano 6 pianistów. Pięciu finalistów zdecydowało się na wykonanie "Koncertu fortepianowego e-moll op. 11", tylko Argentynka Ingrid Fliter wybrała "Koncert f-moll op. 21".
Inne wydarzenia.
17 października 2000, w 151. rocznicę śmierci Fryderyka Chopina, odbyły się związane z tym uroczystości: msza święta, a następnie nadzwyczajny koncert oratoryjny z utworem Requiem Wolfganga Amadeusa Mozarta w bazylice św. Krzyża w wykonaniu solistów oraz chóru i orkiestry Filharmonii Narodowej pod dyrekcją Kazimerza Korda.
Nagrody i wyróżnienia.
Zdobywcy trzech pierwszych miejsc zostali uhonorowani medalami. Wszyscy finaliści otrzymali stosownie do zajętego miejsca bądź wyróżnienia odpowiednią nagrodę finansową. Przewidziano również nagrody specjalne oraz nagrody pozaregulaminowe wraz z zaproszeniami m.in. na cykle koncertów. Zgodnie z regulaminem nagrodzeni zobowiązani byli do udziału w kończących konkurs, koncertach laureatów. Poza tym wszyscy uczestnicy II i III etapu, którzy nie zostali finalistami otrzymali okolicznościowe dyplomy. 
Zwycięzca Konkursu Li Yundi wykonał podczas trwania konkursu następujące utwory:

</doc>
<doc id="288274" url="https://pl.wikipedia.org/wiki?curid=288274" title="Order „Za zasługi dla Ojczyzny”">
Order „Za zasługi dla Ojczyzny”

Order „Za zasługi dla Ojczyzny” () – ustanowiony 2 marca 1994 przez prezydenta Borysa Jelcyna był do wznowienia Orderu św. Andrzeja w 1998 najwyższym odznaczeniem Federacji Rosyjskiej.
Historia.
Prezydent Borys Jelcyn nie mógł restytuować carskiego Orderu św. Aleksandra Newskiego, gdyż nadal istniał ustanowiony przez Józefa Stalina w czasie II wojny światowej, ceniony przez kombatantów radziecki Order Aleksandra Newskiego, ani Orderu św. Włodzimierza, gdyż odnowił go już w 1957 Synod Rosyjskiej Cerkwi Prawosławnej, a więc znaleziono kompromis – wprowadzono pod wieloma względami identyczny z tymi dwoma carskimi odznaczeniami nowy Order „Za zasługi dla Ojczyzny”.
Order posiada cztery klasy ("степени"):
Dodatkowo nadawane są dwa powiązane z orderem medale Orderu „Za zasługi dla Ojczyzny” (Złoty i Srebrny), jako wyróżnienie za zasługi cywilne i wojskowe.
Istnieje także Wielki Łańcuch Orderu „Za zasługi dla Ojczyzny”, przysługujący tylko prezydentowi Federacji Rosyjskiej.
Order nadawany jest za wybitne zasługi dla Federacji Rosyjskiej lub na polu stosunków międzynarodowych; posiada odmianę wojenną (z mieczami).
Insygnia.
Order „Za zasługi dla Ojczyzny” przypomina szczególnie dawny, jednoklasowy Order św. Aleksandra Newskiego, który mógł być nadawany również niechrześcijanom: emaliowany na czerwono krzyż jest identyczny z krzyżem orderu aleksandrowskiego, ale nosi na sobie złotego dwugłowego orła rosyjskiego (w odmianie wojennej, krzyż jest zaczepiony do zawieszki w kształcie skrzyżowanych mieczy).
Również w medalionie gwiazdy I i II Klasy (order posiada ich cztery) występuje orzeł rosyjski, otoczony przejętą z carskiego Orderu św. Włodzimierza dewizą ПOЛЬЗA ЧECТЬ И CЛAВA.
Łańcuch składa się na przemian ze złotych orłów rosyjskich z tarczą św. Jerzego na piersi i okrągłych medalionów z podobizną awersu krzyża, otoczoną dewizą orderu.
Order Zasługi noszony jest na ciemnoczerwonej wstędze dawnego odznaczenia carskiego.

</doc>
<doc id="288276" url="https://pl.wikipedia.org/wiki?curid=288276" title="Marszałek senior">
Marszałek senior

Marszałek senior – w polskim parlamencie jeden z najstarszych wiekiem posłów na Sejm oraz najstarszy wiekiem senator, powoływani przez prezydenta do prowadzenia pierwszych po wyborach posiedzeń obu izb do czasu wybrania marszałka Sejmu i marszałka Senatu. 
Instytucja marszałka seniora jest szczególną i tymczasową formą wykonywania przez posła i senatora niektórych kompetencji marszałków (odpowiednio: Sejmu i Senatu). Pełnienie zadań marszałka seniora stanowi wyróżnienie i ma wymiar prestiżowy. 
Opis.
Regulacje dotyczące powoływania marszałka seniora i jego zadań znajdują się w regulaminie Sejmu i regulaminie Senatu. Zastosowano w nich różną pisownię instytucji marszałka seniora (odpowiednio z dywizem i bez). W obu regulaminach jest ona pisana z wielkich liter. 
Zgodnie z art. 1 ust. 1 regulaminu Sejmu "Marszałek-Senior" jest powołany przez prezydenta spośród najstarszych wiekiem posłów. Prezydent ma zatem tutaj pewną swobodę, a przy podejmowaniu decyzji nie ma obowiązku konsultowania lub opiniowania wyboru osoby posła. Powołanie przez prezydenta marszałka seniora nie wymaga również kontrasygnaty Prezesa Rady Ministrów. Prezydent nie jest tutaj związany żadnymi terminami, jednak powołanie marszałka seniora musi nastąpić przed zebraniem się posłów na pierwsze posiedzenie. 
Z kolei zgodnie z regulaminem Senatu (art. 30 ust. 2 i 3) na przewodniczącego pierwszego posiedzenia Senatu ("Marszałka Seniora") prezydent powołuje najstarszego wiekiem senatora, a w razie przeszkody funkcję tę obejmuje kolejny wiekiem senator. 
Decyzja o powołaniu marszałków seniorów obu izb jest ogłaszana przez prezydenta zwykle w formie postanowienia.
Marszałkowie seniorzy prowadzą obrady przez pierwszą część pierwszych po wyborach posiedzeń izb, podczas których odbywają się ślubowania posłów i senatorów oraz wybory marszałków. Jednak 19 października 2005 na pierwszym posiedzeniu Sejmu V kadencji z przyczyn politycznych (rywalizacja wyborcza kandydatów na prezydenta, Donalda Tuska i Lecha Kaczyńskiego przed II turą wyborów przypadających na 23 października 2005) kluby parlamentarne Platforma Obywatelska i Prawo i Sprawiedliwość nie były w stanie uzgodnić między sobą kandydata na marszałka Sejmu. W tej sytuacji na wniosek PiS, poparty przez większość posłów (237 przeciw 215), marszałek senior Józef Zych (PSL) ogłosił przerwę w obradach do 26 października 2005. W następstwie tego marszałek senior pełnił tę funkcję od 19 października 2005 do 26 października 2005, zaś konstytucyjny urząd Marszałka Sejmu pozostawał w tym czasie opróżniony. Dopiero 26 października 2005 wybrano nowego marszałka Marka Jurka, któremu marszałek senior przekazał laskę marszałkowską.

</doc>
<doc id="288279" url="https://pl.wikipedia.org/wiki?curid=288279" title="Willem van den Blocke">
Willem van den Blocke

Willem van den Blocke (ur. ok. 1550 w Mechelen, zm. 18 stycznia 1628 w Gdańsku) – rzeźbiarz i architekt pochodzenia flamandzkiego, reprezentant stylu manierystycznego.
Rodzina.
Ojciec, Franciszek van den Blocke, prawdopodobnie także był rzeźbiarzem. Być może bratem Willema był Egidiusz (Aegidius) van den Blocke, który już 6 czerwca 1573 uzyskał w Gdańsku prawo wykonywania zawodu rzeźbiarza.
Willem ożenił się z Dorotą Wolff. Miał liczne potomstwo, z którego znanych jest siedmioro dzieci: Abraham – rzeźbiarz, Jakub – mistrz ciesielski, Izaak i Dawid – malarze, Katarzyna, Zuzanna i trzecia córka nieznana z imienia.
Willem van den Blocke był anabaptystą, co często utrudniało mu życie.
Działalność przed przybyciem do Gdańska.
Praktykował w pracowni Cornelisa Florisa w Antwerpii. Około 1569 przybył do Królewca, gdzie wraz z grupą rzeźbiarzy z kręgu Florisa pracował nad wielkim posągiem księcia Albrechta, ustawionym w tamtejszej katedrze w 1571. W 1581 wykonał w tej samej katedrze nagrobek księżnej Elżbiety, pierwszej żony księcia Jerzego Fryderyka, zmarłej w 1578. Następnie opuścił Królewiec i w latach 1581-1583 pracował nad nagrobkiem Krzysztofa Batorego, brata króla Polski. Nie wiadomo, gdzie wówczas przebywał, ale z początkiem 1584 osobiście udał się do Gyulafehérvár w Siedmiogrodzie i zmontował gotowy pomnik w tamtejszym kościele.
Wpływy Florisa w twórczości van den Blocke widoczne są nie tylko w ogólnych schematach kompozycyjnych. Do wypracowanych przez Florisa układów figur czy ornamentu van den Blocke chętnie stosował florisowską kolistą wić roślinną jako jeden z motywów ornamentalnych.
Działalność w Gdańsku.
18 czerwca 1584 rzeźbiarz przybył do Gdańska, zaopatrzony w rekomendację króla Stefana Batorego. Dzięki królewskiemu poparciu otrzymał korzystne warunki uprawiania zawodu, mimo braku obywatelstwa miejskiego i przynależności do cechu. Wiadomo, że spotykały go nieprzyjemności ze strony cechu, wobec czego Rada Miasta w 1590 musiała potwierdzić artyście otrzymane wcześniej przywileje.
Największym dziełem w Gdańsku była budowa Bramy Wyżynnej, zrealizowana do 1588. Poza tym tworzył epitafia i pomniki nagrobne. Przypisuje mu się też autorstwo detali kamieniarskich niektórych domów mieszczańskich w Gdańsku, Toruniu i Elblągu.
Niektóre dzieła przypisywane W. van den Blockowi.
epitafia.
W epitafium Brandesów, rodziny patrycjuszowskiej z Gdańska, van den Blocke odwołuje się do wzorów Cornelisa Florisa. Charakterystyczne dla stylu van Blocke’a są w tym epitafium wydłużone kariatydy, kolista wić roślinna, modelunek szat, fryz pałeczkowy i kanelowane konsole z lwimi maskami. W porównaniu z dziełami Florisa, u van den Blocke’a popiersia zyskują zdecydowaną dominację nad inskrypcją.

</doc>
<doc id="288280" url="https://pl.wikipedia.org/wiki?curid=288280" title="Íngrid Betancourt">
Íngrid Betancourt

Íngrid Betancourt Pulecio (wym. []; ur. 25 grudnia 1961 w Bogocie) – kolumbijsko-francuska działaczka polityczna i aktywistka na rzecz praw człowieka, kandydatka na prezydenta Kolumbii w 2002, znana z walki z korupcją, niesprawiedliwością społeczną i handlem narkotykami. Została uprowadzona podczas kampanii wyborczej 23 lutego 2002, do 2 lipca 2008 była zakładniczką grupy rewolucyjnej FARC.
Życiorys.
Íngrid Betancourt pochodzi z kolumbijskiej rodziny polityków: jej ojciec był ministrem edukacji, a matka – senatorką. Jako dziecko spędziła wiele lat za granicą, głównie we Francji, gdzie ojciec pełnił funkcję ambasadora Kolumbii przy UNESCO. Kilka lat spędziła w swojej ojczyźnie, ale na studia powróciła do Francji, ucząc się na prestiżowej uczelni Instytut Nauk Politycznych w Paryżu. Tutaj poznała swojego męża, Francuza, za którego wyszła w 1981 r.
W 1990 r. rozwiodła się i powróciła do Bogoty, gdzie rozpoczęła pracę w ministerstwie finansów. W 1994 r. została wybrana do kolumbijskiego parlamentu, a 4 lata później założyła własną partię "Oxígeno Verde". W tym samym roku zdobyła mandat senatorski.
W 2002 r. Íngrid Betancourt podjęła decyzję o starcie w wyborach prezydenckich. 23 lutego 2002, podczas kampanii wyborczej została uprowadzona niedaleko miasta Florencia przez grupę rewolucyjną FARC. Od tego momentu była jednym z najbardziej znanych zakładników spośród kilku tysięcy osób uprowadzonych przez członków tego ruchu. Choć zgadzała się z ich dążeniami, to wcześniej wielokrotnie potępiała używanie przez nich siły w celach politycznych.
Kampania na rzecz uwolnienia Betancourt.
O uwolnienie Betancourt silnie zabiegała Francja, jako że po swoim pierwszym mężu otrzymała obywatelstwo francuskie. Jej sprawę popierały liczne osobistości francuskiego świata kultury, które organizowały co pewien czas spotkania, które miały przypomnieć światu los Betancourt i innych zakładników przetrzymywanych w południowoamerykańskiej dżungli. Francuski piosenkarz Renaud poświęcił jej dwie piosenki z albumu "Rouge sang" (2006): śpiewaną po francusku „Dans la jungle” oraz jej hiszpańskojęzyczną wersję „En la selva”.
Uwolnienie.
Betancourt została uwolniona 2 lipca 2008 w wyniku operacji przeprowadzonej przez kolumbijski wywiad i wojsko. Została przechwycona podstępem wraz z trzema porwanymi amerykańskimi prywatnymi doradcami wojskowymi i jedenastoma jeńcami (żołnierzami kolumbijskimi), a także dwoma dowódcami FARC. W czasie akcji uwalniania zakładniczki doszło do naruszenia prawa międzynarodowego i nadużycia symbolu Międzynarodowego Czerwonego Krzyża (członkowie kolumbijskiego wywiadu podczas przeprowadzania akcji podszyli się pod pracowników Czerwonego Krzyża). Prezydent Kolumbii Álvaro Uribe oficjalnie przeprosił Międzynarodowy Czerwony Krzyż za ten incydent.
10 września 2008 Betancourt otrzymała Nagrodę Księcia Asturii za działalność humanitarną. W uzasadnieniu napisano, że „Uosabia tych wszystkich, którzy na świecie są pozbawieni wolności”.

</doc>
<doc id="288282" url="https://pl.wikipedia.org/wiki?curid=288282" title="Galaretek kolczasty">
Galaretek kolczasty

Galaretek kolczasty ("Pseudohydnum gelatinosum" (Scop.) P. Karst.) – gatunek grzybów z rzędu uszakowców ("Auriculariales"). Jest to jedyny gatunek z rodzaju galaretek ("Pseudohydnum"), a jego przynależność do rodziny nie została określona.
Systematyka i nazewnictwo.
Pozycja w klasyfikacji według Index Fungorum: "Incertae sedis, Auriculariales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1772 r. G. A. Scopoli, nadając mu nazwę "Hydnum gelatinosum". Obecną, uznaną przez Index Fungorum nazwę nadał mu w 1868 r. P. Karsten, przenosząc go do rodzaju "Pseudohydnum". 
Synonimów naukowych ma ponad 20. Niektóre z nich:
Nazwę polską nadali Barbara Gumińska i Władysław Wojewoda w 1968 r. W polskim piśmiennictwie mykologicznym gatunek ten opisywany był też jako kolczak galaretowaty, galaretówka kolczasta, szczękacz galaretowaty. 
Morfologia.
Składa się na niego łopatkowaty (językowaty, półeczkowaty) kapelusz i ekscentrycznie osadzony krótki trzon. Może też być przyrośnięty bokiem do drewna (bez trzonu). Barwa biaława z sinym odcieniem. Górna powierzchnia ziarnista lub brodawkowata. Szerokość owocnika górą wynosi 1-8 cm. Oprócz okazów białych występują okazy o szarym lub różowo-brązowym ubarwieniu górnej strony kapelusza.
Zawiera w sobie bardzo dużo wody. Po wysuszeniu pozostaje z niego tylko cienki płatek.
Kolczasty, barwy owocnika. Kolce dość gęste, długości do 3 mm
Białawy z bladoniebieskawym odcieniem, o konsystencji galarety, wodnisty, lekko przezroczysty (szklisty), bez smaku i zapachu.
Bezbarwny do białego. Zarodniki prawie kuliste, gładkie, o rozmiarach 3,5-6,5 × 5-8,5 μm.
Występowanie i siedlisko.
Poza Antarktydą i Afryką notowany na wszystkich kontynentach, a także na wielu wyspach. W Polsce jest pospolity. 
Rośnie w lasach mieszanych i iglastych. Występuje grupami po kilka okazów rosnących dachówkowato przez cały rok. Najczęściej w lecie i na jesieni, zwykle na martwym drewnie świerkowym i sosnowym. W Polsce pojawia się od lata do jesieni, czasami można go spotkać również wiosną i zimą.
Znaczenie.
Saprotrof. Grzyb jadalny, po sparzeniu (lub nawet na surowo) nadaje się do sałatki. Ma jednak mdły i niewyrazisty smak. Ze względów sanitarnych odradza się jego spożywania w stanie surowym, istnieje bowiem niebezpieczeństwo zarażenia się jajami bąblowca wielojamowego – tasiemca pasożytującego w ciele lisów, dla którego człowiek jest żywicielem pośrednim. W Polsce grzyb na ogół niezbierany.

</doc>
<doc id="288286" url="https://pl.wikipedia.org/wiki?curid=288286" title="Eugène Weidmann">
Eugène Weidmann

Eugène Weidmann, właściwie Eugen (ur. 5 lutego 1908 we Frankfurcie nad Menem, zm. 17 czerwca 1939 w Wersalu) – francuski seryjny morderca niemieckiego pochodzenia, który w 1937 roku zamordował 6 osób. Był ostatnią osobą straconą publicznie w tym kraju.
W czasie I wojny światowej po raz pierwszy trafił do więzienia. Został aresztowany wraz ze swoją bandą we Francji i ścięty na gilotynie 17 czerwca 1939 roku w Wersalu.
Jego egzekucja wywołała skandal, zwłaszcza że odbyła się nie, jak planowano, o świcie, ale przy pełnym świetle dziennym, dzięki czemu reporterzy mogli zrobić z dachu pobliskiego budynku serię udanych zdjęć. Prezydent Albert Lebrun zakazał dalszych publicznych egzekucji.
Egzekucje z użyciem gilotyny były kontynuowane niepublicznie do 10 września 1977.

</doc>
<doc id="288288" url="https://pl.wikipedia.org/wiki?curid=288288" title="Nowy Duninów">
Nowy Duninów

Nowy Duninów – wieś w Polsce położona w województwie mazowieckim, w powiecie płockim, w gminie Nowy Duninów. 
Miejscowość jest siedzibą gminy Nowy Duninów. Wieś położona jest około 20 km od Płocka na lewym brzegu Wisły.
Historia.
Wzmiankowany w XV w., później siedziba starostwa niegrodowego. Od 1845 do początku XX w. działała tu duża cukrownia, w dwudziestoleciu międzywojennym robotnicy rolni z tutejszego majątku wielokrotnie przyłączali się do manifestacji robotniczych w Soczewce.
W latach 1975–1998 miejscowość administracyjnie należała do województwa płockiego.
Turystyka.
Na terenie Nowego Duninowa znajduje się port rzeczny na Wiśle. Miejscowość stanowi atrakcyjny punkt startowy dla wycieczek rowerowych w rejony Gostynińsko-Włocławskiego Parku Krajobrazowego.
Zobacz też.
W okolicy Nowego Duninowa znajdują się jeszcze dwie inne miejscowości o nazwie Duninów: Stary Duninów oraz Duninów Duży.

</doc>
<doc id="288291" url="https://pl.wikipedia.org/wiki?curid=288291" title="Köthen">
Köthen

Niemcy:
Zobacz też:

</doc>
<doc id="288292" url="https://pl.wikipedia.org/wiki?curid=288292" title="DTŚ">
DTŚ



</doc>
<doc id="288298" url="https://pl.wikipedia.org/wiki?curid=288298" title="Tadeusz Kaleta">
Tadeusz Kaleta

Tadeusz Krystyn Kaleta (ur. 1953) – polski zoolog, specjalista w zakresie behawioru zwierząt - w szczególności w warunkach sztucznych - oraz zooantropologii, dr hab. Prowadzi działalność naukową i dydaktyczna na SGGW AR Warszawa. Prowadził i recenzował wiele prac magisterskich i doktorskich.
Opublikował książki o charakterze podstawowym w zakresie badań behawioralnych a także wiele artykułów w prasie specjalistycznej.
Bierze udział w komisji zajmującej się dobrostanem zwierząt w ogrodzie zoologicznym w Warszawie
Witryny internetowe.
Strona z pełną informacja o działalności prof. Kalety
Strona audycji Polskiego Radia z udziałem prof. Kalety o związkach między etologią a antropologią

</doc>
<doc id="288303" url="https://pl.wikipedia.org/wiki?curid=288303" title="Rosalynn Carter">
Rosalynn Carter

Rosalynn Carter, właśc. Eleanor Rosalynn Smith Carter (ur. 18 sierpnia 1927 w Plains) – żona byłego prezydenta USA Jimmy’ego Cartera i pierwsza dama USA w latach 1977–1981.
Życiorys.
Eleanor Rosalynn Smith urodziła się 18 sierpnia 1927 niedaleko Plains, jako córka farmera i mechanika samochodowego, Wilburna Edgara Smitha i jego żony Frances Allethy. Miała troje młodszego rodzeństwa. W 1940 roku zmarł na białaczkę jej ojciec. 13-letnia Rosalynn zaczęła wówczas pracować dorywczo na poczcie, w salonie fryzjerskim, a także szyła stroje ślubne. Standard życia Smithów znacznie się pogorszył. Jednocześnie uczęszczała do szkoły średniej, w której pierwszy raz zdała sobie sprawę z nierówności rasowej. W 1944 skończyła szkołę i poszła do junior college’u Georgia Soutwesern w Americus, gdzie poznała swojego przyszłego męża, Jimmy’ego Cartera. Kiedy latem 1945 roku przyszły prezydent przebywał na urlopie w Plains, zaczął się spotykać z Rosalynn. W okresie świąt Bożego Narodzenia, Carter oświadczył się, lecz Smith odrzuciła propozycję małżeństwa, twierdząc, że jest na to za wcześnie. Dwa miesiące później Jimmy ponownie się oświadczył i tym razem został przyjęty. Ich ślub odbył się 7 lipca 1946. Miesiąc miodowy spędzili w Chimney Rock.
Z racji zawodu Jimmy’ego, który był oficerem US Navy, Carterowie często się przenosili – mieszkali m.in. w Norfolk, Honolulu, San Diego czy New London. W 1953 roku Carter zrezygnował ze służby w marynarce i wraz z żoną powrócili do Plains, gdzie zajęli się uprawą orzeszków ziemnych. Rosalynn oprócz prowadzenia domu, zajęła się także księgowością. W 1962 roku wzięła udział w kampanii wyborczej męża, który kandydował do Senatu stanowego Georgii. Cztery lata później ponownie agitowała na rzecz Cartera, gdy ubiegał się o stanowisko gubernatora stanu. Wówczas przegrał wybory, ale cztery lata później udało mu się zwyciężyć. Jako pierwsza dama Georgii, Rosalynn zajęła się problemem dzieci niepełnosprawnych, a także programem upiększania autostrad i reformą więziennictwa. W 1976 roku Partia Demokratyczna nominowała Cartera na kandydata w wyborach prezydenckich. W czasie kampanii, Jimmy i Rosalynn oddzielnie podróżowali po kraju aby dotrzeć do większej liczby wyborców. Z racji dużego wysiłku włożonego w kampanię, przyszła pierwsza dama zyskała przydomek „Stalowa Magnolia”.
Zaraz po wprowadzeniu się do Białego Domu, Rosalynn uzgodniła z Betty Ford, usprawnienie działalności zespołu pierwszej damy. Ustalono, że należy zreorganizować pracę wschodniego skrzydła, w taki sposób, by łatwiej było skoordynować pracę z zespołem prezydenta (zachodniego skrzydła). W pierwszym roku prezydentury męża zauważyła, że poziom wydatków w Białym Domu jest bardzo duży, bowiem wiele spośród nich ponosi bezpośrednio pierwsza rodzina. Pierwsza dama starała się to zmienić, jednak prezydent odmówił, mając na uwadze nadużycia finansowe w administracji Nixona. Pierwsza dama często była wysyłana z oficjalną misją dyplomatyczną. W 1977 roku udała się do Ameryki Południowej by promować demokrację, prawa człowieka i utworzyć strefę bezatomową. Ponadto odwiedziła obozy uchodźców w Tajlandii. W 1978 reprezentowała Stany Zjednoczone w Rzymie, na pogrzebie Pawła VI, a rok później witała Jana Pawła II w Bostonie.
Często konsultowała decyzje męża i wpływała na nie. Brała także udział w posiedzeniach gabinetu, choć nie zabierała tam głosu. Doradzała także w sprawach personalnych. Aby usprawnić sprawy urzędowe, raz w tygodniu (w środy), pierwsza dama jadała roboczy lunch z Carterem, na wzór poniedziałkowego lunchu prezydenta z wiceprezydentem. Rosalynn nie zawsze zgadzała się z mężem w sprawach światopoglądowych – była przeciwna karze śmierci i była zwolenniczką aborcji.
W sprawach społecznych głównie skupiła się na opiece nad osobami niepełnosprawnymi i chorymi umysłowo. Na jej wniosek, prezydent złożył projekt powołania Komisji Zdrowia Psychicznego, która została utworzona uchwałą Kongresu w 1980 roku. Rosalynn została jej honorową przewodniczącą, jednak administracja Reagana znacznie obniżyła wydatki na prace Komisji. Pierwsza dama propagowała także programy opieki dla osób starszych (rozszerzenie świadczeń społecznych) i utworzenie ośrodków opieki dziennej dla dzieci. Agitowała na rzecz zwiększenia liczy kobiet w administracjach publicznych. Była rozczarowana, kiedy ratyfikacja poprawki konstytucyjnej dotycząca równouprawnienia kobiet nie powiodła się.
Gdy w 1980 roku Carter ubiegał się o reelekcję, pierwsza dama ponownie podróżowała po kraju, przemawiając na wiecach i konwencjach. Mimo to Jimmy poniósł porażkę z Ronaldem Reaganem i Carterowie opuścili Biały Dom, przenosząc się do rodzinnego Plains. Powrócili do uprawy orzeszków ziemnych i zaangażowali się w działalność społeczną. W 1981 roku Rosalynn została członkiem rady dyrektorów Krajowego Stowarzyszenia Chorób Psychicznych. Sześć lat później założyła Rosalynn Center Institute for Caregiving przy Georgia Southwestern University. Instytucja ta zajmuje się współpracą organizacji charytatywnych z osobami prywatnymi chcącymi udzielać pomocy. Ponadto zajmuje się osobami niepełnosprawnymi i cierpiącymi na choroby psychiczne. Dzięki jej wysiłkom, jesienią 2008 roku Kongres uchwalił ustawę ułatwiającą ubezpieczenia dla osób chorych umysłowo. Była pierwsza dama jest także przewodniczącą Międzynarodowego Komitetu Liderów Kobiecych na Rzecz Zdrowia Psychicznego.
Za swoją działalność została odznaczona nagrodą Into the Light przez National Mental Heath Assosiation (1997), nagrodą UNICEF (1999) i Medalem Wolności (1999).
Życie prywatne.
Eleanor Rosalynn i Jimmy Carterowie mają trzech synów: Johna Williama (ur. 1947), Jamesa Earla III „Chipa” (ur. 1950), Donnela Jeffreya (ur. 1952) i córkę Amy Lynn (ur. 1967). Rosalynn wychowała się w rodzinie metodystów. Po poznaniu Jimmy’ego Cartera została baptystką.

</doc>
<doc id="288306" url="https://pl.wikipedia.org/wiki?curid=288306" title="ŚKS Naprzód Lipiny">
ŚKS Naprzód Lipiny



</doc>
<doc id="288313" url="https://pl.wikipedia.org/wiki?curid=288313" title="Indianista">
Indianista

Zob. też:

</doc>
<doc id="288315" url="https://pl.wikipedia.org/wiki?curid=288315" title="Indianiści (Indie)">
Indianiści (Indie)



</doc>
<doc id="288318" url="https://pl.wikipedia.org/wiki?curid=288318" title="ME w lekkoatletyce 1966">
ME w lekkoatletyce 1966



</doc>
<doc id="288321" url="https://pl.wikipedia.org/wiki?curid=288321" title="Tartrazyna">
Tartrazyna

Tartrazyna ("żółcień spożywcza 5", "E102") – organiczny związek chemiczny, cytrynowożółty barwnik azowy produkowany głównie do celów spożywczych. Należy do syntetycznych barwników kwasowych z grupy barwników pirazolowych (pirazolonowych). Jako pierwsi otrzymali ją J.H. Ziegler i M. Locher w 1884 roku i był to pierwszy uzyskany pigment pirazolonowy. Jest dopuszczona do użytku przez amerykańską agencję FDA (mimo tego jest zakazana w niektórych krajach), która wymaga umieszczenia na opakowaniach produktów zawierających ten związek adnotacji "FD&amp;C No. 5" (Stany Zjednoczone nie stosują symboli E).
Dopuszczalne dzienne spożycie wynosi 7,5 mg/kg masy ciała.
Otrzymywanie.
Tartrazynę można otrzymać dwiema metodami: 
Zastosowanie.
Przemysł spożywczy.
Tartazyną barwi się środki spożywcze przede wszystkim produkty w proszku: napoje, zupy czy polewy do deserów; ale także: wyroby cukiernicze, groszek i kukurydza konserwowa, krakersy serowe, napoje bezalkoholowe, sos miętowy, galaretki (głównie miętowe), likiery owocowe, marcepan, sos brązowy, dżemy, płatki zbożowe kasze, miód sztuczny i musztardy.
Inne zastosowania.
Jest składnikiem niektórych kosmetyków oraz barwnik do wełny i jedwabiu; papieru, galalitu, przy wytwarzaniu laków stosowanych w poligrafii, druku tapet. Dzięki barwieniu tartazyną można uzyskać wyraźny i trwały żółty kolor.
Działanie niepożądane.
Tartrazyna jest czynnikiem uwalniającym histaminę, dlatego po jej spożyciu astmatycy mogą odczuwać wzmożone objawy choroby (jest ona także odpowiedzialna za skurcze macicy, grożące poronieniem u ciężarnych). W przypadku osób z nietolerancją salicylanów (aspiryna, niektóre owoce, m.in. jagody i maliny) tartrazyna wzmaga jej objawy. Jest niezalecana dla dzieci, w połączeniu z benzoesanami (E210–215) może u nich powodować trudności w nauce, a nawet wystąpienie syndromu ADHD. U innych (nawet nieuczulonych) osób może wywoływać: pokrzywkę, zapalenie skóry, bóle głowy, katar sienny, trudności z koncentracją, depresję, wysypkę, swędzenie warg i języka, bezsenność, dezorientację, anafilaksję.
Tartrazyna nie została zaklasyfikowana przez IARC jako prawdopodobny, możliwy lub potwierdzony czynnik rakotwórczy dla ludzi.

</doc>
<doc id="288325" url="https://pl.wikipedia.org/wiki?curid=288325" title="Back to Back Hits (Music for the Masses)">
Back to Back Hits (Music for the Masses)



</doc>
<doc id="288333" url="https://pl.wikipedia.org/wiki?curid=288333" title="Back Trax (singel)">
Back Trax (singel)



</doc>
<doc id="288336" url="https://pl.wikipedia.org/wiki?curid=288336" title="Remixes·04 (singel)">
Remixes·04 (singel)

Remixes·04 – promocyjna wersja singla "Enjoy the Silence·04" zespołu Depeche Mode, promującego album "Remixes 81 - 04".

</doc>
<doc id="288337" url="https://pl.wikipedia.org/wiki?curid=288337" title="Piotr Cyrwus">
Piotr Cyrwus

Piotr Cyrwus (ur. 20 czerwca 1961 w Nowym Targu) – polski aktor filmowy i teatralny, prezenter telewizyjny. 
Życiorys.
Urodził się jako jedno z czworga dzieci w rodzinie Franciszka, z zawodu kuśnierza, i Heleny z domu Greczek. W 1980 roku zdał maturę w Liceum Ogólnokształcącym im. Seweryna Goszczyńskiego w Nowym Targu. W 1985 ukończył studia na PWST w Krakowie i od tamtego okresu pracował w teatrach:
Na antenie TV Wisła prowadził teleturniej „Oczko”. Szerszej publiczności dał się poznać dzięki roli Ryszarda Lubicza w telenoweli "Klan", emitowanej na antenie TVP1. W jego postać wcielał się w latach 1997-2012.
W 2012 zaangażował się w kampanię na rzecz Fundacji Przytul Psa. W 2016 wziął natomiast udział w charytatywnych kampaniach reklamowych „Mafia dla psa” i „Więzienna micha”, które zachęcały do wsparcia fundacji zajmujących się dokarmianiem i opieką nad bezpańskimi psami i kotami.
Życie prywatne.
Jego żoną jest aktorka Maja Barełkowska, mają trójkę dzieci: Mateusza, Łukasza i Annę Marię.

</doc>
<doc id="288343" url="https://pl.wikipedia.org/wiki?curid=288343" title="Indianista (miłośnik Indian)">
Indianista (miłośnik Indian)

Indianiści – popularne określenie miłośników kultury Indian, w Polsce kojarzonych zwykle z Polskim Ruchem Przyjaciół Indian (choć nie zawsze w praktyce związanych z "PRPI"). Utożsamiani często ze stosunkowo najliczniejszą w kraju grupą miłośników kultury materialnej Indian Wielkich Równin XIX w. Określani czasem błędnie jako „Polscy Indianie”.

</doc>
<doc id="288348" url="https://pl.wikipedia.org/wiki?curid=288348" title="Toner">
Toner

Toner – barwny proszek stosowany w kserografii do otrzymywania obrazu kopiowanego oryginału. 
Toner zazwyczaj składa się z dwóch frakcji: większych kulek szklanych (średnica kilkadziesiąt µm) i bardzo drobnych odpowiednio zabarwionych kulek żywicy termoplastycznej (średnica ok. 0,1 µm). W niektórych typach kserokopiarek stosuje się ciekłe tonery. Toner wykorzystuje się głównie w drukarkach laserowych i kserokopiarkach.

</doc>
<doc id="288349" url="https://pl.wikipedia.org/wiki?curid=288349" title="Partenopajos">
Partenopajos

Partenopajos (gr. Parthenopaios, od Parthenos ‘Dziewica’, łac. Parthenopaeus) – w mitologii greckiej jeden z siedmiu wodzów.
Uchodził za syna Atalanty i Meleagra. Uczestniczył w wyprawie siedmiu przeciw Tebom wbrew radom swej matki.

</doc>
<doc id="288355" url="https://pl.wikipedia.org/wiki?curid=288355" title="Hòa Hảo">
Hòa Hảo

Hòa Hảo () – to buddyjski ruch religijny praktykowany głównie w południowym Wietnamie. Ruch został zapoczątkowany w 1939 roku przez Huỳnh Phú Sổ, uważanego przez wyznawców Hòa Hảo za Oświeconego, który zstąpił na ziemię by uchronić ludzkość od cierpienia.
Obrzędowość Hòa Hảo odrzuca wystawność ceremonii, zalecając w zamian skromność i kładzie nacisk na rozwój wewnętrzny. Wyznawcy zanoszą modlitwy przed domowymi ołtarzykami dwa razy dziennie rano i wieczorem. Ponadto w Hòa Hảo cenionymi wartościami są patriotyzm, gotowość obrony ojczyzny, pomoc biednym a wśród zawodów obdarzanych szczególnym szacunkiem jest praca na roli.
Szacuje się, że Hòa Hảo praktykowane jest przez blisko 2 miliony buddystów wietnamskich, zwłaszcza w obszarze delty Mekongu.

</doc>
<doc id="288356" url="https://pl.wikipedia.org/wiki?curid=288356" title="I Want You Now (singel)">
I Want You Now (singel)

I Want You Now – singel grupy Depeche Mode z albumu "Music for the Masses". Jest to także drugi w historii zespołu singel wykonywany przez Martina Gore'a.

</doc>
<doc id="288358" url="https://pl.wikipedia.org/wiki?curid=288358" title="Copula (funkcja)">
Copula (funkcja)



</doc>
<doc id="288366" url="https://pl.wikipedia.org/wiki?curid=288366" title="Zdob Si Zdub">
Zdob Si Zdub



</doc>
<doc id="288367" url="https://pl.wikipedia.org/wiki?curid=288367" title="The Risig Tied Mixtape Promo">
The Risig Tied Mixtape Promo



</doc>
<doc id="288370" url="https://pl.wikipedia.org/wiki?curid=288370" title="Paweł Waloszek">
Paweł Waloszek

Paweł Waloszek (ur. 28 kwietnia 1938 w Świętochłowicach, zm. 7 września 2018) – polski żużlowiec.
Do sportu żużlowego wprowadził go starszy brat (noszący nazwisko matki) Robert Nawrocki. Swoją karierę sportową rozpoczął w wieku 16 lat w klubie Śląsk Świętochłowice, z którym zdobył trzykrotnie wicemistrzostwo Polski (1969, 1970, 1973). W latach 1956–1977 był członkiem kadry narodowej.
Największy sukces w karierze odniósł w 1970 r. we Wrocławiu, zdobywając tytuł indywidualnego wicemistrza świata, zostając pierwszym polskim wicemistrzem świata. W 1962 r. w Slanach zdobył brązowy medal drużynowych mistrzostw świata.
Trzykrotnie zdobył medale indywidualnych mistrzostw Polski: dwa srebrne (1969, 1972) oraz brązowy (1975). W 1968 r. zajął I miejsce w rozgrywkach o „Złoty Kask”.
Od października 2014 r. nazwisko Pawła Waloszka nosi stadion „Skałka” w Świętochłowicach.
Starty w lidze.
Starty w lidze polskiej
Starty w lidze brytyjskiej
Osiągnięcia.
Drużynowe Mistrzostwa Świata
"do uzupełnienia"
Indywidualne Mistrzostwa Polski 
"1969 – 2. miejsce"
"1972 – 2. miejsce"
"1975 – 3. miejsce"
Złoty Kask 
"1962 – 4. miejsce"
"1963 – 4. miejsce"
"1965 – 4. miejsce"
"1966 – 2. miejsce"
"1968 – 1. miejsce"
"1970 – 2. miejsce"
Mistrzostwa Polski.
Drużynowe Mistrzostwa Polski - Sezon zasadniczy najwyższej klasy rozgrywkowej.
W nawiasie miejsce w danej kategorii (śr/b oraz śr/m - przy założeniu, że zawodnik odjechał minimum 50% spotkań w danym sezonie)

</doc>
<doc id="288373" url="https://pl.wikipedia.org/wiki?curid=288373" title="Misja (religia)">
Misja (religia)

Działalność misyjna (, „posyłać“) – działalność przedstawicieli danej religii w celu rozpowszechnienia swoich wierzeń, bądź placówka prowadząca taką działalność.
Chrześcijaństwo.
Jednym z głównych zadań chrześcijaństwa od jego początków była działalność misyjna (por. Mt 28:19: „Idźcie więc i nauczajcie wszystkie narody”). Listy Apostolskie Nowego Testamentu są pochodną takiej aktywności pierwszych chrześcijan. 
Po raz pierwszy problematykę działalności misyjnej poruszono na Soborze jerozolimskim (49-50 n.e.). Podjęto na nim decyzję o zastosowaniu w misjonarstwie metody akomodacji kulturowej, która miała wpłynąć na łatwiejsze nawiązanie relacji ze społecznościami, do których chcieli dotrzeć misjonarze. Niosący słowo Chrystusa mieli kierować się zasadą: "Badajcie każdą sprawę, a co dobre, to zachowujcie" (1 Tes 5,21). Do tej metody nawiązywał również papież Grzegorz I w swoim liście z osiemnastego sierpnia 601 roku do opata Mellitusa. 
W kolejnych wiekach działalność misjonarzy objęła całą Europę, ale w Azji i Afryce została powstrzymana przez islam. Wielkie odkrycia geograficzne otworzyły w dziejach misji nową epokę, w której prym wiedli jezuici tacy jak Franciszek Ksawery, Matteo Ricci czy Michał Boym. Ich metodą była inkulturacja, czyli szanowanie lokalnych tradycji. Często byli oni zarazem odkrywcami, opisywali różne języki i cywilizacje oraz popularyzowali w świecie naukę europejską. Ich dokonaniami są m.in. rozpowszechnienie chininy, czy stworzenie współczesnego alfabetu języka wietnamskiego. Do działalności misyjnej dołączyli również franciszkanie.
Po kilku wiekach następcy Grzegorza I odrzucili doktrynę akomodacji, co można zaobserwować na przykładzie pisma Innocentego IV "Dilectis Filliis OFM" z dwudziestego pierwszego marca 1245 roku. Papież Innocenty IV nawoływał do potępienia wszystkich wartości pogańskich i zakazywał otwarcie prowadzenia dialogu międzykulturowego. Po wydaniu tego dokumentu na terenach azjatyckich doszło do konfliktu między jezuitami, którzy wykorzystywali nauki Grzegorza I, a franciszkanami stosującymi się do nauczania Innocentego. W rezultacie doprowadziło to do osłabienia znaczenia misjonarzy chrześcijańskich na Dalekim Wschodzie.
W I połowie XVII wieku w celu koordynacji działań powstała watykańska Kongregacja ds. Ewangelizacji Narodów. Jej głównym zadaniem było uregulowanie zasad na których system misyjny miał funkcjonować. W dekretach z lat 1645, 1693 i 1709 znajdowały się zakazy dotyczące przenikania się kultur, a w XVIII wieku zostały uznane za herezje przez papieża Benedykta XIV. Misjonarze byli często orędownikami ludów tubylczych przed zakusami kolonialnych potęg (redukcje misyjne), co zainspirowało m.in. film Rolanda Joffé "Misja". Kolejnym okresem sukcesów misjonarskich była I połowa XX wieku, co wiązało się z ekspansją kolonialną Europejczyków w Afryce i Azji.
W czasach nowożytnych działalność misjonarzy prawosławnych po podboju Bizancjum przez muzułmanów ograniczała się w dużej mierze do posiadłości rosyjskich. Do dziś na Alasce istnieje spora mniejszość autochtoniczna wyznająca chrześcijaństwo prawosławne.
Chrześcijaństwo orientalne prowadziło działalność misyjną na szeroką skalę w Azji, docierając nawet do Chin. Wraz z przejściem Mongołów na islam ten odłam chrześcijaństwa zniknął jednak niemal z całego kontynentu (z wyjątkiem niewielkich mniejszości na Bliskim Wschodzie, Iranie i Indiach).
Misje protestanckie były początkowo ograniczone. Dopiero powołanie Baptystycznego Towarzystwa Misyjnego w 1792 i Londyńskiego Towarzystwa Misyjnego w 1795 rozpoczęło szerszą działalność protestantów wśród ludów innych kontynentów. Współcześnie, głównie dzięki zielonoświątkowcom, jest ona bardzo żywa (np. w Chinach).
Działalność misyjną prowadzą także przedstawiciele mniejszych wyznań. Szczególnie znani są Świadkowie Jehowy i mormoni.
Działalność misyjna wiązała się i do dziś się wiąże z wprowadzaniem zdobyczy cywilizacyjnych oraz zatraceniem rodzimych wierzeń etnicznych. Współcześnie jest to przez etnologów uznawane za niepowetowaną stratę, gdyż misjonarze zazwyczaj docierają wcześniej do nowo odkrytych, coraz mniej licznych, kultur pierwotnych, niż ekspedycje placówek naukowych, dysponującymi zazwyczaj ograniczonymi środkami (głównie finansowymi) na tego rodzaju badania. Z drugiej jednak strony misjonarze oprócz orędzia chrześcijańskiego przynoszą ze sobą pomoc medyczną i ekonomiczną. Misyjne punkty medyczne w krajach Trzeciego Świata są często jedynym sposobem na zapewnienie podstawowej opieki medycznej dla ludności lokalnej. Misjonarze prowadzą też szkoły oraz podejmują działania, umożliwiające podjęcie studiów wyższych przez młodzież.
Islam.
Podobnie jak chrześcijaństwo islam jest religią misyjną (określaną jako "Da'wah"). Szczyt aktywności misjonarskiej muzułmanów przypadł przede wszystkim w czasach podbojów imperium kalifów. W porównaniu do chrześcijaństwa jednak była ona zawsze mniej znacząca i ukierunkowana politycznie.
Buddyzm.
Trzecią światową religią prowadzącą aktywność misjonarską jest buddyzm. Propagowanie nauk buddyjskich rozpoczęto jeszcze za życia Siddharthy Gotamy. Działalność misyjna doprowadziła do spopularyzowania nauk buddyzmu w Azji Wschodniej. Od XX wieku obserwuje się zwiększoną działalność misyjną w pozostałej części świata, szczególnie wysoko rozwiniętego Zachodu.
Hinduizm.
Działalność misyjną prowadzą także przedstawiciele Hare Kryszna.

</doc>
<doc id="288377" url="https://pl.wikipedia.org/wiki?curid=288377" title="Oskoł">
Oskoł

Oskoł ( "Oskoł", "Oskił") – rzeka na południowym zachodzie europejskiej części Rosji i na Ukrainie, lewy dopływ Dońca o długości 472 km i powierzchni dorzecza 14 800 km².
Rzeka wypływa ze źródeł na Wyżynie Środkoworosyjskiej, na południowy wschód od Kurska, a do Dońca uchodzi na południowy wschód od miasta Izjum.
W dolnym biegu rzeki znajduje się Zbiornik Oskolski i hydroelektrownia.
Ważniejsze miejscowości nad Oskołem: Jastriebowka, Stary Oskoł, Czernianka, Nowy Oskoł, Wołokonowka, Piatnickoje, Dwułucznoje, Dworiczna, Kupiańsk, Kupiańsk-Wuzłowyj.

</doc>
<doc id="288378" url="https://pl.wikipedia.org/wiki?curid=288378" title="Hurt (polski zespół muzyczny)">
Hurt (polski zespół muzyczny)

Hurt – wrocławska grupa muzyczna, której wokalistą jest Maciej Kurowicki.
Historia.
Grupa powstała w 1992, a jej debiutancki album "Babilon" ukazał się w 1994 (wydała go niewielka wytwórnia "Melissa"). W 1997 wydali swoim nakładem album "Serki dietetyczne". Byli wtedy mało znani i uznawani raczej za underground. Ich postrzeganie zmieniło się, gdy wytwórnia S.P. Records wydała ich album "Musisz to kupić" (1999). Po tym wydarzeniu do grupy dołączył perkusista. Wcześniej używali perkusji automatycznej i ten styl jest ciągle słyszalny, nawet na nowszych albumach.
Po wydaniu płyty "Dokładny czas" w 2000, grupa zaczęła koncertować po czym wydawało się, że zakończą działalność. Zmiany osobowe w zespole zaowocowały jednak wydaniem w 2005 płyty "Czat" zawierającej hit "Załoga G" oraz "Mary czary". Grupa wyruszyła w kilka tras koncertowych (w tym jedną z zespołem Happysad w 2006), w czasie których promowała płytę "Czat".
W czerwcu 2007 ukazała się płyta "Nowy początek", której producentem był Agim Dzejlijli. Płyta była promowana czterema singlami oraz na koncertach w całym kraju (w tym na Przystanku Woodstock i festiwalu w Jarocinie).
W roku 2009 dotychczasowego gitarzystę Piotra "Sida" Motkovica zastąpił Piotr "Załęs" Załęski, znany dotychczas z kilku wrocławskich projektów (m.in. Dust Blow). W tym samym czasie zespół pod okiem Marcina Borsa, Andrzeja Markowskiego i Agima Dzeljilji, nagrał materiał na kolejną płytę "Wakacje i prezenty", która miała swoją premierę 30 października 2009. Przez kolejne lata zespołowi nie udało się powtórzyć sukcesu płyty Czat. 
W 2013 zespół wydał kolejną płytę, "Hurt". Płyta była promowana singlem "Najważniejszy Jest Wybuch (Rewolucja)".
Pod koniec 2017 roku Hurt oficjalnie ogłosił, że do zespołu powrócił Sid Motkovic, którego jednak na początku 2022 roku zastąpił Robert "Ropson" Pękala. W tym samym roku, po 20 latach, od składu odszed; również Jacek "Smoła" Smolak (jego rolę przejął Grzegorz "Boro" Sawa-Borysławski). 

</doc>
<doc id="288383" url="https://pl.wikipedia.org/wiki?curid=288383" title="Mart Poom">
Mart Poom

Mart Poom (ur. 3 lutego 1972 w Tallinnie) – estoński piłkarz występujący na pozycji bramkarza. W sezonach 2005/2006 i 2006/2007 był zawodnikiem zespołu angielskiej Premiership Arsenalu F.C. Wcześniej występował w pierwszoligowej drużynie Sunderland A.F.C. Pod koniec sierpnia 2005 roku został wypożyczony do Arsenalu z powodu kontuzji podstawowych bramkarzy londyńskiego klubu (Jens Lehmann, Manuel Almunia).
W Estonii Poom grał w klubach ze stolicy: Sport Tallinn oraz FC Flora Tallinn. Zaliczył również krótki epizod w szwajcarskim FC Wil. W 1994 przeniósł się do angielskiego FC Portsmouth, w którym rozegrał jednak tylko 7 meczów i został wypożyczony z powrotem do Flory, swojego poprzedniego zespołu. W 1997 wrócił do Anglii, tym razem do Premiership, w której, w barwach Derby County, zadebiutował meczem przeciwko Manchesterowi United na stadionie Old Trafford.
Poom zagrał w reprezentacji 120 razy, debiutował w 1992 roku, w towarzyskim meczu przeciwko Słowenii. W 2003 roku został wybrany przez Estońską Federację Piłkarską najwybitniejszym piłkarzem tego nadbałtyckiego kraju ostatnich 50 lat.
Po spadku Derby do First Division (polskiego odpowiednika drugiej ligi) latem 2002 roku Poom przeniósł się do Sunderlandu. 20 września 2003 roku strzelił głową wyrównującego gola w dziewięćdziesiątej minucie meczu przeciwko swojemu byłemu klubowi na stadionie Pride Park Stadium w Derby. Wtedy znalazł się na ustach całego futbolowego świata na Wyspach, podobnie jak po jego wypożyczeniu do Arsenalu. W maju 2007 r. podpisał kontrakt z Watford. Kwoty transferu nie ujawniono. W Watford zakończył karierę.

</doc>
<doc id="288387" url="https://pl.wikipedia.org/wiki?curid=288387" title="Eskortowiec">
Eskortowiec

Okręt eskortowy – zbiorcze określenie klas, a także klasa okrętów bojowych (eskortowiec), których podstawowym przeznaczeniem jest eskortowanie konwojów statków oraz innych cennych okrętów – ich ochrona przed atakami sił wroga, przede wszystkim okrętów podwodnych i lotnictwa. 
Okręty eskortowe nie stanowiły jednolitej klasy okrętów. W szerokim znaczeniu pojęcie okrętów eskortowych obejmuje także takie wyodrębnione klasy, jak lotniskowiec eskortowy, niszczyciel eskortowy, fregata, korweta. W węższym znaczeniu okręty eskortowe (eskortowce) stanowią określenie niewielkich lub średniej wielkości okrętów nie zaliczanych do innych wyodrębnionych klas, a których podstawowym przeznaczeniem są zadania eskortowe. Okrętów tak określanych używano głównie w okresie II wojny światowej, przy tym nie we wszystkich państwach okręty takie nazywano eskortowcami, a część z nich określana jest tak w literaturze przedmiotu. Z kolei w czasach powojennych niektóre typy okrętów bywały klasyfikowane oficjalnie jako eskortowce, chociaż odpowiadają innym wyodrębnionym klasom, zazwyczaj niszczycielom lub fregatom.
Przeciętne cechy większości eskortowców do okresu II wojny światowej włącznie to wyporność w granicach 800–1300 ton, uzbrojenie w kilka dział kalibru do 105 – 120 mm i prędkość 16-20 w. Okręty te miały też po kilka małokalibrowych działek przeciwlotniczych oraz miotacze i zrzutnie bomb głębinowych. Część mogła wypełniać zadania pomocnicze, jak np. trałowanie min.
Historia.
Ochrona statków przed atakami wroga lub piratów była jednym z tradycyjnych zadań wypełnianych przez okręty jeszcze w epoce flot żaglowych. Potrzeba powstania wyspecjalizowanych okrętów eskortowych zaistniała podczas I wojny światowej, kiedy poważnym zagrożeniem dla żeglugi stały się licznie stosowane i dojrzałe konstrukcyjnie okręty podwodne. Przede wszystkim zagrożenie to dotyczyło państw ententy, które polegały na dostawach zamorskich, i przeciwko którym kierowana była niemiecka ofensywa podwodna. Najskuteczniejszymi okrętami stosowanymi do walki z okrętami podwodnymi stały się niszczyciele, lecz były to jednostki uniwersalne, potrzebne także do eskortowania większych okrętów i innych zadań bojowych, wobec czego ich liczba była dalece niewystarczająca, a nie wszystkie też miały odpowiedni zasięg i dzielność morską do działań oceanicznych. Z uwagi na konieczność przenoszenia silnego uzbrojenia i rozwijania wysokich prędkości, były przy tym stosunkowo drogie w budowie. Przystąpiono wówczas w państwach ententy do budowy specjalnych eskortowców, o możliwie taniej konstrukcji, wzorowanej na statkach handlowych. W Wielkiej Brytanii nowe eskortowce klasyfikowane były jako slupy (), a we Francji jako awizo (). Do eskorty statków używane też były trawlery uzbrojone i trałowce, lecz podobnie jak niszczyciele, nie stanowiły specjalnych okrętów eskortowych.
Przegląd okrętów – do II wojny światowej.
Najczęściej jako eskortowce określa się w polskiej terminologii okręty brytyjskiej klasy slupów (ang. "sloop"), z powodu braku szerszego przyjęcia klasy "slup" w polskim nazewnictwie. Okręty te, o wyporności 1000-1300 ton, prędkości 16-20 w i uzbrojeniu głównym z 2-6 dział kalibru 102 – 120 mm, używane były w znacznej liczbie podczas obu wojen światowych w Wielkiej Brytanii, a także krajach Wspólnoty Brytyjskiej, jak Australia.
Okrętami klasyfikowanymi wprost jako eskortowce floty ("Flottenbegleiter") była niemiecka seria okrętów F1 – F10 z 1935 roku (typu "Flottenbegleiter 1936"), o wyporności 1028 ton, prędkości 28 w i uzbrojeniu głównym 2 działa 105 mm. Szereg różnych zdobytych podczas II wojny światowej okrętów, a nawet przebudowanych statków, był również przez Niemców wykorzystywany jako eskortowce ("Schnelles Geleitboot" – "szybki eskortowiec", w skrócie SG).
Liczne eskortowce budowali Japończycy podczas II wojny światowej, należące do kilku typów. Oznaczane były jako "kaibokan" (okręt obrony wybrzeża). Okręty te miały zwykle 700-900 ton wyporności, uzbrojenie główne w 2-3 działa 120 mm, prędkość 16-19 w.
Jako eskortowce też klasyfikuje się amerykańskie okręty klasy PCE ("Patrol Craft Escort", dosł. patrolowiec eskortowy) z okresu II wojny światowej (wyporność 860 ton, prędkość 15,5 w, uzbrojenie główne – armata 76 mm). 
Eskortowcami oznacza się czasami w polskiej klasyfikacji francuskie i włoskie okręty klasy awizo, częściej jednak większość z nich zalicza się do kanonierek. Jako eskortowce – "awiza eskortowe" ("Avviso scorta") Włosi klasyfikowali np. okręty typu "Orsa", odpowiadające niszczycielom eskortowym innych państw. 
Z eskortowcami nie należy utożsamiać niszczycieli eskortowych, gdyż stanowią nazwaną, dość spójną klasę, wyróżniającą się od ogółu eskortowców charakterystykami.
Okres powojenny.
Po II wojnie światowej niektóre typy okrętów bywały z różnych przyczyn klasyfikowane oficjalnie jako eskortowce w niektórych państwach, lecz nie stanowiły one wyodrębnionej klasy, a okręty tak określane uważane są za niszczyciele, fregaty lub korwety w zależności od ich charakterystyk.
Wkrótce po wojnie w 1949 roku Francja zastąpiła tradycyjne nazwy klas okrętów służących do osłony zespołów floty lub konwojów przez określenie „eskortowiec” (). Szczegółowe zasady nazewnictwa początkowo się zmieniały, w końcu od 1955 roku jako „eskortowce eskadrowe” ("escorteur d'escadre") klasyfikowano okręty odpowiadające niszczycielom (np. typu T47), a „szybkie eskortowce” ("escorteur rapide") – odpowiadające fregatom (wyporność ok. 1500 t.).
Po wojnie w USA wprowadzono klasę okrętów nazwaną eskortowiec oceaniczny ("Ocean Escort", skrót DE/DEG), lecz były to znacznie większe okręty, o wyporności 2000-5000 ton, przeklasyfikowane po 1975 na fregaty.
Z przyczyn politycznych, dla podkreślenia obronnego charakteru, powojenne Japońskie Morskie Siły Samoobrony wszystkie swoje główne okręty bojowe klasyfikują jako eskortowce ("goeikan", okręty eskortowe), natomiast noszą one odpowiadające klasie niszczycieli angielskie prefiksy numerów burtowych zaczynające się od litery D i za granicą uznawane są za niszczyciele. Klasyfikacja ta obejmuje także duże niszczyciele rakietowe typu "Kongō" i pochodnych o wyporności rzędu 10 tysięcy ton ("misairu goeikan", „eskortowce rakietowe”) i jeszcze większe śmigłowcowce ("herikoputā goeikan", „eskortowce śmigłowcowe”).

</doc>
<doc id="288397" url="https://pl.wikipedia.org/wiki?curid=288397" title="Patricia A. McKillip">
Patricia A. McKillip

Patricia Ann McKillip (ur. 29 lutego 1948, zm. 6 maja 2022) – amerykańska pisarka fantasy.
Urodziła się w Salem w stanie Oregon. Trzykrotna laureatka Nagrody World Fantasy za "Zapomniane bestie z Eldu", za "Harfistę na wietrze" (w cyklu "Mistrz Zagadek") i za "Ombria in Shadow", nominowana do nagrody Hugo za "Harfistę na wietrze", dwukrotnie nominowana do Nebuli za "Winter Rose" i "Wieżę w kamiennym lesie, "trzykrotna laureatka Mythopoeic Award, za "Something Rich and Strange, "za" Ombria in Shadow" i za" Solstice Wood". Była aktywnym członkiem w SFWA (Science Fiction Writers of America).

</doc>
<doc id="288416" url="https://pl.wikipedia.org/wiki?curid=288416" title="Interkalacja">
Interkalacja

Interkalacja ( = wstawienie) – dodanie dodatkowych dni lub miesięcy w roku kalendarzowym.
Kalendarze słoneczne (solarne).
Czas obiegu Ziemi wokół Słońca (rok zwrotnikowy) w przybliżeniu trwa 365,25 dób. Rok kalendarzowy zwykle zawiera jednak 365 dób. Aby wyrównać tę różnicę, w wielu kalendarzach raz na cztery lata dodawana jest dodatkowa doba. Rok taki liczy 366 dób i nazywany jest rokiem przestępnym. W stosowanym w Europie od starożytności niemal do czasów nowożytnych kalendarzu juliańskim ta dodatkowa doba dodawana jest w lutym.
Kalendarze księżycowo-słoneczne (lunisolarne) i księżycowe (lunarne).
Rok zwrotnikowy nie ma całkowitej liczby miesięcy księżycowych (synodycznych), dlatego kalendarze księżycowo-słoneczne mają zmienną liczbę miesięcy w roku. Rok ma 12 miesięcy, jednak czasem jest dodawany 13 miesiąc.
Czas, kiedy ma nastąpić interkalacja, może być wyliczony (w kalendarzach juliańskim, gregoriańskim i żydowskim) albo określony przez obserwacje (w kalendarzu irańskim).

</doc>
<doc id="288423" url="https://pl.wikipedia.org/wiki?curid=288423" title="Neotomizm">
Neotomizm

Neotomizm – współczesna wersja tomizmu, główny kierunek filozoficzny neoscholastyki, popularny w łonie katolicyzmu. Neotomiści opowiadają się za tzw. klasyczną koncepcją filozofii, akcentują różnicę między nauką a religią i sztuką; za "filozofię pierwszą" uznają teorię bytu. Istotnymi wyróżnikami neotomizmu są: realizm, pluralizm, hylemorfizm, teizm, intelektualizm, klasyczna koncepcja prawdy, umiarkowany realizm pojęciowy.
Charakterystyka.
Do powstania neotomizmu przyczyniło się opublikowanie przez papieża Leona XIII encykliki "Aeterni Patris" z 1879, gdzie nawoływał do rozwijania filozofii scholastycznej w taki sposób, jak robił to św. Tomasz z Akwinu.
Istnieją co najmniej cztery zasadnicze odmiany neotomizmu: 

</doc>
<doc id="288438" url="https://pl.wikipedia.org/wiki?curid=288438" title="Filtracja kłębuszkowa">
Filtracja kłębuszkowa

Filtracja kłębuszkowa – pierwszy etap powstawania moczu zachodzący między kłębuszkiem nerkowym a wnętrzem torebki Bowmana. Filtracja kłębuszkowa polega na przechodzeniu wody, związków drobnocząsteczkowych i soli mineralnych z osocza krwi do światła torebki. W procesie tym tworzy się tak zwany mocz pierwotny (przesącz składający się głównie z wody, zawierający dużo węglowodanów i soli mineralnych).
W ciągu doby nerki człowieka filtrują około 150 litrów moczu pierwotnego, który na dalszych etapach zagęszczania ulega zredukowaniu do około 1,5 litra moczu ostatecznego.

</doc>
<doc id="288441" url="https://pl.wikipedia.org/wiki?curid=288441" title="Mauna Kea">
Mauna Kea

Mauna Kea (w języku hawajskim ‘biała góra’) – najwyższy wulkan archipelagu Hawajów, na wyspie Hawaiʻi, jeden z największych wulkanów na Ziemi. Szczyt wznosi się na wysokość 4205 m powyżej poziomu morza,  m od podstawy na dnie Oceanu Spokojnego, co jest największą wysokością względną na Ziemi, od podstawy do wierzchołka.
Mauna Kea zaczęła wyrastać z dna morskiego ok. 800 tysięcy lat temu. W ciągu ostatnich 10 tysięcy lat było kilka erupcji, ostatnia nastąpiła ok. 4500 lat temu. Szczytowe partie wulkanu, zbudowane ze skał bazaltowych i andezytowych, przez 9–10 miesięcy w roku pokryte są śniegiem.
Doskonała przejrzystość powietrza i ciemne niebo sprawiają, że wierzchołek jest dogodnym miejscem do urządzenia obserwatoriów astronomicznych; jest ich pięć z 13 teleskopami. Są one użytkowane przez astronomów z wielu krajów. Pozwalają na obserwacje i badania promieniowania podczerwonego i mikrofal oraz na uzyskiwanie ostrych obrazów ciał niebieskich.

</doc>
<doc id="288442" url="https://pl.wikipedia.org/wiki?curid=288442" title="Port knocking">
Port knocking

Port knocking – metoda pozwalająca na nawiązanie zdalnego połączenia z usługami działającymi na komputerze, do którego dostęp został ograniczony np. za pomocą zapory sieciowej, umożliwiająca odróżniania prób połączeń, które powinny i nie powinny być zrealizowane. 
Z punktu widzenia klienta bez autoryzacji, na serwerze nie ma otwartych portów.
Autoryzowany system, z którego ma nastąpić połączenie, wysyła serię pakietów na zamknięte porty maszyny docelowej.
Pakiety te są ignorowane (pozostawione bez odpowiedzi), ale odpowiednie oprogramowanie śledzi przychodzące pakiety i jeśli pakiety z danego adresu IP układają się w zdefiniowaną dla pewnej usługi sekwencję, wówczas system zezwala na połączenie z nią z tego adresu IP.

</doc>
<doc id="288443" url="https://pl.wikipedia.org/wiki?curid=288443" title="Nadwołżański Okręg Federalny">
Nadwołżański Okręg Federalny

Nadwołżański Okręg Federalny () – jeden z ośmiu federalnych okręgów Rosji, położony na południowym wschodzie europejskiej części Rosji.
Dane ogólne.
Powierzchnia 1 036 975 km2 (6,06% powierzchni Rosji).
Ludność w 2021 wynosiła 29 070 827 mieszkańców (19,89% ludności Rosji).
Gęstość zaludnienia – 28,03 os./km2.
Centrum administracyjnym Nadwołżańskiego OF jest Niżny Nowogród.
Najważniejsze miasta: Niżny Nowogród, Iżewsk, Kazań, Penza, Perm, Samara, Saratów, Togliatti, Ufa, Uljanowsk.

</doc>
<doc id="288444" url="https://pl.wikipedia.org/wiki?curid=288444" title="Żółciak siarkowy">
Żółciak siarkowy

Żółciak siarkowy ("Laetiporus sulphureus" (Bull.) Murrill) – gatunek grzybów z rzędu żagwiowców ("Polyporales").
Systematyka i nazewnictwo.
Pozycja w klasyfikacji według Index Fungorum: "Laetiporus, Laetiporaceae, Polyporales, Incertae sedis, Agaricomycetes, Agaricomycotina, Basidiomycota, Fungi"
Po raz pierwszy takson ten zdiagnozował w 1789 r. Jean Baptiste Bulliard nadając mu nazwę "Boletus sulphureus". Obecną, uznaną przez Index Fungorum nazwę nadał mu w 1920 r. William Alphonso Murrill, przenosząc go do rodzaju "Laetiporus".
Synonimów naukowych ma ponad 70, niektóre z nich: Nazwę polską podano w pracy Stanisława Domańskiego i in. w 1967 r. W polskim piśmiennictwie mykologicznym gatunek ten opisywany był też jako huba żółta, żagiew Rostafińskiego, żagiew topolowa, grzyb siarkowy, huba siarkowa.
Morfologia.
Zazwyczaj bez trzonu, grubomięsisty, przyrośnięty bokiem do drzewa, o średnicy 10–40 cm. Często owocniki występują dachówkowato jeden nad drugim. Młode okazy często mają bulwowaty kształt, później stają się wachlarzowate, półkuliste, lub nieregularnie zdeformowane. Powierzchnia górna pagórkowata, nierówna, promieniście pomarszczona. Barwa siarkowożółta do pomarańczowej (często z różowym odcieniem), z wiekiem blednie. Brzeg nieregularny, falisty, podwinięty. Spotykane są też owocniki z brzegiem ostrym. Brzeg jest często barwy cytrynowej.
Rurkowaty, nieoddzielający się od miąższu. Rurki krótkie (o długości do 1,5–5 mm), barwy siarkowożółtej. Pory rurek bardzo drobne (na jednym mm mieści się ich 3-5), początkowo siarkowożółte, potem ochrowożółte.
Barwy białej do kremowożółtej, u młodych egzemplarzy miękki i soczysty, u starszych kruchy. W smaku przyjemny, nieco kwaśny, zapach grzybowy.
Jasnożółty szybko jaśniejący do białego. Zarodniki, bezbarwne, gładkie, o kształcie od jajowatego do owalnego lub łezkowate, Mają ostro zakończoną podstawę i krople w środku. Rozmiary: 5–6,5 × 3,5–4,5 μm.
Występowanie i siedlisko.
Gatunek kosmopolityczny, poza Antarktydą występujący na wszystkich kontynentach. Najliczniej notowany na półkuli północnej, zwłaszcza w Ameryce Północnej i w Europie. W Polsce gatunek pospolity.
Owocniki jednoroczne, pojawiają się głównie w maju i czerwcu. Zazwyczaj występuje w parkach, na przydrożnych drzewach, w sadach i ogrodach. W lasach jest rzadszy. Występuje głównie na drzewach liściastych, na drzewach iglastych bardzo rzadko. Najczęściej atakuje dęby, brzozy, wierzby i drzewa owocowe.
Znaczenie.
Groźny grzyb chorobotwórczy. Atakuje głównie drzewa liściaste, i to zarówno okazy osłabione, jak i te w pełni zdrowe. Najczęściej owocniki powstają na jeszcze żywym drzewie. Powoduje intensywną brunatną zgniliznę drewna, najpierw w twardzieli, później w bielu i często powstanie w drewnie dziupli. Opanowane przez niego drzewo ginie w ciągu kilku lat.
Jadalne są tylko młode owocniki po odpowiednim przygotowaniu. Polega ono na płukaniu, obgotowaniu i odlaniu wody. Dopiero tak przygotowane grzyby można dalej przetwarzać (np. smażyć). Surowe owocniki są trujące, starsze są niejadalne nawet po obróbce termicznej. Podejrzewa się, że żółciaki rosnące na cisach są trujące, nie zostało to jednak udowodnione.

</doc>
<doc id="288449" url="https://pl.wikipedia.org/wiki?curid=288449" title="Penaty">
Penaty

Penaty (łac. "Dii Penates") – w mitologii rzymskiej bóstwa opiekuńcze pochodzenia etruskiego, strzegące ogniska domowego i spiżarni. Czczone razem z larami, przedstawiano je w postaci małych figurek z drewna, gliny, wosku, srebra lub kości słoniowej. Poświęcony był im jeden dzień każdego miesiąca, kiedy to posążki przystrajano kwiatami. W ofierze penatom składano wino, kadzidła, owoce, niekiedy także ofiary z młodych owiec i kóz.
Oprócz penatów domowych istniały także penaty publiczne, opiekujące się danym osiedlem lub miastem. Penaty miasta Rzymu, przedstawiane jako dwaj siedzący młodzieńcy, miały zostać przywiezione z Troi przez Eneasza; identyfikowane niekiedy z Dioskurami bóstwa najpierw przechowywano w Lawinium, a następnie przeniesiono do rzymskiej świątyni Westy.

</doc>
<doc id="288452" url="https://pl.wikipedia.org/wiki?curid=288452" title="Wacław Boratyński">
Wacław Boratyński

Wacław Boratyński (ur. 28 sierpnia 1908 w Ryglicach, zm. 25 września 1939 we Lwowie) – polski malarz i grafik.
Życiorys.
Urodził się i wychował w Ryglicach koło Tarnowa jako syn Leona, budowniczego i rzeźbiarza amatora oraz Julii z Piotrowskich. Dzięki staraniu księdza Jana Pabisa z klasztoru koło Gostynia młodego Boratyńskiego zapisano od 1921 do szkoły w Gostyniu, gdzie doskonalił swoje zdolności. Pomagał mu Władysław Kołomłocki – profesor rysunku i geografii. Boratyńskiego fascynował Wojciech Kossak, którego poznał na jednej z wystaw w Poznaniu. W tym okresie namalował "Bitwę", "Czarnieckiego i husarię", "Odwrót", "Szwoleżera".
W 1928 ukończył gimnazjum i zapisał się do Państwowej Szkoły Sztuk Zdobniczych i Przemysłu Artystycznego w Krakowie. W maju 1929 miała miejsce wystawa jego prac, wraz ze Stanisławem Szukalskim, który wrócił z Ameryki. Szukalski wpłynął swoim manifestem na wrażliwość artysty. Boratyński od 1929 należał do szeregu „Szczep Szukalszczyków herbu Rogate Serce”. Z tego okresu ostały się nieliczne prace, m.in. "Łokietek wygnaniec", "Ostatni dat dla Rzeczypospolitej", "Cecora", "Heretyk".
W 1927 roku wykonał kamienną kopię pomnika Jana Raszki znajdującego się w Kielcach Pomnika Czynu Legionowego, która umieszczona została na mogile legionistów poległych w czasie I wojny światowej na Cmentarzu Rakowickim w Krakowie.
W 1931 zamieszkał na stałe w Poznaniu. W 1933 Boratyński poszedł w swych zainteresowaniach w kierunku sztuki użytecznej, poszerzając swój warsztat, techniką piórka, akwareli i tempery. Współpracował z polskimi artystycznymi czasopismami m.in. krakowską „Polonią” i „Salonem Malarzy Polskich”. W latach 1936–1937 współpracował z poznańskim czasopismem „Tęcza”, w którym ilustrował i zamieszczał swoje przemyślenia z historii sztuki. W latach 1938–1939 zaprojektował 24 polskie znaczki, m.in. 10 znaczków serii historycznej i serię emitowaną z okazji Międzynarodowych Zawodów Narciarskich FIS w Zakopanem (1938), a także serię kart pocztowych z okazji 25 rocznicy utworzenia Legionów (1939). Zaprojektował medal V Ogólnopolskiej Wystawy Filatelistycznej w Warszawie (1938).
Zmobilizowany do 18 pułku piechoty Wojska Polskiego w randze podchorążego, walczył z Niemcami w obronie Lwowa. 25 września 1939 zmarł od odniesionych ran.

</doc>
<doc id="288455" url="https://pl.wikipedia.org/wiki?curid=288455" title="Johann Maria Farina">
Johann Maria Farina

Johann Maria Farina (wł. "Giovanni Maria Farina"; ur. 8 grudnia 1685 w Santa Maria Maggiore, Verbania, Piemont, Włochy, zm. 25 listopada 1766 w Kolonii) – twórca receptury i producent wody toaletowej, znanej jako "woda kolońska" ("Eau de Cologne", niem. "Kölnisch Wasser").
W 1709 r. J. M. Farina założył w Kolonii fabrykę perfum, która dziś jest najstarszą na świecie. Wyprodukowanej przez siebie wodzie toaletowej, o unikalnym zapachu, nadał nazwę: „Eau de Cologne” na cześć swojej nowej ojczyzny. Rozsławiło to Kolonię w XVIII w. jako miasto perfum, co upamiętnia rzeźba Fariny, umieszczona na wieży ratuszowej.
W XVIII w. w przedsiębiorstwie Fariny – „Eau de Cologne Farina” – zaopatrywały się niemalże wszystkie europejskie dwory królewskie i książęce, poczynając od króla pruskiego Fryderyka Wilhelma I, poprzez cesarzową Marię Teresę, króla Francji Ludwika XV, włącznie z królem Polski, Stanisławem Augustem Poniatowskim (zob. znani klienci Farina gegenüber).
Swój nowy zapach J. M. Farina opisał w liście z 1708 r. adresowanym do brata:
„"Mój zapach przypomina włoski, wiosenny poranek po deszczu; pomarańcze, cytryny, grejpfrut, bergamoty, limonki oraz kwiaty i zioła rosnące w mojej ojczyźnie".
Tajemnicą tej zapachowej kompozycji i jej sukcesu była doskonale opanowana sztuka destylacji, którą J. M. Farina przywiózł ze sobą z Włoch, gdzie się urodził. Popularność oryginalnej „Eau de Cologne Farina” sprawiła, że w XIX w. na rynku europejskim pojawiły się jej imitacje pod nazwą „Woda kolońska”. Pomimo nazwy, ich kompozycje zapachowe dalece odbiegały od oryginału.
Używali jej też m.in. królowa Wiktoria, Napoleon Bonaparte, Johann Wolfgang von Goethe. Wassily Kandinsky i Franz Marc, inspirowani zapachem „Eau de Cologne Farina”, projektowali dla niej wymyślne flakony i opakowania.
Perfumy „Eau de Cologne Farina” są produkowane po dziś dzień według oryginalnej receptury przez ósme już pokolenie rodu Farina.

</doc>
<doc id="288459" url="https://pl.wikipedia.org/wiki?curid=288459" title="Olmonty">
Olmonty

Olmonty – wieś w Polsce położona w województwie podlaskim, w powiecie białostockim, w gminie Juchnowiec Kościelny.
W latach 1975–1998 miejscowość administracyjnie należała do województwa białostockiego.
Zamieszkiwana przez 536 osób (dane z 2008 r.).
Wierni kościoła rzymskokatolickiego należą do parafii św. Ojca Pio w Białymstoku.
Historia.
W 1562 teren ten był własnością ziemian Wolimontów. Od ich nazwiska wzięła swą nazwę wieś. Byli oni prawdopodobnie spokrewnieni ze starym rodem litewskim Wolimuntowiczów.
13 lipca 1769 miała miejsce bitwa pod Olmontami pomiędzy wojskami rosyjskimi a oddziałami konfederacji barskiej. Siłami polskimi dowodzili Kazimierz Pułaski i Józef Bierzyński. Oddział rosyjski był dowodzony przez brygadiera księcia Golicyna.
W latach międzywojennych posiadłość ziemską miała tu Zofia hr. Rüdiger (161 mórg).
W 1996 roku w lesie Izabelińskim koło Olmont miała miejsce ekshumacja szczątków żołnierzy podziemia antykomunistycznego, na których w latach 1944-1949 wykonano tutaj egzekucje.
Dawne nazwy: Olemonty, Elmunty, Wolemunty, Wolimunty, Volmunty
We wsi urodził się Romuald Szeremietiew, polski polityk, wiceminister i p.o. ministra obrony narodowej.

</doc>
<doc id="288470" url="https://pl.wikipedia.org/wiki?curid=288470" title="Wolf Wondratschek">
Wolf Wondratschek

Wolf Wondratschek (ur. 14 sierpnia 1943 w Rudolstadt (Turyngia) w Niemczech) – niemiecki pisarz.
Życiorys.
Wolf Wondratschek dorastał w Karlsruhe. W latach 1962-1967 studiował literaturoznawstwo, filozofię i socjologię na uniwersytetach w Heidelbergu, Getyndze i Frankfurcie nad Menem. W tym czasie (1964-1965) był także redaktorem czasopisma literackiego "„Tekst i krytyka”" ("Text und Kritik"). Po studiach osiadł w Monachium, gdzie rozpoczął pracę jako niezależny pisarz. W latach 1970-1971 gościnnie wykładał na uniwersytecie w Warwick, a pod koniec lat 80. przedsięwziął rozliczne podróże, m.in. do USA i Meksyku. Od początku lat dziewięćdziesiątych mieszka okresowo również w Wiedniu.
Praca literacka.
Pisarz rozpoczynał swoją karierę jako autor wierszy i opowiadań, które miały niewiele wspólnego z wówczas panującymi kanonami. W latach 70. opublikował kilka tomików wierszy, które rozprowadzane także drogą wysyłkową osiągnęły wysokie nakłady i ugruntowały jego opinię jednego z nielicznych niemieckojęzycznych "poetów rocka". Od lat osiemdziesiątych coraz większy udział w twórczości Wondratschka zyskuje proza, do najczęstszych tematów należą stosunki damsko-męskie i świat showbusinessu, który jest bogatym źródłem inspiracji. Pisarz stworzył także kilka słuchowisk i scenariuszy filmowych, z których dwa zostały sfilmowane przez Wernera Schroetera.
Wolf Wondratschek otrzymał w 1968 roku nagrodę "Leonce i Lena", a także rok później nagrodę inwalidów wojennych dla autorów słuchowisk.
Utwory.
"(tytuły oryginalne)"
Przekłady.
Wolf Wondratschek przetłumaczył 3 tomy z edycji "Dzieł zebranych" Juliusza Verne’a (Frankfurt nad Menem 1967-1968)

</doc>
<doc id="288478" url="https://pl.wikipedia.org/wiki?curid=288478" title="Konstanty Gebert">
Konstanty Gebert

Konstanty Julian Gebert, ps. „Dawid Warszawski” (ur. 22 sierpnia 1953 w Warszawie) – polski psycholog żydowskiego pochodzenia, tłumacz, dziennikarz i nauczyciel akademicki, od 1989 do 2022 roku publicysta Gazety Wyborczej.
Życiorys.
W latach 1970–1974 należał do Zrzeszenia Studentów Polskich (od 1973 funkcjonującego pod nazwą Socjalistyczny Związek Studentów Polskich). W 1976 ukończył studia psychologiczne na Uniwersytecie Warszawskim. Pracował w Zakładzie Psychologii Akademii Medycznej w Warszawie (1979–1983) i w zespole psychoterapeutycznym Synapsis w Warszawie. Od 1976 był współpracownikiem Komitetu Obrony Robotników i następnie Komitetu Samoobrony Społecznej „KOR”. W 1977 był współzałożycielem tzw. Żydowskiego Uniwersytetu Latającego, w ramach którego do 1981 organizowano spotkania o historii i kulturze żydowskiej. We wrześniu 1980 został członkiem Niezależnego Samorządnego Związku Zawodowego Pracowników Nauki, Techniki i Oświaty (NSZZ PNTiO). Uważał, że decyzja o połączeniu NSZZ PNiTO z NSZZ „Solidarność” była błędem, gdyż korzystniejsze było według niego „uczenie się demokracji w mniejszym zespole”. Jako jedyny delegat głosował przeciwko niej na zjeździe w październiku 1980. Po połączeniu związku z NSZZ „Solidarność” nie ubiegał się o członkostwo w „Solidarności”.
W 1982 został członkiem redakcji drugoobiegowego dwutygodnika „KOS” i publikował w nim nieprzerwanie do 1989. Swoje teksty zamieszczał także w innym pismach niezależnych, m.in. „Tygodniku Mazowsze” i „Przeglądzie Wiadomości Agencyjnych”. Najczęściej używał pseudonimu "Dawid Warszawski" (którym posługiwał się także po przemianach politycznych w 1989). Był akredytowany jako dziennikarz prasy niezależnej w czasie obrad Okrągłego Stołu w 1989. Poświęcił temu wydarzeniu książkę "Mebel".
Od 1989 do 1992 był członkiem SDP, zasiadając krótko w zarządzie głównym tej organizacji. Od 1989 był dziennikarzem „Gazety Wyborczej”, publikując w niej felietony i komentarze. W latach 1992–1993 towarzyszył Tadeuszowi Mazowieckiemu jako specjalnemu wysłannikowi ONZ w byłej Jugosławii w misjach do tego kraju. Wyjazdom tym poświęcił książkę "Obrona poczty sarajewskiej". W 1997 założył miesięcznik o tematyce żydowskiej „Midrasz”, pełnił w nim funkcję redaktora naczelnego (1997–2000). Publikował również m.in. w kwartalniku „Nigdy Więcej”. W 1990 zajął się także pracą akademicką jako wykładowca zagranicznych uczelni. W 2011 został dyrektorem warszawskiego biura Europejskiej Rady Spraw Zagranicznych. Wchodzi w skład Komitetu Wspierania Muzeum Historii Żydów Polskich Polin w Warszawie.
Życie prywatne.
Jest synem Bolesława Geberta (1895–1986) i Krystyny Poznańskiej-Gebert (1916–1991). Ojciec pochodził z katolickiej rodziny rolniczej z okolic Tykocina. Matka pochodziła z inteligenckiej, zasymilowanej żydowskiej rodziny z Warszawy. Dziadek ze strony matki, Julian Poznański był nauczycielem w Szkole Rzemieślniczej przy Gminie Żydowskiej w Warszawie. Oboje rodzice byli przed II wojną światową działaczami komunistycznymi (ojciec w USA, a matka w Polsce).
Jego przyrodnią siostrą jest Lucyna Gebert. Miał też przyrodniego brata Armanda (1922-2009), dziennikarza z Detroit.
Z pierwszego małżeństwa z Danutą (z d. Pijewską) ma córkę Natalię, z drugiego małżeństwa z Małgorzatą Jasiczek-Gebert ma troje dzieci: Jana, Zofię i Szymona.
Filmografia.
Udział w filmach dokumentalnych:

</doc>
<doc id="288482" url="https://pl.wikipedia.org/wiki?curid=288482" title="Dawid Warszawski">
Dawid Warszawski



</doc>
<doc id="288484" url="https://pl.wikipedia.org/wiki?curid=288484" title="Ambasador ad personam">
Ambasador ad personam



</doc>
<doc id="288486" url="https://pl.wikipedia.org/wiki?curid=288486" title="Hawaiʻi">
Hawaiʻi

Hawaiʻi (nazywana również Big Island) – największa wyspa w archipelagu Hawajów i zarazem najmłodsza z nich wszystkich. Jej nazwa wywodzi się od imienia legendarnego bohatera "Hawaiʻiloa", który według lokalnych przekazów był pierwszym człowiekiem, który dotarł do jej brzegów. Zgodnie z inną wersją, nazwa wywodzi się od mitologicznej wyspy "Hawaiki" – krainy zmarłych z mitologii Polinezyjczyków.
Środowisko naturalne.
Zgodnie z legendami Hawaiʻi narodziła się w wyniku walki dwóch potężnych bóstw: boga wulkanów Pele oraz półboga Kamapua, odpowiedzialnego za kontrolowanie pogody. Z tego pojedynku powstała wyspa, na zachodzie opanowana przez słońce i wulkany, na wschodzie zaś przez tropikalne deszcze.
Geologicznie wyspa zbudowana jest z pięciu niezależnych gór wulkanicznych, które w większości skrywają aktywne lub drzemiące wulkany, będące wciąż zagrożeniem dla mieszkańców: Kīlauea (czynny), Mauna Loa (czynny), Hualālai (drzemiący), Mauna Kea (drzemiący), Kohala (wygasły). Na szczycie Mauna Kea znajduje się znane obserwatorium astronomiczne ("Mauna Kea Observatories", instytut uniwersytetu hawajskiego).
Powierzchnia wyspy wynosi 10 432 km², co jest równe ponad 60% powierzchni wszystkich wysp z archipelagu Hawajów. Z powodu tych proporcji Hawaiʻi jest również zwana Dużą Wyspą. Wskutek aktywności wulkanicznej na jej terenie, cały czas obserwuje się jej wzrost. Między styczniem 1983 a wrześniem 2002 roku powiększyła się o 2,2 km² dzięki wypływającym z wulkanu Kīlauea strumieniom lawy. Jednak właśnie z powodu tych zjawisk zostało zniszczonych kilka miejscowości: Kapoho (1960), Kalapana (1990) i Kaimū (1990).
W najbliższych okolicach wyspy w kierunku południowym znajdują się Line Islands, a na północ wyspa Maui z charakterystycznym wulkanem Haleakalā. Około 29 km na południowy zachód od brzegów Hawaiʻi jest kolejny, tym razem podwodny, wulkan – Lōʻihi. Znajduje się ok. 975 m pod powierzchnią oceanu i wciąż wykazuje aktywność. Wyspę co jakiś czas nawiedzają fale tsunami, również z oddalonych zakątków świata. W trzęsieniu ziemi w Chile (epicentrum oddalone było o 10 tys. km), w nadmorskim mieście Hilo zginęło 61 osób, a straty na całych Hawajach oszacowano na 50 mln dolarów.
Wyspa posiada zadziwiające właściwości przyrodnicze, gdyż na tak małym skrawku lądu można zaobserwować dwanaście różnych stref klimatycznych: począwszy od lasów deszczowych we wschodniej części (roczne opady wynoszą tu 3251 mm), poprzez strefę tundry na stokach Mauna Kei, aż po wypalone słońcem pustynie na południu (roczne opady 254 mm). Na wyspie znajduje się także Park Narodowy Wulkany Hawaiʻi ("Hawaii Volcanoes National Park").
Gospodarka.
Przez ostatnie stulecie na terenie wyspy Hawaiʻi największe znaczenie gospodarcze miały plantacje trzciny cukrowej. Był to główny, jeśli nie jedyny, produkt eksportowy, dzięki któremu mieszkańcy tej wyspy mogli się utrzymać. Jednak w latach 20. XX wieku uprawy tej rośliny zaczęły maleć, a w roku 1996 zamknięto ostatnią plantację.
Obecnie Hawaiʻi utrzymuje się głównie z turystyki, a niemal wszystkie podstawowe produkty są importowane z innych krajów. Nielicznymi rodzimymi produktami są m.in.: owoce tropikalne, kawa i orzeszki makadamii. Niemniej dzięki sprzyjającym warunkom klimatycznym na wyspie można znaleźć liczne plantacje storczykowatych i anturium, będące chlubą Hawaiʻi. Na jej terenie znajdują się również liczne hodowle rogacizny.
Ludność.
Według danych z 2003, populacja wyspy wynosi 158 423 osób. Największym miastem Hawaiʻi jest Hilo, zwane „mokrym miastem”, położone we wschodniej części. Liczy ono 40 759 mieszkańców (dane z 2000 roku). Jest to drugie pod względem liczby ludności miasto stanu Hawaje. Znajduje się tu siedziba hrabstwa Hawaiʻi oraz uniwersytet ("University of Hawaiʻi").
Drugą pod względem wielkości miejscowością na wyspie jest Kailua-Kona i tu znajduje się główna baza turystyczna z hotelami i klubami.

</doc>
<doc id="288492" url="https://pl.wikipedia.org/wiki?curid=288492" title="Polska Liga Koszykówki (2005/2006)">
Polska Liga Koszykówki (2005/2006)

Polska Liga Koszykówki sezon 2005/2006
Play-off.
MECZ O 3. MIEJSCE
Polpak Świecie 0 (-16)
60:68 (13 maja 2006 godz. 18:30 Grudziądz**)
79:71 (17 maja 2006 godz. 18:00 Słupsk)
Energa Czarni Słupsk 2 (+16)
Nagrody indywidualne.
W głosowaniu mediów wybrano najlepszych zawodników Dominet Basket Ligi sezonu 2005/2006. Podobnie jak to się odbywa w lidze NBA, najważniejsze nagrody oficjalne ligi przyznają właśnie dziennikarze.

</doc>
<doc id="288493" url="https://pl.wikipedia.org/wiki?curid=288493" title="Lykaon">
Lykaon



</doc>
<doc id="288495" url="https://pl.wikipedia.org/wiki?curid=288495" title="Amfiktionia">
Amfiktionia

Amfiktionia (stgr. ἀμφικτυονία od ἀμφι-κτίονες „mieszkający dokoła”) – w starożytnej Grecji związek poleis greckich zawarty dla ochrony określonego miejsca kultu religijnego.
Do zadań amfiktionii należała opieka nad sanktuarium i jego majątkiem, regulowanie kwestii religijnych i kultowych, także organizowanie igrzysk związanych z miejscem kultu. Były to organizacje o charakterze prywatno-kultowym. Ich członkowie płacili składki na cele ochrony świątyni wspólnego bóstwa oraz na organizację uroczystości religijnych. Spotykali się na regularnych zjazdach, podczas których omawiano sprawy pozostające w kręgu wspólnych zainteresowań. Cykliczność takich spotkań doprowadziła z czasem do wykształcenia się swoistego międzyrządowego zgromadzenia plenarnego, zbierającego się na regularnych konferencjach.
Dla rozwiązywania sporów między amfiktionami powoływany był sąd rozjemczy.
Już w VIII w. p.n.e. istniała amfiktionia przy świątyni Posejdona na wysepce Kalauria w Zatoce Sarońskiej. Do najbardziej znanych należały:
W historii prawa międzynarodowego amfiktionie uważane są za pierwowzory współczesnych organizacji międzynarodowych. Istotną ich rolą było łagodzenie ówczesnych obyczajów wojennych poprzez zakazy surowego traktowania pokonanych miast-członków związku (np. burzenia lub odcięcia wody). Nierzadko jednak były gruntem dla politycznych rozgrywek jako narzędzie w ręku silniejszych członków uzależniających od siebie mniejsze miasta.
W ramach amfiktionii podjęto też wczesną próbę unifikacji systemu monetarnego, emitując ok. 388 p.n.e. wspólną dla wszystkich państw członkowskich monetę związkową z wyobrażeniem bóstw delfickich – Demeter i Apollona.

</doc>
