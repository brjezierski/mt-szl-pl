<doc id="288496" url="https://pl.wikipedia.org/wiki?curid=288496" title="Gołąbek białozielonawy">
Gołąbek białozielonawy

Gołąbek białozielonawy, gołąbek grynszpanowy ("Russula aeruginea" Lindblad ex Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Niektóre synonimy nazwy naukowej:
Nazwę polską zaproponował Władysław Wojewoda w 2003 r., dawniej grzyb ten znany był pod nazwą gołąbek grynszpanowy podaną przez Alinę Skirgiełło w 1991 r.
Morfologia.
Średnica 3–10 cm. Młode owocniki mają kapelusz kulisty, u starszych staje się szeroko rozpostarty i wklęsły na środku. Powierzchnia gładka, sucha i matowa, przy brzegu karbowana. W czasie deszczu staje się śliska. Kolor od zielonego przez oliwkowozielony do żółtozielonego. Na środku przeważnie ciemniejszy. Skórkę można ściągnąć niemal z całego kapelusza.
Szerokie, gęsto ustawione i o różnej długości. przy trzonie nieprzyrośnięte, lub tylko nieznacznie. U młodych osobników białe, u starszych kremowe.
Gładki i walcowaty, biały u podstawy rdzawoplamisty, zaostrzony bez pierścienia. Wysokość 4–8 cm, grubość 1–2 cm. U młodych okazów pełny, u starszych gąbczasty w środku.
U młodych okazów twardy, biały i kruchy. Ma lekko piekący smak, szczególnie blaszki.
Jasnokremowy. Zarodniki elipsoidalne, lub odwrotnie jajowate, pokryte drobnymi brodawkami. Brodawki mają wysokość do 0,6 μm, tępe wierzchołki, niektóre z nich połączone są pojedynczymi, delikatnymi łącznikami. Rozmiary: 7–10 × 6 –7 μm. Cystydy tępe lub posiadające na szczycie szeroki kończyk, dermatocystydy cylindryczne, tępe.
Występowanie i siedlisko.
Występuje w Ameryce Północnej i Europie. W Polsce jest jednym z najczęściej występujących gołąbków.
Rośnie na ziemi w lasach liściastych, iglastych i mieszanych, także w parkach, na ściółce, głównie pod brzozą brodawkowatą i brzozą omszoną, rzadziej pod klonem jaworem, bukiem, świerkiem, sosną i robinią. Owocniki wyrastają od czerwca do listopada.
Znaczenie.
Grzyb mikoryzowy. Jest grzybem jadalnym gorszej jakości. Bywa jednak zbierany przez grzybiarzy, po ugotowaniu traci bowiem gorzki smak. Jednak spożyty w większych ilościach może wywołać u wrażliwych osób lekką niedyspozycję żołądkowo-jelitową. Ponadto przez niedoświadczonych grzybiarzy może być pomylony ze śmiertelnie trującym muchomorem zielonawym "(Amanita phalloides)" lub muchomorem cytrynowym "(Amanita citrina)".
Gatunki podobne.
Bywa mylony ze śmiertelnie trującym muchomorem zielonawym ("Amanita phalloides"). Podobny jest też gołąbek oliwkowozielony ("Russula heterophylla"), ale nie ma on szczypiącego smaku i jego skórkę można ściągnąć tylko do jednej trzeciej promienia kapelusza.

</doc>
<doc id="288497" url="https://pl.wikipedia.org/wiki?curid=288497" title="Yding Skovhøj">
Yding Skovhøj

Yding Skovhøj (duń. "skov" - las, "høj" - wysoki) – najwyższy oficjalnie uznany punkt Danii, o ile pominąć należące do Danii terytoria zależne (Wyspy Owcze) i autonomiczne (Grenlandia). Znajduje się na wysokości 172,54 m n.p.m., jeśli liczyć go razem z kurhanem nagrobnym z epoki brązu. Wysokość samego wzgórza, bez kurhanu, wynosi 170,77 m n.p.m. Położony jest w gminie Skanderborg we wschodniej Jutlandii.
Najwyższym naturalnym wzniesieniem jest Møllehøj (170,86 m n.p.m.).

</doc>
<doc id="288498" url="https://pl.wikipedia.org/wiki?curid=288498" title="Arka Gdynia (koszykówka)">
Arka Gdynia (koszykówka)

Suzuki Arka Gdynia – drużyna biorąca udział w rozgrywkach Energa Basket Ligi, zarządzana przez spółkę "Koszykarski Klub Sportowy Gdynia S.A.". 9-krotny Mistrz Polski (2004-2012).
Do sezonu 1997/1998 włącznie drużyna występowała pod nazwą Trefl Sopot, następnie do sezonu 2007/2008 włącznie pod nazwą Prokom Trefl Sopot i do sezonu 2008/2009 włącznie pod nazwą Asseco Prokom Sopot. Od początku sezonu 2009/2010 drużyna, po przeniesieniu siedziby klubu do Gdyni, zmieniła nazwę na Asseco Prokom Gdynia (w tym samym czasie, na bazie protestu środowiska sopockich kibiców drużyny, powołany został klub Trefl Sopot; skład obu drużyn obejmował zawodników klubu Asseco Prokom Sopot). Od sezonu 2013/2014 nazwa drużyny została zmieniona na Asseco Gdynia. Przed rozpoczęciem sezonu 2018/2019 klub zmienił nazwę na Arka Gdynia, a przed sezonem 2019/2020 Asseco Arka Gdynia. Od sezonu 2022/2023 po zmianie sponsora tytularnego klub występować będzie pod nazwą Suzuki Arka Gdynia po tym, jak dotychczasowy sponsor firma Asseco Poland wycofała się ze sponsoringu koszykówki.
Historia.
Sezon 1995/1996.
30 czerwca 1995 roku w Gdańsku zarejestrowano Sopockie Stowarzyszenie Koszykówki Trefl. Pomysłodawcą i głównym założycielem klubu był prezes firmy Trefl Kazimierz Wierzbicki. Drużyna przystąpiła do rozgrywek III ligi i w marcu 1996 roku podczas turnieju rozgrywanego w Hali AWF w Gdańsku wywalczyła awans do II ligi, pokonując MKS Sokół Międzychód oraz rezerwy Instalu Białystok i Mazowszanki Pruszków. Zakontraktowano zawodnika z USA – był nim 24-letni obrońca Chad Faulkner.
Skład: Robert Wieczorek, Tomasz Rospara, Przemysław Frasunkiewicz, Wojciech Kamiński, Maciej Kulczyk, Chad Faulkner, Przemysław Król, Wojciech Niewolski, Michał Kowalski, Piotr Bruździak, Marcin Chojnacki, Wojciech Kukuczka
Trener: Adam Ziemiński
Sezon 1996/1997.
Wzmocnieni kolejnymi Amerykanami – Stephenem Cambellem oraz (przed fazą play-off) Antoine'em Gillespiem sopocianie wywalczyli awans do ekstraklasy. W półfinale play-off pokonali Kotwicę Kołobrzeg, a w finale Stal Ostrów Wielkopolski. Drużyna rozgrywała swoje mecze w Hali SKT w Sopocie.
Skład: Piotr Bruździak, Stephen Cambell, Marcin Chojnacki, Chad Faulkner, Przemysław Frasunkiewicz, Piotr Gajewski, Antoine Gillespie, Wojciech Kamiński, Przemysław Król, Wojciech Kukuczka, Wojciech Niewolski, Roman Olszewski, Bartosz Potulski, Wojciech Puścion, Jacek Rosiński, Tomasz Rospara, Jacek Węsierski
Trener: Adam Ziemiński
Sezon 1997/1998.
Pierwszy sezon w najwyższej klasie rozgrywkowej drużyna zakończyła na 9. miejscu.
Skład: Gary Alexander, Radosław Czerniak, Przemysław Frasunkiewicz, Gregory Hillman, Przemysław Król, Wojciech Kukuczka, Roman Olszewski, Edgar Padilla, Bartosz Potulski, Jacek Rosiński, Tomasz Rospara, Grzegorz Skiba, Krzysztof Wilangowski
Trenerzy: Tadeusz Aleksandrowicz/Tomasz Służałek, Krzysztof Koziorowicz
Sezon 1998/1999.
Skład: Gregor Belina, Radosław Czerniak, Filip Dylewicz, Przemysław Frasunkiewicz, Michał Hlebowicki, Byron Houston, Łukasz Kasperzec, Paweł Kowalczuk, Dariusz Lewandowski, Bartosz Potulski, Tomasz Rospara, Kenny Williams
Zawodnicy zwolnieni: Duane Cooper, Ronnie Henderson, Antwan Johnson, Brian Miles, Ike Nwankwo, Galen Robinson, Giennadij Siłantiew
Trenerzy: Arkadiusz Koniecki (10-18), Krzysztof Koziorowicz (6-3)
Sezon 1999/2000.
Pod wieloma względami przełomowy sezon dla klubu. Do Sopotu trafili m.in. utytułowany Litwin Darius Maskoliunas czy mający za sobą występy w lidze NBA Amerykanin Jerrod Mustaf. W połowie sezonu funkcję pierwszego trenera objął Eugeniusz Kijewski. Sezon ligowy drużyna zakończyła na 9. miejscu, ale zdobyła pierwszy w swojej historii Puchar Polski, pokonując w finale Hoop Pruszków 79:63.
Skład: Daniel Blumczyński, Jarosław Darnikowski, Filip Dylewicz, Przemysław Frasunkiewicz, Michał Hlebowicki, Łukasz Kasperzec, Paweł Kowalczuk, Dariusz Lewandowski, Corey Louis, Paweł Machynia, Darius Maskoliunas, Jerrod Mustaf, Ike Nwankwo, Bartosz Potulski, Goran Savanović, Zoran Stevanović
Trenerzy: Ryszard Szczechowiak/Eugeniusz Kijewski, Mariusz Karol
Lata 2000-2009.
Sezon 2000-2001 był krokiem naprzód dla ekipy z Sopotu, która obroniła Puchar Polski, a także zdobyła brązowy medal w 2001 roku w mistrzostwach Polski.
W następnych dwóch sezonach zespół dwukrotnie przegrywał w finale mistrzostw Polski, ulegając: w 2002 roku Śląskowi Wrocław 1:4, a w 2003 Anwilowi Włocławek 2:4.
Od roku 2004 drużyna jest niepokonana w mistrzostwach Polski, zwyciężając: w 2004 Śląsk Wrocław 4:1, w 2005 i 2006 Anwil Włocławek 4:2 i 4:1, a w latach 2007-2009 trzykrotnie Turów Zgorzelec odpowiednio 4:1, 4:3 (seria zaczęła się od stanu 0:2) i 4:1, poprawiając tym samym rekord liczby mistrzowskich tytułów z rzędu Śląska Wrocław z lat 1998-2002.
Sezon 2009/2010.
Skład zespołu: 9 Krauze,
11 Harrington,
12 Logan,
13 Kostrzewski,
14 Jagla,
15 Sikora,
16 Łapeta,
17 Zamojski,
20 Szczotka,
21 Varda,
24 Woods,
28 Seweryn,
30 Burrell,
32 Ewing,
34 Hrycaniuk
"Trener Pačėsas"
Obcokrajowcy.
Stan na 18.12.2022.
¹ – zawodnik z wcześniejszym doświadczeniem w NBA
² – mistrz NBA 
³ – zawodnik, który trafił do NBA na późniejszym etapie swojej kariery

</doc>
<doc id="288500" url="https://pl.wikipedia.org/wiki?curid=288500" title="Death Row Records">
Death Row Records

Death Row Records – amerykańska wytwórnia płytowa założona w 1991 przez Suge Knighta i Dr. Dre. Była to część firmy Jimmy’ego Iovine’a Interscope Records. 
W 2022 właścicielem wytwórni został Snoop Dogg.
Historia.
W Death Row ukazały się m.in. płyty "The Chronic" Dr. Dre we współpracy ze Snoop Doggiem, Tha Dogg Pound, Warren G, Nate Dogg, utrzymana w stylu G Funk oraz autorska "Doggystyle" Snoop Dogga, wyprodukowana w pełni przez Dr. Dre. Potem wydany został album "Dogg Food" grupy Tha Dogg Pound, na którym udzielili się m.in. Snoop Dogg, Dr. Dre, Nate Dogg, Tray Deee, i który mimo wielu kontrowersji odniósł wielki sukces. Suge Knight płacąc kaucję za przebywającego w więzieniu 2Paca nakłonił go do nagrywania dla tej wytwórni. Pierwszą płytą Tupaca jaka ukazała się pod szyldem Death Row Records był pierwszy hip-hopowy dwupłytowy album "All Eyez on Me", na którym wystąpili między innymi Dr. Dre, Snoop Dogg, Nate Dogg, Tha Dogg Pound, Method Man, Redman i Outlawz. Płyta ta była uważana przez wielu za najlepsze dzieło hip-hopowe w historii rapu. Pokryła się dziesięciokrotną platyną. Dr. Dre postanowił opuścić wytwórnię, ponieważ dowiedział się, że jest okradany ze swoich pieniędzy. Następnym albumem był "Doggfather" Snoop Dogga, wydany na cześć zamordowanego 2Paca. Album ten sprzedał się słabo, ponieważ wszyscy byli wstrząśnięci śmiercią Shakura. Po tym albumie wytwórnia zaczęła powoli podupadać.
Najlepsze czasy dla wytwórni przypadały na okres do 1996, kiedy to Snoop Dogg rymował razem z Shakurem, a producentem był Dr. Dre.
W 2007 Suge Knight ogłosił likwidację wytwórni. W lipcu 2008 roku została sprzedana przez Suge Knighta z powodu bankructwa. Cena za jaką wytwórnia została sprzedana na aukcji to ponad 24 miliony dolarów. Nowym właścicielem została Lara Lavi. Wytwórnia stała się częścią WIDEawake Entertaiment. W wywiadzie Lavi potwierdziła, że zamierza wydać album Tupaca Shakura z reszty jego niewydanych utworów w przyszłości.
Dla wytwórni nagrywali między innymi Dr. Dre, Snoop Dogg, Tupac Shakur, Nate Dogg, Warren G, The Lady of Rage, Michel'le, Danny Boy, Tha Dogg Pound, The D.O.C., Soopafly, MC Hammer czy Vanilla Ice.

</doc>
<doc id="288501" url="https://pl.wikipedia.org/wiki?curid=288501" title="Prezydenci Hiszpanii">
Prezydenci Hiszpanii



</doc>
<doc id="288504" url="https://pl.wikipedia.org/wiki?curid=288504" title="Literaki ;)">
Literaki ;)



</doc>
<doc id="288505" url="https://pl.wikipedia.org/wiki?curid=288505" title="Andrzej Dziuba (duchowny)">
Andrzej Dziuba (duchowny)

Andrzej Franciszek Dziuba (ur. 10 października 1950 w Pleszewie) – polski duchowny rzymskokatolicki, profesor nauk teologicznych, biskup diecezjalny łowicki od 2004.
Życiorys.
Urodził się 10 października 1950 w Pleszewie. W 1968 ukończył Liceum Ogólnokształcące im. Stanisława Staszica w Pleszewie i złożył egzamin dojrzałości. W latach 1969–1975 studiował w Prymasowskim Wyższym Seminarium Duchownym w Gnieźnie. Studia uwieńczył magisterium w zakresie teologii dogmatycznej uzyskanym na Papieskim Wydziale Teologicznym w Poznaniu. Święceń prezbiteratu udzielił mu 21 czerwca 1975 w bazylice prymasowskiej Wniebowzięcia Najświętszej Maryi Panny w Gnieźnie kardynał Stefan Wyszyński, prymas Polski. Studia doktoranckie w zakresie teologii moralnej odbył na Wydziale Teologicznym Katolickiego Uniwersytetu Lubelskiego Jana Pawła II w Lublinie. Stopień doktora uzyskał w 1979 na podstawie dysertacji "Mikołaj z Mościsk, teolog moralista XVII wieku". Studia kontynuował w Akademii Alfonsjańskiej w Rzymie i w Uniwersita Italiana per Stranieri w Perugii.
Po przyjęciu święceń był wikariuszem w parafii Trójcy Świętej w Łobżenicy. W latach 1981–1988 był duszpasterzem przy kościele św. Marcina w Warszawie, a w latach 1998–2004 przy kościele św. Barbary na Koszykach w Warszawie. W latach 1981–1984 był referentem w Sekretariacie Prymasa Polski w Warszawie oraz sekretarzem i kapelanem Prymasa Polski dla archidiecezji gnieźnieńskiej. W latach 1984–1998 pełnił funkcje kierownika Sekretariatu Prymasa Polski i sekretarza osobistego kardynała Józefa Glempa, prymasa Polski. W latach 1998–2004 był radcą teologicznym Sekretariatu Prymasa Polski.
W 1990 habilitował się na podstawie rozprawy "Jan Azor – teolog moralista". W 1997 uzyskał tytuł naukowy profesora nauk teologicznych. W latach 1989–2004 był zatrudniony na Wydziale Teologii Katolickiego Uniwersytetu Lubelskiego, a w 1995 został pracownikiem Wydziału Teologicznego Uniwersytetu Kardynała Stefana Wyszyńskiego w Warszawie. Na obu uczelniach pełnił funkcję kierownika Katedry Historii Teologii Moralnej. W 2005 został dyrektorem Ośrodka Dokumentacji i Studiów nad Osobą i Nauczaniem Kardynała Stefana Wyszyńskiego Uniwersytetu Kardynała Stefana Wyszyńskiego w Warszawie.
27 marca 2004 papież Jan Paweł II mianował go biskupem diecezjalnym diecezji łowickiej. 22 maja 2004 przyjął święcenia biskupie i odbył ingres do bazyliki katedralnej Wniebowzięcia Najświętszej Maryi Panny i św. Mikołaja w Łowiczu. Głównym konsekratorem był kardynał Józef Glemp, prymas Polski, a współkonsekratorami Henryk Muszyński, arcybiskup metropolita gnieźnieński, i Alojzy Orszulik, pierwszy biskup diecezjalny łowicki. Jako zawołanie biskupie przyjął słowa „"Soli Deo"” ("Samemu Bogu").
W strukturach Konferencji Episkopatu Polski objął funkcje przewodniczącego Rady Naukowej oraz Zespołu ds. Stypendiów Naukowych i Językowych. Ponadto został członkiem Zespołu ds. Kontaktów z Konferencją Episkopatu Francji oraz Kościelnej Komisji Konkordatowej, w ramach której objął funkcję przewodniczącego Zespołu ds. Szkolnictwa Wyższego. Został również delegatem na Międzynarodowe Kongresy Eucharystyczne.
W 2016 konsekrował biskupa pomocniczego łowickiego Wojciecha Osiala, a w 2017 asystował w sakrze nuncjusza apostolskiego w Rwandzie Andrzeja Józwowicza.
Został naczelnym kapelanem Związku Polskich Kawalerów Maltańskich.
Do Stolicy Apostolskiej złożono skargi, w których zarzucano mu dopuszczenie się zaniedbań w prowadzeniu spraw o nadużycia seksualne na szkodę osób małoletnich ze strony niektóych (według doniesień medialnych pięciu) duchownych diecezji łowickiej. Dochodzenie na szczeblu diecezjalnym, zgodnie z założeniami motu proprio "Vos estis lux mundi", przeprowadził arcybiskup metropolita łódzki Grzegorz Ryś i w 2020 zebrane dokumenty zostały przekazane do Stolicy Apostolskiej. W 2022 państwowa komisja ds. pedofilii złożyła do prokuratury zawiadomienie o podejrzeniu popełnienia przez niego przestępstwa niezawiadomienia organów ścigania o nadużyciach seksualnych na szkodę małoletniego, których w 2016 dopuścił się podległy mu duchowny pełniący funkcję kapelana ziemian.
Odznaczenia i wyróżnienia.
W 2012 został odznaczony Wielkim Krzyżem Pro Piis Meritis Zakonu Kawalerów Maltańskich.
W 2009 został honorowym obywatelem Łowicza. W tym samym roku otrzymał tytuł doktora honoris causa Polskiego Uniwersytetu na Obczyźnie.

</doc>
<doc id="288507" url="https://pl.wikipedia.org/wiki?curid=288507" title="Nagrobek Couperina">
Nagrobek Couperina



</doc>
<doc id="288508" url="https://pl.wikipedia.org/wiki?curid=288508" title="Don Kichot do Dulcynei">
Don Kichot do Dulcynei



</doc>
<doc id="288510" url="https://pl.wikipedia.org/wiki?curid=288510" title="Pronuncjusz">
Pronuncjusz



</doc>
<doc id="288511" url="https://pl.wikipedia.org/wiki?curid=288511" title="Altea (mitologia)">
Altea (mitologia)

Altea (także Altaja; gr. Althaía, łac. Althaea) – w mitologii greckiej królowa Kalidonu.
Uchodziła za córkę Testiosa i siostrę Ledy. Była żoną Ojneusa oraz matką Dejaniry i Meleagra. Po śmierci syna z rozpaczy oszalała lub popełniła samobójstwo.

</doc>
<doc id="288514" url="https://pl.wikipedia.org/wiki?curid=288514" title="Rezerwat przyrody Pieczyska">
Rezerwat przyrody Pieczyska



</doc>
<doc id="288517" url="https://pl.wikipedia.org/wiki?curid=288517" title="Rezerwat przyrody Zielona Góra">
Rezerwat przyrody Zielona Góra



</doc>
<doc id="288522" url="https://pl.wikipedia.org/wiki?curid=288522" title="Robert Ambroziewicz">
Robert Ambroziewicz

Robert Wiesław Ambroziewicz (ur. 18 lutego 1969 w Siedlcach) – polski polityk, samorządowiec, poseł na Sejm V kadencji.
Życiorys.
W 2001 ukończył studia na Akademii Podlaskiej w Siedlcach w zakresie zarządzania i marketingu. Od 1991 prowadził własną działalność gospodarczą. Należał do Stronnictwa Konserwatywno-Ludowego, w 2001 przystąpił do Platformy Obywatelskiej. Został członkiem władz krajowych i regionalnych tej partii.
W 2001 bezskutecznie kandydował do Senatu z ramienia Bloku Senat 2001, a w 2004 do Parlamentu Europejskiego z listy PO. W latach 2002–2005 pełnił funkcję zastępcy prezydenta Siedlec.
W wyborach parlamentarnych w 2005, startując w okręgu siedleckim, uzyskał mandat poselski. W 2007 bez powodzenia kandydował w wyborach do Senatu. W 2008 został zastępcą prezesa zarządu mazowieckiego Wojewódzkiego Funduszu Ochrony Środowiska i Gospodarki Wodnej.

</doc>
<doc id="288525" url="https://pl.wikipedia.org/wiki?curid=288525" title="Joan Gamper">
Joan Gamper

Joan Gamper (znany również jako Joan Kamper, Hans Gamper oraz Hans Kamper), (ur. 22 listopada 1877 w Winterthur, zm. 30 lipca 1930 w Barcelonie) – szwajcarski pionier piłki nożnej, jeden z pierwszych piłkarzy i działaczy. Założył oraz sponsorował wiele klubów piłkarskich w Szwajcarii i Hiszpanii, m.in. FC Barcelonę.
Życiorys.
Dzieciństwo i młodość.
Urodził się jako Hans-Max Gamper Haessig. W młodości łączył naukę ze sportem: był lekkoatletą, rugbistą, pływakiem i kolarzem. Najbardziej interesował się jednak piłką nożną. W swoim rodzinnym mieście Zurychu, założył Excelsor, następnie grał dla FC Basel oraz FC Zürich. W wieku 18 lat opuścił Szwajcarię i zamieszkał we Francji, w Lyonie.
Powstanie FC Barcelona.
W 1899 roku, w czasie wizyty u wuja, Emila Gaisserta, mieszkającego w Barcelonie, Gamper został przekonany do osiedlenia się w stolicy Katalonii, gdzie kontynuował swoją karierę piłkarską. Wraz z grupą kilku znajomych, postanowił założyć jeden z pierwszych klubów piłkarskich w Hiszpanii. 29 listopada 1899 roku powstała Barcelona Football Club. Po 9 latach Gamper objął urząd prezesa klubu, jego kadencja rozpoczęła się po rezygnacji ze stanowiska trenera Vicenç Reiga po 22 dniach pracy. Sytuacja klubu była trudna pod względem finansowym, sportowym i społecznym, w związku z czym Barça była bardzo blisko rozwiązania. W reakcji na odezwę zawodników, Gamper postanowił odbudować zespół przy pomocy zarządu. Jedną z jego idei było sprowadzenie z powrotem byłych członków klubu: w efekcie było ich ponad dwustu. Powstał zespół, który w sezonie 1908-1909 zdobył Mistrzostwo Katalonii. Ostatnim osiągnięciem Gampera podczas pierwszej kadencji był zakup terenów od Carrer Indústria i wybudowanie własnego stadionu.
Konflikt z Hiszpańską i Katalońską Federacją piłkarską.
14 października 1909 roku, po 322 dniach kierowania klubem, Gamper zakończył kadencję, lecz zdecydował się na pozostanie w zarządzie. 17 listopada 1910 roku, podczas zebrania zarządu, jego członkowie wybrali Gampera ponownie na prezesa klubu. Jego druga kadencja trwała do 30 czerwca 1913 roku. Podczas sezonu 1910-1911 Gamper musiał nie tylko zmagać się z wewnętrznymi problemami Barcelony, lecz także z niechęcią hiszpańskiej federacji piłkarskiej do katalońskiego klubu. Następny sezon był także bardzo kontrowersyjny, a podczas posiedzenia zarządu, Gamper był znów bliski ustąpienia ze stanowiska prezesa FC Barcelona, na co się jednak nie zdecydował. Zespół zdobył Mistrzostwo Hiszpanii oraz Puchar Pirenejów. W latach 1912-1913 konflikt z Hiszpańską i Katalońską Federacją osiągnęły szczyt: zniewagi ze strony obu Federacji zmusiły FC Barcelonę do opuszczenia związku. W efekcie pod koniec sezonu Gamper, zmęczony ciągłymi sporami ze Związkiem, zrezygnował z prezesury, lecz nie na długo. 17 czerwca 1917 roku Gamper jeszcze raz objął fotel prezesa w celu zrekonstruowania klubu. Od razu zdecydował się na pozyskanie Anglika, Jacka Greenwella, pierwszego profesjonalnego menadżera FC Barcelona.
Czwarta kadencja.
Dwa lata później, 17 lipca 1921 roku, założyciel Gamper zostaje prezesem Barcelony po raz czwarty. 20 maja 1920 roku do użytku został oddany nowy stadion w Les Corts. Sezon 1921-1922 zapisał się w historii: Barça zdobyła mistrzostwa Hiszpanii i Katalonii. Sytuacja finansowa klubu poprawiła się. Z końcem sezonu 1922-1923 Barça miała już ponad 10 tys. zwolenników. Po 742 dniach prezesury, Gamper ponownie opuścił urząd. 1 czerwca 1924 roku, tuż przed świętowaniem Srebrnej Rocznicy, Gamper po raz ostatni obejął urząd prezesa. Prezesura Gampera złagodziła konflikty wewnątrz klubu, a świętowanie rocznicy przebiegło bez problemów. 17 grudnia 1925 roku Gamper wraz z całym zarządem zostali odsunięci od klubu przez dyktatora Primo de Riverę. Obraźliwe zachowania ze strony kibiców Barcelony pod adresem królewskiej parady tuż przed meczem zakończyły się zamknięciem stadionu w Les Corts. Po tych incydentach Hans Gamper ostatecznie pożegnał się z prezesurą.
Gamper popełnił samobójstwo 30 lipca 1930 roku w wieku 52 lat, w swoim barcelońskim domu. Na jego pogrzeb przyszły tłumy fanów FC Barcelony. Został pochowany na cmentarzu znajdującym się na wzgórzu Montujic. 
Upamiętnienie.
W 1966 z inicjatywy prezydenta FC Barcelony Enrica Llaudeta powstał turniej Trofeu Joan Gamper, który jest hołdem złożonym Gamperowi. W celu uczczenia jego pamięci, FC Barcelona przyznała mu w 2009 roku numer "1" jego karty członkowskiej socio. W Barcelonie, w dystrykcie Les Corts, znajduje się ulica jego imienia, oddalona o niecałe dwa kilometry od stadionu Camp Nou.

</doc>
<doc id="288526" url="https://pl.wikipedia.org/wiki?curid=288526" title="Rezerwat przyrody Duszniczki">
Rezerwat przyrody Duszniczki

Rezerwat przyrody Duszniczki – leśny rezerwat przyrody położony w gminie Duszniki w powiecie szamotulskim, w województwie wielkopolskim, 3 km na wschód od wsi Duszniki.
Rezerwat utworzono w 1958 roku, obejmuje obszar jedynie 0,77 ha lasu dębowo-grabowego ze stanowiskami modrzewia polskiego ("Larix polonica"). W latach 70. XX wieku było ich 15 i liczyły 120 lat, osiągając 32 m wysokości. „Duszniczki” są częścią większego kompleksu leśnego.
W pobliżu znajdują się rezerwaty: Brzęki przy Starej Gajówce, Bytyńskie Brzęki i Huby Grzebieniskie. Do wszystkich można dotrzeć z zielonego szlaku pieszego Bytyń – Duszniki. W sąsiedztwie wyznaczono też ścieżkę dydaktyczną od pobliskiej leśniczówki.

</doc>
<doc id="288528" url="https://pl.wikipedia.org/wiki?curid=288528" title="Góry Wododziałowe">
Góry Wododziałowe



</doc>
<doc id="288531" url="https://pl.wikipedia.org/wiki?curid=288531" title="Euro Bank">
Euro Bank

Euro Bank SA (zapis stylizowany eurobank) – utworzony w 1990 roku jako Bank Społem SA bank komercyjny oferujący usługi finansowe wyłącznie osobom fizycznym, specjalizujący się w kredytach konsumpcyjnych i hipotecznych oraz kartach kredytowych. Istniał w latach 1990–2019. Nigdy nie oferował i nie świadczył usług osobom prawnym. Zakończył działalność 1 października 2019 roku, kiedy to w wyniku fuzji prawnej jego następcą prawnym stał się Bank Millennium SA.
Bank prowadził konta osobiste i lokaty terminowe, udzielał kredytów konsolidacyjnych, a także wydawał karty płatnicze i karty kredytowe. Prowadził dystrybucję jednostek funduszy inwestycyjnych Novo Fundusze oraz Allianz. Dysponował ogólnopolską siecią oddziałów własnych i franczyzowych. Prowadził również placówki w centrach handlowych.
Historia.
W 2003 r. kontrolowana w 100% przez Mariusza Łukasiewicza spółka Look Finansowanie Inwestycji przejęła pakiet kontrolny istniejącego od 1990 r. Banku Społem S.A., a następnie również pakiet kontrolny Banku Wschodniego S.A. w Białymstoku. W 2003 roku Bank Społem S.A. zmienił nazwę na Euro Bank S.A.
Po śmierci założyciela w 2004 roku właścicielem Euro Banku została Grupa Société Générale (lipiec 2005), która w roku 2007 posiadała ponad 99% akcji banku.
5 listopada 2018 roku Bank Millennium i Société Générale podpisały umowę dotyczącą zakupu 99,79% akcji Euro Banku przez Bank Millennium za cenę referencyjną wynoszącą 1833 mln PLN. W ciągu następnego pół roku Komisja Nadzoru Finansowego i Urząd Ochrony Konkurencji i Konsumentów udzieliły zgód na przejęcie, które zaplanowano zrealizować w drugim półroczu 2019 roku. Transakcja została sfinalizowana 31 maja 2019 r. W jej efekcie Euro Bank S.A. zmienił właściciela i wszedł do Grupy Banku Millennium
1 października 2019 roku doszło do fuzji prawnej Euro Banku SA i Banku Millennium SA w wyniku której Bank Millennium SA stał się następcą prawnym Euro Banku SA.
Od 1 października 2019 r. do 8 listopada 2019 r. eurobank był marką detaliczną Banku Millennium. W wyniku fuzji operacyjnej przeprowadzonej w dniach 8–11 listopada 2019 r. marka eurobank została wycofana z rynku. Produkty posiadane dotychczas w eurobanku zostały przeniesione do systemów informatycznych Banku Millennium, który kontynuuje ich obsługę.
Nagrody i wyróżnienia.
Euro Bank jest laureatem nagród przyznanych za:
Reklama.
W kampaniach marketingowych Euro Banku wzięli udział m.in. Krystyna Janda, Danuta Stenka, Janusz Gajos, Tomasz Kot Katarzyna Figura i Piotr Adamczyk.

</doc>
<doc id="288534" url="https://pl.wikipedia.org/wiki?curid=288534" title="Rezerwat przyrody Brzęki przy Starej Gajówce">
Rezerwat przyrody Brzęki przy Starej Gajówce

Brzęki przy Starej Gajówce – leśny rezerwat przyrody położony w gminie Kaźmierz w powiecie poznańskim, w województwie wielkopolskim, w kompleksie Las Bytyński na południe od wsi Bytyń.
Charakterystyka.
Rezerwat utworzono w 1959 roku na obszarze 5,96 ha. Obecnie zajmuje powierzchnię 6,45 ha. Wokół rezerwatu utworzono otulinę o powierzchni 10,89 ha. Ochroną objęto obszar lasu liściastego z okazami jarzębu brekinii ("Sorbus torminalis"), inaczej nazywanego brzękiem. Drzewostan jest w większości dwupiętrowy, z udziałem sosny, modrzewia, dębu, brzozy i grabu w wieku 60–140 lat. W rezerwacie rośnie 37 egzemplarzy jarzębu brekinii, z których część ma wymiary pomnikowe (wysokość ponad 20 metrów). Na terenie rezerwatu odbywa się naturalny proces odnawiania brekinii.
Nieopodal znajdują się zbiorowe mogiły Polaków rozstrzeliwanych tu przez Niemców w czasie okupacji niemieckiej.
Zobacz też.
W pobliżu znajdują się rezerwaty:
Do wszystkich można dotrzeć z zielonego szlaku pieszego Bytyń – Duszniki.

</doc>
<doc id="288536" url="https://pl.wikipedia.org/wiki?curid=288536" title="Steryd">
Steryd



</doc>
<doc id="288537" url="https://pl.wikipedia.org/wiki?curid=288537" title="Eugene Cernan">
Eugene Cernan

Eugene Andrew Cernan (ur. 14 marca 1934 w Chicago, zm. 16 stycznia 2017 w Houston) – amerykański astronauta pochodzenia słowackiego, komandor United States Navy. Uczestnik trzech lotów kosmicznych w ramach programów Gemini i Apollo. Jedenasty człowiek, który stanął na Księżycu i ostatni (stan na marzec 2023), który chodził po jego powierzchni.
Wykształcenie i służba wojskowa.
Jako pilot wylatał ponad 5000 godzin, z czego 4800 na odrzutowcach. Wykonał ponad 200 lądowań na pokładach lotniskowców.
Loty załogowe.
Gemini 9A.
Do swojego pierwszego lotu w kosmos wystartował 3 czerwca 1966 jako pilot statku Gemini 9A. Dowódcą misji był Thomas Stafford. Jednym z podstawowych zadań astronautów podczas tego lotu miało być połączenie statku Gemini z członem ATDA ("Augmented Target Docking Adapter"). Od obiektu jednak nie odłączyła się osłona aerodynamiczna i cały manewr, musiał zostać odwołany ze względów bezpieczeństwa. Pech nie opuszczał astronautów również później. Cernan podczas wyjścia w otwarty kosmos miał wykonać testy nowego osobistego systemu manewrującego AMU ("Autonomy Maneuvering Unit"), ale ponad dwugodzinny spacer wyczerpał astronautę. Wizjer kombinezonu pokrył się parą wodną. W tej sytuacji zaszła konieczność zrezygnowania z wypróbowania AMU. Cernan przypadkowo stracił również kamerę z filmem, który wykonał podczas spaceru w kosmosie. 6 czerwca 1966 kapsuła z astronautami wodowała na Oceanie Atlantyckim w pobliżu Wysp Bahama.
Apollo 10.
Był to ostatni doświadczalny lot statku kosmicznego typu Apollo. Podczas misji Cernan pełnił funkcję pilota lądownika księżycowego. W skład załogi weszli również: Thomas Stafford – dowódca – i John Young – pilot modułu dowodzenia. Start Apollo 10 z Przylądka Canaveral nastąpił 18 maja 1969. Na orbitę wokółksiężycową wszedł 21 maja 1969 jako drugi załogowy statek kosmiczny. 22 maja moduł księżycowy „Snoopy” (ze Staffordem i Cernanem) odłączył się od modułu dowodzenia „Charlie Brown” i wypróbował procedury podejścia do lądowania na Księżycu. Pojazd obniżył orbitę do wysokości ok. 15 km od powierzchni Srebrnego Globu, a następnie ponownie połączył się z modułem dowodzenia, w którym pozostał John Young. Samodzielny lot lądownika trwał ponad 8 godzin. Podczas lotu fotografowano również powierzchnię naszego satelity w poszukiwaniu lądowisk dla kolejnych misji programu Apollo.
Kapsuła statku Apollo 10 z trójką astronautów wodowała na Oceanie Spokojnym 26 maja 1969. Lot był próbą generalną przed pierwszym lądowaniem ludzi na Księżycu. Jego pomyślny przebieg pozwolił na realizację tego podstawowego celu programu Apollo już podczas następnej misji – Apollo 11.
Apollo 17.
Start do ostatniej misji księżycowej w ramach programu Apollo nastąpił 7 grudnia 1972 roku. Cernan był dowódcą misji, Ronald Evans – pilotem modułu dowodzenia „America”, zaś Harrison Schmitt – pilotem modułu księżycowego „Challenger”. Po trzech dniach lotu, 10 grudnia 1972 roku astronauci osiągnęli orbitę Księżyca. Dobę później, 11 grudnia 1972 roku Cernan i Schmitt, będący z wykształcenia geologiem, wylądowali w rejonie Taurus-Littrow. Obaj astronauci wyszli trzykrotnie na powierzchnię Księżyca (wyjścia trwały łącznie ponad 22 godziny). Do przemieszczania się używali pojazdu księżycowego LRV. Na Ziemię zabrali około 110,52 kg próbek skał księżycowych. 14 grudnia 1972 roku astronauci powrócili na pokład modułu dowodzenia, w którym oczekiwał ich przez trzy dni Ronald Evans. 19 grudnia 1972 roku kapsuła statku Apollo 17 bezpiecznie wodowała na Oceanie Spokojnym.Podczas ostatniego spaceru po Księżycu Cernan po odsłonięciu plakietki upamiętniającej zakończenie pierwszego etapu eksploracji Księżyca wypowiedział nadzieję wszystkich astronautów:
Po opuszczeniu NASA.
Po odejściu z NASA został wiceprezesem wykonawczym firmy Coral Petroleum, Inc. We wrześniu 1981 założył własne przedsiębiorstwo – The Cernan Corporation, prowadzące działalność w dziedzinie aeronautyki i energetyki. Podczas pierwszych lotów wahadłowców był komentatorem kanału telewizyjnego ABC. Był także przewodniczącym rady dyrektorów Johnson Engineering Corporation, realizującej zamówienia dla NASA.
W 1999 opublikował książkę "The Last Man On The Moon" ("Ostatni człowiek na Księżycu").

</doc>
<doc id="288538" url="https://pl.wikipedia.org/wiki?curid=288538" title="Rezerwat przyrody Bytyńskie Brzęki">
Rezerwat przyrody Bytyńskie Brzęki

Rezerwat przyrody Bytyńskie Brzęki – florystyczny rezerwat przyrody położony w gminie Kaźmierz w powiecie szamotulskim, w województwie wielkopolskim, w kompleksie Las Bytyński na południe od wsi Bytyń.
Charakterystyka.
Rezerwat utworzono w 1959 roku, obejmuje obszar 15,15 ha (akt powołujący podawał 14,24 ha). Ochronie podlega, podobnie jak w rezerwacie Brzęki przy Starej Gajówce, las grądowy wraz z okazami jarzębu brekinii (inaczej nazywanego "brzękiem").
Drzewostan z udziałem sosny, modrzewia, dębu, brzozy i grabu w wieku 70–120 lat, zawiera 138 zinwentaryzowanych brzęków o pierśnicy od 8 do 42 cm i największej wysokości 24 metry. W podszycie istnieją liczne naloty tego gatunku. Ponadto rosną tu pomnikowe dęby, a także wawrzynek wilczełyko i wiciokrzew pomorski.
W lasach bytyńskich znajdują się zbiorowe mogiły rozstrzeliwanych tu w czasie II wojny światowej Polaków z nieznanych miejscowości.
W pobliżu znajdują się rezerwaty:
Do wszystkich można dotrzeć z zielonego szlaku pieszego Bytyń – Duszniki

</doc>
<doc id="288544" url="https://pl.wikipedia.org/wiki?curid=288544" title="Stylocerataceae">
Stylocerataceae

Stylocerataceae – rodzina roślin wyróżniana w niektórych systemach klasyfikacyjnych okrytonasiennych. W świetle współczesnej wiedzy obejmowała dwa podobne, choć niespokrewnione rodzaje zaliczane do rodziny brzozowatych i bukszpanowatych.
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa oczarowe ("Hamamelididae" Takht.), nadrząd "Juglandanae" Takht. ex Reveal, rząd leszczynowce ("Corylales" Dumort.), rodzina "Stylocerataceae" (Pax) Takht. ex Reveal &amp; Hoogland.
Rodzina nie wyróżniona. Zaliczane tu rodzaje są rozdzielone – grab "Carpinus" należy do rodziny brzozowatych z rzędu bukowców, rodzaj "Styloceras" reprezentuje rodzinę bukszpanowatych z rzędu bukszpanowców.

</doc>
<doc id="288546" url="https://pl.wikipedia.org/wiki?curid=288546" title="Rezerwat przyrody Huby Grzebieniskie">
Rezerwat przyrody Huby Grzebieniskie

Rezerwat przyrody Huby Grzebieniskie – florystyczny rezerwat przyrody położony w gminie Kaźmierz w powiecie szamotulskim, w województwie wielkopolskim, przy szosie Buk-Młodasko, na północ od wsi Grzebienisko, w kompleksie Las Bytyński.
Charakterystyka.
Rezerwat utworzono w 1959 roku na obszarze 0,48 ha. W 1964 roku powiększono go do 1,28 ha, a w 2002 roku – do 14,73 ha. Obecnie podawana wielkość rezerwatu wynosi 14,82 ha. Ochronie podlega obuwik pospolity oraz lilia złotogłów, które występują w lesie grądowym. 
Ochrona ścisła:
Na terenie rezerwatu stwierdzono 31 stanowisk obuwika, który rozprzestrzenia się i zajmuje nowe stanowiska, o czym świadczy fakt znalezienia trzynastu nowych stanowisk w otulinie rezerwatu.
W pobliżu znajdują się rezerwaty:
Do wszystkich można dotrzeć z zielonego szlaku pieszego Bytyń – Duszniki.

</doc>
<doc id="288552" url="https://pl.wikipedia.org/wiki?curid=288552" title="Centrum grafu">
Centrum grafu



</doc>
<doc id="288555" url="https://pl.wikipedia.org/wiki?curid=288555" title="Torfowiec">
Torfowiec

Torfowiec ("Sphagnum L.") – rodzaj mchów, należący do klasy torfowców ("Sphagnopsida"). Należy do niego ok. 350 gatunków.
Morfologia.
Łodyżka gametofitu stale rośnie na długość, a jej dolne części stopniowo zamierają. Listki zdolne są do magazynowania dużej ilości wody. Ich liście mają dwa rodzaje komórek, jedne odpowiedzialne są za proces fotosyntezy, inne zaś za gromadzenie wody. Splątek plechowaty. U dojrzałych torfowców brak chwytników i tkanki przewodzącej.
Torfowce rosną w miejscach wilgotnych i bagnistych, tworząc wraz z innymi roślinami charakterystyczne zbiorowiska roślinne, zwane torfowiskami.
Wykaz gatunków flory Polski.
We florze Polski występuje 36 gatunków torfowców ("Sphagnum")

</doc>
<doc id="288557" url="https://pl.wikipedia.org/wiki?curid=288557" title="Polytrichidae">
Polytrichidae



</doc>
<doc id="288558" url="https://pl.wikipedia.org/wiki?curid=288558" title="Linia Wallace’a">
Linia Wallace’a

Linia Wallace’a – hipotetyczna granica dzieląca australijską i orientalną krainę zoogeograficzną. Wyznaczył ją na podstawie obserwacji fauny wysp Archipelagu Sundajskiego angielski naturalista Alfred Russel Wallace w 1863 roku.
Podróżując po tamtejszych wyspach i zbierając okazy ssaków, ptaków, owadów i ślimaków, Wallace zauważył, że między wyspą Bali a sąsiednią, oddaloną zaledwie o kilkanaście kilometrów wyspą Lombok, istnieje ogromna różnica w faunie. Na Bali spotkał zwierzęta orientalne, na Lombok – charakterystyczne dla krainy australijskiej. Linia przebiega przez Archipelag Malajski pomiędzy Filipinami a Molukami, między Borneo a Celebesem i pomiędzy Bali (na zachodzie) a Lombok (na wschodzie).
Linia Wallace’a jest wschodnią granicą obszaru, który w plejstocenie (kiedy to poziom morza obniżył się znacząco i wiele wysp uzyskało stałe połączenie z kontynentem) stanowił jeden ląd wraz z Półwyspem Malajskim.
Z kolei w 1913 r. zaproponował linię, która wyznacza zachodnią granicę kontynentu australijskiego w plejstocenie. Pokrywa się ona z izobatą 200 m – granicą szelfu kontynentalnego Australii. Beaufort nazwał ją linią Lydekkera, na cześć angielskiego geologa, naturalisty i zoogeografa Richarda Lydekkera.
Poprowadzono również linię Webera będącą linią równowagi faunistycznej obu krain – stosunek liczby gatunków orientalnych i australijskich jest na niej równy.

</doc>
<doc id="288560" url="https://pl.wikipedia.org/wiki?curid=288560" title="Kościół Opieki św. Józefa we Wrocławiu">
Kościół Opieki św. Józefa we Wrocławiu

Kościół Opieki św. Józefa we Wrocławiu (do 1946 – św. Urszuli i Jedenastu Tysięcy Dziewic) – klasycystyczno-neoromański kościół według projektu arch. Carla Ferdinanda Langhansa (projektanta gmachu wrocławskiej Opery, syna Carla Gottharda Langhansa, twórcy berlińskiej Bramy Brandenburskiej) zbudowany w latach 1821–1823, znajdujący się we Wrocławiu przy ul. Ołbińskiej 1 przy skrzyżowaniu z ul. Jedności Narodowej.
Historia.
Poza murami miasta, przy drodze do Trzebnicy, mieściło się tu już w 1362 leprozorium (szpital trędowatych) dla kobiet pod wezwaniem św. Hieronima z kaplicą. Podobny obiekt – dla mężczyzn – szpital św. Łazarza, znajdował się za południowo-wschodnimi murami miasta, przy drodze do Oławy, w pobliżu dzisiejszego kościoła św. Łazarza na Przedmieściu Oławskim.
7 stycznia 1400 na polecenie biskupa Wacława utworzono przy szpitalu parafię św. Urszuli i Jedenastu Tysięcy Dziewic. Około 1523 parafię objęli protestanci, ale już w 1529 w związku z groźbą najazdu Turków, chcąc oczyścić przedpole dla obrony miasta, rozebrano kościół razem z ołbińskim opactwem. W 1546 postawiono w tym miejscu nową świątynię, w oparciu o konstrukcję szachulcową, a w 1612 dokonano dalszej rozbudowy. Po upływie stu następnych lat zaszła potrzeba całkowitej przebudowy kościoła, czego dokonano według projektu Christopha Hacknera w latach 1725–1735. Już rok po ukończeniu robót, w 1736, kościół został uszkodzony przez powódź.
Przykościelny szpital w tym czasie, wobec znacznego zmniejszenia się zagrożenia trądem w Europie, pełnił wówczas już funkcję przytułku dla kobiet. W jego miejsce zbudowano w 1746 roku nowy, a w kościele zamontowano zegar i nowy dzwon. Kolejna powódź nawiedziła kościół wraz ze szpitalem w 1751. W grudniu 1757, w czasie oblężenia Wrocławia szpital spłonął, a kościół został uszkodzony w wyniku ostrzału artyleryjskiego.
W roku 1806, tak jak blisko trzysta lat wcześniej w obliczu zagrożenia tureckiego i z analogicznym uzasadnieniem władze pruskie, oczekując nadciągających wojsk napoleońskich, spalili kościół i plebanię. Ponowną odbudowę kościoła rozpoczęto już w 1807, stawiając najpierw lekką konstrukcję drewnianą, a od roku 1821 – zachowaną do dziś konstrukcję w stylu historyzmu według projektu Carla Ferdinanda Langhansa. W ciągu XIX wieku kilkakrotnie przebudowywano również obiekty przykościelnego szpitala i przytułku dla starców (według ówczesnych kryteriów oznaczało to osoby powyżej 50. roku życia); dziś mieści się tu męski akademik Uniwersytetu Wrocławskiego „Wagant”.
Z zawieruchy II wojny światowej kościół Jedenastu Tysięcy Dziewic wyszedł ze zniszczeniami sięgającymi 40%. Pierwotnie zamierzano zaadaptować ten protestancki obiekt na potrzeby katolickiego duszpasterstwa wojskowego, ale ostatecznie projekt ten upadł, a 15 kwietnia 1946 przekazano go karmelitom bosym, którzy 16 maja tegoż roku uzyskali zgodę władz kościelnych na osiedlenie się we Wrocławiu. Zmieniono przy tym wezwanie kościoła na dzisiejsze. W czerwcu 1947 wojewoda wrocławski przekazał kościół i plebanię w zarząd i użytkowanie Duszpasterstwu Wojskowemu Rzymskokatolickiemu Wojsk Bezpieczeństwa Wewnętrznego jako pomocniczy kościół garnizonowy, półtora roku później, w listopadzie 1948, doszło do umowy między Generalnym Dziekanatem Wojska Polskiego a karmelitami i kościół wraz z plebanią przeszły w użytkowanie i administrację Zakonu.
W latach 50. i 60. trwały zabiegi o utworzenie przy kościele i zakonie osobnej parafii. W rezultacie 1 stycznia 1966 r. w wyniku podziału istniejących parafii św. Krzyża, Najświętszej Marii Panny na Piasku, św. Bonifacego, św. Michała i św. Macieja utworzono w tym kościele parafię Opieki św. Józefa.
W dalszych latach kościół był kilkakrotnie odnawiany, remontowany (m.in. w 1999 usunięto ostatecznie skutki „powodzi tysiąclecia” z lipca 1997) i rozbudowywany. Ostatnim znaczniejszym nabytkiem kościoła jest nowy marmurowy ołtarz, konsekrowany przez kardynała Henryka Gulbinowicza, metropolitę wrocławskiego, 16 czerwca 2002 r.
Architektura.
Kościół Opieki św. Józefa zbudowany jest na planie dwunastoboku i nakryty jest dachem namiotowym, z szeroką latarnią. Ogólny układ bryły złożonej z form podstawowych i centralne rozplanowanie wnętrza nawiązuje do klasycystycznej "architektury rewolucyjnej", elewacje przyjmują formy stylu arkadowego, zaś dekoracja całości zawiera swobodne nawiązania do romanizmu i gotyku. We wnętrzu, dookoła centralnej hali, znajdują się arkadowe krużganki podobne do teatralnych lóż. Układ taki dostosowany jest do potrzeb kaznodziejskiego kościoła protestanckiego (tutejsza parafia była wówczas protestancka), w którym pożądane jest umieszczenie ambony pośrodku wnętrza. Do dwunastoboku przylega prostokątny masyw kruchty. Główną fasadę flankują wysunięte do przodu wieżyczki na planie kwadratu. Między wieżyczkami znajdują się trzy półokrągło zwieńczone płytkie nisze portali. W nisze te wmurowano jako spolia gotyckie płaskorzeźby z lat 1480–1490 przedstawiające scenę Ukrzyżowania i kartusze herbowe czeskiego lwa i orła – herb Śląska, dzieło rzeźbiarza Bricciusa Gauszke, przeniesione tutaj z Bramy Mikołajskiej rozebranej w 1817. W kościele obecnie znajdują się 47-głosowe organy o trakturze elektrycznej, wyposażone w modernistyczny prospekt.
Podczas powojennej przebudowy w latach 1946-48 wskutek inicjatywy społeczności pochodzenia wileńskiego, zrzeszonej wokół świątyni karmelickiej w krużganku nad ołtarzem głównym i jego kolumnach zbudowano m.in. wierną replikę Kaplicy Ostrobramskiej wraz z obrazem w metalowej sukience. Do końca lat '80 kościół cieszył się w związku z tym szczególnym poważaniem wśród środowisk kresowych. 
Ta innowacja architektoniczna nie była w sposób istotny zmieniana podczas wszystkich późniejszych remontów.

</doc>
<doc id="288575" url="https://pl.wikipedia.org/wiki?curid=288575" title="Ultimatum Bourne’a (powieść)">
Ultimatum Bourne’a (powieść)

Ultimatum Bourne’a – powieść szpiegowska, dreszczowiec z 1990 roku, autorstwa amerykańskiego pisarza Roberta Ludluma.
Jest to trzecia część przygód Jasona Bourne’a, który stracił pamięć i musi walczyć o życie swoje i swojej rodziny, a także rozwiązać zagadki z przeszłości. Powieść rozeszła się w wielomilionowym nakładzie. Na jej motywach w roku 2007 powstał film w reżyserii Paula Greengrassa, "Ultimatum Bourne’a".
Tym razem Jason Bourne musi stawić czoła swojemu największemu wrogowi, Carlosowi Szakalowi w Związku Radzieckim. Terrorysta znalazł sobie jednak potężnego sprzymierzeńca. Jest nim tajne konsorcjum, przejmujące wielkie firmy, o nazwie „Meduza”, złożone w większości z amerykańskich wojskowych i polityków. Bourne ma jednak w ręku potężny atut: Szakala ściga także rząd radziecki.

</doc>
<doc id="288576" url="https://pl.wikipedia.org/wiki?curid=288576" title="Spermogeneza">
Spermogeneza



</doc>
<doc id="288578" url="https://pl.wikipedia.org/wiki?curid=288578" title="Omamy hipnagogiczne">
Omamy hipnagogiczne

Omamy hipnagogiczne inaczej halucynacje hipnagogiczne lub hipnagogia – szczególny rodzaj halucynacji (czyli mylących spostrzeżeń zmysłowych wzrokowych, słuchowych, węchowych lub dotykowych, które wydają się autentyczne, choć pojawiają się bez udziału bodźca zmysłowego), które występują podczas zasypiania. Ich treść może być związana z powtarzanymi danego dnia zajęciami, może być zbliżona do treści marzeń sennych lub może sprowadzać się do prostszych spostrzeżeń dźwięków, muzyki, głosów, rozbłysków, twarzy itp. Treści te mogą być zarówno przyjemne jak i lękotwórcze, co może doprowadzić do wybudzenia. Zwykle epizody omamów hipnagogicznych są sporadyczne, krótkotrwałe i nie wpływają istotnie na jakość snu. Niemal każdy człowiek doświadcza w ciągu swojego życia epizodycznych omamów hipnagogicznych. W części przypadków mogą współwystępować z paraliżem przysennym lub innymi zaburzeniami snu, a zwłaszcza parasomniami. Omamy hipnagogiczne oraz omamy hipnopompiczne (towarzyszące wybudzaniu się ze snu), choć mogą budzić lęk u osób które ich doświadczają, w odróżnieniu od pozostałych rodzajów omamów, zwykle nie są traktowane przez specjalistów jako poważny objaw psychopatologiczny, ponieważ nie należą one do objawów typowych dla obrazu klinicznego poważnych zaburzeń psychicznych. Wyjątek stanowią omamy hipnagogiczne występujące w przebiegu narkolepsji, która jako zaburzenie mogące wyraźnie zakłócić codzienne funkcjonowanie podlega leczeniu.

</doc>
<doc id="288589" url="https://pl.wikipedia.org/wiki?curid=288589" title="Never Let Me Down Again">
Never Let Me Down Again

Never Let Me Down Again – singel zespołu Depeche Mode promujący album "Music for the Masses". Teksty i muzykę napisał Martin Gore.

</doc>
<doc id="288592" url="https://pl.wikipedia.org/wiki?curid=288592" title="Fale mózgowe">
Fale mózgowe

 Fale mózgowe (patrz. też EEG) – cykle aktywności bioelektrycznej mózgu, rejestrowane za pomocą aparatury elektroencefalograficznej. Charakterystycznym częstotliwościom fal mózgowych, oznaczanym za pomocą nazw liter alfabetu greckiego odpowiadają w dużym stopniu stany świadomości człowieka.
Fale alfa.
Od 8 do 12 Hz, zmienna amplituda – spoczynkowy, charakterystyczny dla stanu relaksu, odprężenia, gdy leżymy z zamkniętymi oczami, przed zaśnięciem i rano po przebudzeniu. Wykorzystywany w technikach szybkiego uczenia się.
Fale beta.
Od 13 do ok. 28 Hz, mała amplituda, zdesynchronizowane – rytm gotowości, charakteryzuje szczególnie zwykłą codzienną aktywność, percepcję zmysłową i pracę umysłową, specyficzna aktywność beta towarzyszy również stanom po zażyciu niektórych leków, szczególnie benzodiazepin.
Fale gamma.
"Osobny artykuł: Fale gamma"
Powyżej 30 Hz, do 80–100 Hz, rytm gamma towarzyszy działaniu i funkcjom motorycznym. Ośrodki mózgowe biorące udział w wyobrażaniu ruchu komunikują się ze sobą na częstotliwości 40 Hz w określonej kolejności, a potem dopiero pojawia się "błysk" aktywności gamma w ośrodku mózgowym zawiadującym wykonaniem ruchu.
Fale delta.
Od ok. 0,5 do 3 Hz, wysoka amplituda – występują w stanie najgłębszego snu, podczas głębokiej medytacji, także u małych dzieci i w przypadku pewnego rodzaju uszkodzeń mózgu (np. lezji).
Fale theta.
Zakres o częstotliwości 4–7 Hz. Fale theta są najczęściej występującymi falami mózgowymi podczas medytacji, transu, hipnozy, intensywnego marzenia, intensywnych emocji. Dla tej częstotliwości tok myśli staje się niespójny i zanikają związki logiczne, co wyraźnie widać na przykładzie myślenia w czasie marzeń sennych.

</doc>
<doc id="288594" url="https://pl.wikipedia.org/wiki?curid=288594" title="Bromo">
Bromo

Bromo () – czynny wulkan we wschodniej części Jawy w Indonezji; zaliczany do stratowulkanów.
Wysokość 2329 m n.p.m.; średnica krateru ok. 700 m. Położony wewnątrz wielkiej kaldery Tengger o średnicy 16 km, której wiek szacowany jest na 820 000 lat, jest najmłodszym z pięciu leżących w jej wnętrzu wulkanów; wznosi się na wysokość 133 metrów ponad jej powierzchnią.
Bardzo aktywny, w czasie silnej erupcji 8 czerwca 2004 zginęły 2 osoby.
Mimo ciągłego zagrożenia jest licznie odwiedzany przez turystów ze względu na piękne wschody słońca i widok na najwyższy szczyt Jawy – wulkan Semeru. Oba te wulkany leżą na terytorium Parku Narodowego Bromo Tengger Semeru.

</doc>
<doc id="288596" url="https://pl.wikipedia.org/wiki?curid=288596" title="Małgorzata Gajewska-Polewczak">
Małgorzata Gajewska-Polewczak

Małgorzata Gajewska-Polewczak (ur. 24 kwietnia 1962 w Grodkowie) – polska hokeistka na trawie, bramkarka, olimpijka.
Córka Mariana i Józefy z domu Kadlof, ukończyła Liceum Ogólnokształcące we Wrocławiu (1981). Treningi hokejowe rozpoczęła w 1977 w LKS Rolnik Nysa; w latach 1982-1989 broniła barw Polaru Wrocław, zdobywając trzy tytuły mistrzyni Polski (1982, 1983, 1987). Od 1989 gra w zespole Start Brzeziny, z którym zdobyła kolejne tytuły mistrzowskie, zarówno na otwartym stadionie (1993, 1995, 1996, 2000, 2001, 2002), jak i w hali (1995, 1996, 1997). Znana jest z długowieczności sportowej. Przez większą część kariery grała na bramce, później przekwalifikowała się na rozgrywającego obrońcę; w Starcie Brzeziny pełni rolę grającego trenera.
W zespole narodowym debiutowała 29 czerwca 1980 w meczu z ZSRR i wkrótce znalazła się w składzie kadry na moskiewskie igrzyska olimpijskie (1980). Wystąpiła we wszystkich pięciu meczach turnieju olimpijskiego (w tym meczu otwarcia z Zimbabwe, będącym debiutem kobiecego hokeja na igrzyskach); Polska poniosła pięć porażek i zajęła ostatecznie ostatnie, 6. miejsce. Gajewska rozegrała do 1998 34 mecze w zespole narodowym jako bramkarka. Powróciła do reprezentacji w 2001, ale mecze z Włochami i Białorusią rozegrała nie w bramce, ale na obronie.
W 1981 uhonorowana tytułem Mistrzyni Sportu, jako pierwsza Polka uzyskała uprawnienia sędziego międzynarodowego. Otrzymała także dyplom uznania Międzynarodowego Komitetu Olimpijskiego. Była nagradzana za działalność popularyzatorską na rzecz hokeja. Zamężna (mąż Mieczysław Polewczak), ma dwie córki (Paulinę, ur. 1990 i Monikę, ur. 1998).

</doc>
<doc id="288597" url="https://pl.wikipedia.org/wiki?curid=288597" title="Małgorzata Gajewska">
Małgorzata Gajewska



</doc>
<doc id="288598" url="https://pl.wikipedia.org/wiki?curid=288598" title="Skala podatkowa">
Skala podatkowa

Skala podatkowa – wzór na podstawie którego określa się wysokość podatku, jaki zapłaci podatnik od dochodu uzyskanego w jednym roku podatkowym. Jeden ze sposobów opodatkowania w ramach zasad ogólnych. Skala podatkowa przyjmuje jako podstawę opodatkowania – dochód.
Podatnicy rozliczający podatek za pomocą skali podatkowej są zobowiązani do obliczania i wpłacania zaliczek na podatek na rachunek bankowy Urzędu Skarbowego. Przy skali podatkowej zaliczki liczone są w stawce 17% lub 32% – wszystko zależy od wysokości osiągniętego dochodu. Natomiast rozliczenia rocznego podatnicy dokonują na druku PIT-36 lub PIT-37. Druk składany jest do 30 kwietnia roku następującego po roku podatkowym.
Przedziały w skali podatkowej, nazywane także progami podatkowymi określają, jaką stawką podatku opodatkowane są dochody podatnika. Po przekroczeniu progu podatkowego zmienia się stawka podatku, jednak zmiana nie dotyczy całego dochodu podatnika, a jedynie jego nadwyżki powyżej przekroczonego progu.
Podatek progresywny oblicza się następująco: dochód podatnika do wysokości pierwszego progu podatkowego opodatkowany jest pierwszą stawką podatku ze skali podatkowej, po uwzględnieniu tak zwanej kwoty wolnej od podatku, nadwyżka dochodu ponad pierwszym progiem podatkowym opodatkowana jest według drugiej stawki wynikającej ze skali podatkowej itd.
Skala podatkowa ma zazwyczaj charakter progresywny. Stosowane są jednak także skale podatkowe regresywne w przypadku podatków regresywnych (np. składka ZUS).
Przykład.
Przykład: podatek osobisty od dochodu 50 000 zł osiągniętego w roku 2008 przez podatnika rozliczającego swoje dochody indywidualnie, oblicza się następująco:
Rok 2008
Obliczenia podatku:
(44 490 × 0,19 – 586,85) + ((50 000 – 44 490) * 0,30) = 9519,25 zł,lub korzystając ze skali podatkowej: (7 866 zł 25 gr + 30% od nadwyżki ponad 44 490 zł) = 9519,25 zł.
Przykład jak wyżej, rok 2007: (43 405 × 0,19 – 572,54) + ((50 000 – 43 405) * 0,30) = 9652,91 zł,lub korzystając ze skali podatkowej: (7674 zł 41 gr + 30% od nadwyżki ponad 43 405 zł) = 9652,91 zł.
Skala podatkowa w Polsce.
Skala podatkowa w Polsce wynika z ustawy o podatku dochodowym od osób fizycznych (art. 27 ust. 1).
W polskim systemie podatkowym określone są również inne podatki, których wysokość nie jest obliczana według skali podatkowej. Obejmują one dochody (przychody), których nie łączy się z dochodami opodatkowanymi według skali podatkowej, np. karta podatkowa, przychód ewidencjonowany. Reguluje je ustawa z dnia 20.11.1998 roku o zryczałtowanym podatku dochodowym od niektórych przychodów osiąganych przez osoby fizyczne ().
Skale podatkowe w poprzednich latach:
Kwota zmniejszająca podatek:
Kwota zmniejszająca podatek:
Kwota zmniejszająca podatek:
Kwota zmniejszająca podatek:

</doc>
<doc id="288599" url="https://pl.wikipedia.org/wiki?curid=288599" title="Krzysztof Głodowski">
Krzysztof Głodowski

Krzysztof Głodowski (ur. 13 kwietnia 1955 w Słupsku), polski hokeista na trawie, bramkarz, olimpijczyk, wielokrotny mistrz Polski.
Życiorys.
Syn Kazimierza i Lucyny z Kowalskich, w 1974 ukończył Technikum Chemiczne w Toruniu; w 1982 uzyskał na poznańskiej Akademii Wychowania Fizycznego dyplom magistra wychowania fizycznego (oraz uprawnienia trenera II klasy). Treningi hokeja rozpoczął w Pomorzaninie Toruń; w 1976 przeniósł się do Lecha Poznań, wraz z którym był 7-krotnie mistrzem Polski (1977, 1978, 1984, 1985, 1986, 1987, 1989).
W latach 1975-1983 zaliczył 19 występów w reprezentacji narodowej. Uczestniczył w kilku imprezach międzynarodowych, przede wszystkim igrzyskach olimpijskich w Moskwie (1980, 4. miejsce) oraz finałach mistrzostw świata i mistrzostw Europy (oba turnieje w 1978).
Żonaty (żona Stefania), ma dwoje dzieci (córkę Agnieszkę i syna Bartosza); syn gra w hokeja w Lechu Poznań.

</doc>
<doc id="288601" url="https://pl.wikipedia.org/wiki?curid=288601" title="Zgoda (Świętochłowice)">
Zgoda (Świętochłowice)

Zgoda (niem. "Eintrachthütte") – dzielnica Świętochłowic. Od północy graniczy z Centrum, od zachodu i południa z Rudą Śląską, a od wschodu z Chorzowem-Batorym. Na Zgodzie znajduje się zabytkowy gmach dyrekcji huty Zgoda oraz brama, która jest pozostałością po filii obozu koncentracyjnego – KL Eintrachthütte w Oświęcimiu. Później przekształcony na obóz dla Niemców, Polaków i Górnoślązaków, w którym zginęło ok. 2500 osób, kiedy kierował nim Salomon Morel.
Zgodę przyłączono do Świętochłowic z Nowego Bytomia pod koniec 1928. Faktycznie jednak znalazła się w granicach miasta od 1 stycznia 1929.
Początek Zgody to huta, która powstała tu w 1838. Później rozwijająca się wokół huty osada powoli przesuwała się w stronę Świętochłowic, a w jej obrębie były kiedyś Huta Florian i KWK Polska. Dziś w efekcie przemian, został tylko jeden z tych zakładów, gdyż kopalnia uległa likwidacji. W 1931 oddano do użytku kościół pw. św. Józefa.

</doc>
<doc id="288612" url="https://pl.wikipedia.org/wiki?curid=288612" title="Jan Górny (hokeista na trawie)">
Jan Górny (hokeista na trawie)

Jan Górny (ur. 17 stycznia 1933 w Gnieźnie, zm. 13 lipca 2018 w Poznaniu) – polski hokeista na trawie, bramkarz, olimpijczyk, wielokrotny mistrz Polski, trener.
Życiorys.
Syn Zbigniewa i Anny z domu Grzeczka. W 1965 ukończył Technikum Mechaniczno-Elektryczne w Poznaniu, uzyskując zawód technika mechanika. Największe sportowe sukcesy odniósł w hokeju na trawie, ale uprawiał również inne dyscypliny – hokej na lodzie, piłkę nożną, piłkę ręczną, lekkoatletykę, szybownictwo. W latach 1954–1969 występował (jako laskarz) w Warcie Poznań, zdobywając pięć tytułów mistrza Polski na otwartym stadionie (1963, 1965, 1967, 1968, 1969) oraz dwa tytuły mistrzowskie w halowej odmianie hokeja (1963, 1967). Wystąpił w 34 meczach reprezentacji narodowej (w latach 1953-1966), m.in. na igrzyskach olimpijskich w Rzymie (Polska zajęła 12. miejsce, rywalizację o miejsca 9-12. oddając bez walki).
Po zakończeniu kariery zawodniczej (1970) uzyskał uprawnienia trenerskie i doprowadził swój dotychczasowy zespół (Wartę Poznań) do kolejnych tytułów mistrzowskich (1972, 1973, 1975). W latach 1976–1978 prowadził Pocztowca Poznań. Uhonorowany tytułem Zasłużony Mistrz Sportu, działał w środowisku olimpijczyków. Został odznaczony Brązowym Medalem za Wybitne Osiągnięcia Sportowe.
Życie prywatne.
Żonaty z Haliną Wielgosz, która w poznańskiej Warcie uprawiała siatkówkę i koszykówkę. Ojciec Romualda.
Został pochowany na Cmentarzu Junikowo w Poznaniu (pole 38 kwatera 14-18-429).

</doc>
<doc id="288613" url="https://pl.wikipedia.org/wiki?curid=288613" title="Jan Górny">
Jan Górny



</doc>
<doc id="288621" url="https://pl.wikipedia.org/wiki?curid=288621" title="T-28 Trojan">
T-28 Trojan



</doc>
<doc id="288623" url="https://pl.wikipedia.org/wiki?curid=288623" title="Henryk Grotowski">
Henryk Grotowski

Henryk Grotowski (ur. 9 marca 1949 w Gnieźnie, zm. 11 kwietnia 2019) – polski hokeista na trawie, olimpijczyk.
Pochodzi z rodziny mocno związanej z hokejem; syn Mariana (trenera) i Heleny z domu Dostatna, brat reprezentantów Polski Ryszarda i Piotra, ojciec olimpijczyka Rafała. Ukończył Zasadniczą Szkołę Zawodową w Gnieźnie (1967), uzyskujac zawód ślusarza-mechanika. Do 1975 trenował w Stelli Gniezno (pod kierunkiem ojca Mariana), zdobywając tytuł mistrza Polski w 1974. Później bronił barw Lecha Poznań i z tym klubem świętował kolejne tytuły mistrzowskie - w 1977 i 1978. W 1978 powrócił do Stelli Gniezno, był tam również instruktorem.
Słynął jako skuteczny napastnik. W sezonie 1981/1982 otrzymał "Złotą laskę" dla najlepszego strzelca polskiej ligi (od Polskiego Związku Hokeja na Trawie i redakcji "Sportu"). W latach 1968-1976 wystąpił w 89 meczach reprezentacji narodowej i zdobył w tych spotkaniach 53 bramki. Brał udział w pierwszym starcie Polski w finałach mistrzostw świata (1975), dwukrotnie w finałach mistrzostw Europy (1970, 1974), a także w igrzyskach olimpijskich w Monachium (1972), na których polski zespół zajął 11. miejsce. Grotowski w turnieju olimpijskim strzelił 6 bramek.
Po zakończeniu kariery zawodniczej pracował jako trener, m.in. w Polskim Związku Hokeja na Trawie opiekował się kadrą juniorów młodszych. Otrzymał tytuł Mistrza Sportu. Działał na rzecz hokeja młodzieżowego w Polsce, m.in. jako organizator imprez. Z małżeństwa z Grażyną Kabacińską miał synów Rafała (uczestnika olimpiady w Sydney w 2000) i Mirosława (uprawia hokej na trawie w barwach Stelli Gniezno).

</doc>
<doc id="288624" url="https://pl.wikipedia.org/wiki?curid=288624" title="Związek Spartakusa">
Związek Spartakusa

Związek Spartakusa (niem. "Spartakusbund") – marksistowski ruch rewolucyjny, działający w Cesarstwie Niemieckim podczas I wojny światowej. Głównymi organizatorami związku byli: Róża Luksemburg, Karl Liebknecht, Julian Marchlewski, Franz Mehring, Clara Zetkin i Leon Jogiches.
Historia.
Zarówno Luksemburg jak i Liebknecht byli wiodącymi członkami lewicowej frakcji Socjaldemokratycznej Partii Niemiec (SPD). Decyzję o założeniu niezależnej organizacji podjęli oni po tym, jak SPD poparło decyzję rządu von Bethmanna–Hollwega o wypowiedzeniu wojny Imperium Rosyjskiemu w 1914. Oprócz ich sprzeciwu wobec uczestnictwa Niemiec w I wojnie światowej (nazywanej przez nich „wojną imperialistyczną”), Luksemburg i Liebknecht będąc zwolennikami socjalizmu rewolucyjnego, nie akceptowali reformizmu SPD.
W 1915 związek przemianowano na "Gruppe Internationale". Liebknechta i Luksemburg więziono w latach 1916–1918, za organizowanie publicznych demonstracji w Berlinie przeciwko niemieckiemu udziałowi w wojnie. W latach 1916–1918 związek działał pod nazwą Grupa Spartakusa. W 1917 organizacja znalazła się w składzie Niezależnej Socjaldemokratycznej Partii Niemiec (USPD). Po zwycięstwie rewolucji październikowej w Rosji, członkowie związku zaczęli agitować na rzecz utworzenia w Niemczech rządu opartego na radach robotniczych. Po obaleniu monarchii, 9 listopada 1918, Liebknecht proklamował z balkonu pałacu cesarskiego, powstanie republiki socjalistycznej. Uczynił to dwie godziny później niż Philipp Scheidemann, który ogłosił w Reichstagu utworzenie Republiki Weimarskiej.
Po wyodrębnieniu się z USPD w grudniu 1918, „Spartakusowcy” utworzyli Komunistyczną Partię Niemiec, członka Międzynarodówki Komunistycznej.
Organem prasowym Związku Spartakusa był "Die Rote Fahne" („Czerwony Sztandar”).

</doc>
<doc id="288625" url="https://pl.wikipedia.org/wiki?curid=288625" title="Piaśniki">
Piaśniki

Piaśniki – dzielnica Świętochłowic, od północy graniczy z Chropaczowem, od zachodu z Lipinami, od południa z Centrum, a od wschodu z Chorzowem.
Historia dzielnicy.
Założenie dzielnicy.
Tereny obecnej dzielnicy Piaśniki nie stanowiły w przeszłości odrębnej jednostki osadniczej, a na początku XIX wieku były dużą enklawą leśną, z polami uprawnymi, łąkami, stawami. Rozwój tej dzielnicy rozpoczął się od wybudowania pałacu dla dyrekcji kopalń i hut Donnersmarcków w 1859 wraz z okolicznym parkiem. W następnych latach budowano w pobliżu domy dla robotników. W 1865 wzniesiono szpital dla spółki. Pierwotnie kolonia nosiła nazwę "kolonia Świętochłowice". W 1874 pierwszy raz pojawiła się na mapie nazwa "Colonie Piasniki". W 1890 kolonia liczyła 15 domów. Piaśniki od 1879 wchodziły w skład Lipin.
Wiek XX.
Rozwój górnictwa na terytorium dzielnicy doprowadził do potrzeby rozbudowy zabudowy mieszkaniowej. Na te cele zaadaptowano kompleks dawnego szybu Matylda Wschód, a w 1934 dawną cechownię, wagę i łaźnię. W 1906 oddano do użytku nowy szpital, który był bardzo okazałym ceglanym gmachem z centralnym, niewielkim ryzalitem zwieńczonym stromym dwuspadowym dachem. Szpital łącznie mógł pomieścić 75 pacjentów. Przy szpitalu postawiono także kaplicę, która stała się pierwszym obiektem sakralnym w Piaśnikach.
Po I wojnie światowej wzmogły się niepokoje w sprawie przyłączenia tych terenów do Niemiec lub Polski. U schyłku 1918 strajkowały zakłady cynkowe Huta Silesia i kopalnia Matylda. Latem 1919 zaczęto tworzyć tajne siły zbrojne w postaci POW Górnego Śląska. Augustyn Jancik wraz ze swą grupą wdarł się do wartowni Grenzschutzu i zdobył 7 karabinów, amunicję i granaty ręczne. W czasie I powstania śląskiego pomiędzy Piaśnikami i Lipinami miały miejsce silne walki pomiędzy powstańcami i Niemcami. Odbyły się nieudane akcje zdobycia broni oraz piaśnickiego zamku. Właśnie w tym zamku byli torturowani, a później zabici powstańcy. Podczas II powstania śląskiego Piaśniki opanowali miejscowi peowiacy 23 sierpnia 1920 roku. Większe walki nie miały tu jednak miejsca. 20 marca 1921 odbył się plebiscyt. Mieszkańcy Piaśnik głosowali w swojej gminie, czyli w Lipinach. Za Polską opowiedziało się 56,4% głosujących, za Niemcami reszta. W maju tego samego roku odbyło się III powstanie śląskie. Piaśniki zajęto bez walki 3 maja i utrzymano do końca insurekcji w rękach polskich. Ku czci powstańców, którzy zginęli postawiono w 1937 pomnik w parku, jednak przetrwał tylko do wojny. Po wojnie, w latach 70. odtworzono ponownie pomnik.
W czerwcu 1922 oczekując na wkroczenie wojsk polskich mieszkańcy zbudowali od Piaśnik po rynek w Lipinach cztery bramy triumfalne. W okresie międzywojennym w tej dzielnicy powstały jednokondygnacyjne domki, które istnieją do dzisiaj, zwane jako "domki fińskie". 1 lipca 1938 oddano do użytku kościół z zaadaptowanej sali tanecznej "Nawrat" jako stacja duszpasterska o nazwie: "Lokalia Najsłodszego Serca Pana Jezusa w Szarlocińcu-Piaśnikach". Przed wojną wybudowano w parku schron.
W nocy z 29 na 30 sierpnia 1939 roku doszło do walk na odcinku granicznym w okolicach Chropaczowa między obrońcami Świętochłowic a Freikorpsem. Po rozpoczęciu wojny miały mniejsze lub większe potyczki. W nocy z 2 na 3 września obrońcy z Lipin wycofali się do Piaśnik i przyłączyli do oddziałów z Chorzowa i Katowic. Około 24.00 doszło do wymiany ognia. 3 września Piaśniki były już okupowane przez niemieckie wojsko. W styczniu 1945 wojska sowieckie zbliżały się do Lipin. Między Piaśnikami a Świętochłowicami Wehrmacht zorganizował linię obrony mającą powstrzymać ofensywę radziecką. 28 stycznia oddziały radzieckie pod dowództwem płk. Seredina wkroczyły do miasta od strony Zabrza.
Dzielnica Świętochłowic.
W 1951 Piaśniki wraz z Lipinami znalazły się w obrębie miasta Świętochłowice. W latach 70. następowała bardzo intensywna zabudowa dzielnicy. W 1979 oddano do użytku nową szkołę wraz z krytym basenem. W następnych latach tj. w 1980 rozbudowano szpital, a w 1990 oddano do użytku kościół Najświętszego Serca Pana Jezusa. Na obrzeżach znajduje się Ośrodek Sportu i Rekreacji Skałka. 
W grudniu 1997 Rada Miejska Świętochłowic podjęła uchwałę w sprawie nadania, zmiany i zniesienia nazw dzielnic, osiedli, placów i parków. Wtedy to Piaśniki zyskały rangę samodzielnej dzielnicy.
Komunikacja.
Przez Piaśniki przebiegają dwie główne drogi biegnące przez całe miasto, a są to ulica Chorzowska, biegnąca ze wschodu na zachód i ulica Bytomska, z północy na południe. Południową granicę dzielnicy stanowi także DTŚ.
Sieć komunikacji miejskiej jest prowadzona przez KZK GOP, czyli linie tramwajowe: 1, 7, 11 i 17 oraz autobusowe: 102, 201, 840 i 870.
Historia.
W 1818 rozpoczęto budowę pierwszej na Górnym Śląsku bitej drogi. Miała ona łączyć Gliwice z Królewską Hutą i prowadzić m.in. przez Piaśniki i Lipiny. Inicjatorem budowy był Zarząd Huty Królewskiej. Drogę ukończono w 1826 i nazwano "Kronprinzenstrasse", czyli Drogą Następcy Tronu na cześć Fryderyka Wilhelma IV. Później ulica nosiła nazwę także Lenina (do 1990). Pierwsza linia tramwajowa, tzw. wąskotorowa kolejka uliczna, o napędzie parowym została uruchomiona 30 grudnia 1894. W 1900 roku uruchomiono drugą linię tramwajową, tym razem elektryczną.

</doc>
<doc id="288628" url="https://pl.wikipedia.org/wiki?curid=288628" title="Gnieźnik jajowaty">
Gnieźnik jajowaty

Gnieźnik jajowaty, listera jajowata ("Neottia ovata" ) – gatunek roślin należący do rodziny storczykowatych ("Orchidaceae"). Występuje na rozległych obszarach Europy i Azji, w tym także w całej Polsce. Do końca XX wieku gatunek włączany był do rodzaju listera (jako l. jajowata) i wciąż bywa tak opisywany, jednak od początku XXI wieku dobrze dowiedziono, że w tradycyjnym ujęciu rodzaj "Listera" jest parafiletyczny i dla uzyskania taksonu monofiletycznego konieczne jest jego łączenie z rodzajem gnieźnik "Neottia".
Zagrożenia i ochrona.
Od 2014 roku roślina jest objęta w Polsce częściową ochroną gatunkową. W latach 1946–2014 znajdowała się pod ochroną ścisłą. Zagrożeniem jest osuszanie i eksploatacja torfowisk oraz gospodarcze użytkowanie lasu powodujące niszczenie runa. W prawie każdym parku narodowym znajdują się jej stanowiska, rośnie także w rezerwatach, np. Zadni Gaj czy Świnia Góra.
Obecność w kulturze i sztuce.
Okaz listery w postaci rozwiniętej i kwitnącej rośliny występuje w tle malarskim jednej ze scen ("Spotkanie Chrystusa z Magdaleną") w ołtarzu Wita Stwosza w Kościele Mariackim w Krakowie.

</doc>
<doc id="288629" url="https://pl.wikipedia.org/wiki?curid=288629" title="Lipiny (Świętochłowice)">
Lipiny (Świętochłowice)

Lipiny (niem. "Lipine") – dzielnica Świętochłowic, od północy granicząca z Bytomiem, od zachodu z Rudą Śląską, od wschodu z Chropaczowem i Piaśnikami, a od południa z Centrum.
Historia.
Pierwsze zabudowania Lipin stanowił istniejący tam od połowy XVIII wieku folwark, który był częścią chropaczowskich dóbr rycerskich. Folwark ten znajdował się w miejscu późniejszej szkoły hutniczej, na skraju lasu, przy obecnej ulicy Chorzowskiej. Przez wiele lat jedynym mieszkańcem tego podupadłego folwarku był wójt Lipina. Od jego nazwiska powstała nazwa folwarku, która przeszła później na wybudowane w jego pobliżu osiedle. Niedaleko dworu stała leśniczówka i kilka chałup na skraju lasu, zamieszkanych przez drwali i pracowników dworskich.
W Lipinach od XIX wieku działała Huta Silesia, która zajmowała się przetwórstwem cynku; przed II wojną światową Lipiny posiadały jeden z najwyższych stopni zanieczyszczenia powietrza w Europie; nadal są terenem ekologicznie zdegradowanym przez działający do niedawna na tym terenie przemysł, przede wszystkim przez hutę Silesia.
Do 1951 roku miejscowość była siedzibą gminy Lipiny. W Lipinach działa jeden klub piłkarski – GKS Naprzód Lipiny.
Kalendarium.
W okresie międzywojennym w miejscowości stacjonował komisariat Straży Granicznej i placówka II linii SG „Lipiny”.
Architektura.
Lipiny zabudowane są w dużej mierze kamienicami oraz familokami z początku XX w. 
Zabytki w Lipinach to:
- walcownia z 1858 roku, pralnia i rozdzielnia z 1 połowy XIX wieku, kotłownia i warsztat mechaniczny z 2. połowy XIX wieku.
Do gminnej ewidencji zabytków Świętochłowic wpisano m.in. siedzibę urzędu gminy Lipiny, wzniesioną w 1908 roku.

</doc>
<doc id="288630" url="https://pl.wikipedia.org/wiki?curid=288630" title="Międzyodrze">
Międzyodrze

Międzyodrze – obszar położony w Dolinie Dolnej Odry pomiędzy dwiema odnogami rzeki Odry: Odrą Zachodnią i Odrą Wschodnią (Regalicą) na odcinku na północ od wsi Widuchowa do kanału Iński Nurt. Teren Międzyodrza obejmuje również wyspy położone pomiędzy Odrą a jeziorem Dąbie. Ponadto często zalicza się do niego obszary o podobnym charakterze położone na wschód od Regalicy, lub na zachód od Odry (np. Klucki Ostrów, Kurowskie Łęgi), mimo że nie znajdują się "między Odrami".
Na terenie Międzyodrza na południe od Kanału Leśnego utworzony został Park Krajobrazowy Dolina Dolnej Odry poprzecinany siecią kanałów.
Obszar ten jest podzielony pomiędzy 4 gminy:
Tereny szczecińskiego Międzyodrza w związku z budową portu Szczecin i ułatwieniem żeglugi na Odrze, zostały dość znacznie zmienione poprzez wykopanie wielu kanałów lub zasypanie części rzek, co doprowadziło do zmiany linii brzegowej lub nawet rozdzielenia części wysp.
Największe wyspy Międzyodrza to: Dębina, Czarnołęka, Radolin, Mewia Wyspa, Gryfia, Ostrów Grabowski, Łasztownia, Kępa Parnicka, Ostrów Mieleński, Wielka Kępa, Mieleńska Łąka, Wyspa Pucka, Zaleskie Łęgi, Siedlińska Kępa oraz Klucki Ostrów, Sadlińskie Łąki i Czapli Ostrów. Dwie ostatnie leżą pomiędzy Regalicą a jeziorem Dąbie Małe. Poza granicami Szczecina znajdują się Kurowskie Łęgi, Ustowskie Mokradła, Stare Pło, Wielki Ostrów, Wielkie Bagno Kurowskie i Krzaczasta.
Najważniejsze rzeki to Parnica (obecnie kanał), Duńczyca, Kanał Leśny (Kanał Odyńca), Skośnica, Obnica, Święta i Żeglica (Kanał Żeglarski).
Ponad Międzyodrzem zbudowano następujące mosty drogowe i drogi (od południa): zniszczony most w Gartz (same filary, trasa nieprzejezdna), most graniczny Gryfino-Mescherin, autostrada A6, ulica Floriana Krygiera (Autostrada Poznańska) (z mostami: Pomorzan i Gryfitów oraz nieczynnymi Świerczewskiego i 1. Armii Wojska Polskiego), nad Odrą Zachodnią: Trasa Zamkowa i ul. Energetyków (Most Długi), nad Regalicą: Most Cłowy i Most im. Pionierów Miasta Szczecina oraz nad Parnicą: Most Portowy i w pobliżu Stoczni Remontowej Pomerania.
Nad Międzyodrzem znajduje się także 6 mostów kolejowych: 2 od dworca Szczecin Główny do Portu Centralnego, oraz łączące: Port Centralny z Łasztownią, posterunki Wstowo i Dziewoklicz oraz 2 nad Regalicą w kierunku Zdrojów i Podjuch (zwodzony).
Nieistniejące mosty nad Odrą Zachodnią i Regalicą: Most Kłodny (poprzednik Trasy Zamkowej), most kolejowy przez wyspę Siedlińską Kępę, Most Dworcowy (wszystkie 3 zburzone ok. 1945 r.), tymczasowy Most Bayleya, most kolejowy przy Dworcu Głównym istniejący do ok. 1870 r.

</doc>
<doc id="288632" url="https://pl.wikipedia.org/wiki?curid=288632" title="Chropaczów">
Chropaczów

Chropaczów (; 1909−1922, 1939−1945 "Schlesiengrube") − dzielnica Świętochłowic. Od północy graniczy z Łagiewnikami, od zachodu z Lipinami, od południa z Piaśnikami i od wschodu Pniokami. Zachodnia część dzielnicy leży w Dolnie Górnej Bytomki, a pozostała na Wzgórzach Chropaczowskich, które na terenie Chropaczowa mają wzniesienia sięgające 309 m n.p.m. Leży na dziale wodnym dorzecza Odry − Bytomka i dorzecza Wisły − Rawa.
Pierwotnie wieś, wzmiankowana w 1295 roku, od 1950 do 1951 roku samodzielne miasto, 1 kwietnia 1951 roku włączone do Świętochłowic.
Herb.
Herb Chropaczowa został stworzony w XVIII wieku. Przedstawia postać św. Jana Nepomucena stojącego pod kapliczką w kolorze żółtym na niebieskim tle.
Pochodzenie nazwy.
Wśród mieszkańców wciąż żywe jest przekonanie, że nazwa miejscowości pochodzi od chropowatego, czyli nierównego, pofałdowanego terenu, na którym miejscowość ta powstała.
Według niemieckiego nauczyciela Heinricha Adamy’ego nazwa miejscowości należy do grupy nazw patronimicznych i pochodzi od przezwiska założyciela oraz pierwszego właściciela "Chropacza". W swoim dziele o nazwach miejscowości na Śląsku wydanym w 1888 roku we Wrocławiu Adamy wymienia jako najstarszą zanotowaną nazwę miejscowości "Chropaczow" podając jej znaczenie „"Dorf des Chropacz"”, czyli po polsku „wieś Chropacza”. Stanisław Rospond i Henryk Borek zaliczają nazwę Chropaczów do nazw dzierżawczych, sygnalizujących najczęściej pierwszego właściciela osady. S. Rospond przyjmuje, że nazwa Chropaczów wywodzi się od właściciela wsi "Chropacza".
Nazwa Chropaczowa zapisywana w języku łacińskim i niemieckim była z reguły zniekształcana, dostosowywana do pisowni tych języków. W dokumencie z 1295 roku nazwa zapisana była jako "Chropazcow", w dokumencie z 1532 roku występuje w formie "Cropotschuff" i "Krapottschuff". Od 7 lipca 1909 dekretem króla pruskiego zmieniono nazwę gminy na "Schlesiengrube" (od nazwy kopalni). Nazwa ta obowiązywała do 1922 roku, kiedy cześć Górnego Śląska, a wraz z nim Chropaczów, została przyłączona do Polski. W 1939 roku Niemcy po zajęciu Chropaczowa przywrócili nazwę "Schlesiengrube", która obowiązywała do 1945 roku.
Historia.
Początki.
Najdawniejszym źródłem historycznym, wymieniającym Chropaczów, jest opublikowany w "Codex Diplomaticus Silesiae" dokument sprzedania dziedzictwa "Antischkau" przez Kazimierza II, księcia bytomskiego, Wojciechowi Sternbergowi z 21 lipca 1295 roku. Dokument ten wymienia wśród świadków sprzedaży Jana z Chropaczowa ("Johannes de Chropazcow"), będącego wówczas właścicielem tej osady. W pierwszych wiekach istnienia wiadomości o tej osadzie są skąpe. Według urbarza wolnych chłopów ziemi bytomskiej z około 1500 roku Chropaczów zamieszkiwało 10 gospodarzy. Kolejny urbarz, opracowany w 1532 roku, odnotował ich 11 oraz wolnego sołtysa. Ze spisu miejscowości z dnia 18 czerwca 1513 roku, sporządzonego na żądanie księcia Jana Dobrego wynika, że Chropaczów był miejscowością zobowiązaną do dostarczania drewna na zamek w Świerklańcu.
Wygląd wioski.
Wieś Chropaczów przebiegała na osi południowy wschód − północny zachód, tak jak uwidoczniono to na planie Chropaczowa z 1817 roku. Po obu stronach głównej ulicy znajdowały się chłopskie gospodarstwa, za którymi ciągnęły się łany pól należące do poszczególnych gospodarzy. Domy były aż do połowy XIX wieku wyłącznie drewniane, kryte słomą lub gontami. Według pochodzącego z 1686 roku szacunku we wsi istniał folwark, trzy większe i trzy małe stawy oraz należący do wszystkich staw. Mieszkał tu jeden półłannik, jeden siodłak, trzy zagrody były puste.
Wykaz chłopów zamieszkujących Chropaczów w 1817 roku: Luka Wischnitzki, Jonnek Kowolik, Mierzwa, Schliwa, Josef Sprus, Jurek Sprus, Thomas Kowolik, Philip Kowolik, Paweł Kowolik, Fr. Sziebielok, Kimon Kowolik, Anne Buls, Kasper Kowolik, Jurek Kowolik, Marcin Kandzora, Adam Schibielok, Simon Pietz, Izydor Skrsipsik, Wojtek Scheliga, Andrea Bulla, Balcer Sprus, Wawrzyn Pietruchka, Maciej Kowalik, Janick Bulla, Mikołaj Sprus, Kuba Pietz junior i Kuba Pietz senior.
Po zachodniej stronie wsi, równolegle do głównej drogi biegła polna droga ułatwiająca komunikację między zagrodami. Było to tzw. Zapłocie występujące w każdej wsi tego typu. W północno-wschodniej stronie osady, obok dworu będącego siedzibą pana wsi, wykształcił się folwark należący do właściciela wsi, a pełniący rolę centrum gospodarczego właścicieli Chropaczowa. Na polach tego folwarku poddani chłopi odrabiali obowiązkową pańszczyznę.
Na wschód od folwarku, za Zapłociem rozciągały się pańskie pola, tzw. Mokrzyny. Była to znacząca różnica w stosunku do zachodniej strony wsi, gdzie chłopskie łany ciągnęły się pasmowo. W okolicach folwarku mieściła się siedziba właściciela. Według inwentarza Katarzyny Lewandowskiej z 1693 roku dwór posiadał niewielką pańską izbę i wielką izbę czeladną. Ponadto były tu dwie komory, stajenka ze sieni, dwa chlewy, spichlerz, wielka stodoła. Miało to być ogrodzone płotem z żerdzi. Do tego dochodziły cztery chałupy chłopskie i jeden zagrodnik. Na jednej z map opracowanych przez Wielanda w 1736 roku wyraźnie zaznaczono siedzibę właściciela oraz wzgórza na północ i zachód od Chropaczowa. W środku wsi gdzieś rozciągał się majdan (Dorfanger). Służył on jako wspólne pastwisko, miejsce gromadzenia bydła na noc lub też jako plac wiejskich zebrań. Tuż obok była karczma (arenda) należąca do pana wsi, a dzierżawiona karczmarzom. Według wspomnianego wcześniej szacunku z 1683 roku folwark miał prawo warzenia i sprzedaży piwa oraz wódki. Druga karczma znajdowała się na Brzezinie − kolonii Chropaczowa usytuowanej w okolicach stawu "Wąwóz". Zanikła na skutek szkód górniczych w 1909 roku. Następna arenda była nieopodal folwarku Lipina. Karczmy to miejsce nie tylko do spożywania alkoholu ale pełniły w owych czasach centrum życia kulturalnego i towarzyskiego. W karczmie toczyła się spora część ówczesnego życia wiejskiego. Tu odbywały się zebrania wiejskie. Tutaj odbywały się sądy − sołtys rozstrzygał spory między chłopami, jako sędzia w imieniu swego pana, a dwa−trzy razy sądził pan lub jego przedstawiciel.
Od XVI do XIX wieku.
W 1532 roku właścicielką Chropaczowa była Jadwiga Świętochłowska. Na początku XVII wieku Chropaczów był w posiadaniu Stanisława Rayskiego (1611, 1612) i Krzysztofa Mieroszewskiego, sekretarza czterech królów polskich, dyplomatę i pisarza pieczętującego się herbem Ślepowron (1611), który posiadał zapewne część miejscowości. W 1616 należał Chropaczów do Mikołaja Skrzyszowskiego, a w 1622 roku Jana Jarockiego. W latach 1675−1693 Chropaczów należał do Mikołaja Lewandowskiego. W 1693 wieś Chropaczów stanowiła całość z dworem w Kamieniu pod panowaniem Karola Józefa Kamińskiego. Od 1700 roku właścicielem był Henryk Goły. Około roku 1770 roku nowym panem Chropaczowa został Jerzy Goszycki. 19 września 1799 roku Kamień i Chropaczów nabył za 40 tys. talarów Karol von Woyrsch. 24 listopada 1802 za 80 tys. talarów ten sam majątek zakupił Jerzy Karol, hrabia landu Hesja. Jednak już 9 lipca 1806 roku znów został sprzedany za 90 tys. talarów Maksymilianowi Józefowi, królowi Bawarii.
2 lutego 1826 roku Karol Łazarz Henckel von Donnersmarck nabył na własność dziedziczną rodziny hrabiów Henckel von Donnersmarck cały Chropaczów, czyli ówcześnie 213 hektarów. Wtedy wieś miała charakter ulicówki, zabudowanej po obu stronach małymi, krytymi słomą chałupami. Droga była wąska i grząska i miała połączenie z traktem wiodącym od Bytomia do Mikołowa. 7 lipca 1850 roku Karol Łazarz Henckel von Donnersmarck przekazał między innymi Chropaczów swojemu synowi Gwidonowi Hencklowi Donnersmarck. Felix Triest w książce "Topographisches Handbuch von Oberschlesien" z tego okresu podaje stan posiadania majątku Chropaczów, który wglądał następująco: 453 mórg roli, 49 mórg łąk, 9 mórg ogrodów, 40 mórg to były pastwiska, a ponad 400 mórg stanowiły lasy. Pozostała część gminy zaś liczyła: 639 mórg roli, 20 mórg łąk, 10 mórg ogrodu, 13 mórg pastwiska, a 357 mórg lasu. Razem 1964 morgi. Inwentarz trzody hodowlanej w tym samym spisie wykazał: 102 konie, 9 źrebiąt, 128 krów, 1 byk, 18 cieląt, 12 kóz i 146 świń. W skład Chropaczowa wchodziły wtedy folwarki: Chropaczów, Kopanina i Brzezina. Na przestrzeni wieków zmieniał się układ stosunków pomiędzy panem a chłopami. W 1810 roku na mocy ustawy rządu pruskiego zniesiono dziedziczne poddaństwo chłopów. Realizacja tej ustawy była celowo opóźniana za sprawą obszarników. Dopiero od 1850 roku pozwolono chłopom na parcelację swoich gruntów. W Chropaczowie uniezależnienie się wsi od dworu nastąpiło około 1875 roku.
Od tego czasu obszar gminny i dworski tworzyły dwie odrębne jednostki organizacji społecznej z własnymi naczelnikami i zarządami. Gmina zarządzana przez wybierany przez mieszkańców samorząd z naczelnikiem wybieranym przez radę gminy. Obszar dworski, czyli niem. Gutsbezirk (stąd nazwa do dnia dzisiejszego kolonii familoków z okolic ulicy Średniej, gdzie właśnie znajdował się obszar dworski) miał natomiast zarząd i naczelnika mianowanego przez hrabiego Donnersmarcka. Dopiero w 1921 (lub 1922) roku udało się uzyskać porozumienie pomiędzy księciem Donnersmarckiem a gminą Chropaczów. Obszar dworski liczył w tym czasie 178,3 hektara i około 3800 mieszkańców. Oprócz tych dwóch instytucji w 1872 roku powołano jeszcze jeden urząd − Amtsbezirk, czyli urząd mający uprawnienia policyjne, uprawniony do wydawania zezwoleń budowlanych, nadzorujący porządek publiczny i sprawy weterynaryjno-sanitarne w kilku sąsiadujących ze sobą gminach.
Szybki rozwój przemysłu w Chropaczowie i nie tylko pociągnął za sobą wzrost migracji ludności. Powstające zakłady organizowały im nowe miejsca zamieszkania, bo tylko w ten sposób mogły pozyskać nowych pracowników. Jeszcze z końcem XVIII wieku ludność w Chropaczowie nie przekraczała 200 osób. Jak wielka nastąpiła progresja w tym zakresie w XIX wieku niech świadczy przeprowadzony spis ludności z 3 maja 1867 roku, kiedy to Chropaczów wówczas jeszcze z Lipinami zamieszkiwało 5423 mieszkańców. Za następne cztery lata tych mieszkańców było już 7031. Z spisów tych wynika także, że rodziny wtedy były bardzo liczne, bo posiadały od 4 do 8 dzieci.
Rozwój urbanistyczny Chropaczowa, a także utrata wody w okolicznych studniach na skutek eksploatacji górniczej wymusiła na gminie z końcem XIX wieku doprowadzenie wody poprzez państwowy wodociąg o przekroju 500 mm. Wodociąg zarządzany przez państwową dyrekcję górniczą z Zabrza miał swój początek w okolicach Pyskowic, gdzie znajdowało się ujęcie wody. Na podstawie stosownych porozumień gmina płaciła za przesyłaną wodę. W celu skutecznego rozdysponowania wody z początkiem XX wieku wybudowano przy ul. Kościelnej stalową wieżę wodociągową o wysokości około 40 metrów. Wyposażona była w stosowną pompę. Tuż obok, choć później wybudowano istniejący do dziś budynek mieszkalny dla pracowników wodociągów. Wieża straciła swoje znaczenie z końcem lat 60., kiedy powstało kilka nowych budynków i jej wydajność nie potrafiła już sprostać wymogom. Wtedy powstała nowa przepompownia w okolicach starej szkoły, a charakterystyczny dotąd obiekt został rozebrany, gdyż znacznie obciążał grunta i pośrednio oddziaływał na zagrożony szkodami górniczymi kościół parafialny.
W obszarze dworskim powstała kolonia familoków potocznie nazywana Guzbycyrkiem (od niem. Gutsbezirk − obszar dworski) i szereg domów dla dozoru i urzędników hrabiowskich, a także tzw. domy sypialne sukcesywnie przerabiane były na wielorodzinne. Powstał także nieistniejący już, ale uznawany za jeden z piękniejszych, dom urzędowy Amtsbezirk przy obecnej ul. Łagiewnickiej. Tak więc już na początku XX wieku ukształtowała się zurbanizowana wieś o wyglądzie miasteczka. Księga adresowa z lat 20. wymienia, że Chropaczów miał jednego lekarza, trzy akuszerki, trzech blacharzy, handlarzy bydłem, trzy cukiernie, dwie drogerie, zakład fotograficzny, pięć zakładów fryzjerskich, palarnię kawy, dwie kuźnie, ponad 20 różnych sklepów, dziewięć zakładów krawieckich, księgarnię, osiem piekarni, czterech szewców oraz osiem lokali gastronomicznych w tym trzy restauracje.
Wokół folwarku "Lipiny", należącego kiedyś do Chropaczowa, powstała kolonia domów, którą 1 kwietnia 1879 roku wydzielono, tworząc samodzielną gminę Lipiny.
Wiek XX.
W 1909 dekretem króla pruskiego nadano gminie Chropaczów nazwę mieszczącej się tam kopalni − Schlesiengrube. Wieś zaczyna się rozwijać, gdy pojawiają się kolejne obiekty przemysłowe. Powstają też małe przedsiębiorstwa rodzinne typu cegielnie. Przy obecnej ul. Kościelnej 29 powstaje firma braci Fabisz zajmująca się hurtem kawy i herbaty oraz również paleniem kawy. Interes ten rozwinął się i bracia otworzyli filię w pobliskich Pniakach. Przy ul. Kościelnej 14c też powstał zakład braci Weiman, produkujący meble, głównie kuchenne. W 1913 roku oddano do użytku kościół pw. Matki Bożej Różańcowej.
I wojna światowa choć nie wywołała żadnych zniszczeń na miejscu (poza zarekwiroaniem dzwonów kościelnych), to straty wśród ludności − ogromne. Z danych parafii wynika, że życie na frontach wojny straciło 247 mężczyzn. Wystąpiły trudności na rynku płatniczym, gdzie wobec braku bilonu gmina zmuszona była emitować pieniądz zastępczy. Własne monety wypuściły też zakłady Donnersmarcka.
Podczas II wojny światowej na frontach zginęło 150 mieszkańców, zaś na miejscu kilku powstańców. Nastąpiła kolejna konfiskata dzwonów oraz zniszczenie pomnika Powstańca Śląskiego i wywiezienie na ogródki jordanowskie głazu przygotowanego pod drugi pomnik. Szykanowano i prześladowano lokalnych patriotów (m.in. zakatowanie sztygara Wiktora Polaka, prowokacja wobec księdza wikarego Stanisława Krzystolika zakończona jego śmiercią w Dachau). Do Auschwitz trafił urodzony w Chropaczowie ppor. WP Bernard Piotr Świerczyna, członek kierowanego przez Witolda Pileckiego obozowego Związku Organizacji Wojskowych, gdzie po nieudanej ucieczce został powieszony 30 grudnia 1944 roku.
Od 1950 do 1951 roku Chropaczów był samodzielnym miastem, 1 kwietnia 1951 roku włączono go do Świętochłowic i stał się ich dzielnicą.
Współcześnie.
Obecnie Chropaczów jest dzielnicą Świętochłowic, podzieloną na dwie części: starszą i nową. Część nowa, osiedle Na Wzgórzu, składa się z budynków wybudowanych w II połowie XX wieku. Część starsza obejmuje głównie kamienice wybudowane w początkach XX w.
Przemysł.
Górnictwo.
17 listopada 1823 roku rozpoczęto poszukiwania węgla, a wkrótce powstała tu pierwsza kopalnia "König Saul" (Król Saul), której nadanie nastąpiło 16 lutego 1825 roku. Ponieważ na wydobywany w kopalni węgiel nie było chętnych odbiorców, w latach 1823−1824 w pobliżu kopalni, na gruntach Chropaczowa wybudowano hutę cynkową "Dawidhütte" (huta Dawida). Była nieduża, liczyła bowiem zaledwie 15 pieców cynkowych. Rudę cynkową dowożono do niej dużymi furami z Szarleja koło Bytomia. Jej roczna produkcja wynosiła zaledwie kilkaset ton. Udziały w jej własności podzielone były po połowie między założycielską firmę i właściciela gruntu - króla bawarskiego.
W 1826 roku hrabia Karol Łazarz Henckel von Donersmarck dostrzegł interes w zakupie Chropaczowa z Lipinami. Odkupił więc Chropaczów od króla bawarskiego Maksymiliana Józefa i już pod koniec roku doprowadził do zbudowania tu drugiej kopalni pod nazwą "Quintoforo", a w latach 1827−1835 dwóch dalszych "Mathildegrube" (Matylda) i "Franz" (Franciszek).
Po skonsolidowaniu dwóch pól górniczych "Gabor" i "Jung-Detlev" w 1883 roku hrabia postanowił wybudować kopalnię, nazwaną pierwotnie "cons. Schlesien", a po dołączeniu jeszcze jednego pola "Exzellenz" − kopalnią "Schlesien", która liczyła z obszarem górniczym 3202 m2. Jedynym właścicielem kopalni był hrabia Guido Henckel von Donnersmarck. Pierwszy poziom wydobywczy znajdował się na głębokości 165 m, następny 260 m, a w roku 1915 już 330 m. Pozostałe szyby, czyli II i wentylacyjny III (usytuowany na polach za hałdą "Ajska") głębione były mniej więcej w tym samym okresie. Szyb IV, który znajdował się najbliżej huty "Hubertus" zaczęto pogłębiać w 1913 roku. W 1926 cały poziom łącznie z pompami i wentylacją ruszył do eksploatacji. Pierwszy pełny ruch kopalni uzyskano w 1895 roku. Sortownia węgla powstała w 1885 roku i ciągle ją modernizowano, aż w 1906 roku uzyskano cztery poziomy sortowania. Po II wojnie światowej przystąpiono do dalszego pogłębiania by w 1954 roku oddać nowy poziom na głębokości 480 m. Na wspomnianym szybie IV uruchomiono system zamułkowy by móc zacząć eksploatację pod filarem ochronnym dla Chropaczowa. 1 stycznia 1967 roku kopalnię "Śląsk" połączono z sąsiednią kopalnią "Matylda" w Lipinach. Eksploatację kopalni "Śląsk-Matylda" zakończono w listopadzie 1974, już jako rejonu nowej kopalni "Śląsk" w Rudzie Śląskiej-Kochłowicach.
Hutnictwo.
Tuż obok kopalni Śląsk powstała huta "Guidotto". W marcu 1887 roku rozpoczęto pierwsze wykopy pod fundamenty, by już w grudniu tego roku produkować cynk. Zakład ten, będący głównym odbiorcą węgla z kopalni "Śląsk", był również własnością hrabiego. Jego długoletnim dyrektorem był Eberhard Schol. W latach dwudziestych XX wieku osiągi produkcyjne stanowiły nawet 10% ogólnopolskiej produkcji cynku. W procesie produkcyjnym pośrednio wytwarzany był kwas siarkowy, saletra chilijska, sól glauberska oraz mangan i kadm. Rudę do produkcji przywoziła kolej wąskotorowa z kopalń w okolicach Brzezin i Szarleja. Ze względu ma wielki kryzys lat 30. XX wieku i utratę zbytu na swoje wyroby, huta w kwietniu 1935 roku zaprzestała produkcji. W 1937 roku co cenniejsze urządzenia sprzedano i zaczęto wyburzanie budynków. Jeszcze w latach 70. XX wieku stał budynek dyrekcji huty, ale już przekształcony w dom mieszkalny.
Cegielnie.
Obok kamieniołomu, wapiennika zaczęły powstawać w szybkim tempie cegielnie. Największą uruchomił hrabia Donnersmarck w okolicach dzisiejszych ulic Kamionki i Lampego. Surowiec, czyli glinę pozyskiwano z pól gdzie obecnie są ogródki działkowe "Jutrzenka". Jakość gliny nie spełniała jednak oczekiwanych wymagań i hrabia zdecydował na przeniesienie zakładu na drugą stronę obecnej ulicy Łagiewnickiej. Tam na terenach do dziś nazywanych "Szachta" eksploatowano glinę, a przerobu dokonywano dzięki nowym systemom i technologiom. Produkcja roczna kształtowała się na poziomie 3 mln cegły klinkierowej. Zakład zatrudniał w granicach 100 osób. Oprócz tej cegielni ze względu na ceny jej wyrobów powstało pełno cegielni polowych, gdzie ówcześni gospodarze na potrzeby nie tylko swoje produkowali cegły. Dlatego do dziś są znane miejsca eksploatacji gliny. Na przykład "Gliniok" (pole za boiskiem szkolnym SP17) to miejsce gdzie eksploatował glinę Albert Kowolik. Za torami zaś było pełno glinianek, czyli miejsc, gdzie kiedyś glinę pozyskiwał Josef Pietruszka. Spora część takich polowych cegielni była też na kolonii "Brzezina". Choć były to cegielnie sezonowe to stanowiły sporą konkurencję dla cegielni hrabiowskiej. Łącznie w tych polowych cegielniach pracowało w sezonie około 50 pracowników.
Kultura i edukacja.
W Chropaczowie znajdują się dwa przedszkola (nr 9 i 13), dwie szkoły podstawowe (nr 17 i 10 − specjalna) oraz Zespół Szkół Ogólnokształcących nr 2 im. Mikołaja Reja.
Historia.
Pierwsza szkoła na terenie Chropaczowa powstała w 1795 roku w folwarku Brzezina. Była to jednoklasowa szkoła zbiorcza. Obejmowała swoim zasięgiem cały obszar dzisiejszych Świętochłowic i miejscowości sąsiednie. Uczęszczali do niej uczniowie z Chropaczowa, Brzeziny, późniejszych Lipin, Świętochłowic Górnych i Średnich, Łagiewnik oraz z kolonii Pniaki. Materiał na budowę dostarczył właściciel tutejszych dóbr ziemskich, zaś mieszkańcy sami wznieśli jej budynek. Był to niewielki obiekt. Przed 1859 rokiem od tutejszego obwodu szkolnego odłączono Świętochłowice, co było konieczne wobec wciąż wzrastającej liczby ludności. Aby poprawić warunki lokalowe wynajęto w 1856 roku dodatkowe pomieszczenie w budynkach folwarku w samym Chropaczowie, które jednak po trzech latach zwolniono, oraz zatrudniono pomocnika nauczyciela. Następny lokal szkolny został wynajęty w Lipinach. Łagiewniki w 1858 roku wybudowały swoją własną szkołę. W 1862 roku huta w Lipinach, należąca do Śląskiej Spółki Akcyjnej otworzyła nową szkołę na terenie ówczesnej dzielnicy Chropaczowa. W 1866 roku Chropaczów doczekał własnego budynku szkolnego, mieszczącego trzy klasy. Wzniesiono go przy obecnej ulicy Łagiewnickiej 70. Szkoła w kolonii Brzezina została sprzedana osobie prywatnej. Chropaczowską szkołę rozbudowano w latach 1881−1882 o dodatkowe klasy. W 1884 roku po wybudowaniu nowej szkoły w Lipinach oddzielono je od chropaczowskiego obwodu szkolnego. W 1898 roku przy obecnej ulicy Łagiewnickiej 68 wybudowano nową szkołę, której nadano numer II. Mieściła ona osiem klas lekcyjnych, kancelarię, magazyn sprzętów i cztery pomieszczenia mieszkalne dla nauczycieli. Starszej szkole nadano wtedy numer I i urządzono w niej nową łaźnię z prysznicami dla uczniów. Pomiędzy budynkami w tym samym roku utworzono z ogrodu kierownika pierwsze w miejscowości boisko sportowe. Boisko rozbudowano w 1905 roku o tor przeszkód dla ćwiczeń przysposobienia obronnego.
Następną szkołę oddano do użytku w 1907 roku nadano jej numer III. Szkoła wybudowana została przy obecnej ulicy Armii Krajowej. Kolejny budynek szkolny nr IV zbudowano w latach 1930–1932 na gruncie pozyskanym od spółki Śląskie Kopalnie i Cynkownie, także przy obecnej ulicy Armii Krajowej. Jesienią 1931 roku oddano do użytku część pomieszczeń w niewykończonym jeszcze gmachu. Budynek ukończono i poświęcono 15 listopada 1934 roku. W 1936 roku nadano mu imię wojewody Michała Grażyńskiego. Na parterze nowego gmachu szkolnego mieściła się ochronka, a w suterenie chropaczowska biblioteka i czytelnia Towarzystwa Czytelni Ludowych. Oprócz tego ulokowano tam też warsztaty i łaźnię dla uczniów.
Komunikacja.
Po utwardzeniu drogi z Lipin do Łagiewnik z końcem lat 80. XIX wieku rozpoczął kursowanie z Lipin do Bytomia omnibus konny uruchomiony przez kupca Gojnego. Nie trwało to zbyt długo, bo w 1901 roku poprowadzono tędy elektryczną wąskotorową linię tramwajową biegnącą z Łagiewnik do wiaduktu nad linią kolejową przed Lipinami. Linię tę w 1904 roku przedłużono do targowiska w Lipinach. W 1937 roku zmieniono dolną trakcję na normalnotorową. W 1930 roku Śląskie Linie Autobusowe uruchomiły obsługiwaną przez dwa pojazdy linię na trasie Królewska Huta − Piaśniki − Lipiny − Chropaczów do granicy w Łagiewnikach.
Układ komunikacyjny Chropaczowa, został wykształcony na przełomie kilku stuleci, a głównie drugiego i trzeciego ćwierćwiecza XIX wieku. Przez dzielnicę przechodzi główna ulica Łagiewnicka.
Przez Chropaczów przebiega linia tramwajowa ZTM nr 17 oraz linia nr 7 na niewielkim odcinku wzdłuż ulicy Bytomskiej. Przez dzielnicę przechodzą też linie autobusowe 102 i 201.
Główne ulice w Chropaczowie.
Pod koniec XIX wieku rozpoczęto na terenie Chropaczowa wytyczanie regularnych ulic na mocy ustawy z dnia 2 lipca 1875 roku. Władze górnicze mogły mieć wgląd w plany zabudowy ulic w celu ograniczenia strat w wydobyciu węgla kamiennego. Według statutu miejscowego z dnia 9 stycznia 1898 roku każda planowana ulica, jeżeli miała być za takową uznana, musiała mieć co najmniej 10 metrów szerokości i łączyć się z co najmniej jedną już istniejącą. Poza tym powinna mieć nawierzchnię brukowaną lub szosową, rowy odpływowe po bokach oraz oświetlenie i uregulowany dostęp do wody.
W pobliżu ulicy Bytomskiej znajduje się użytek ekologiczny Lasek Chropaczowski, który utworzono w 2009 roku.

</doc>
<doc id="288635" url="https://pl.wikipedia.org/wiki?curid=288635" title="Centrum (Świętochłowice)">
Centrum (Świętochłowice)

Centrum, dzielnica Świętochłowic. Od północy graniczy z Lipinami, Piaśnikami i Chorzowem, od zachodu z Rudą Śląską, od południa ze Zgodą, a od wschodu ponownie z Chorzowem.
W Centrum znajduje się gmach Urzędu Miejskiego z początku XX w. Obok znajduje się wieża ciśnień z 1909. Znajdują się też tam dwa kościoły: katolicki św. Piotra i Pawła z 1891 i ewangelicki im. Jana Chrzciciela z 1901. Naprzeciwko tego kościoła znajduje się dawna Dyrekcja Kopalń i Hut Donnersmarcków z końca XIX wieku. Ulica Katowicka znajdująca się w dzielnicy jest głównym deptakiem Świętochłowic i wizytówką miasta.

</doc>
<doc id="288640" url="https://pl.wikipedia.org/wiki?curid=288640" title="Andrzej Dziuba">
Andrzej Dziuba



</doc>
<doc id="288642" url="https://pl.wikipedia.org/wiki?curid=288642" title="Miguel Grau">
Miguel Grau

Miguel Grau Seminario (ur. 27 lipca 1834, zm. 8 października 1879) – kontradmirał marynarki wojennej Peru, jeden z peruwiańskich bohaterów narodowych, odznaczył się w wojnie o Pacyfik.
Życiorys.
Urodził się w Piura w Peru. Od młodości pływał na statkach, w 1854 wstąpił do Akademii Marynarki Wojennej Peru. W marcu 1856 w stopniu podporucznika marynarki uzyskał pierwszy przydział na fregatę „Apurimac”, lecz w listopadzie 1856 poparł zbrojne powstanie Manuela Ignacio de Vivanco przeciwko prezydentowi Ramónowi Castilla, które zakończyło się niepowodzeniem i Grau był zmuszony opuścić marynarkę wojenną. Pływał następnie na angielskich statkach handlowych.
Na skutek zmiany rządów w Peru, we wrześniu 1863 ponownie został przyjęty do aktywnej służby w marynarce wojennej i w grudniu awansowany. W 1864 został wysłany do Europy z misją zakupów okrętów, po czym został mianowany dowódcą 1600-tonowej korwety „Unión”, zbudowanej we Francji, którą przyprowadził do Peru. W tym czasie, w maju 1865 został awansowany przez prezydenta Pezeta na komandora podporucznika, lecz mimo to po dopłynięciu w lipcu do Valparaíso przystąpił ze swoim okrętem do powstania antyrządowego płk. Mariano Prado. W powstaniu tym brał następnie aktywny udział, patrolując wybrzeże i wypełniając zadania łącznikowe i transportowe, a w lipcu rząd powstańczy awansował go na komandora porucznika. Powstanie zakończyło się zwycięsko w listopadzie, po czym Grau jako dowódca „Unión” wziął udział w wojnie Peru i Chile z Hiszpanią. 7 lutego 1866 doszło do starcia okrętów sprzymierzonych z dwiema fregatami hiszpańskimi („Villa de Madrid” i „Blanca”) pod Abtao, zakończonego prestiżową porażką Hiszpanów, którzy nie zdołali pokonać sprzymierzonej floty (w starciu szczególnie odznaczyły się korwety „América” i „Unión”). W sierpniu 1866 jednak wraz z innymi marynarzami, którzy protestowali przeciw objęciu dowództwa floty przez amerykańskiego admirała Johna R. Tuckera, Grau podał się do dymisji, po czym został aresztowany za dezercję i osadzony na wyspie San Lorenzo. 11 lutego 1867 Grau i inni zostali uniewinnieni od zarzutów, a w kwietniu ożenił się z Dolores Cabero y Núñez, po czym podjął pracę w marynarce handlowej.
Na skutek niespokojnej sytuacji w kraju, w lutym 1868 Grau został ponownie powołany do służby przez prezydenta Pedro Diez Canseco, otrzymując dowództwo nowego monitora „Huáscar” i w lipcu awansując na stopień komandora. W 1869 prezydent Jose Balta nadał mu za bitwę pod Abtao tytuł „bohatersko zasłużonego dla Ojczyzny” ("Benemérito a la Patria en grado heroico"). Podczas nieudanej próby przewrotu braci Gutiérrez przeciw nowemu prezydentowi elektowi Manuelowi Pardo 22 lipca 1872, Grau zdecydowanie poparł Pardę. Później w tym roku został powołany do nowo utworzonej prezydenckiej doradczej Komisji Marynarki. Na początku 1873 patrolował wody wokół Chile i Boliwii w związku z napięciem się stosunków między tymi krajami. W kwietniu 1874 sformowano eskadrę szkolną okrętów ("Escuadra de Evoluciones") w celu przeprowadzenia szeroko zakrojonych zespołowych ćwiczeń z taktyki morskiej, której dowódcą powołano Grau. 2 listopada 1874 „Huascar” przechwycił statek „Talismán” w zatoce Pacocha z ładunkiem broni, udaremniając powstanie antyrządowe Nicolása de Piérola. W styczniu 1875 rozwiązano eskadrę szkolną. Grau dowodził „Huáscarem” do 5 lipca 1876, kiedy to został wybrany jako deputowany do Kongresu z prowincji Paita. 1 czerwca 1877 został dowódcą floty Peru, zajmując się głównie szkoleniem i przygotowaniem okrętów do spodziewanego konfliktu. W lipcu 1878 ponownie został wybrany do Kongresu, opuszczając stanowisko dowódcy floty.
Sławę przyniosła mu wojna o Pacyfik z Chile, wypowiedziana przez Chile 3 kwietnia 1879. 28 marca tego roku Grau ponownie został dowódcą monitora „Huáscar”, który po wybuchu wojny, pod jego dowództwem przez kilka miesięcy prowadził śmiałe działania rajderskie na chilijskich liniach komunikacyjnych, topiąc statki transportowe, atakując porty i stając się najbardziej dokuczliwym zagrożeniem dla chilijskiej komunikacji. 21 maja 1879 „Huáscar” zatopił chilijską korwetę „Esmeralda” w bitwie pod Iquique. 26 sierpnia Grau został mianowany kontradmirałem. Przez pewien czas Grau wymykał się silniejszemu chilijskiemu zespołowi floty sformowanemu w celu jego przechwycenia. 8 października 1879 rano „Huáscar” i korweta „Unión” zostały jednak ostatecznie przechwycone przez główne siły chilijskie. W bitwie koło przylądka Angamos z chilijskimi pancernikami kazamatowymi „Almirante Cochrane” i „Blanco Encalada”, „Huáscar” został poważnie uszkodzony, a na skutek trafienia w wieżę dowodzenia, śmierć poniósł admirał Grau. Utrata „Huáscara” zaważyła na biegu wojny, dając Chilijczykom swobodę działań na morzu i transportu wojsk.
Miguel Grau i inni zabici zostali następnie pochowani z honorami wojskowymi w Mejillones w Chile; w 1958 jego szczątki zostały sprowadzone do Peru. Po śmierci stał się bohaterem narodowym Peru, lecz z uwagi na cechy osobiste był również postacią szanowaną i honorowaną w Chile, nazywany „rycerzem morza”. Gdy podczas bitwy pod Iquique 21 maja 1879 zginął dowódca chilijskiej korwety „Esmeralda” Arturo Prat, Grau napisał list z wyrazami szacunku do wdowy po nim, przesyłając jego osobiste rzeczy i szablę. Obecnie portret Grau jest umieszczony w salonie dowódcy monitora „Huascar”, będącego chilijskim okrętem-muzeum, obok portretów dwóch poległych chilijskich dowódców.
Na cześć admirała Grau, jego nazwisko nosiły trzy peruwiańskie krążowniki ("Almirante Grau").

</doc>
<doc id="288644" url="https://pl.wikipedia.org/wiki?curid=288644" title="Człowiek z Wysokiego Zamku">
Człowiek z Wysokiego Zamku

Człowiek z Wysokiego Zamku (tyt. oryg. "The Man in the High Castle") – powieść science fiction Philipa K. Dicka z 1962 roku, nagrodzona Nagrodą Hugo w roku 1963. W Polsce wydana po raz pierwszy w 1981 przez Spółdzielnię Wydawniczą „Czytelnik” w serii „Z kosmonautą” w tłumaczeniu Lecha Jęczmyka, potem wielokrotnie wznawiana.
Dzieło należy do gatunku historia alternatywna. W powieści przeplatają się trzy równoległe światy: świat powieści Dicka, świat stworzony przez występującego w książce pisarza – Hawthorne’a Abendsena (autora "Utyje szarańcza") – oraz – przez chwilę – nasz świat.
Fabuła.
Akcja powieści rozgrywa się w drugiej połowie XX wieku alternatywnego świata na Zachodnim Wybrzeżu w Stanach Zjednoczonych. Po przegranej drugiej wojnie światowej ta część Ameryki znalazła się w japońskiej strefie wpływów politycznych. Świat rządzony jest przez zwycięskie państwa Osi, natomiast przedstawiciele podbitych narodów w większości pełnią rolę służących. USA znajdują się częściowo pod okupacją niemiecko-japońską, środkowe Stany są strefą buforową, zależną od obu mocarstw. Europa i Afryka zostały podbite przez Rzeszę, a Rosjanie (i inni Słowianie) zepchnięci za Kaukaz. Popularna (choć zakazana w Rzeszy) książka Abendsena "Utyje szarańcza" (w oryg. "The Grasshopper Lies Heavy", tytuł pochodzi z księgi Koheleta) przedstawia alternatywną historię świata, w której państwa Osi przegrały (w roku 1948), Roosevelt nie wystartował po raz trzeci w wyborach, Churchill nadal (w roku 1962) rządzi Wielką Brytanią, a USA utrzymują stosunki handlowe z Chinami Czang Kaj-szeka.
Pisząc powieść, Dick posługiwał się chińską Księgą Przemian Yijing. Także bohaterowie powieści – Frank, Juliana oraz pan Tagomi sięgają po nią, podejmując decyzje. Ten element fabuły stanowi część wspólną pomiędzy światami, księga pozwala zrozumieć otaczającą rzeczywistość. To dzięki niej Juliana dostrzega, że egzystuje w nierealnym świecie.
W powieści przewija się motyw prawdy i fałszu, trudności w ich rozdzieleniu: pojawiają się sfałszowane antyki, kilka osób występuje pod przybranymi nazwiskami. Sam „Wysoki Zamek”, w którym według plotek mieszka Abendsen, jest tylko wygodną fikcją. Prawdę można dostrzec tylko w zmienionym stanie świadomości (chory pan Tagomi), zna ją także Yijing – ale tylko Juliana jest skłonna uwierzyć, że świat, w którym żyje, nie jest prawdziwy.

</doc>
<doc id="288645" url="https://pl.wikipedia.org/wiki?curid=288645" title="GLONASS">
GLONASS

GLONASS (; Głobalnaja nawigacyonnaja sputnikowaja sistiema) – radziecki, obecnie rosyjski, satelitarny system nawigacyjny obejmujący swoim zasięgiem całą kulę ziemską. Podobnie jak GPS jest systemem stadiometrycznym, czyli pozycja jest wyznaczana w punkcie przecięcia czterech sfer o promieniach obliczonych na podstawie czasu propagacji sygnału i środkach znanych z depesz nawigacyjnych wysyłanych przez satelity.
Budowę systemu GLONASS rozpoczęto 1 grudnia 1976 w ZSRR, dekretem Komitetu Centralnego Komunistycznej Partii Związku Radzieckiego i Rady Ministrów ZSRR "O rozwoju globalnego systemu nawigacji satelitarnej GLONASS".
Segment kosmiczny.
Z założenia powinien się składać z rozmieszczonych na trzech orbitach 24 satelitów (po 8 na każdej). Taką też liczbę udało się osiągnąć pod koniec 1995 roku. Jednak ze względu na krótszą od spodziewanej żywotność satelitów (około 3 lat) oraz kryzys i problemy finansowe Rosji w latach dziewięćdziesiątych XX wieku, liczba ta zmniejszyła się do zaledwie 6 działających satelitów w 2001. Pod rządami Władimira Putina sytuacja gospodarcza i stan finansów kraju znacznie się poprawiły, a przywrócenie pełnej funkcjonalności systemu GLONASS stało się jednym z priorytetów władz. W sierpniu 2001 uruchomiono federalny program z budżetem ponad 420 milionów dolarów, którego celem było przywrócenie pełnej konstelacji satelitów do 2009 roku. 10 grudnia 2003 wystrzelono pierwszego satelitę drugiej generacji – GLONASS-M. Ważył on 1450 kg, czyli trochę więcej niż poprzednicy, lecz jego żywotność była 2 razy większa, posiadał lepszą dokładność oraz zdolność emisji dodatkowych dwóch sygnałów cywilnych. W kolejnych latach umieszczano na orbicie następne satelity tej serii oraz kilkukrotnie zwiększano budżet programu. Ostatecznie w latach 2001-2011 rozbudowa systemu pochłonęła 140,1 miliardów rubli (4,7 miliarda dolarów).
W dniu 8 grudnia 2011 GLONASS ponownie osiągnął pełną funkcjonalność — na orbicie znajdowały się 24 satelity mające status operacyjny. Według serwisu "Izwiestia" była to jedynie funkcjonalność techniczna, a nie operacyjna. W kwietniu 2014 system nadal nie został odebrany przez Ministerstwo Obrony i formalnie nadal był w stanie budowy. 7 grudnia 2015 projekt został oficjalnie odebrany.
Stan na 1 stycznia 2012 to łącznie 31 satelitów, z czego 24 miało status operacyjny, a 3 rezerwowy. W dalszej kolejności planowane było wystrzelenie kilku satelitów serii GLONASS-M jako rezerwy systemu oraz satelitów trzeciej generacji GLONASS-K. Urządzenia GLONASS-K mają żywotność przedłużoną do 10 lat, masę zmniejszoną do 750 kg oraz mogą nadawać więcej sygnałów nawigacyjnych, co polepszy dokładność systemu. Pierwszego satelitę GLONASS-K wystrzelono 26 lutego 2011, jednak nie ma on jeszcze statusu operacyjnego.
Charakterystyka orbit:
Kąt inklinacji orbit satelitów GLONASS wynosi 64,8°, dzięki czemu możliwe jest lepsze pokrycie satelitami wyższych szerokości geograficznych niż w przypadku systemu GPS. Zdecydował o tym fakt, że na szerokościach okołobiegunowych prowadzona jest intensywna żegluga rosyjskich okrętów podwodnych, nosicieli broni jądrowej.
Charakterystyka sygnału:
Segment kontroli naziemnej.
Składa się z Głównego Centrum Kontroli w Moskwie oraz 4 stacji monitorująco-śledzących – 3 na terenie Rosji: Petersburg, Jenisejsk, Komsomolsk nad Amurem i jedna w Tarnopolu na Ukrainie. Istnieje też stacja niezależnie monitorująca działanie systemu – mieści się ona w Niemczech w Neustrelitz.
Segment użytkownika.
Do niedawna odbiorniki systemu GLONASS były zazwyczaj produkcji rosyjskiej i były przeważnie typu wojskowego lub okrętowego. Obecnie odbiorniki tego systemu produkują takie firmy jak: Septentrio, Topcon, JAVAD, Magellan Navigation, Novatel, Leica Geosystems czy Trimble Inc. Niektórzy producenci mają w swej ofercie odbiorniki uniwersalne – współpracujące zarówno z systemem GLONASS jak i GPS, np.: 3S Navigation R100/30T, Ashtech Z18, Garmin eTrex 20/30 i inne. Obsługę systemu GLONASS wprowadzono w niektórych modelach smartfonów m.in. Motorola Moto G, Sony Ericsson Xperia neo V, Apple iPhone 5 i 4S, Samsung Galaxy S III, Samsung Galaxy S IV, Sony Xperia S, Sony Xperia Z, Sony Xperia Z1, HTC One, LG L9, najnowszy (jesień 2013/zima 2014) Acer Liquid S2, LG L90, Microsoft Lumia 435 czy też Nokia Lumia 900. Rosyjski samochód Jo-mobil również posiada odbiornik GLONASS, jak i GPS.
2 kwietnia 2014 system doświadczył poważnej awarii, która spowodowała praktyczną niedostępność danych nawigacyjnych przez około 12 godzin.

</doc>
<doc id="288655" url="https://pl.wikipedia.org/wiki?curid=288655" title="Anion wodorowęglanowy">
Anion wodorowęglanowy



</doc>
<doc id="288656" url="https://pl.wikipedia.org/wiki?curid=288656" title="Zespół pobernardyński we Wrocławiu">
Zespół pobernardyński we Wrocławiu

Zespół pobernardyński we Wrocławiu – zdesakralizowany zespół poklasztorny składający się z dawnego kościoła św. Bernardyna i klasztoru bernardynów, przy ul. Bernardyńskiej 5, na terenie dawnego Nowego Miasta, mieszczący obecnie Muzeum Architektury, biura Miejskiego Konserwatora Zabytków oraz mieszkania prywatne.
Historia do 1945.
Jeszcze w 1453, tuż po przybyciu do Wrocławia św. Jana Kapistrana, został zbudowany pierwszy, drewniany kościół.
Budowę zespołu klasztornego rozpoczęto w 1462 z inicjatywy św. Jana Kapistrana, a ukończono w 1505.
Kościół drewniany został w międzyczasie rozebrany a na jego miejscu wzniesiono w latach 1463-1466 trójnawową bazylikę. W 1491 jej sklepienia zawaliły się. Wkrótce prace wznowiono. Ok. 1702 kościół otrzymał późnobarokowy szczyt fasady zachodniej.
Klasztor bernardynów został wybudowany jako czworobok z wirydarzami i krużgankami o cennych wnętrzach w stylu późnego gotyku, przylega do niego drugi dziedziniec utworzony przez przedłużone skrzydło południowe, nawę kościoła i kaplicę oraz odgradzający od ulicy mur.
Sam kościół jest bazylikowy, bez transeptu, nawy nakryte są sklepieniami gwiaździstymi. W geometrii rzutu występują odchylenia od kąta prostego.
Wkrótce po ukończeniu zespołu klasztornego rada miejska zmusiła bernardynów do opuszczenia miasta; w roku 1522 w klasztorze został urządzony szpital, a później również szkoła i placówka pomocy społecznej, a kościół oddany został w 1544 ewangelikom, którzy ustanowili w nim parafię Nowego Miasta i mieli tu swoją siedzibę aż do końca II wojny światowej.
Historia po 1945.
Zniszczony w 60% w czasie wojny zespół kościelno-klasztorny, odbudowany został w latach 1947-1949 i 1957-1967 według projektów i pod nadzorem Edmunda Małachowicza, który za swój wkład w dzieło odbudowy zachowujące gotycką atmosferę budynków wyróżniony został w roku 1966 przez ministra budownictwa. Od roku 1965 w budynku dawnego kościoła oraz czterech skrzydłach dawnego klasztoru swoją siedzibę ma Muzeum Architektury.

</doc>
<doc id="288658" url="https://pl.wikipedia.org/wiki?curid=288658" title="Uniwersytet Zachodniego Ontario">
Uniwersytet Zachodniego Ontario

Uniwersytet Zachodniego Ontario (, skrótowiec ) – kanadyjski uniwersytet znajdujący się w London, w prowincji Ontario. 
Założony został 7 marca 1878 roku i jest jednym z najstarszych uniwersytetów w Kanadzie. 
Ma 1164 wykładowców i prawie 29 tysięcy studentów. 

</doc>
<doc id="288659" url="https://pl.wikipedia.org/wiki?curid=288659" title="Samolot dwupłatowy">
Samolot dwupłatowy



</doc>
<doc id="288660" url="https://pl.wikipedia.org/wiki?curid=288660" title="Curtiss SOC Seagull">
Curtiss SOC Seagull

Curtiss SOC Seagull (ang. mewa) – jednosilnikowy, dwupłatowy, wodnosamolot rozpoznawczy (SO – "scout-observation" – zwiadowczo-obserwacyjny) używany przez US Navy w czasie II wojny światowej.
Służył jako samolot pokładowy na pancernikach i krążownikach, w powietrze był wyrzucany z rampy-katapulty. Skrzydła samolotu składały się do tyłu w celu zmniejszenia powierzchni składowania. Napęd stanowił silnik gwiazdowy Pratt &amp; Whitney R-1340, górne skrzydła zostały wyposażone z klapy i sloty, co dało samolotowi znakomitą charakterystykę lotu przy małych prędkościach – było to niezmiernie ważne dla samolotu wyrzucanego z katapulty i lądującego na wodzie.
Samolot został zamówiony w 1933 i oblatany już rok później, do służby wszedł z 1935 zastępując wszystkie poprzednie dwupłatowce. Produkcję zakończono w 1938 i planowano go zastąpić w 1940 nową, jednopłatową konstrukcją, jednak mający go zastąpić Curtiss SO3C okazał się samolotem bardzo nieudanym. Na większości pancerników, gdzie samoloty były zazwyczaj przechowywane na pokładzie, został zastąpiony przez samolot Vought OS2U Kingfisher, ale jako samolot obserwacyjny krążowników służył prawie do końca wojny.
Linki zewnętrzne.
 

</doc>
<doc id="288661" url="https://pl.wikipedia.org/wiki?curid=288661" title="SOC Seagull">
SOC Seagull



</doc>
<doc id="288662" url="https://pl.wikipedia.org/wiki?curid=288662" title="Seagull">
Seagull



</doc>
<doc id="288663" url="https://pl.wikipedia.org/wiki?curid=288663" title="SOC">
SOC



</doc>
<doc id="288676" url="https://pl.wikipedia.org/wiki?curid=288676" title="Franciszek Ludwik Henckel von Donnersmarck">
Franciszek Ludwik Henckel von Donnersmarck

Franciszek Ludwik Henckel von Donnersmarck (1721-1768), baron i hrabia cesarstwa, pan Bytomia.
Rodzice.
Urodził się 18 stycznia 1721 r. w Klisinie. Był drugim synem Karola Józefa Erdmanna i Marii Józefy von Brunetti.
Życie i działalność.
Na podstawie reskryptu królewskiego z 2 sierpnia 1746 r. odzyskał skonfiskowane ojcu dobra. Wkrótce potem kupił podtarnogórski folwark „Dorota” przemianowany na Carlshof (Dwór Karola); dziś Karłuszowiec, część Tarnowskich Gór). Zakup ten prawdopodobnie został wymuszony utratą bytomskiego ratusza, dotychczasowej siedziby bytomskich Hencklów. W przebudowanym pałacu znalazł się zarząd ich majątków. W 1750 r. Franciszek Ludwik ufundował dla kościoła w Radzionkowie ołtarz ku czci św. Jana Nepomucena. Kilka lat później wraz z żoną ufundowali część wyposażenia świątyni. W 1756 r. zawarł z hr. Karolem Erdmannem Henckel von Donnersmarckiem z Świerklańca umowę o wydobyciu galmanu i kruszców.
Rodzina.
Był żonaty z hrabianką Leopoldyną von Sobeck und Kornitz z Koszęcina. Nie pozostawili potomstwa. Zmarł 7 maja 1768 r. w Halembie. Został pochowany zapewne w krypcie bytomskiego kościoła minorytów. W 1827 r. szczątki jego zostały pochowane we wspólnej trumnie w krypcie kościoła NMP.
Zobacz też.
Henckel von Donnersmarck

</doc>
<doc id="288682" url="https://pl.wikipedia.org/wiki?curid=288682" title="Adam Ostrowski (prawnik)">
Adam Ostrowski (prawnik)

Adam Ostrowski (ur. 17 września 1911 we Lwowie, zm. 15 stycznia 1977 w Warszawie) – polski prawnik, w czasie II wojny światowej Okręgowy Delegat Rządu we Lwowie, po wojnie ambasador w Sztokholmie i Rzymie.
Życiorys.
Ukończył gimnazjum we Lwowie i Wydział Prawa na Uniwersytecie Jana Kazimierza (1933), po czym pracował jako asystent w Katedrze Teorii Prawa UJK i do 1938 jako pełnomocnik do spraw młodzieży rektora UJK, Stanisława Kulczyńskiego. 
Podczas pierwszej okupacji sowieckiej Lwowa (1939–1941) z powodu publicznego protestu przeciw ukrainizacji Uniwersytetu Lwowskiego musiał odejść z uczelni i do końca okupacji sowieckiej 1941 pracował w wydawnictwie. W 1943 wstąpił do PPS. Był kierownikiem konspiracyjnej Walki Cywilnej we Lwowie, zaś od 15 marca 1944 Okręgowym delegatem Rządu we Lwowie. Kierował akcją propagandowego przeciwdziałania ewakuacji Polaków ze Lwowa i okolic, rozpoczętej przez Niemców. Po ponownym zajęciu Lwowa przez Sowietów, został 31 sierpnia 1944 aresztowany przez NKWD. Po aresztowaniu poszedł na pełną współpracę z NKWD, wskutek czego jego podwładni zostali aresztowani i skazani na wyroki do 20 lat łagru. Fakt podjęcia współpracy może tłumaczyć jego dalszą karierę w PRL. Po zwolnieniu został 31 grudnia 1944 dokooptowany na wniosek Polskiej Partii Socjalistycznej do Krajowej Rady Narodowej. 21 stycznia 1945 został mianowany zastępcą kierownika resortu administracji publicznej PKWN, w lutym 1945 wojewodą krakowskim, po kilku miesiącach ambasadorem w Szwecji, zaś w 1948 ambasadorem w Rzymie. Od 1950 pracował w Komitecie do spraw Radiofonii, od 1954 do 1967 był dyrektorem Państwowego Instytutu Wydawniczego. Od 1957 był prezesem Polskiego Towarzystwa Wydawców Książek.
Pochowany na cmentarzu Powązki Wojskowe w Warszawie (kwatera B35-2-9).

</doc>
<doc id="288683" url="https://pl.wikipedia.org/wiki?curid=288683" title="Łazarz III Henckel von Donnersmarck">
Łazarz III Henckel von Donnersmarck

Łazarz III Henckel von Donnersmarck (ur. 1729, zm. 8 sierpnia 1805 w Siemianowicach) – baron i hrabia cesarstwa, pan Bytomia, 5. wolny pan stanowy Bytomia.
Rodzice.
Został ochrzczony w Opawie 24 czerwca 1729. Był najmłodszym synem Karola Józefa Erdmanna i jego pierwszej żony baronówny Marii Józefy von Brunetti.
Życie i działalność.
Towarzyszył ojcu w jego wygnaniu do Austrii w 1745. Był tam cesarskim szambelanem i do 1764 majorem armii Marii Teresy. W wojnie siedmioletniej walczył przeciw Prusom. W 1768 objął spadek bytomskich Hencklów po śmierci Franciszka Ludwika, z pominięciem Karola Jana (1727–1795), który jako prałat-infułat oraz scholastyk wiedeńskiej katedry św. Stefana, pozostał w Austrii.
Na swoją rezydencję wybrał dwór w Siemianowicach. Jego majątek obejmował obszar ponad 19 tys. ha, na który składało się jedno miasto (Bytom), 23 wsie w całości, 1 częściowo i 18 folwarków. W 1805 jego żona Antonina dokupiła podtarnogórskie dobra Lasowice i Sowice.
W latach 1786–1792 działała, założona przez niego kopalnia węgla kamiennego „Lazarus” w Radoszowy koło Kochłowic, a w 1787 między Przełajką i Siemianowicami kopalnia „Szczęście”. W latach 1801–1805 wybudował koło Wirka – jedną z pierwszych prywatnych i opalanych koksem – hutę żelaza „Antonina”.
W 1788 był obecny podczas wizyty króla Fryderyka Wilhelma II w podtarnogórskiej kopalni kruszców „Fryderyk”. W 1793 został 5. wolnym panem stanowym Bytomia. Wspierał bytomski kościół minorytów, gdzie ufundował kryptę grobową dla swej rodziny.
Rodzina.
Był dwukrotnie żonaty. Po raz pierwszy z hrabianką Antoniną von Colonna-Fels, powtórnie z hrabianką Antoniną Praschma von Bilkau. Miał dwóch synów: Karola (dziedzica Bytomia i Siemianowic) i Łazarza Jana Nepomuka (później właściciela m.in. Gręboszowa koło Namysłowa). 
Zmarł 8 sierpnia 1805 w Siemianowicach. Został pochowany w krypcie bytomskiego kościoła minorytów. W 1827 jego szczątki przeniesiono do krypty w kościele NMP.

</doc>
<doc id="288684" url="https://pl.wikipedia.org/wiki?curid=288684" title="Janusz Brochwicz-Lewiński">
Janusz Brochwicz-Lewiński

Janusz Brochwicz-Lewiński, pseudonim „Gryf” (ur. 17 września 1920 w Wołkowysku, zm. 5 stycznia 2017 w Warszawie) – polski żołnierz, tłumacz i działacz kombatancki, generał brygady Wojska Polskiego, oficer Armii Krajowej, weteran kampanii wrześniowej, powstaniec warszawski, żołnierz batalionu AK „Parasol”, następnie wojsk lądowych Brytyjskich Sił Zbrojnych oraz Secret Intelligence Service. Pośmiertnie mianowany generałem dywizji Wojska Polskiego.
Życiorys.
Młodość.
Pochodził z ziemiańskiej rodziny o tradycjach wojskowych. Syn Stanisława i Jadwigi z domu Piechocińskiej. Jego ojciec był oficerem rezerwy WP, wykładowcą Uniwersytetu Jagiellońskiego oraz Uniwersytetu Stefana Batorego. W 1938, po ukończeniu nauki w liceum w Wołkowysku, rozpoczął służbę wojskową. Ukończył Dywizyjny Kurs Podchorążych Rezerwy 29 DP przy 76 Lidzkim pułku piechoty w Grodnie, a w maju 1939 rozpoczął praktykę w 76 Lidzkim pułku piechoty w Grodnie. W stopniu kaprala podchorążego walczył w kampanii wrześniowej. Po agresji ZSRR na Polskę dostał się do niewoli radzieckiej, z której uciekł w czasie transportu. Ucieczka uratowała mu życie, ponieważ wcześniej za aktywny udział w bitwie z oddziałami Armii Czerwonej został skazany przez NKWD na śmierć. Wędrując pieszo na zachód, przedostał się do Generalnego Gubernatorstwa.
Działalność konspiracyjna.
Brał udział w konspiracji ZWZ-AK. Od 1940 roku do 1942 roku pracował w Puławach na stanowisku administracyjnym, będąc jednocześnie pracownikiem polskiego wywiadu. Zdekonspirowany, przedostał się do Lublina i Janowa Lubelskiego i do stycznia 1944 roku działał jako dowódca jednego z oddziałów partyzanckich na Lubelszczyźnie. W tym czasie uzyskał od Niemców przydomek „Rycerski Dowódca” – atakowane przez niego konwoje niemieckie były ogołacane z broni i wyposażenia i puszczane wolno. Na rozkaz dowódcy okręgu warszawskiego przeniósł się do batalionu do zadań specjalnych AK Parasol, gdzie był instruktorem wyszkolenia w konspiracyjnej podchorążówce.
Powstanie warszawskie.
W powstaniu warszawskim, walcząc w batalionie „Parasol”, do 5 sierpnia dowodził obroną pałacyku Michla na Woli, za co został odznaczony Krzyżem Srebrnym Orderu Wojennego Virtuti Militari. W czasie obrony powstała słynna powstańcza piosenka "Pałacyk Michla". Dzięki jego niesłychanej odwadze oraz wybitnemu talentowi dowódczemu załoga pałacu czterokrotnie odpierała silne natarcia niemieckie wspierane jednostkami pancernymi. Podczas piątego ataku kpt. Adam Borys, ps. „Pług” wydał mu rozkaz odwrotu. Znany jest również z akcji na aptekę Wendego, z której udało mu się wydobyć niedostępne dla Polaków lekarstwa i środki znieczulające, pomimo potężnych sił niemieckich stacjonujących w pobliżu apteki. W toku dalszych działań 8 sierpnia został ciężko ranny w szczękę podczas walk na terenie Cmentarza Ewangelickiego na warszawskiej Woli, co wyeliminowało go z dalszych walk. Po kapitulacji powstania znalazł się w obozie przejściowym Lamsdorf (Łambinowice), a następnie w obozie jenieckim Murnau. Po wyzwoleniu obozu przez Amerykanów (1945) trafił do szpitala, w którym przebywał do lutego 1946 roku.
Służba w British Army i MI6.
Po zakończeniu II wojny światowej przebywał na emigracji w Wielkiej Brytanii. Wstąpił do armii brytyjskiej i od 1947 do co najmniej 1968 służył w 3. Pułku Huzarów Przybocznych Króla (ang.: "3rd The King’s Own Hussars", który to pułk w 1958 po połączeniu z "7th Queen’s Own Hussars" otrzymał nazwę "Queen’s Own Hussars", czyli Pułk Huzarów Przybocznych Królowej). Działał również, m.in. w Palestynie i Sudanie, jako agent wywiadu w ramach MI6. Po opuszczeniu armii był przez 15 lat kwatermistrzem i oficerem administracyjnym w jednej z angielskich szkół wojskowo-cywilnych. 
Działalność pozawojskowa.
Po przejściu na emeryturę w 1985 roku pracował dorywczo jako tłumacz w ambasadzie brytyjskiej w Bonn i konsulacie brytyjskim w Kolonii. Powrócił na stałe do Polski w lipcu 2002 roku. Od tego czasu był aktywny w środowisku kombatanckim. W styczniu 2007 roku uczestniczył w akcji billboardowej programu „Patriotyzm Jutra”. Wziął także udział w powstaniu telewizyjnych filmów dokumentalnych „Rycerski stan” i „Pałacyk Michla”.
24 maja 2007 roku Rada Miasta Stołecznego Warszawy przyznała mu tytuł Honorowego Obywatela. Dyplom odebrał 31 lipca 2007 roku w przeddzień Dnia Pamięci Warszawy.
Jesienią 2007 roku wsparł Prawo i Sprawiedliwość podczas wyborów parlamentarnych, a także zasiadał w Komitecie Honorowego Poparcia tego ugrupowania. Latem 2010 roku, w czasie kampanii prezydenckiej wszedł w skład warszawskiego Społecznego Komitetu Poparcia Jarosława Kaczyńskiego jako kandydata na urząd Prezydenta RP.
Postanowieniem z 24 kwietnia 2008 roku Prezydenta RP Lecha Kaczyńskiego został awansowany do stopnia generała brygady. W latach 2009–2014 członek Kapituły Orderu Wojennego Virtuti Militari. W 2014 zasiadł w Komitecie Honorowym Fundacji „Łączka”, sprawującej opiekę i działalność wspierającą wobec Kwatery na Łączce.
Zmarł 5 stycznia 2017 roku w Warszawie. Postanowieniem z 12 stycznia 2017 roku został mianowany pośmiertnie przez Prezydenta RP Andrzeja Dudę na stopień generała dywizji. Został pochowany 25 stycznia 2017 w Alei Zasłużonych na Wojskowych Powązkach (kwatera FIV-tuje-19).

</doc>
<doc id="288688" url="https://pl.wikipedia.org/wiki?curid=288688" title="Karol Henckel von Donnersmarck">
Karol Henckel von Donnersmarck

Karol Henckel von Donnersmarck, właściwie "Karol Boromeusz Józef Franciszek a Paulo Henckel von Donnersmarck" (ur. 14 grudnia 1784 w Siemianowicach, zm. 7 maja 1813 w Dreźnie), baron i hrabia cesarstwa, ostatni feudalny pan Bytomia.
Rodzice.
Urodził się 14 grudnia 1784 r. w Siemianowicach. Był najstarszym synem Łazarza III i jego drugiej żony hrabianki Antoniny Praschma von Bilkau.
Życie i działalność.
W wyniku reform Steina i Hardenberga przeprowadzonych w latach 1806 i 1808 został pozbawiony władzy nad miastami oraz ludnością wiejską zamieszkującą jego dobra. W 1806 r. został pruskim szambelanem i radcą legacyjnym.
W czasie wojen napoleońskich w 1807 r. polscy powstańcy splądrowali pałac w Siemianowicach oraz okoliczne dobra. W 1809 r. wyjechał do Austrii, gdzie wstąpił do armii. Służył w stopniu porucznika w husarii arcyksięcia Ferdynanda III Toskańskiego. Po roku wrócił na Górny Śląsk.
W 1813 r. został nominowany oficerem 1. Śląskiego Regimentu Husarii oraz adiutantem feldmarszałka Gebharda Blüchera. W dniu 2 maja 1813 r. brał udział w bitwie pod Groß Görschen w Saksonii. Poważnie ranny zmarł 7 maja 1813 r. w Dreźnie. Tymczasowo został pochowany w drezdeńskim kościele pw. Św. Jana. Na polecenie żony jego ciało przeniesiono do kaplicy zamkowej w Siemianowicach. Ostatecznie jego szczątki spoczęły w krypcie kościoła NMP w Bytomiu.
Rodzina.
Od 1810 r. był żonaty z hrabianką Eugenią Wengersky von Ungarschütz. Miał z nią jednego syna Hugona I (1811-1890).
Zobacz też.
Henckel von Donnersmarck

</doc>
<doc id="288689" url="https://pl.wikipedia.org/wiki?curid=288689" title="Peter Tomka">
Peter Tomka

Peter Tomka (ur. 1 czerwca 1956 w Bańskiej Bystrzycy) – słowacki prawnik, sędzia Międzynarodowego Trybunału Sprawiedliwości.
Życiorys.
Absolwent Uniwersytetu Karola w Pradze. Był wykładowcą prawa międzynarodowego na uniwersytetach w Pradze i w Bratysławie oraz dyplomatą (m.in. ambasadorem Słowacji przy ONZ). W latach 1999–2003 był członkiem Komisji Prawa Międzynarodowego.
Od 2003 jest sędzią Międzynarodowego Trybunału Sprawiedliwości, w 2011 został wybrany na kolejną 9-letnią kadencję (2012–2021). W latach 2009–2012 był wiceprezesem, a w latach 2012–2015 prezesem Trybunału. W listopadzie 2020 uzyskał reelekcję na kadencję sędziowską 2021–2030.

</doc>
<doc id="288691" url="https://pl.wikipedia.org/wiki?curid=288691" title="Leon Maksymilian Henckel von Donnersmarck">
Leon Maksymilian Henckel von Donnersmarck

Leon Maksymilian Henckel von Donnersmarck (ur. 1 marca 1691 w Świerklańcu, zm. 25 sierpnia 1771 w Berlinie) – baron i hrabia cesarstwa, pan Tarnowskich Gór, 3. wolny pan stanowy Bytomia
Życiorys.
Urodził się 1 marca 1691 r. w Świerklańcu. Był najstarszym synem Karola Maksymiliana i jego drugiej żony hrabianki Heleny Jadwigi von Roedern.
W 1716 r. przejął od ojca rządy nad Tarnowskimi Górami. Sprawował je w bardzo trudnym okresie: kryzys finansowy, zaraza w 1715 r. W celu poprawy sytuacji miasta poddano kontroli pańskiej rachunki miejskie od 1701 r. W 1727 r. odsprzedał swemu bratu za 20 tys. guldenów rodzinne dobra.
Wstąpił w służbę króla pruskiego. Fryderyk II Hohenzollern w 1740 r. mianował go wyższym podczaszym oraz kawalerem Orderu Czarnego Orła. Leon Maksymilian przejął na krótko władzę nad dobrami bytomskich Hencklów po wygnaniu Karola Józefa Erdmanna (następnie przeszły one w ręce Franciszka Ludwika).
W 1748 r. został 3. wolnym panem stanowym Bytomia. Odtąd godność ta miała przypadać zawsze najstarszemu w rodzinie (zasada senioratu). Objęcie tej godności czyniło go najważniejszym pośród krewniaków i mógł zasiadać w Śląskim Sejmie. Faktycznie władza bezpośrednia nad Bytomiem była rękach Franciszka Ludwika.
Zmarł w Berlinie 25 sierpnia 1771 r.
Rodzina.
Był żonaty z baronówną Barbarą Eleonorą von Hock. Jego syn Wiktor Amadeusz był 4. wolnym panem stanowym Bytomia.

</doc>
<doc id="288692" url="https://pl.wikipedia.org/wiki?curid=288692" title="Kazimierz Żygulski">
Kazimierz Żygulski

Kazimierz Franciszek Żygulski (ur. 8 grudnia 1919 we Lwowie, zm. 23 lutego 2012 w Warszawie) – polski socjolog kultury, działacz polityczny, w latach 1982–1986 minister kultury i sztuki w rządzie Wojciecha Jaruzelskiego i Zbigniewa Messnera.
Życiorys.
W 1937 ukończył gimnazjum humanistyczne we Lwowie, po czym podjął studia na Wydziale Prawa Uniwersytetu Jana Kazimierza we Lwowie, które ukończył za okupacji radzieckiej Lwowa w 1941. Należał do organizacji młodzieżowych, Klubu Demokratycznego i Stronnictwa Demokratycznego.
W czasie okupacji niemieckiej był członkiem lwowskiej Delegatury Rządu na Kraj, a także sędzią Sądu Specjalnego. W 1944 został aresztowany przez Ludowy Komisariat Spraw Wewnętrznych (NKWD) i skazany za udział w pracach Delegatury na 15 lat łagru. W obozach karnych w republice Komi na północy Związku Radzieckiego przebywał przez dziesięć lat do 1955.
W 1956 przyjechał do PRL. Od 1957 pracował w Polskiej Akademii Nauk, w Instytucie Filozofii i Socjologii (1959–1990). W 1973 został profesorem nadzwyczajnym, a w 1983 zwyczajnym.
W latach 1982–1986 był ministrem kultury i sztuki, zaś w okresie 1987–1989 przewodniczącym Polskiego Komitetu ds. UNESCO i członkiem Rady Wykonawczej UNESCO (Organizacja Narodów Zjednoczonych do spraw Oświaty, Nauki i Kultury) w Paryżu. W 1983 wybrany w skład Prezydium Krajowej Rady Towarzystwa Przyjaźni Polsko-Radzieckiej. W sierpniu 1984 wszedł w skład Obywatelskiego Komitetu Obchodów 40. Rocznicy Powstania Warszawskiego. W latach 1986–1989 był członkiem Ogólnopolskiego Komitetu Grunwaldzkiego.
Był prezydentem i wykładowcą Wyższej Szkoły Społeczno-Ekonomicznej w Warszawie.
Syn Zdzisława i Marii, starszy brat Zdzisława.
Publikacje.
Napisał szereg prac naukowych z teorii i socjologii kultury:
Członkostwo w stowarzyszeniach naukowych.
Był członkiem:
Dokumentalny serial TV.
We wrześniu 2009, telewizja EDUSAT rozpoczęła emisję 10-odcinkowego serialu dokumentalnego pt.”Bilans Pokolenia”, .o życiu Kazimierza Żygulskiego, z okazji ukończenia przez niego 90 lat życia. Serial ten opiera się na wywiadzie z Kazimierzem Żygulskim, nawiązując do dramatycznych momentów jego życia i do ważnych momentów jego kariery naukowej.

</doc>
<doc id="288693" url="https://pl.wikipedia.org/wiki?curid=288693" title="Józef Stępkowski (rolnik)">
Józef Stępkowski (rolnik)

Józef Stępkowski (ur. 13 kwietnia 1970 w Ząbkowicach Śląskich) – polski polityk, inżynier rolnik, poseł na Sejm V kadencji.
Życiorys.
W 1997 ukończył studia na Wydziale Rolniczym Akademii Rolniczej we Wrocławiu. Zajął się prowadzeniem gospodarstwa rolnego o powierzchni kilkudziesięciu hektarów w Otmuchowie (produkcja roślinna). Był prezesem Grupy Producentów Nasion Roślin Oleistych OL-STAR Sp. z o.o. Zasiadł w radzie programowej Polskiego Radia Opole.
Był radnym rady powiatu nyskiego w latach 2002–2005. W 2005 z pierwszego miejsca listy Samoobrony RP w okręgu opolskim został wybrany posłem na Sejm V kadencji liczbą 8714 głosów. Pełnił funkcję wiceprzewodniczącego opolskiej rady wojewódzkiej tej partii, członka jej rady krajowej oraz członka zarządu wojewódzkiego ZZR „Samoobrona”. Zasiadał w sejmowej Komisji Administracji i Spraw Wewnętrznych, Komisji Finansów Publicznych, Komisji Skarbu Państwa oraz Komisji Edukacji, Nauki i Młodzieży.
W przedterminowych wyborach parlamentarnych w 2007 bez powodzenia ubiegał się o ponowny mandat z list wyborczych Samoobrony RP (otrzymał 1152 głosy). W ostatnich dniach kadencji odszedł z partii i klubu parlamentarnego, a następnie współtworzył Partię Regionów. W 2014 kandydował bezskutecznie z ramienia Prawa i Sprawiedliwości na wójta gminy Kamiennik.
We wrześniu 2016 został prezesem stadniny koni w Prudniku.

</doc>
<doc id="288697" url="https://pl.wikipedia.org/wiki?curid=288697" title="Przemysław Andrejuk">
Przemysław Andrejuk

Przemysław Andrejuk (ur. 9 lutego 1977 w Kodniu) – polski polityk, lekarz, publicysta, poseł na Sejm V kadencji.
Życiorys.
Wykształcenie i praca zawodowa.
Ukończył Szkołę Podstawową w Kodniu, I Liceum Ogólnokształcące im. J. I. Kraszewskiego w Białej Podlaskiej oraz w 2002 studia na Wydziale Lekarskim Akademii Medycznej w Lublinie. W 2007 ukończył studia podyplomowe z zakresu zarządzania służbą zdrowia w Wyższej Szkole Przedsiębiorczości i Administracji w Lublinie.
Odbył staż podyplomowy w Wojewódzkim Szpitalu Specjalistycznym w Białej Podlaskiej, w styczniu 2004 został młodszym asystentem Oddziału Urazowo-Ortopedycznego w tym szpitalu. Publikuje w „Racji Polskiej”, „Myśli Polskiej” i „Wszechpolaku”. Zakładał serwis internetowy Endecja.pl.
Działalność polityczna.
W 1994 wstąpił do Młodzieży Wszechpolskiej, jednocześnie działając przy Stronnictwie Narodowym w Białej Podlaskiej. Współtworzył periodyk „Wielka Polska” i Wszechnicę Myśli Narodowej. W latach 2004–2005 kierował okręgiem lubelskim MW, zasiadał też we władzach krajowych tej organizacji.
W 2001 wstąpił do Ligi Polskich Rodzin. Do 2007 był prezesem oddziału powiatowego partii w Białej Podlaskiej, wszedł w skład władz krajowych tego ugrupowania. W 2004 kandydował z jego listy bezskutecznie do Parlamentu Europejskiego.
W wyborach parlamentarnych w 2005 uzyskał mandat poselski z listy LPR, kandydując w okręgu chełmskim i otrzymując 7000 głosów. Był wiceprzewodniczącym Parlamentarnego Zespołu Miłośników Historii, członkiem Komisji Zdrowia oraz wiceprzewodniczącym Komisji Nadzwyczajnej do rozpatrzenia projektów ustaw związanych z koalicyjnym programem rządowym „Solidarne Państwo”. Zasiadał też w Komisji Polityki Społecznej.
W wyborach parlamentarnych w 2007 bez powodzenia ubiegał się o reelekcję (otrzymał 223 głosy).

</doc>
<doc id="288704" url="https://pl.wikipedia.org/wiki?curid=288704" title="Katedra Łacińska">
Katedra Łacińska



</doc>
<doc id="288706" url="https://pl.wikipedia.org/wiki?curid=288706" title="Katedra ormiańska">
Katedra ormiańska



</doc>
<doc id="288711" url="https://pl.wikipedia.org/wiki?curid=288711" title="Ignacy Pieńkowski">
Ignacy Pieńkowski

Ignacy Wincenty Pieńkowski (ur. 19 lipca 1877 w Dołubowie (Dołubniowie) na Podlasiu, zm. 6 września 1948 w Krakowie) – polski malarz, wykładowca Akademii Sztuk Pięknych w Krakowie.
Życiorys.
Urodził się w majątku Dołubowo w rodzinie ziemiańskiej. Jego rodzicami byli Ludwik Pieńkowski i Wiktoria z Władyczańskich.
W latach 1892–1895 uczył się malarstwa w Szkole Rysunkowej w Warszawie u Wojciecha Gersona, a następnie w Akademii Sztuk Pięknych w Krakowie pod kierunkiem Teodora Axentowicza i Leona Wyczółkowskiego. W 1898 roku wyjechał do Paryża, gdzie uzupełniał studia w Akademii Juliana, po czym kształcił się w Monachium i Rzymie. Podróżował do Francji, Włoch, Rosji i Brazylii.
Jako pedagog wykładał w Szkole Sztuk Pięknych w Warszawie w latach 1909–1913. W 1916 roku organizował wystawę sztuki polskiej w Moskwie, mieszkał na Krymie. W 1918 roku objął katedrę malarstwa Akademii Sztuk Pięknych w Krakowie. Był członkiem Towarzystwa Artystów Polskich „Sztuka” i Związku Zawodowego Polskich Artystów Plastyków. Regularnie uczestniczył w wystawach Towarzystwa Artystów Polskich „Sztuka”, miał także wiele wystaw indywidualnych, m.in. w brazylijskiej Kurytybie 1925. 11 listopada 1937 został odznaczony Krzyżem Komandorskim Orderu Odrodzenia Polski. Okres II wojny światowej spędził w Krakowie. Po inauguracji krakowskiej ASP 29 marca 1945 ponownie objął katedrę malarstwa, którą prowadził do śmierci. 
Twórczość Ignacego Pieńkowskiego wykazuje silne związki z francuską sztuką postimpresjonistyczną. Do jego uczniów należeli m.in.: Tadeusz Kantor, Stanisław Borysowski, Tadeusz Brzozowski, Jan Cybis, Józef Gaczyński, Stefan Maciej Makarewicz.
Jego obrazy znajdują się w Muzeum Narodowym w Warszawie, Muzeum Narodowe w Krakowie, Muzeum Podlaskim w Białymstoku oraz w prywatnych kolekcjach. W Muzeum Rolnictwa w Ciechanowcu znajduje się stała wystawa poświęcona Ignacemu Pieńkowskiemu – jego obrazy prezentowane są tam wśród przedmiotów przeniesionych z dworu Pieńkowskich w Sutnie.
Był dwukrotnie żonaty: od 30 czerwca 1906 z Józefiną Alicją z Rogoszów, aktorką i literatką, później od 27 stycznia 1915 z malarką Ireną Marią z Ostrowskich (1887–1974)"," swoją studentką. Mimo dwóch małżeństw, pozostał bezdzietny.

</doc>
<doc id="288714" url="https://pl.wikipedia.org/wiki?curid=288714" title="Spektrum (program telewizyjny)">
Spektrum (program telewizyjny)

Spektrum – program popularnonaukowy, poświęcony nauce i technice. Pierwszy odcinek powstał we wrześniu 1983 roku.
Realizowany był przez dwóch dziennikarzy: Bogdana Borusławskiego i Tomasza Pycia. W 1985 roku Bogdan Borusławski wyjechał do Kanady. Od tego czasu audycja realizowana była przez jednego z autorów (Pyć), wspomaganego od 1995 roku przez dziennikarkę z Gdańska, Alicję Dawidziuk.
Początkowo emitowany w programie 2 TVP, w soboty, o godz. 18.30. W 1984 roku autorzy zostali nagrodzeni Złotym Ekranem przez redakcję tygodnika Ekran. Regularnie nadawany do roku 1989. Później nadano kilkanaście krótkich programów pod wspólnym tytułem „Spektrum”.
Do roku 1996 program nadawano bardzo nieregularnie, po przerwie wakacyjnej 1997 roku, we wrześniu, przywrócono go do regularnej emisji. Niedługo potem program przestano w ogóle realizować i emitować.
Czołówka programu rozpoczynała się w elektronicznym klimacie utworu „Po drugiej stronie świata” Marka Bilińskiego.
Był pierwszym w Polsce dostępnym dla mas źródłem popularnonaukowej informacji o PC-tach i związanym z nimi środowiskiem (osprzęcie, programach, grach, technologiach, nowinkach itp.). 

</doc>
<doc id="288718" url="https://pl.wikipedia.org/wiki?curid=288718" title="Listera ovata">
Listera ovata



</doc>
<doc id="288720" url="https://pl.wikipedia.org/wiki?curid=288720" title="Miernik poziomu">
Miernik poziomu

Miernik poziomu – rodzaj woltomierza, przyrząd pomiarowy wykorzystywany głównie w telekomunikacji. Służy do pomiarów poziomu napięcia lub mocy sygnału elektrycznego (lub ich zmiany). Skala przyrządu cechowana jest zwykle w decybelach, rzadziej w belach.
Wykorzystywany głównie w zestawie pomiarowym z generatorem poziomu: generator poziomu podłącza się na początku mierzonej linii telekomunikacyjnej, a na końcu toru miernik poziomu. Pomiar spadku napięcia lub mocy sygnału umożliwia ocenę jakości i sprawności danej linii.
Znani producenci.
Mierniki poziomu produkowane były lub są nadal m.in. przez takie firmy jak:
Producenci historyczni (już nieistniejący) to:

</doc>
<doc id="288722" url="https://pl.wikipedia.org/wiki?curid=288722" title="Eurocopter Super Puma">
Eurocopter Super Puma

Aérospatiale/Eurocopter AS332/EC225 Super Puma – średni, dwusilnikowy śmigłowiec transportowy zaprojektowany i produkowany przez francuską firmę Aérospatiale, a później przez europejskie konsorcjum Eurocopter Group. Większa wersja rozwojowa śmigłowca Aérospatiale SA 330 Puma, używana przeważnie do obsługi platform wiertniczych i innych celów cywilnych.
Historia.
Nowa jednostka napędowa dla śmigłowców, model "Makila" produkcji Turbomeca, w porównaniu do poprzednika posiadała moc stałą 1330 kW (1800 KM) i 20% zmniejszenie zużycia paliwa. Decyzją konstruktorów nowy płatowiec był rozwijany więc pod istniejący silnik. Dwa prototypy 02 i 5 zostały przeznaczone do badań w locie i stosowaniu nowych rozwiązań. Inżynierowie Aérospatiale planowali wyposażyć Super Pumę w wirnik ogonowy typu fenestron, ale ze względu na brak zauważalnych zalet tego rozwiązania ujawnionych podczas testów, postanowiono zastosować wirnik klasyczny. Zastosowano natomiast nową głowicę wirnika nośnego. Przy jej budowie zastosowano elementy elastomerowe w miejsce przegubowych. Elastyczne zawszenia wirnika odkształcały się, pozwalając na prawidłową pracę silnika. Rozwiązanie uprościło budowę głowicy i obsługę techniczną wynikając z mniejszej ilości punktów smarowania. Wirnik pozostawał kompozytowy.
Z całości kadłuba zaprojektowane jako pierwsze zostało nowe podwozie, które było szersze i dzięki wahaczom wleczonym pochłaniało 25% energii lądowania. W kadłubie dodano szereg foteli i okna po bokach. Nos przebudowano na bardziej aerodynamiczny wydłużając go, co pozwoliło również zamontować w przyszłości radar. Belka ogonowa została wydłużona o 27 cm, krawędź natarcia statecznika pionowego została pogrubiona oraz dodano większych rozmiarów płetwę dolną. Wzmocnione zostały: podłoga, wręgi kadłuba, płyta sufitowa, mocowanie silników i przekładni głównej. Wymieniony został system autopilota, który w przypadku awarii oddawał sterowanie dwuosobowej załodze. Z powodu dostosowania śmigłowca do obsługi jednoosobowej część systemów uzyskała automatyzację. Pierwszy śmigłowiec nr 01 o numerach F-WZJA został oblatany 13 września 1978 roku i do końca następnego roku wylatał 330 godzin, przy przebudowach i testach. 17 lipca 1980 roku uszkodzona została podczas jednego z lotów łopata wirnika, a upadek maszyny uszkodził ją, co spowodowało jej wycofanie z użycia.
Produkcja seryjna rozpoczęta została w lutym 1980 roku. Numery fabryczne rozpoczynały się od 2001 (F-WZJK). Uzyskano parametry:
Śmigłowiec nr 2002 przeznaczono na 500-godzinny test obciążeniowy, a nr 2003 do prób wojskowych. Maszynę nr 2001 wysłano do Egiptu celem badań pracy w temperaturze 46 °C i do Kanady dla temperatur ujemnych. 24 kwietnia 1981 roku wydano certyfikat do lotów w warunkach VFR i IFR kategorii A i B przy masie 7-8 ton.
10 października 1980 oblatano dłuższą o 76,5 cm wersję oznaczoną jako AS332L, a certyfikowano ją w roku 1985. Ulepszona wersja przedłużonej Pumy, AS332L1 z nowymi silnikami Turboméca Makila 1A1 pojawiła się w 1986 roku. 31 specjalnie wyposażonych egzemplarzy tej wersji, używanych na platformach wiertniczych na Morzu Północnym przez firmę Bristow Helicopters zostało oznaczonych jako Tiger.
Pierwszym cywilnym nabywcą była firma Tyrolean Airways, która zwróciła go wytwórni, a egzemplarz nr 2002 trafił do Helog AG. W Stanach Zjednoczonych 12 sztuk śmigłowa w wersji C, zakupiła firma Petroleum Helicopters. Śmigłowce nigdy nie zakupiono zostały przez armię Angielską i Francuską, która zakupiła tylko kilka sztuk do ochrony Centrum Testów Nuklearnych na atolu Mururoa w 1984 roku. Hiszpania zakupiła 12 sztuk dla Sił Powietrznych do przewozu VIP i SAR. Śmigłowiec został zakupiony także przez Argentynę, Brazylię, Chile, Nigerie, Ekwador, Zjednoczone Emiraty Arabskie i Oman. W 1983 roku opracowano wersję morską z zabezpieczeniami antykorozyjnymi i pływakami.
Obecnie AS332L1 jest wciąż produkowany, ale sukcesywnie zastępuje go zmodyfikowana wersja AS332L2 Super Puma Mk II, charakteryzująca się jeszcze dłuższym kadłubem umożliwiającym zainstalowanie dodatkowego rzędu siedzeń, nową awioniką, nowym typem głowicy oraz dłuższymi łopatami wirnika głównego. Typ L2 został certyfikowany w 1992 roku. Produkowany jest także w wersji wojskowej jako Eurocopter EC725 Super Cougar.

</doc>
<doc id="288726" url="https://pl.wikipedia.org/wiki?curid=288726" title="Pierre Werner">
Pierre Werner

Pierre Werner (ur. 29 grudnia 1913 w Saint-André-lez-Lille, zm. 24 czerwca 2002 w Luksemburgu) – luksemburski polityk i prawnik, działacz Chrześcijańsko-Społecznej Partii Ludowej, parlamentarzysta i minister w różnych resortach, wieloletni premier Luksemburga.
Życiorys.
Studiował prawo na Uniwersytecie Luksemburskim i na Uniwersytecie Paryskim, absolwent pierwszego z nich z 1938. Od czasów studenckich związany z organizacjami katolickimi, w 1937 został wiceprzewodniczącym Pax Romana. Pracował jako prawnik, następnie w sektorze bankowym. Podczas niemieckiej okupacji był członkiem ruchu oporu, za jego pośrednictwem utrzymywał kontakty z pozostającym na uchodźstwie w Londynie rządem. Po II wojnie światowej był wyższym urzędnikiem w resorcie finansów. Zajmował się nadzorem bankowym, doradztwem i współpracą z międzynarodowymi instytucjami finansowymi.
W grudniu 1953 otrzymał nominację na ministra finansów i obrony. W marcu 1959 został nowym premierem Luksemburga. Urząd ten sprawował do czerwca 1974, kiedy to jego chadeckie ugrupowanie przeszło do opozycji. Jednocześnie w swoich gabinetach pełnił funkcje ministra finansów (1959–1964, 1969–1974), ministra spraw zagranicznych i sprawiedliwości (1964–1967), ministra skarbu (1964–1969), ministra służb publicznych (1967–1969), ministra kultury (1969–1974). W 1974 został członkiem Izby Deputowanych i liderem opozycji. Chadecy powrócili do władzy po kolejnych wyborach, od lipca 1979 do lipca 1984 Pierre Werner ponownie zajmował stanowisko premiera.
W latach 60. pracował wraz z Jeanem Monnetem nad koncepcją funkcjonowania Europejskiej Wspólnoty Gospodarczej. W 1970 zaproponował plan, nazwany od jego nazwiska planem Wernera, dotyczący europejskiej unii monetarnej, który został wykorzystany blisko dwie dekady później przy wprowadzaniu waluty euro.
W 1984 wycofał się z aktywności politycznej, przewodniczył radom dyrektorów CLT i SES. Od 1939 jego żoną była Henriette Pescatore, która zmarła w 1984. Miał trzech synów i dwie córki.

</doc>
<doc id="288727" url="https://pl.wikipedia.org/wiki?curid=288727" title="Dimitar Berbatow">
Dimitar Berbatow



</doc>
<doc id="288734" url="https://pl.wikipedia.org/wiki?curid=288734" title="George Gamow">
George Gamow

George Anthony Gamow (ros. "Георгий Антонович Гамов", "Georgij Antonowicz Gamow", ur. 4 marca 1904 w Odessie, zm. 19 sierpnia 1968 w Boulder, Kolorado) – amerykański fizyk teoretyczny pochodzenia ukraińsko-rosyjskiego, fizyk jądrowy i kosmolog, popularyzator nauki. Profesor George Washington University w Waszyngtonie i University of Colorado w Boulder. Laureat Nagrody Kalinga przyznawanej przez UNESCO za popularyzację nauki (1956).
Główne osiągnięcia Gamowa to model rozpadu promieniotwórczego alfa (α) oraz pierwotnej nukleosyntezy – powstania jąder atomowych w Wielkim Wybuchu.
Życiorys.
W latach 1931–1933 profesor uniwersytetu w Leningradzie. Wyemigrował do USA, gdzie w latach 1934–1954 wykładał w George Washington University oraz w latach 1956–1968 w University of Colorado Boulder.
W 1928 Gamow rozwiązał problem jądrowego rozpadu radioaktywnego alfa w oparciu o teorię kwantowego tunelowania. Wyprowadził kwantowo-mechaniczny wzór, który dawał niezerowe prawdopodobieństwo tego, że dwie jednoimiennie naładowane cząstki przezwyciężą swe wzajemne odpychanie elektrostatyczne i znajdą się bardzo blisko siebie. To kwantowo-mechaniczne prawdopodobieństwo jest znane jako „współczynnik Gamowa”, wykorzystywany do wyjaśnienia mierzonych szybkości pewnych rozpadów radioaktywnych.
W 1947 wraz ze współpracownikami opracował hipotezę powstawania pierwiastków („teoria "α","β","γ"” od nazwisk Alpher, Bethe i Gamow).
Gamow był popularyzatorem nauki, autorem cyklu książek o Panu Tompkinsie, w żartobliwy sposób przedstawiających m.in. teorię względności.

</doc>
<doc id="288736" url="https://pl.wikipedia.org/wiki?curid=288736" title="Generator poziomu">
Generator poziomu

Generator poziomu – rodzaj generatora drgań elektrycznych, przyrząd wykorzystywany głównie do pomiarów w telekomunikacji. Służy do generacji sinusoidalnego sygnału elektrycznego o kalibrowanym poziomie napięcia lub mocy. Skala przyrządu cechowana jest zwykle w decybelach.
Wykorzystywany głównie w zestawie pomiarowym z miernikiem poziomu: generator poziomu podłącza się na początku mierzonej linii telekomunikacyjnej, a na końcu toru miernik poziomu. Pomiar spadku napięcia lub mocy sygnału umożliwia ocenę jakości i sprawności danej linii.

</doc>
<doc id="288737" url="https://pl.wikipedia.org/wiki?curid=288737" title="Karabin Tor">
Karabin Tor

Tor (WKW Wilk) – polski powtarzalny wielkokalibrowy karabin wyborowy.
Historia.
Pod koniec 1999 roku podjęto decyzję o wprowadzeniu do uzbrojenia Wojska Polskiego wielkokalibrowego karabinu wyborowego. Nowa broń miała powstać w Ośrodku Badawczo-Rozwojowym Sprzętu Mechanicznego w Tarnowie. W lutym 2000 roku zatwierdzono założenia taktyczno-techniczne nowego karabinu.
Pracami prowadzonymi w OBRSM Tarnów kierował Aleksander Leżucha. Po analizie rozwiązań zastosowanych w istniejących na świecie jednostkach broni tej klasy uznano, że wymagania polskiej armii najlepiej spełni powtarzalny karabin w układzie bullpup. Projektowany karabin otrzymał też roboczą nazwę "Wielkokalibrowy Karabin Wyborowy Wilk (WKW Wilk)".
Modelowy egzemplarz nowego karabinu był gotowy w 2002 roku. W tym samym roku przeprowadzono pierwsze próby nowej broni. W ich wyniku dokonano zmian kształtu rygli (zwiększono ich powierzchnię przylegania, zmieniono kształt tylnej podpory, wydłużono poduszkę podpoliczkową (bakę) oraz przeniesiono skrzydełko bezpiecznika na lewą stronę broni).
W następnych latach odbywały się kolejne serie testów WKW Wilk i trwało doskonalenie tej broni. W 2005 roku na zamówienie MON miało powstać pierwsze 10 egzemplarzy seryjnych WKW Wilk. Przewidziano je dla IV zmiany Polskiego Kontyngentu Wojskowego w Iraku, służącej od 2005 roku. W związku z planowanym przyjęciem do uzbrojenia karabin otrzymał także nową nazwę "Tor".
W 2008 roku MON zakupił w ZM Tarnów kolejną partię 30 wkbw Tor.

</doc>
<doc id="288738" url="https://pl.wikipedia.org/wiki?curid=288738" title="Vulcanus">
Vulcanus



</doc>
<doc id="288745" url="https://pl.wikipedia.org/wiki?curid=288745" title="Wiesław Maniak">
Wiesław Maniak

Wiesław Jan Maniak (ur. 22 maja 1938 we Lwowie, zm. 28 czerwca 1982 w Kurczatowie, ZSRR) – polski lekkoatleta, medalista olimpijski i mistrz Europy. Specjalizował się w sprincie, zwłaszcza w biegu na 100 m.
Młodość spędził w Wielkiej Brytanii i Irlandii, gdzie mieszkał jego ojciec. Do Polski przyjechał w 1963.
Osiągnięcia.
Na olimpiadzie w Tokio 1964 zajął 4. miejsce w finale biegu na 100 m, jako najlepszy z białoskórych biegaczy. Zdobył srebrny medal olimpijski w sztafecie 4 x 100 m (wraz z Andrzejem Zielińskim, Marianem Foikiem i Marianem Dudziakiem). Na Mistrzostwach Europy w Budapeszcie 1966 zwyciężył w biegu na 100 m. Maniak zajął 4. miejsce w Halowych Mistrzostwach Europy w Madrycie 1968 w biegu na 50 m. Podczas igrzysk olimpijskich w Meksyku 1968 nie odniósł sukcesów indywidualnych, natomiast w sztafecie 4 x 100 m był w finale (8. miejsce). Uczestniczył też w Mistrzostwach Europy w Helsinkach 1971.
Czterokrotnie był mistrzem Polski na 100 m (w latach 1965, 1966, 1967 i 1971) i raz na 200 m (w 1965). Reprezentował barwy Legii Warszawa, Pogoni Szczecin i Skry Warszawa. Zmarł w trakcie pracy podczas kontraktu na budowie elektrowni w ZSRR.
Miejsce spoczynku.
Został pochowany w Warszawie, na cmentarzu Wawrzyszewskim.
Rekordy życiowe.
Jego rekord Polski na 100 m z roku 1965, wynoszący 10,1 s., przetrwał 19 lat do 1984. Podczas Letnich Igrzysk Olimpijskich w Tokio (15 października) uzyskał wynik 10,15 s. Niestety nie mógł on zostać uznany za rekord Polski z powodu zbyt silnego wiatru (+5,3 m/s). Podobnie jak wynik 10,0 s. uzyskany 3 lata później w Poznaniu (24 czerwca 1967, wiatr +2,8 m/s).
Upamiętnienie.
Miejski Stadion Lekkoatletyczny w Szczecinie nosi imię Wiesława Maniaka. Z inicjatywy Stowarzyszenie Czas Przestrzeń Tożsamość w 2008 na cmentarzu Centralnym w Szczecinie posadzono „drzewko pamięci" poświęcone jego osobie. Od 2018 roku na Miejskim Stadionie Lekkoatletycznym w Szczecinie rozgrywany jest memoriał Wiesława Maniaka.

</doc>
<doc id="288746" url="https://pl.wikipedia.org/wiki?curid=288746" title="Wójtowa Wieś (Gliwice)">
Wójtowa Wieś (Gliwice)

Wójtowa Wieś (niem. "Richtersdorf") – dzielnica miasta Gliwice od 1 stycznia 1927 roku.
Nazwa.
W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Woytawawieś" oraz zgermanizowaną "Richtersdorf". Dzielnica jest przez niektórych Gliwiczan zwana Wojtulą, natomiast w gwarze funkcjonuje wyłącznie jako Wojtowo Wieś.
Wody.
Przez dzielnicę przepływa niewielki strumień Ostropka wpadający do rzeki Kłodnicy oraz niewielki, okresowo wysychający strumyk Wójtowianka wpadający do Ostropki.
Historia.
Dzielnica powstała na przełomie XVI i XVII wieku.
Kościoły i kaplice.
Kościoły rzymskokatolickie:
Edukacja.
Szkoły podstawowe:
Turystyka.
Przez dzielnicę przebiega szlak turystyczny:
Transport.
Przez dzielnicę przebiega droga wojewódzka 408 oraz wzdłuż części granic dzielnicy przebiega autostrada A4.
Do 2009 roku na terenie dzielnicy znajdowała się pętla tramwajowa, na której kończyły bieg linie 1 i 4.

</doc>
<doc id="288748" url="https://pl.wikipedia.org/wiki?curid=288748" title="Gamow">
Gamow

Zobacz też: Jekatierina Gamowa, Gamów

</doc>
<doc id="288749" url="https://pl.wikipedia.org/wiki?curid=288749" title="Oparin">
Oparin



</doc>
<doc id="288753" url="https://pl.wikipedia.org/wiki?curid=288753" title="Wójtowa Wieś (Opole)">
Wójtowa Wieś (Opole)

Wójtowa Wieś (niem. "Vogtsdorf") – część Opola, 1293 mieszkańców. Wchodzi w skład dzielnicy Szczepanowice-Wójtowa Wieś. 
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie stosowaną, polską nazwą "Woitowa wieś" oraz niemiecką - "Vogtsdorf".
Historia.
Miejscowość lokowana przed 1308 rokiem, w 1471 roku w dokumentach pisanych wspomniana jako Vogtsdorf, w 1636 jako Woytowawies. Nazwa pochodzi od pierwszego właściciela miejscowości. W latach 1945–1954 siedziba gminy Wójtowa Wieś. Gdy w 1975 roku przyłączono miejscowość do Opola, skrócono jej nazwę do Wójtowa, jednak w miejskim głosowaniu w 2004 roku przywrócono pierwotną formę. 10 lipca 1997 roku miejscowość została zalana przez Odrę.
Obecnie osadnictwo jednorodzinne, przystanek PKS, pętla autobusowa MZK (linia nr 15), Wydział Wychowania Fizycznego i Fizjoterapii oraz jeden z instytutów Wydziału Elektrotechniki, Automatyki i Informatyki Politechniki Opolskiej (przy ul. Prószkowskiej), Publiczne Przedszkole nr 36 i Szkoła Podstawowa nr 28 (przy ul. Bogumiła Wyszomirskiego), dwa cmentarze przy ul. Krapkowickiej.
Przez Wójtową Wieś przepływa ciek wodny Olszanka, wpadający do Kanału Ulgi.
Dojazd autobusami miejskimi linii 15 i 25. Przez dzielnicę przebiega ul. Krapkowicka, znajdująca się w ciągu drogi krajowej nr 45, a ul. Prószkowska – drogi wojewódzkiej 414.

</doc>
<doc id="288754" url="https://pl.wikipedia.org/wiki?curid=288754" title="Czwórnik (elektryka)">
Czwórnik (elektryka)

Czwórnik, dwuwrotnik – obwód elektryczny lub element obwodu, który posiada cztery zaciski, uporządkowane w dwie pary (nazywane także wrotami). Jedna z par stanowi wejście czwórnika, a druga wyjście.
W stosunku do wejścia i wyjścia czwórnika musi być spełniony warunek równoważenia prądów: formula_1
Zastosowanie czwórnika w analizie obwodu umożliwia zastąpienie całości lub części obwodu elementem opisanym poprzez dwa równania liniowe. Pozwala to na znaczne uproszczenie analizy obwodu. Każdy czterozaciskowy obwód liniowy może zostać zastąpiony czwórnikiem, pod warunkiem, że nie zawiera niesterowanych źródeł napięciowych lub prądowych oraz spełnia powyższy warunek równoważenia prądów.
Metody opisu czwórników.
Czwórniki mogą być opisane różnymi równaniami matematycznymi, w zależności od wyboru zmiennych. Są one zazwyczaj przedstawiane w postaci macierzowej. Opisują relacje pomiędzy napięciami i prądami wejściowymi oraz wyjściowymi czwórnika.
Napięcia i prądy na zaciskach czwórnika mogą być wielkościami skalarnymi (przy prądzie stałym), zespolonymi (w stanie ustalonym przy wymuszeniu sinusoidalnym) lub wielkościami operatorowymi. Opis operatorowy jest najbardziej ogólny i pozwala badać czwórniki w stanie nieustalonym. Trzeba pamiętać, że jeśli analizujemy obwód w dziedzinie zespolonej, to macierz współczynników będzie zawierać liczby zespolone.
Każdy z przedstawionych tu typów macierzy jednoznacznie opisuje czwórnik. Wybór któregoś z nich uwarunkowany jest strukturą obwodu, sposobem połączenia czwórników, łatwością wyznaczenia parametrów itp. Przejście z jednego opisu do drugiego polega na przegrupowaniu zmiennych i wyznaczeniu odpowiednich relacji między nimi.
Postać impedancyjna.
gdzie:
W tej postaci napięcia wejściowe i wyjściowe są wyrażone w zależności od prądów końcówkowych. Macierz Z współczynników jest nazywana macierzą impedancyjną. Elementy tej macierzy, nazywane także parametrami rozwarciowymi, mają wymiar omów.
Postać admitancyjna.
gdzie:
W tej postaci prądy wejściowe i wyjściowe są wyrażone w zależności od napięć zewnętrznych. Macierz Y współczynników jest nazywana macierzą admitancyjną. Elementy tej macierzy, nazywane także parametrami zwarciowymi, mają wymiar simensów. Macierze Z i Y są powiązane relacją: formula_10
Postać hybrydowa (mieszana).
gdzie:
W tej postaci jedna para wielkości U1, I2 jest wyrażona jako funkcja drugiej pary I1, U2. Macierz H nazywana jest macierzą hybrydową. Element h11 nazywany jest impedancją wejściową, h12 – transmitancją odwrotną napięciową, h21 – transmitancją prądową, a h22 – admitancją wyjściową czwórnika.
Postać hybrydowa odwrotna.
gdzie:
W tej postaci jedna para wielkości I1, U2 jest wyrażona jako funkcja drugiej pary U1, I2. Macierz G nazywana jest macierzą odwrotną hybrydową. Macierze H i G są powiązane relacją: formula_19
Postać łańcuchowa.
gdzie:
W tej postaci para wielkości dotyczących zacisków wejściowych wyrażona jest jako funkcja pary związanej z zaciskami wyjściowymi. Macierz A nazywana jest macierzą łańcuchową. Elementy tej macierzy nazywane są parametrami transmisyjnymi.
Postać łańcuchowa odwrotna.
gdzie:
W tej postaci para wielkości dotyczących zacisków wyjściowych wyrażona jest jako funkcja pary związanej z zaciskami wejściowymi. Macierz B nazywana jest macierzą łańcuchową odwróconą. Ta postać jest rzadko stosowana.
Łączenie czwórników.
Wyróżniamy następujące typy połączeń czwórników:
Podział czwórników.
Czwórniki można dzielić na:

</doc>
<doc id="288759" url="https://pl.wikipedia.org/wiki?curid=288759" title="Copula">
Copula



</doc>
<doc id="288761" url="https://pl.wikipedia.org/wiki?curid=288761" title="Els Callens">
Els Callens

Els Callens (ur. 20 sierpnia 1970 w Antwerpii) – belgijska tenisistka, specjalistka gry podwójnej, medalistka olimpijska, zdobywczyni Pucharu Federacji.
Karierę zawodową rozpoczęła w styczniu 1990. Szczególnie wartościowe wyniki osiągała w deblu, ale z powodzeniem występowała także w grze pojedynczej – dotarła do pozycji nr 43 w rankingu światowym (w lutym 1997). Do jej najlepszych wyników singlowych można zaliczyć finał turnieju w Québecu (1996), zwycięstwo nad Hiszpanką Sánchez Vicario (wówczas nr 4 na świecie) w Pucharze Federacji (1997), jedenaście wygranych turniejów ITF Women's Circuit (niższej rangi niż WTA Tour), trzykrotnie 1/32 finału (III runda) turniejów wielkoszlemowych (US Open 1995, Australian Open 2000, Wimbledon 2002). Na turnieju wimbledońskim w 2002 przegrała w III rundzie z Sereną Williams 6:7, 6:7, stanowiąc dla Amerykanki najcięższą przeprawę w drodze po tytuł.
Jako deblistka wygrała dziesięć turniejów WTA Tour, w dalszych dwunastu dotarła do finału. W 2000 w parze z rodaczką Dominique Van Roost dotarła do półfinału turnieju Masters w Nowym Jorku. Również z Van Roost sięgnęła po brązowy medal igrzysk olimpijskich w Sydney w 2000. W maju 2001 została sklasyfikowana na pozycji nr 12 w rankingu deblistek. Wygrała m.in. trzykrotnie turniej deblowy w rodzinnej Antwerpii, a także turniej w Berlinie (2001). Występowała również w grze mieszanej, dwukrotnie osiągając półfinał wielkoszlemowy – Wimbledon i US Open w 2002 (z Robbie Koenigiem z RPA).
W zespole narodowym w Pucharze Federacji występowała w latach 1994-2005, w 2001 przyczyniła się (głównie jako deblistka) do zdobycia przez Belgię tego trofeum. Wraz z końcem sezonu 2005 zdecydowała się zakończyć karierę zawodniczą, ostatni występ turniejowy zaliczyła w październiku t.r. w Hasselt (przegrała w II rundzie z Niemką Julią Schruff). Jej zarobki na korcie w ciągu 15 lat kariery przekroczyły półtora miliona dolarów amerykańskich.

</doc>
<doc id="288766" url="https://pl.wikipedia.org/wiki?curid=288766" title="Narciarstwo klasyczne">
Narciarstwo klasyczne

Narciarstwo klasyczne (lub dawniej także: norweskie) – dyscypliny narciarstwa, które wykształciły się w dużej mierze w krajach skandynawskich, w oparciu o tradycyjne narty „z wolną piętą” – z wiązaniem przytrzymującym jedynie przednią część buta. Określenie: „narciarstwo norweskie” wywodziło się z dużego wkładu Norwegów w kształtowanie tych dyscyplin.
Głównymi dyscyplinami sportowymi narciarstwa klasycznego są:
Od 1925 rozgrywane są Mistrzostwa świata w narciarstwie klasycznym.

</doc>
<doc id="288768" url="https://pl.wikipedia.org/wiki?curid=288768" title="Károly Simonyi">
Károly Simonyi

Károly Simonyi (ur. 18 października 1916, Egyházasfalu, zm. 9 października 2001) – węgierski fizyk. Studiował i doktoryzował się na Technicznym Uniwersytecie Budapeszt.
W 1948 został profesorem elektrotechniki Politechniki Budapeszteńskiej, a w latach 1952 – 1958 kierował działem fizyki jądrowej w centralnym instytucie badawczym Węgierskiej Akademii Nauk. Oprócz działalności dydaktycznej i naukowej, opublikował liczne podręczniki, literaturę fachową i leksykony. Jego najbardziej znaną publikacją jest przetłumaczona na wiele języków: "A fizika kultúrtörténetének" (Fizyka - historia kultury) .

</doc>
<doc id="288772" url="https://pl.wikipedia.org/wiki?curid=288772" title="M50 Ontos">
M50 Ontos

M50 Ontos (pełna nazwa ang. "106mm Self-propelled Rifle M50 Ontos") – amerykański niszczyciel czołgów z lat pięćdziesiątych XX wieku.
Historia.
Na początku lat pięćdziesiątych XX wieku w Stanach Zjednoczonych rozpoczęto pracę nad budową samobieżnych dział przeciwpancernych uzbrojonych w armaty bezodrzutowe. 
Projekt takiego działa oznaczony jako "M50 Ontos" został opracowany w zakładach Allis-Chalmers Manufactruring Co. w Milwaukee. Było to działo na podwoziu gąsienicowym budowanego wcześniej działa samobieżnego M56 Scorpion. Zostało ono uzbrojone w 6 armat bezodrzutowych M40 kal. 106 mm. 2 skrajne armaty mogły być zdjęte i używane samodzielnie przez piechotę po osadzeniu na trójnożnych podstawach. Z dział tych strzelano pociskami kumulacyjnymi o masie 7-9 kg. Pocisk taki z odległości 1200 m przebijał pancerz z homogenicznej stali utwardzanej o grubości do 280 mm. Dodatkowe uzbrojenie tego działa stanowiły 4 karabiny kal. 12,7 mm, zamocowane do bocznych armat, równolegle do nich. Karabiny te służyły do wstrzeliwania się w cel.
Działo mogło prowadzić ogień ze wszystkich armat naraz lub strzelać z poszczególnych z nich.
Produkcję seryjną działa w wersji M50 rozpoczęto w 1955 roku, a w 1963 w wersji M50A1. Wersje te różniły się tylko zastosowaniem innego silnika. Łącznie wyprodukowano 297 sztuk.
Służba.
Od rozpoczęcia produkcji seryjnej działo to zostało wprowadzone na uzbrojenie armii amerykańskiej w oddziałach piechoty morskiej. 
Były one używane bojowo po raz pierwszy w wojnie wietnamskiej, a później w innych konfliktach w których brała udział amerykańska piechota morska.

</doc>
<doc id="288776" url="https://pl.wikipedia.org/wiki?curid=288776" title="TQM">
TQM



</doc>
<doc id="288779" url="https://pl.wikipedia.org/wiki?curid=288779" title="Kraj Krasnodarski">
Kraj Krasnodarski

Kraj Krasnodarski (ros. Краснодарский край) – jednostka administracyjna w Rosji.
Geografia.
Kraj położony jest nad Morzem Czarnym i Morzem Azowskim, w Południowym Okręgu Federacji Rosyjskiej. Pomimo stosunkowo niewielkiej powierzchni około 76 tys. km² (45. miejsce wśród rosyjskich okręgów), ma 5 125 221 mieszkańców (oficjalne dane z roku 2002), czyniąc go najludniejszym krajem w Rosji i trzecim okręgiem w całej Rosji.
Kraj Krasnodarski graniczy od południa z Gruzją, od wschodu z Karaczajo–Czerkiesją i Krajem Stawropolskim a od północnego wschodu z obwodem rostowskim. Na terytorium Kraju znajduje się enklawa – Republika Adygei.
Stolicą kraju jest Krasnodar, z 809 000 mieszkańców. Do innych dużych miast należą Soczi (328 800), Noworosyjsk (231 900) i Armawir (193 900).
Rejony i ich centra administracyjne.
Miejscowości powyżej 20 000 mieszkańców.
"Stan na dzień 1 stycznia 2005 roku"
Demografia.
Skład narodowościowy obwodu w 2010 roku według rosyjskiego spisu:
W 2010 kraj zamieszkiwało 1969 Polaków. Stanowili 0,04% populacji.
Tablice rejestracyjne.
Tablice pojazdów zarejestrowanych w Kraju Krasnodarskim mają oznaczenie 23 lub 123 w prawym górnym rogu nad flagą Rosji i literami RUS.

</doc>
<doc id="288782" url="https://pl.wikipedia.org/wiki?curid=288782" title="Bölkow Bo 105">
Bölkow Bo 105

Bölkow Bo 105 – lekki dwusilnikowy śmigłowiec wielozadaniowy, opracowany przez niemiecki koncern Messerschmitt-Bölkow-Blohm GmbH.
Historia.
Prace nad śmigłowcem rozpoczęły się w 1961 roku pod kierownictwem doktora Ludwiga Bölkowa i Emila Weilanda. Obaj pracowali w firmie "Bölkow" nad śmigłowcami typu "KG" od 1955 roku.
Konstruowanie samolotów po II wojnie światowej było w Niemczech zakazane, dlatego też Bölkow podjął starania, aby zbudować śmigłowiec konkurencyjny do już obecnych na rynku zagranicznych konstrukcji. Zbudowano lekki śmigłowiec z dwoma silnikami (zgodnie z zasadą dublowania wszystkich ważnych dla bezpieczeństwa mechanizmów) i wysoko umieszczonym wirnikiem głównym, prosty w obsłudze i utrzymaniu. Maszyna mogła być w prosty sposób przystosowana do różnych celów łącznie z misjami ratunkowymi. Na pokrycie kosztów budowy śmigłowca rząd niemiecki udzielił pożyczki w wysokości 60% wartości kosztów.
"Bo 105" jako pierwszy śmigłowiec na świecie posiadał sztywny wirnik główny. Zbudowano go głównie z włókien szklanych wzmocnionych tworzywami sztucznymi, uzyskując bardzo lekki i mocny wirnik o doskonałych charakterystykach aerodynamicznych.
Prototyp śmigłowca z nowym wirnikiem został oblatany 16 lutego 1967 roku. W pierwszym śmigłowcu zastosowano silniki turbinowe produkcji niemieckiej, ale do seryjnych maszyn planowano montować sprawdzone silniki "Rolls-Royce" serii "Allison 250".
Zanim rozpoczęła się produkcja seryjna śmigłowca, firma "Bölkow" stała się częścią koncernu Messerschmitt Bölkow Blohm GmbH w skrócie MBB. Później firma ta stała się częścią "Daimler Benz Aerospace" (DASA) a później konsorcjum "Eurocopter Group" i produkowała śmigłowce Bo 105 do 1997 roku. W międzyczasie wybudowano opierając się na doświadczeniach zdobytych przy konstruowaniu pierwszego śmigłowca kolejne dwusilnikowe maszyny takie jak BK 117 czy EC135. W 1994 "Eurocopter" wprowadził zmodernizowaną wersję Bo 105 CBS-5. Miał on wydłużony o 25 cm kadłub i nowy wirnik CBS-5-Muster o większej sprawności i przekładnię główną FS 110, taką jak w zbudowanej dla potrzeb "Bundeswehry" wersji Bo 105M i P.
Od wyprodukowania śmigłowca "Bo 105" w latach 70. XX wieku znacząco rozwinęła się niemiecka sieć ratownictwa oparta o tę maszynę. W porównaniu do konkurencyjnych śmigłowców, Bo 105 charakteryzuje się większym wnętrzem umożliwiającym transport pacjenta w pozycji leżącej, oraz niezbędnego sprzętu medycznego. Cechą niekorzystną jest to, że dostęp do nóg pacjenta nie jest możliwy podczas lotu. Nowa wersja CBS-5 przeznaczona dla Straży Granicznej i ADAC, umożliwia, dzięki dużej przestrzeni wewnętrznej, zamontowanie całego niezbędnego wyposażenia łącznie z ratowniczym.
Obecnie śmigłowiec Bo 105 nie spełnia wszystkich nowych europejskich norm bezpieczeństwa "JAR OPS 3" i może być używany zarówno do celów komercyjnych, jak i ratownictwa tylko do roku 2009. W związku z tym ADAC korzystający z tego śmigłowca właśnie do celów ratowniczych wymienia go sukcesywnie na śmigłowce typu "EC 135". Podobne działania podejmują także inni użytkownicy śmigłowców Bo 105, zastępując je lepszymi i nowocześniejszymi maszynami.
Opis konstrukcji.
Śmigłowiec napędzany jest dwoma silnikami turbowałowymi "Allison 250-C 20B" umieszczonymi u góry krótkiego i krępego kadłuba, napędzającymi czterołopatowy sztywny wirnik umocowany centralnie nad kabiną. Kabina ma kształt owalny przeszklony wypukłymi, przezroczystymi panelami. Uchylne drzwi zapewniają dostęp do przestrzeni ładunkowej wyposażonej w uchwyty do mocowania ładunku lub siedzenia pasażerskie. W wersjach wojskowych występują zewnętrzne uchwyty do uzbrojenia podwieszanego. Podwozie płozowe. Wirnik ogonowy klasyczny zamontowany po lewej stronie belki ogonowej, a po obu stronach prostokątne statecznik poziome z dodatkowymi, małymi, pionowymi powierzchniami stabilizującymi.
Wersje śmigłowca "Bo 105".
Bo 105CB.
Standardowa wersja produkcyjna
Bo 105CBS.
Wersja przeznaczona do transportu 6 osób z przedłużonym kadłubem (wersja VIP). Niektóre egzemplarze są używane jako śmigłowce ratownictwa morskiego SAR.
Bo 105LS.
Produkowany w Kanadzie śmigłowiec z mocniejszymi silnikami turbowałowymi "Allison 250-C28" o mocy 550 KM o większych zdolnościach do lotów w wysokich temperaturach i na dużych wysokościach.
Bo 105M (VBH).
Pierwsza wersja wojskowa ("VBH" od "Verbindungshubschrauber" – "śmigłowiec łącznikowy") używana do:
Ze względu na redukcje przeprowadzone w armii niemieckiej wersja ta została wyparta przez zmodyfikowany Bo 105P-1A1. Po wymianie systemów uzbrojenia są one używane jako Bo 105P-1M do tych samych zadań co wersje M.
Wyprodukowano 227 egzemplarzy tej wersji śmigłowca.
Bo 105P (PAH-1).
Wojskowa wersja śmigłowca oznaczona jako PAH-1 (od niem. "Panzerabwehrhubschrauber") używana jest jako śmigłowiec przeciwpancerny uzbrojony w pociski HOT.
Wersja "Bo 105P-1A1" jest ulepszoną i bardziej efektywną odmianą śmigłowca przeciwpancernego "Bo 105P" przenoszącego podwieszane uzbrojenie rakietowe (w tym nowe pociski "HOT-2") i strzeleckie. "Bo 105" jest pierwszym i jednym z niewielu śmigłowców zdolnych wykonać pętlę, figurę akrobacji lotniczej bardzo trudną do wykonania na śmigłowcach. Bo 105 jest zdolny do jej wykonania ze względu na zastosowanie nowoczesnych, bardzo wytrzymałych materiałów do konstrukcji wirnika nośnego...
Wyprodukowano 212 egzemplarzy tej wersji śmigłowca. Obecnie są zastępowane przez maszyny Eurocopter Tiger.
Bo 105 jest produkowany licencyjnie w Chile, na Filipinach, w Indonezji (jako "NBO-105") i Hiszpanii (jako "CASA BO-105/ATH").

</doc>
<doc id="288783" url="https://pl.wikipedia.org/wiki?curid=288783" title="Kiedrzyn">
Kiedrzyn



</doc>
<doc id="288786" url="https://pl.wikipedia.org/wiki?curid=288786" title="Dzień Papieski">
Dzień Papieski



</doc>
<doc id="288788" url="https://pl.wikipedia.org/wiki?curid=288788" title="Kraj Nadmorski">
Kraj Nadmorski

Kraj Nadmorski () – jednostka administracyjna Federacji Rosyjskiej w Dalekowschodnim Okręgu Federalnym ze stolicą we Władywostoku.
Geografia.
Kraj Nadmorski stanowi najdalej wysuniętą na południowy wschód część Rosji. Znajduje się pomiędzy 42° i 48° szerokości geograficznej północnej i 130° i 139° długości geograficznej wschodniej. Jest rozciągnięty południkowo, a odległość od najbardziej wysuniętego punktu na północ do najbardziej wysuniętego na południe wynosi około 900 km.
Kraj Nadmorski graniczy z Chinami od zachodu, z Koreą Północną od południa, z Krajem Chabarowskim na północy i z Morzem Japońskim na wschodzie.
Topografia.
Obszar kraju ma charakter górski i wyżynny. Przeważająca część kraju jest zalesiona (80%). Średnia wysokość wynosi ok. 500 m n.p.m. Głównym pasmem górskim jest Sichote Aliń z najwyższym szczytem Kraju Nadmorskiego ― górą Anik (1933 m n.p.m.), składające się z licznych mniejszych pasm. Na południu liczne jaskinie krasowe, np. Spiaszczaja Krasawica. Góry poprzecinane są licznymi dolinami rzek i potoków. Największą rzeką jest Ussuri z dopływem Bolszą Ussurką. Zachodnia część kraju położona jest na Nizinie Chanka nad największym rosyjskim jeziorem na Dalekim Wschodzie, Chanką.
W kraju znajdują się również liczne małe wyspy, jak: Rosyjska, Popowa, Putiatina, Rejneke, Rikorda, Archipelag Rimskiego-Korsakowa, Askold, Pietrowa i inne.
Na Morzu Japońskim, w pobliżu Władywostoku, znajduje się Półwysep Jankowskiego – nazwany na cześć polskiego zesłańca Michała Jankowskiego, pioniera rosyjskiego Dalekiego Wschodu, archeologa, przedsiębiorcy, przyrodnika i hodowcy.
Klimat.
Klimat kraju jest umiarkowany chłodny monsunowy.
Ludność.
W 1989 roku zaludnienie kraju wynosiło 2 258 391 osób, w 2002 roku 2 071 210, a w roku 2010 spadło do 1 956 497 mieszkańców. W roku tym w skład populacji wchodziły następujące narodowości:
Religia.
Według oficjalnego sondażu z roku 2012 26,6% ludności Kraju Nadmorskiego zalicza się do Rosyjskiej Cerkwi Prawosławnej, 6% to niezrzeszeni chrześcijanie, 1% zalicza się do innej Cerkwi prawosławnej, 1% populacji zalicza się do rodzimowierstwa słowiańskiego (słowiańskie neopogaństwo). W dalszej kolejności, 24% populacji jest wierząca, lecz nie należy do żadnej wspólnoty religijnej, 35% to ateiści, oraz 6,4% wskazuje inne religie lub nie chciała odpowiedzieć na pytanie.
Podział administracyjny.
Kraj podzielony jest na 10 miast wydzielonych i 22 rejony.
Gospodarka.
W Kraju Nadmorskim rozwinął się przemysł hutniczy, górniczy, rybny, maszynowy, metalowy, elektrotechniczny, drzewny, chemiczny oraz materiałów budowlanych. W regionie uprawia się pszenicę, owies, ryż, soję, buraki cukrowe, słonecznik oraz hoduje się bydło, zwierzęta futerkowe.
Transport.
Przez kraj przebiega linia kolei transsyberyjskiej, która kończy tu swój bieg, oraz liczne drogi w tym droga magistralna M60. We Władywostoku znajduje się największy rosyjski port morski na Dalekim Wschodzie oraz międzynarodowy Port lotniczy Władywostok.
Tablice pojazdów zarejestrowanych w Kraju Nadmorskim mają oznaczenie 25 w prawym górnym rogu nad flagą Rosji i literami RUS.

</doc>
<doc id="288790" url="https://pl.wikipedia.org/wiki?curid=288790" title="Edmund Bulanda">
Edmund Bulanda

Edmund Jan Bulanda (ur. 28 października 1882 w Krakowie, zm. 3 kwietnia 1951 we Wrocławiu) – polski archeolog, rektor Uniwersytetu Jana Kazimierza we Lwowie, profesor Uniwersytetu Wrocławskiego.
Życiorys.
Urodził się 28 października 1882 w Krakowie, w rodzinie Jana i Joanny z Marków. W 1902 ukończył Gimnazjum św. Anny w Krakowie, po czym w latach 1903–1907 studiował na Wydziale Filozoficznym Uniwersytetu Jagiellońskiego, gdzie w 1908 uzyskał doktorat. W latach 1907–1913 podróżował naukowo do Wiednia, Berlina, Monachium, Florencji, Rzymu, na Sycylię, do Grecji i Azji Mniejszej, pracując w tamtejszych muzeach i uczestnicząc w pracach wykopaliskowych. Na UJ w 1913 habilitował się z archeologii klasycznej. Podczas I wojny światowej w latach 1915–1916 służył w armii austro-węgierskiej. Od 1 grudnia 1916 do 1920 był profesorem nadzwyczajnym na Uniwersytecie Lwowskim, następnie zaś profesorem zwyczajnym. Brał udział w obronie Lwowa w trakcie wojny polsko-ukraińskiej jako członek straży obywatelskiej. Był wybierany dziekanem Wydziału Humanistycznego (dwukrotnie), zaś w roku 1933 rektorem polskiego Uniwersytetu Jana Kazimierza we Lwowie (nie objął wówczas stanowiska z powodu sprzeciwu ministra oświecenia publicznego i wyznań religijnych Janusza Jędrzejewicza). Rektorem UJK został wybrany 21 stycznia 1938, pełnił tę funkcję od 25 lutego 1938 do 31 sierpnia 1939. Został członkiem założycielem powołanego w 1938 Stowarzyszenia „Towarzystwo Budowy Panoramy Plastycznej Dawnego Lwowa”.
Po agresji ZSRR na Polskę i rozpoczęciu okupacji sowieckiej wykładał archeologię chrześcijańską na tajnym Wydziale Teologicznym UJK. Był zaangażowany w tajne nauczanie. Po ataku Niemiec na ZSRR i nastaniu okupacji niemieckiej), upoważniony przez dyrektora Departamentu Oświaty i Kultury Delegatury Rządu na Kraj Czesława Wycecha do koordynacji działań w podziemiu ukierunkowanych na szkolnictwo wyższe. Od lipca 1941 prowadził prace mające na celu reaktywację tajnej działalności UJK, a od 5 sierpnia 1941 do stycznia 1942 pełnił funkcję Okręgowego Delegata Rządu we Lwowie, działając pod pseudonimem „Krakowiak”. Został rektorem tajnego UJK (30 czerwca 1941 – lipiec 1944), prowadził wykłady archeologii na Wydziale Humanistycznym, zasiadł w komisji przewodów doktorskich. Po ponownej okupacji Lwowa przez Armię Czerwoną 28 lipca 1944 i otwarciu w nowym roku akademickim Uniwersytetu im. Iwana Franki został zatrudniony w Katedrze Filologii Klasycznej.
W 1945 zmuszony do wyjazdu ze Lwowa osiadł we Wrocławiu. Od 1 maja 1946 pracował na Wydziale Humanistycznym Uniwersytetu Wrocławskiego jako profesor zwyczajny. Był kierownikiem Katedry Archeologii Klasycznej. Był poddany działaniom represyjnym ze strony władz PRL, został określony jako „reakcyjny profesor” przez KC PZPR (1949/1950). Zajmował się grecką rzeźbą antyczną, uzbrojeniem antycznym i dziejami Etrusków. Opublikował ponad 50 prac naukowych w wielu językach. Był prezesem Polskiego Towarzystwa Archeologicznego, członkiem Towarzystwa Naukowego we Lwowie, Związku Numizmatyków Lwowskich, Wrocławskiego Towarzystwa Naukowego i niemieckiego Instytutu Archeologicznego.
Od 30 czerwca 1920 był mężem Marii Ireny z Obertyńskich.
Został pochowany na cmentarzu św. Wawrzyńca we Wrocławiu.

</doc>
<doc id="288791" url="https://pl.wikipedia.org/wiki?curid=288791" title="Order Świętej Anny">
Order Świętej Anny

Order Świętej Anny (ros. "Орден Святой Анны") – od 1735 do 1797 order domowy oraz zasługi holsztyńskiej dynastii Schleswig-Holstein-Gottorp, panującej w księstwie Gottorp, w Szwecji oraz w 1762 i ponownie od 1796 w Imperium Rosyjskim. W 1797 car Paweł I wcielił go do systemu orderów carskich jako "Opдeн cв. Aнны" i przydzielił mu najniższe miejsce w ich hierarchii.
Historia.
Intencję ufundowania orderu ogłosił już 26 maja 1725 oblubieniec Anny Piotrowny (córki Piotra Wielkiego i Katarzyny I), książę Holstein-Gottorpu Karol Fryderyk, ale ustanowił go 10 lat później ku pamięci swej małżonki i jej kuzynki, panującej wówczas carycy Anny. Początkowo order był jednoklasowy i miał liczyć tylko 15 kawalerów.
Bezdzietna caryca Elżbieta I mianowała w 1743 syna powyższej pary, Karola Piotra Ulryka, późniejszego Piotra III carewiczem, tak że wielki mistrz orderu przeprowadził się na dwór petersburski, podczas gdy order pozostał odznaczeniem holsztyńskim. W czasie panowania Katarzyny II św. Anna nie miała w ogóle żadnej przynależności narodowej, gdyż Piotr III zrzekł się praw do tronu holsztyńskiego na rzecz innej linii rodu, ale carewicz Paweł Pietrowicz (późniejszy Paweł I) nadawał odznaczenie jako order domowy w pokaźnych ilościach. Po wstąpieniu na tron carski Paweł wcielił św. Annę jako trójklasowy order zasługi do systemu rosyjskiego, gdzie:
12 listopada 1796 ustanowiona została także Odznaka Honorowa Orderu św. Anny ("Знaкъ oтличия Орденa cв. Aнны"), służąca do wyróżniania podoficerów i żołnierzy za 20 lat nienagannej służby (do 1864), osobiste męstwo i odwagę, a także za czyny bohaterskie i zasługi w służbie wojskowej. Nagrodzeni nią otrzymywali dodatek do żołdu, a w razie wykroczeń byli zwolnieni z kar cielesnych. Od 1804 odznaczeni nie byli zobowiązani do płacenia podatku podusznego, a od 1888 odznaką odznaczano również podoficerów za 10 lat nadterminowej służby wojskowej.
W 1815 car Aleksander I stworzył nową III Klasę noszoną na piersi, a order noszony na szabli (lub innej regulaminowej broni białej: szpady, pałasza lub kordzika) stała się IV Klasą, która była przeznaczona wyłącznie dla oficerów.
Po 1831 św. Anna znalazła się na przedostatnim, szóstym miejscu w hierarchii orderowej, ostatnie siódme otrzymał wcielony do systemu Order św. Stanisława.
Do 1845 wszystkie klasy orderu dawały dziedziczne szlachectwo.
W 1917 zarówno order jak i odznaka zostały zniesione jako odznaczenie państwowe przez władze sowieckie, wraz z całym rosyjskim systemem orderowo-odznaczeniowym.
Obecnie jest jednym z orderów domowych nadawanym przez członków b. panującej dynastii Romanowów.
Wygląd.
"Order holsztyński" to krzyż grecki, którego ramiona wykonane były z ciemnorubinowego szkła osadzonego w złotych ramkach, z medalionem przedstawiającym św. Annę w środku, z trzema srebrnymi kulkami na każdym zakończeniu każdego ramienia i ze stylizowanymi złotymi sercami między ramionami. Wygląd utrzymał się krótko po włączeniu orderu do systemu orderów rosyjskich.
Od 1816 odznaka "orderu rosyjskiego" to krzyż kawalerski (różnej wielkości w różnych klasach) oraz gwiazda (tylko dla I klasy). Krzyż nie posiadał kulek na ich szpicach i emaliowany był na czerwono. Między ramionami krzyża znajdowały się złote ażurowane ornamenty. W środkowym medalionie awersu posiadał emaliową figurę św. Anny z krzyżem w dłoni, w rewersie niebieskie litery „AIPF”, skrót od łacińskich słów "Anna Imperatori Petri Filia (Anna Córka Imperatora Piotra)", ale jednocześnie również od dewizy orderu "Amantibus Iustitiam Pietatem Fidem (kochającym sprawiedliwość, pobożność, wiarę)".
III klasa od 1855 za zasługi wojenne nadawana była z mieczami.
Do 1874 Rosjanom nadawano I i II klasę z emaliowaną carską koroną jako zawieszeniem krzyża. W tym samym roku wprowadzono złote miecze, które były podłożone pod płomienie między ramionami krzyża. Od 1829 cudzoziemcom I i II klasę nadawano także z brylantami (lub kryształowymi szkiełkami), którymi okładano płomienie i otoczkę środkowego medalionu.
IV klasą był złotą, okrągłą tarczą o średnicy 25 mm, obwiedzioną wewnątrz krawędzi czerwonym pierścieniem, z koroną u góry i czerwonym krzyżem kawalerskim wewnątrz środkowego medalionu. Na rewersie znajdował się sztyft z nakrętką do mocowania na rękojeści broni białej. Od 1828 broń dekorowana była dodatkowo temblakiem w kolorze wstęgi orderowej, zakończonym pomponem, a od 1829 na rękojeści grawerowano napis „Za Chrabost” ("Za Męstwo").
Kawalerowie niechrześcijańscy otrzymywali odznaczenie z carskim orłem zamiast figury świętej w medalionie. 
Początkowo haftowana srebrną nitką, później wykonywana ze srebra ośmiopromienna gwiazda orderowa św. Anny miała w swym środku medalion z czerwonym krzyżem greckim, otoczony dewizą orderu "AMANTIBUS IUSTITIAM PIETATEM FIDEM" (kochającym sprawiedliwość, pobożność, wiarę). Przy dekoracji z mieczami znajdywały się one nad medalionem gwiazdy. 
Wstęga orderowa była czerwona z żółtymi obustronnymi paskami. I klasę noszono na szarfie z lewego ramienia na prawy bok, gwiazdę na prawej piersi.
Istnieją także odmiany orderu św. Anny (jak i innych orderów carskich mających formę krzyża z czerwoną emalią) wyłożonych (wbrew statutom) "czarną emalią". Była to moda panująca w końcu XIX i na początku XX wieku, czarne ordery były lepiej widoczne na niektórych uniformach.
Odznaka Honorowa Orderu św. Anny to mały medal o średnicy 24,5 mm z koroną lub bez, z krzyżem orderu na awersie i numerem nadania na rewersie. Nazywany był czasem V klasą.
Odznaczeni.
W 1799 kawalerem Orderu Świętej Anny III Klasy został książę Franciszek Ksawery Drucki Lubecki, później także I Klasy. W 1832 orderem I klasy nagrodzony został arcybiskup warszawski Stanisław Kostka Choromański.

</doc>
<doc id="288796" url="https://pl.wikipedia.org/wiki?curid=288796" title="Petronela Aragońska">
Petronela Aragońska

Petronela Aragońska zwana również Petronilą, Petronillą i Petronellą (ur. 11 sierpnia 1135, zm. 17 października 1174 w Barcelonie) – królowa Aragonii w latach 1137-1164.
Życiorys.
Była córką Ramiro II Aragońskiego i Agnieszki Akwitańskiej (córki księcia Wilhelma IX). Kiedy jej stryj Alfons I Aragoński zmarł bezpotomnie, Ramiro – będący podówczas mnichem – uzyskał od papieża dyspensę od ślubów kapłańskich w celu podtrzymania ciągłości dynastii aragońskiej. Ożenił się z Agnieszką i spłodził Petronelę, po czym niecałe dwa lata później zorganizował małżeństwo córki z hrabią Barcelony Ramonem Berenguerem IV, choć pierwszym kandydatem do ślubu był Sancho, syn Alfonsa VII Kastylijskiego. Aragońska szlachta wolała jednak połączenia ich państwa z niewielkim feudalnym hrabstwem Barcelony.
Oficjalna ceremonia zaślubin odbyła się dopiero w 1150 w Lleidzie, kiedy Petronela osiągnęła wymagany prawem kanonicznym wiek 14 lat. Małżeństwo z Ramonem Berenguerem IV było faktyczną unią Aragonii i Katalonii, choć małżonkowie rządzili osobno swoimi krajami, a Ramon przyjął jedynie tytuł księcia Aragonii, a nie króla. Zgodnie z układem pomiędzy władcami potomkowie Ramona i Petroneli mieli już rządzić niepodzielnie sfederowanymi państwami jako królowie Aragonii. Petronela dała Ramonowi szóstkę dzieci:

</doc>
<doc id="288797" url="https://pl.wikipedia.org/wiki?curid=288797" title="Petronilla Aragońska">
Petronilla Aragońska



</doc>
<doc id="288800" url="https://pl.wikipedia.org/wiki?curid=288800" title="Edward Roybal">
Edward Roybal

Edward Ross Roybal (ur. 10 lutego 1916 w Albuquerque, zm. 24 października 2005 w Pasadenie) – amerykański polityk, wieloletni członek Izby Reprezentantów.
Jego przodkowie pochodzili z Meksyku. Jako 6-latek przeniósł się wraz z rodziną do Kalifornii. Studiował zarządzanie na University of California w Los Angeles oraz prawo na Southwestern University. Pracował w administracji publicznej zajmującej się służbą zdrowia, szczególnie walką z gruźlicą. Służył w armii amerykańskiej w czasie II wojny światowej.
Był członkiem Partii Demokratycznej. W latach 1949-1962 zasiadał w Radzie Miasta Los Angeles, a w 1962 uzyskał mandat w Izbie Reprezentantów. Zasiadał w Kongresie USA nieprzerwanie w okresie 1963-1993, zajmując się przede wszystkim problematyką osób pochodzenia hiszpańskiego. W 1992 mandat w Izbie Reprezentantów zdobyła jego córka, Lucille Roybal-Allard.

</doc>
<doc id="288801" url="https://pl.wikipedia.org/wiki?curid=288801" title="Izba Reprezentantów USA">
Izba Reprezentantów USA



</doc>
<doc id="288802" url="https://pl.wikipedia.org/wiki?curid=288802" title="Kraj Stawropolski">
Kraj Stawropolski

Kraj Stawropolski () – jednostka administracyjna Rosji w Północnokaukaskim Okręgu Federalnym ze stolicą w Stawropolu.
Geografia.
Kraj Stawropolski położony jest na Kaukazie, na południu europejskiej części Federacji Rosyjskiej. Od północy graniczy z obwodem rostowskim, Kałmucją, od wschodu z Dagestanem, od południa z Czeczenią, Osetią Północną, Kabardo-Bałkarią oraz Karaczajo-Czerkiesją, a od zachodu z Krajem Krasnodarskim.
Przez Kraj Stawropolski przepływa rzeka Kubań.
Ludność.
W 1989 roku Kraj Stawropolski zamieszkiwało 2 410 379 osób, w 2002 roku liczba ta wzrosła do 2 735 139 osób, a według spisu z 2010 roku liczba ludności wynosiła 2 786 281 osób. W skład populacji wchodziły wówczas następujące narodowości:
Polonica.
Był to jeden z regionów zesłań Polaków w carskiej Rosji. Pamiątką z tego okresu jest zabytkowy kościół Przemienienia Pańskiego w Piatigorsku.
Tablice rejestracyjne.
Tablice pojazdów zarejestrowanych w Kraju Stawropolskim mają oznaczenie 26 w prawym górnym rogu nad flagą Rosji i literami RUS.

</doc>
<doc id="288803" url="https://pl.wikipedia.org/wiki?curid=288803" title="Oracle Corporation">
Oracle Corporation

Oracle Corporation (wym. []) – amerykańskie przedsiębiorstwo zajmujące się tworzeniem oprogramowania do szeroko rozumianej obsługi przedsiębiorstw, a w szczególności systemów zarządzania bazą danych.
Oracle jest drugim na świecie (po Microsoft) pod względem przychodów sprzedawcą oprogramowania. Firma m.in. osiągnęła to stawiając na tworzenie oprogramowania na Linuxa, także ma własną dystrybucję (Oracle Linux).
Historia.
Przedsiębiorstwo powstało w 1977 roku. W roku 2004 firma po długiej walce przejęła kontrolę nad producentem systemów wspomagających zarządzanie przedsiębiorstwem PeopleSoft.
Oracle jest dostawcą kompleksowych rozwiązań informatycznych dla dowolnego rodzaju przedsiębiorstw i organizacji. Obsługuje na świecie ponad 275 tys. klientów, w tym 98 przedsiębiorstw z listy Fortune 100.
Roczny obrót przedsiębiorstwa wynosi ponad 14 mld USD; na badania i rozwój przeznacza ponad 5 miliardów USD. Serwery baz danych, oprogramowanie warstwy pośredniej oraz narzędzia i aplikacje biznesowe, jak również usługi konsultingowe, szkolenia i asysta techniczna oferowane są w 145 krajach na całym świecie. Oracle jest pierwszą firmą, która stworzyła kompletny zestaw oprogramowania dla biznesu obsługiwanego w modelu internetowym.
W styczniu 2005 r. został zakończony proces połączenia Oracle z PeopleSoft; w efekcie fuzji powstał drugi światowy dostawca aplikacji biznesowych, zajmujący pierwsze miejsce na północnoamerykańskim rynku ERP i największy na świecie w dziedzinie oprogramowania HRMS i SCM. Pod koniec stycznia 2006 r. zakończył się proces łączenia z firmą Siebel Systems, dzięki czemu Oracle stał się największym na świecie, po SAP AG, dostawcą oprogramowania CRM przeznaczonego do zarządzania kontaktami z klientem.
W kwietniu 2009 r. Oracle ogłosił, że zamierza kupić Sun Microsystems. Operacja doszła do skutku po jej zatwierdzeniu przez organy antymonopolowe w USA i Europie. Obydwa urzędy wyraziły zgodę, przy czym w tym drugim sprawa rozpatrywana była przez wiele miesięcy. Transakcja przejęcia opiewała na kwotę ponad 7 miliardów dolarów i została ukończona 27 stycznia 2010 r. Oracle w ten sposób stał się właścicielem takiego oprogramowania jak systemy operacyjne Solaris i OpenSolaris, pakiety biurowe StarOffice (obecnie Oracle Open Office) i OpenOffice.org, platformy Java wraz z NetBeans, konkurencyjnej dotychczas bazy danych MySQL i wielu innych produktów firmy Sun.
10 lutego 2010 Oracle ogłosiła na swojej stronie wiadomość o nabyciu izraelskiej firmy Convergin.
Produkty.
Oracle posiada w ofercie kilkaset produktów software, jednak najważniejszym z nich jest Oracle Database z której sprzedaż dostarcza ponad 30% całego przychodu firmy. Niektóre produkty Oracle Corporation to: bazy danych, narzędzia programistyczne i oprogramowanie warstwy pośredniej, jak również zestaw gotowych aplikacji biznesowych:

</doc>
<doc id="288804" url="https://pl.wikipedia.org/wiki?curid=288804" title="Oracle Database">
Oracle Database

Oracle Database – system zarządzania relacyjnymi bazami danych (ang. "RDBMS") stworzony przez firmę Oracle Corporation. Nazwa Oracle pochodzi od nazwy kodowej jednego z projektów sponsorowanych przez CIA, nad którymi pracował współzałożyciel korporacji Oracle – Larry Ellison.
Opis systemu.
Relacyjna baza danych Oracle posługuje się standardowym językiem zapytań SQL oraz posiada wbudowany wewnętrzny język tworzenia procedur składowanych PL/SQL – będący proceduralnie obudowanym językiem SQL. Jako języka tworzenia procedur składowanych w bazach danych Oracle (od wersji 8i) można używać również języka Java.
Struktura.
System bazy danych Oracle składa się z:
Struktura instancji.
SCHEMA – Schemat jest to zbiór obiektów należących do użytkownika.
Większość instalacji bazy Oracle posiada domyślną schema o nazwie SCOTT. Po tym jak w procesie instalacji zostaną utworzone przykładowe tabele, użytkownik ("user") może zalogować się do systemu bazy danych podając nazwę użytkownika: "scott" i domyślne hasło: "tiger". Nazwa schemy SCOTT pochodzi od jednego z pierwszych pracowników Oracle Corp. (Bruce Scott), którego kot wabił się Tiger.
Inne domyślne schemy zawierają:
Struktury pamięciowe.
Instancja bazy danych Oracle składa się ze współdzielonych struktur pamięciowych (do których dostęp mają wszystkie procesy obsługujące instancję) oraz ze struktur prywatnych, dostępnych tylko dla procesów, które te struktury zaalokowały.
Podstawową strukturą pamięciową jest SGA, czyli System Global Area lub Shared Global Area zależnie od nazewnictwa.
W skład SGA wchodzą:
Do struktur współdzielonych należy również Software Code Area będący strukturą przechowującą kod wykonywalny procesów Oracle. Występowanie tego obszaru jest zależne od systemu operacyjnego.
Poza strukturami współdzielonymi dostępna jest przestrzeń PGA, czyli Program Global Area. PGA jest dostępne tylko dla jednego procesu, który je stworzy i zawiera:
Procesy.
Procesy drugoplanowe wchodzące w skład instancji Oracle:
Z każdym użytkownikiem przyłączonym do instancji bazy danych związany jest proces przeznaczony do jego obsługi. Baza danych Oracle posiada dwa tryby obsługi klientów: dedykowany oraz współdzielony. W przypadku trybu dedykowanego, dla każdego klienta powoływany jest nowy proces, który w uproszczeniu jest odpowiedzialny za przetwarzanie zapytań, odczyt danych z dysków do buforów lub lokalizowanie istniejących danych w buforze, zapis zmienionych w wyniku operacji klienta bloków do bufora. Dla konfiguracji współdzielonej powoływane są do życia procesy:
Użytkownik łącząc się z bazą danych przyłącza się do jednego z istniejących procesów Dispacher i jego żądanie jest odpowiednio kolejkowane i przesyłane do procesu obsługującego zwanego Shared Server. W konfiguracji współdzielonej liczba procesów użytkowników jest określona przez odpowiednie parametry bazy danych, natomiast w konfiguracji dedykowanej liczba procesów jest równa liczbie jednocześnie przyłączonych użytkowników.
Poza wymienionymi podczas działania instancji Oracle mogą być uruchamiane różnorodne procesy związane między innymi z wykorzystaniem specyficznych opcji bazy danych.
Na platformie Windows baza danych Oracle działa w architekturze wielowątkowej, a nie wieloprocesowej, w związku z tym opisane procesy realizowane są jako wątki procesu głównego obsługującego instancję bazy danych.
Struktury przechowywania danych.
W skład bazy danych Oracle wchodzą:
Baza danych Oracle zamiast plików potrafi również wykorzystywać tak zwane surowe urządzenia (niesformatowane partycje).
Dane w bazie Oracle przechowywane są w tabelach znajdujących się w przestrzeniach tabel ("tablespace"). Pojedyncza przestrzeń tabel może rozciągać się na wiele plików danych natomiast pojedynczy plik może należeć tylko do jednej przestrzeni.
Przestrzeń tabel może logicznie składać się z różnego rodzaju segmentów (zbiorów bloków danych zaalokowanych na rzecz obiektu bazodanowego). Segment jest natomiast grupą extentów, które z kolei są ciągłymi zestawami bloków danych. Bloki są najmniejszą jednostką alokacji przestrzeni. Baza danych Oracle potrafi posługiwać się blokami różnej wielkości.
Najważniejszą przestrzenią tabel dla działania bazy danych jest przestrzeń SYSTEM przechowująca wszelkie słowniki bazy.
Edycje/Wersje.
Obecnie system zarządzania bazą danych (SZBD) (ang. "DBMS") Oracle jest dystrybuowany w wersji 12c (oficjalna premiera odbyła się 1.07.2013). Dostępne są różnorodne edycje SZBD Oracle różniące się możliwościami, a co za tym idzie i ceną.
W tej chwili dostępne są:
Od wersji 9i silnik bazy danych pomiędzy wszystkimi edycjami (wyłączając edycję "Lite") jest ten sam z wprowadzeniem do niego adekwatnych dla edycji ograniczeń. W wersjach wcześniejszych silniki wersji "Standard" oraz "Enterprise" były tworzone osobno.

</doc>
<doc id="288806" url="https://pl.wikipedia.org/wiki?curid=288806" title="Leopold Kindermann">
Leopold Kindermann

Leopold Kindermann, właściwie Rudolf Leonard Kindermann (ur. 29 września 1869 w Łodzi, zm. 1917) – przedsiębiorca, jeden z siedmiu synów Franciszka, brat Juliusza Roberta. Ożeniony z córką bogatego fabrykanta, Laurą Feder.
Był właścicielem jednego z najcenniejszych obecnie zabytków architektury secesyjnej w Polsce i Europie, willi przy ul. Wólczańskiej 31 w Łodzi. Zbudował ją na parceli otrzymanej w posagu. Powstała w latach 1902–1903, według projektu znanego łódzkiego architekta – Gustawa Landau-Gutentegera.
Pochowany został na Starym Cmentarzu przy ulicy Ogrodowej w Łodzi.

</doc>
<doc id="288807" url="https://pl.wikipedia.org/wiki?curid=288807" title="Kálmán Tihanyi">
Kálmán Tihanyi

Kálmán Tihanyi (ur. 28 kwietnia 1897 w Üzbégu zm. 26 lutego 1947 w Budapeszcie) – węgierski fizyk i elektronik, pionier telewizji.
Życiorys.
Urodził się w powiecie Nitra w Üzbégu (obecnie Zbehy na Słowacji). Studiował elektrotechnikę i fizykę w Pozsonyu (ob. Bratysława) i Budapeszcie. Jego patenty i wynalazki zostały zakupione i wykorzystane przez firmy jak Loewe czy RCA. W 1913 roku złożył pierwszy wniosek patentowy, a w 1914 roku po raz pierwszy sprzedał wiedeńskiej firmie patent dotyczący oświetlenia ulicznego. Podczas I wojny światowej zgłosił się na ochotnika do wojska. Najpierw służył jako oficer artylerii na froncie wschodnim, a potem jako inżynier radiowy. 
W 1926 roku opatentował swój elektroniczny system telewizyjny, a w 1928 roku jego ulepszoną wersję. W porównaniu do wcześniejszych mechanicznych lub mechaniczno–elektronicznych systemów (firm Siemens czy Telefunken), był on bardziej nowoczesny. Na swój wynalazek uzyskał patenty w Niemczech, Francji, Anglii i Stanach Zjednoczonych. Od 1929 pracował w Londynie nad możliwościami zastosowania telewizji w technice militarnej, budując prototyp samolotu zdalnie sterowanego dla angielskiego ministerstwa lotnictwa, prototyp ten zaadaptowano później na potrzeby włoskiej marynarki.
W latach 1935-1940 pracował nad ultradźwiękowym nadajnikiem o zasięgu 8 km, jego prototyp zbudował po powrocie na Węgry w latach 1940–1944. 
Pamięć świata.
W 2000 roku Węgry zgłosiły przechowywany w Węgierskim Archiwum Narodowym wniosek patentowy z 20 marca 1926 roku noszący nazwę "Radioskop" do wpisu na listę „Pamięć Świata” ("Memory of the World"), która obejmuje najcenniejsze zabytki światowego piśmiennictwa. Wpisu dokonano w 2001 roku. 

</doc>
<doc id="288808" url="https://pl.wikipedia.org/wiki?curid=288808" title="Tivadar Puskas">
Tivadar Puskas



</doc>
<doc id="288811" url="https://pl.wikipedia.org/wiki?curid=288811" title="Nagolennik">
Nagolennik



</doc>
<doc id="288814" url="https://pl.wikipedia.org/wiki?curid=288814" title="Franciszek Kindermann">
Franciszek Kindermann

Franciszek Kindermann (ur. 8 listopada 1837 w Łodzi, zm. 12 lutego 1915 w Łodzi) – przedsiębiorca łódzki.
Życiorys.
Syn Franciszka i Wilhelminy z domu Kindt. Ojciec, z zawodu tkacz, przybył do Łodzi z Saksonii. Syn postanowił pójść w ślady ojca. W 1859 roku uruchomił przy ul. Piotrkowskiej 533 (ob. nr 110) ręczny warsztat tkacki i został wpisany do rejestrów cechowych jako właściciel manufaktury wełnianej. Dwa lata później zatrudniał 22 czeladników. W 1896 roku posiadał 70 krosien ręcznych i wyrabiał tkaniny bawełniane, wełniane, korty i chustki. Kiedy firma zaczęła przynosić zyski, w kilkuletnich odstępach czasowych, Kindermann zwracał się do ówczesnych władz o pozwolenie na budowę "przy prywatnej drodze zwanej Łąkową" kolejnych budynków fabrycznych. Około 1897 roku produkcja została przeniesiona do fabryki zbudowanej przy skrzyżowaniu ulic Łąkowej i Andrzeja Struga. Zmechanizowany zakład podjął produkcję wełnianą i wyrabiał chusty, tkaniny oraz różnego rodzaju sukna.
I wojna światowa przyniosła przedsiębiorstwu straty i jego rozwój został zahamowany. W 1928 roku przekształcono je w spółkę akcyjną „Przemysł Wełniany Franciszek Kindermann SA”. Na skutek kryzysu w latach 30. XX wieku ogłoszono jej upadłość, a hale fabryczne podnajmowano innym przedsiębiorstwom. W czasie II wojny światowej w zakładach zlokalizowana była druga w Łodzi filia „Telefunkena”.
Franciszek Kindermann był Niemcem, który całkowicie się spolonizował i zapoczątkował łódzką linię rodu Kindermannów. Fabrykant uczestniczył aktywnie w życiu miasta, zasiadał w zarządach różnych stowarzyszeń, działał w Łódzkim Chrześcijańskim Towarzystwie Dobroczynności. W lutym 1896 roku, "za wzorową służbę i szczególne trudy", został odznaczony medalem srebrnym na wstędze św. Stanisława. Zmarł 12 lutego 1915 roku w Łodzi. Grobowiec przemysłowca znajduje się na cmentarzu ewangelickim przy ulicy Ogrodowej 43.
Dochował się 12 dzieci, w tym siedmiu synów, m.in. Leopolda Rudolfa, Juliusza Roberta, Gustawa Adolfa.

</doc>
<doc id="288818" url="https://pl.wikipedia.org/wiki?curid=288818" title="Macierze gamma">
Macierze gamma

Macierze γ, macierze Diraca – zbiór czterech macierzy zespolonych formula_1 formula_2 stosowanych w relatywistycznej mechanice kwantowej.
Macierze gamma formula_3.
Macierze formula_4 są zdefiniowane za pomocą 16 równań
gdzie:
Powyższe warunki można zapisać w równoważnej formie:
gdzie:
Warunki określające macierze gamma wyprowadza się żądając m.in., by równanie Diraca spełniało jednocześnie równanie Kleina-Gordona. Warunki te nie definiują konkretnej postaci macierzy formula_4 – każda reprezentacja spełniająca je jest dobra.
Powyższe macierze zapisane są z górnymi wskaźnikami. Nazywa się je kontrawariantnymi macierzami gamma.
Macierze formula_19.
Kowariantne macierze gamma są zdefiniowane następująco:
i sumacyjna reguła Einsteina jest tu założona.
Reprezentacje macierzy gamma.
Najpopularniejszymi reprezentacjami są:
Reprezentacja Pauliego-Diraca.
Zaproponowana przez Wolfganga Pauliego i Paula Diraca – macierze γ wyrażają się tu przez macierze Pauliego:
gdzie formula_14 oznacza tu macierz jednostkową 2 × 2. Uwzględniając postacie macierzy Pauliego otrzymamy:
Macierz formula_26 jest zawsze macierzą hermitowską. Macierze formula_27 w tej reprezentacji są macierzami antyhermitowskimi, lecz nie jest tak w każdej reprezentacji.
Reprezentacja Weyla (chiralna).
Stosowana często w kwantowej teorii pola ze względu na wygodną postać operatorów rzutu na składowe spinora w tej reprezentacji:
Macierz γ5.
Macierz γ5 jest zdefiniowana jako
gdzie formula_31 oznacza jednostkę urojoną; macierz ta ma różną postać w zależności od reprezentacji. Np.
Właściwości:
Pomimo że używa się tu symbolu gamma, macierz ta nie należy do algebry Clifforda "C"ℓ1,3(R) – zaś macierze formula_37 należą do tej algebry. Ponadto liczba 5 użyta w jej oznaczeniu jest pozostałością starszej notacji, w której macierz formula_38 oznaczano jako formula_39
Macierze alfa, beta Diraca.
Równanie Diraca można przekształcić do postaci analogicznej do równania Schrödingera, wprowadzając macierze
Zachodzi też analogiczna odwrotna zależność:
W reprezentacji Diraca macierze te mają postać
Macierze alfa, beta Diraca są macierzami hermitowskimi.

</doc>
<doc id="288819" url="https://pl.wikipedia.org/wiki?curid=288819" title="Bitwa pod Hattin">
Bitwa pod Hattin



</doc>
<doc id="288825" url="https://pl.wikipedia.org/wiki?curid=288825" title="Lady Bird Johnson">
Lady Bird Johnson

Lady Bird Johnson, właśc. Claudia Alta Taylor Johnson (ur. 22 grudnia 1912 w Karnack, zm. 11 lipca 2007 w West Lake Hills) – druga, a następnie pierwsza dama USA, żona prezydenta Lyndona B. Johnsona.
Życiorys.
Claudia Alta Taylor urodziła się 22 grudnia 1912 roku, jako córka kupca Thomasa Jeffersona Taylora i jego żony Minnie Patillo. Za sprawą swojej czarnoskórej kucharki, od dzieciństwa była nazywana „Lady Bird”. W wieku sześciu lat straciła matkę i przeszła pod opiekę ciotki, Effie. Uczęszczała do małej szkoły w Fern, a następnie do szkoły średniej w Marshall. W 1928 roku wstąpiła na University of Texas, gdzie studiowała sztukę. Dyplom uzyskała w 1933 roku, następnie studiowała dziennikarstwo.
Swojego przyszłego męża, Lyndona Johnsona, poznała w Austin, za pośrednictwem swojej przyjaciółki. Wkrótce potem zaczęli się spotykać i po pewnym czasie Johnson dwukrotnie się oświadczył. Za każdym razem nie został przyjęty. W 1934 roku, przy okazji ponownej wizyty w Teksasie, Johnson po raz trzeci oświadczył się Lady Bird i tym razem został przyjęty. Ich ślub odbył się 17 listopada 1934. W podróż poślubną młodzi pojechali do Meksyku, a po powrocie zamieszkali w Waszyngtonie.
Ze względu na trudną sytuację finansową byli bardzo oszczędni. Lady Bird zrezygnowała z własnej kariery zawodowej, by prowadzić dom i wspierać męża w ambicjach politycznych. Gdy w 1937 Lyndon został kongresmanem, Lady Bird pracowała w jego biurze, a także często służyła radą. Doświadczenie to pomogło jej, gdy zmuszona była prowadzić biuro poselskie męża, który przebywał na froncie II wojny światowej. W 1943 roku zakupiła także stację radiową KTBC w Austin, która okazała się przynosić spore zyski. Prezesem zarządu pozostała do 1963 roku, gdy została pierwszą damą.
Gdy w 1948 Lyndon kandydował do Senatu, Lady Bird musiała wziąć aktywniejszy udział w życiu publicznym. Żywo agitowała wówczas na rzecz męża i dzięki temu działaniu uzyskał on mandat senatora. W 1960 roku odradzała mężowi przyjęcie nominacji wiceprezydenckiej od Kennedy’ego, jednak Lyndon postanowił nie posłuchać jej rady.
Gdy została drugą damą, chciała skupić się na wspieraniu męża w obowiązkach. Pomagała także Jacqueline Kennedy, m.in. odbierając w jej imieniu nagrodę Emmy. Zastępowała także pierwszą damę na wielu imprezach, w których Jacqueline nie chciała uczestniczyć.
22 listopada 1963 przejeżdżała wraz z mężem kolumną prezydencką przez Dallas. Po zamachu na Kennedy’ego starała się pocieszyć Jacqueline Kennedy. Gdy Lyndon Johnson został zaprzysiężony na prezydenta, oboje zaproponowali wdowie po zmarłym prezydencie, że może zostać w Białym Domu jak długo będzie chciała. Ostatecznie wprowadzili się do siedziby prezydenckiej w grudniu 1963.
Jako pierwsza dama bardzo aktywnie włączała się w działalność polityczną, przez co media porównywały ją do Eleanor Roosevelt. Udzielała wywiadów, w których poruszała tematy związane z przestępczością, prawami kobiet i ubóstwem. Nie występowała jednak na konferencjach prasowych, reprezentowała ją jej sekretarka, Liz Carpenter. Pierwsza dama chętnie organizowała też festiwale sztuki, choć nie tak okazałe jak za czasów Jackie Kennedy. W 1964 roku uzyskała doktorat z literatury nadany przez alma mater – University of Texas.
Dzięki jej aktywności, zwłaszcza licznych podróży po różnych stanach, Johnson wygrał wybory prezydenckie w 1964 roku. Sprzeciwiła się jednak jego kandydaturze w 1968 roku. Prezydent posłuchał rady żony i ogłosił, że nie będzie ubiegał się o reelekcję.
Jednym z głównych elementów jej działalności jako pierwszej damy, były podróże. Często podróżowała w charakterze ambasadora dobrej woli i odwiedziła łącznie 33 kraje. Drugim elementem był program upiększania kraju. Objeżdżając Amerykę w 1964 roku propagowała swoje założenia, co doprowadziło do tego, że w 1965 roku Kongres uchwalił ustawę „Highway Beautification Act”, która ograniczała ilość reklam przy autostradach i usprawniała planowanie nowych dróg szybkiego ruchu.
Po zakończeniu prezydentury, Johnsonowie przenieśli się na swoje ranczo w Johnson City. Z uwagi na brak popularności pod koniec urzędowania w Białym Domu, rzadko pojawiali się wówczas publicznie. Gdy w styczniu 1973 roku Lady Bird owdowiała, zajęła się sprawami społecznymi, jak prawa kobiet, ochrona środowiska i zbiórka pieniędzy na bibliotekę im. Johnsona w Austin. Byłą także członkinią rad nadzorczych University of Texas, American Conservation Assosiation i National Park Service. W 1988 roku otrzymała Złoty Medal Kongresu za zasługi na rzecz ochrony środowiska, a dwa lata później uzyskała doktorat od Johns Hopkins University.
Wiosną 2002 roku doznała wylewu i straciła mowę. Cztery lata później straciła także wzrok. Zmarła 11 lipca 2007 roku, została pochowana w Stonewall.
Życie prywatne.
Claudia Alta Taylor wyszła za mąż za Lyndona Johnsona 17 listopada 1934 roku w kościele episkopalnym św. Marka w Austin. W ciągu dziesięciu lat małżeństwa Lady Bird czterokrotnie poroniła. Mieli dwie córki: Lyndę Bird (ur. 19 marca 1944) oraz Luci Baines (ur. 2 lipca 1947).

</doc>
<doc id="288830" url="https://pl.wikipedia.org/wiki?curid=288830" title="Hińczowa Przełęcz">
Hińczowa Przełęcz

Hińczowa Przełęcz (, , , 2323 m) – przełęcz położona w grani głównej Tatr, pomiędzy Cubryną ("Čubrina", 2376 m) na zachodzie, a Mięguszowieckim Szczytem Wielkim ("Veľký Mengusovský štít", 2438 m) na wschodzie.
Na północny wschód z Hińczowej Przełęczy opada do Hińczowej Zatoki nad Morskim Okiem wielka depresja. Jej najwyższa część pod przełęczą to szeroki, piarżysty żleb opadający do Wielkiej Galerii Cubryńskiej. Do Doliny Hińczowej z przełęczy opada piarżyste zbocze, w dolnej części podcięte zbudowanymi z płyt ściankami o wysokości do 50 m. Hińczowa Przełęcz połączona jest z Cubryńską Przełączką łatwym i szerokim zachodem.
Powyżej Hińczowej Przełęczy, w zachodniej grani Mięguszowieckiego Szczytu, znajduje się Mięguszowiecka Turniczka (ok. 2360 m). Jest to pierwsza od strony przełęczy, wyraźnie górująca nad granią turnia.
Taternictwo.
Na przełęcz nie prowadzą żadne szlaki turystyczne, Hińczowa Przełęcz jest jednak ważna dla taterników. Z niej prowadzą ważniejsze trasy zejściowe z Mięguszowieckiego Szczytu i Cubryny i z przełęczy tej wchodzi się na te szczyty. Wejście na Hińczową Przełęcz z dolin położonych poniżej nie stanowi problemów technicznych, choć droga jest dość długa – z tego powodu nie była wykorzystywana jako połączenie Doliny Rybiego Potoku z Doliną Hińczową ("Hincova dolina").
Pierwsze odnotowane wejścia:
Ciekawa flora. M.in. występuje tutaj warzucha tatrzańska – bardzo rzadka roślina, występująca tylko w Tatrach i to w nielicznych tylko miejscach.

</doc>
<doc id="288831" url="https://pl.wikipedia.org/wiki?curid=288831" title="George Best">
George Best

George Best (ur. 22 maja 1946 w Belfaście, zm. 25 listopada 2005 w Londynie) – piłkarz północnoirlandzki, wieloletni zawodnik Manchesteru United.
Życiorys.
W latach 1963–1974 grał w ataku Manchesteru United (z numerem 7, 8, 10, 11 na koszulce), wystąpił w 361 meczach ligowych i strzelił 137 bramek. Łącznie w Manchesterze zdobył 179 goli w 466 meczach. Był jednym z najskuteczniejszych napastników ligi angielskiej przełomu lat 60. i 70. Zdobył mistrzostwo Anglii w 1965 i 1967, a w 1968 Puchar Europy Mistrzów Krajowych. W tymże roku został uznany za najlepszego piłkarza Europy przez pismo „France Football”, analogiczny tytuł w lidze angielskiej przyznało mu Stowarzyszenie Dziennikarzy Piłkarskich. Znalazł się w 2004 na liście FIFA 100, opracowanej przez Pelégo na 100-lecie FIFA.
Jego kariera reprezentacyjna była mniej efektowna niż klubowa. Wystąpił w 37 meczach ekipy Irlandii Północnej, strzelając 9 bramek, nigdy nie zagrał na mistrzostwach świata ani Europy. Nie miało to wpływu na jego popularność; uważany za jednego z piłkarzy o największym naturalnym talencie sportowym (porównywany często z Pelé), a ze względu na wygląd (szczególnie fryzurę) nazywany był „piątym Beatlesem”.
W 1975 został odsunięty od gry w Manchesterze z powodu problemów z alkoholem. Kontynuował karierę jeszcze prawie dziesięć lat w mniej znanych klubach (m.in. Stockport County, AFC Bournemouth, Fulham F.C., Hibernian F.C., a także w klubach amerykańskich). W 1984 trafił na trzy miesiące do więzienia za jazdę samochodem pod wpływem alkoholu. Kilka lat później wystąpił w telewizji BBC wyraźnie pijany. Daleki od sportowego tryb życia wkrótce przyczynił się do pogorszenia stanu zdrowia, w 2002 przeszedł transplantację wątroby. W listopadzie 2004 podjął próbę powrotu do piłki jako trener młodzieży w Portsmouth.
Jesienią 2005 jego stan zdrowia gwałtownie się pogorszył i trafił w bardzo ciężkim stanie do szpitala. Zmarł 25 listopada.
Upamiętnienie.
George Best jest bohaterem biograficznego filmu fabularnego produkcji brytyjskiej "Best" (2000, reż. Mary McGuckian). W rolę Besta wcielił się irlandzki aktor John Lynch.
Z wizerunkiem George’a Besta został wydrukowany banknot, który wszedł do obiegu 27 listopada 2006 w Irlandii Północnej i w regionie Manchesteru.
Jego imię nosi lotnisko w Belfaście (George Best Belfast City Airport).
Jest jednym z trzech piłkarzy (także Denis Law i Bobby Charlton) umieszczonych na pomniku "United Trinity" przed stadionem Old Trafford w Manchesterze.
George Best jest bohaterem piosenki zespołu Myslovitz „Książę życia umiera”.

</doc>
<doc id="288832" url="https://pl.wikipedia.org/wiki?curid=288832" title="Enwer Pasza">
Enwer Pasza



</doc>
<doc id="288834" url="https://pl.wikipedia.org/wiki?curid=288834" title="Juliusz Kindermann">
Juliusz Kindermann

Juliusz Robert Kindermann (ur. 6 kwietnia 1866 w Łodzi, zm. 13 sierpnia 1932 we Frankfurcie nad Menem) – fabrykant łódzki, syn Franciszka, brat Leopolda Rudolfa.
Po ukończeniu szkoły technicznej rozpoczął pracę w zakładach ojca. W 1892 założył własne przedsiębiorstwo wyrobów bawełnianych, od 1897 w nowej fabryce przy ul. Łąkowej 23/25. W 1922 zostało ono przekształcone w Towarzystwo Akcyjne Bawełnianej Manufaktury Juliusza Kindermanna.
Był m.in. członkiem honorowym Łódzkiej Ochotniczej Straży Ogniowej, członkiem zarządu szpitala dziecięcego Anny Marii, Łódzkiego Niemieckiego Stowarzyszenia Popierania Oświaty, komitetu Łódzkiego Towarzystwa Muzycznego.
W latach 1907–1909 Juliusz Kindermann wzniósł przy ul. Piotrkowskiej 139 (obecnie 137) własną rezydencję.
Był żonaty z Klarą, córką przemysłowca Teodora Steigerta, mieli trzech synów i córkę Lidię Kindermann (1892–1953).

</doc>
<doc id="288844" url="https://pl.wikipedia.org/wiki?curid=288844" title="Waldemar Andzel">
Waldemar Andzel

Waldemar Franciszek Andzel (ur. 17 września 1971 w Czeladzi) – polski polityk, politolog, poseł na Sejm V, VI, VII, VIII i IX kadencji.
Życiorys.
W 1996 ukończył studia na Wydziale Nauk Społecznych Uniwersytetu Śląskiego w Katowicach ze specjalnością w zakresie polityki społecznej. W 1999 ukończył studia podyplomowe na UŚ w zakresie organizacji pomocy społecznej. Pracował w gminnym ośrodku pomocy społecznej.
W 1989 wstąpił do Chrześcijańsko-Demokratycznego Stronnictwa Pracy, a w 1990 do Porozumienia Centrum. Zasiadał we władzach wojewódzkich PC. Przeszedł do Porozumienia Polskich Chrześcijańskich Demokratów, następnie do Prawa i Sprawiedliwości. Objął funkcje pełnomocnika powiatowego PiS w Będzinie, zastępcy przewodniczącego rady okręgowej PiS w Sosnowcu oraz członka zarządu regionalnego w Katowicach. W latach 1998–2002 był radnym powiatu będzińskiego. W wyborach parlamentarnych w 2001 kandydował bezskutecznie z listy PiS do Sejmu.
W wyborach w 2005 z listy Prawa i Sprawiedliwości został wybrany na posła V kadencji w okręgu sosnowieckim liczbą 4257 głosów. W wyborach parlamentarnych w 2007 po raz drugi uzyskał mandat poselski, otrzymując 10 121 głosów. Został wiceprzewodniczącym Parlamentarnego Zespołu na rzecz Tybetu. W wyborach parlamentarnych w 2011 po raz trzeci z rzędu uzyskał mandat poselski, otrzymując 10 328 głosów. W 2015 z powodzeniem ubiegał się o poselską reelekcję na kolejną kadencję. Bezskutecznie kandydował w wyborach do Parlamentu Europejskiego w 2019.. W lipcu 2019 został przewodniczącym sejmowej Komisji do Spraw Służb Specjalnych. W wyborach w tym samym roku utrzymał mandat poselski na okres IX kadencji Sejmu. W IX kadencji ponownie wybrany na przewodniczącego Komisji do Spraw Służb Specjalnych, został też zastępcą przewodniczącego Komisji Obrony Narodowej, zastępcą przewodniczącego Podkomisji stałej do spraw współpracy z zagranicą i NATO oraz członkiem Podkomisji stałej do spraw polskiego przemysłu obronnego oraz modernizacji technicznej Sił Zbrojnych RP. Został także wybrany na wiceprzewodniczącego klubu parlamentarnego PiS. W 2021 powołany przez premiera Mateusza Morawieckiego w skład Rady Doradców Politycznych.
Odznaczenia.
W 2010, "w uznaniu zasług, położonych w dziedzinie rozwoju i umacniania obronności Rzeczypospolitej Polskiej", został odznaczony Brązowym Medalem „Za Zasługi dla Obronności Kraju”.

</doc>
<doc id="288845" url="https://pl.wikipedia.org/wiki?curid=288845" title="Komisja Gospodarki">
Komisja Gospodarki

Komisja Gospodarki (skrót: "GOS") – jest stałą komisją sejmową, która zajmuje się sprawami polityki gospodarczej. W szczególności: restrukturyzacją gospodarki, efektywnością przemysłu, handlu międzynarodowego i wewnętrznego, technologii, inwestycji bezpośrednich i udziału kapitału zagranicznego oraz samorządu pracowniczego, gospodarczego i pracodawców. Zajmuje się też sprawami związanymi z tworzeniem właściwych podstaw prawnych dla powstawania, działania i rozwoju małych i średnich przedsiębiorstw prowadzonych przez różne podmioty gospodarcze, dostosowywaniem norm prawnych (również w procesie legislacyjnym) do potrzeb i możliwości działania takich przedsiębiorstw; sprawami rozwoju rzemiosła, spółdzielczości oraz działalności gospodarczej w zakresie drobnej wytwórczości oraz usług, sprawami turystyki, a także sprawami ochrony przed działaniem monopoli, w szczególności monopoli naturalnych, zapewniania wolności konkurencji na rynku, zasadności koncesjonowania zawodów i działalności gospodarczej, przeciwdziałania monopolizacji oraz ochrony praw konsumenta.
Komisja działa od 1997, zastąpiła wcześniej działającą Komisję Polityki Gospodarczej, Budżetu i Finansów.

</doc>
<doc id="288848" url="https://pl.wikipedia.org/wiki?curid=288848" title="Pietryna">
Pietryna



</doc>
<doc id="288849" url="https://pl.wikipedia.org/wiki?curid=288849" title="Marian Gold">
Marian Gold

Marian Gold, właśc. Hartwig Schierbaum (ur. 26 maja 1954 w Herford, RFN) – niemiecki wokalista, kompozytor i autor tekstów. Współzałożyciel i lider grupy Alphaville.
Życiorys.
Gold nagrał dwa solowe albumy – "So Long Celeste" w 1992 oraz "United" w 1996.
Był gościem jednego z odcinków programu TVP2 "Załóż się".
25 - 26 maja 2018 Marian Gold i Alphaville miał dwudniowy koncert w klubie Whisky a Go Go w Hollywood. Całość była transmitowana na żywo.
Ma siedmioro dzieci z czterech różnych związków.

</doc>
<doc id="288850" url="https://pl.wikipedia.org/wiki?curid=288850" title="Konwencje w teoriach relatywistycznych">
Konwencje w teoriach relatywistycznych

Konwencje w teoriach relatywistycznych – konwencje związane z indeksami występującymi we wzorach, stosowane w teoriach relatywistycznych (szczególnej teorii względności, ogólnej teorii względności, elektrodynamice, relatywistycznej mechanice kwantowej).
Konwencja sumacyjna Einsteina.
Konwencja sumacyjna Einsteina to skrócony zapis, w którym pomija się znak sumowania formula_1 jeżeli w wyrażeniu po znaku sumy występują jednocześnie symbole z indeksami górnymi i symbole z indeksami dolnymi lub jeden symbol o tych dwóch indeksach, np. formula_2 – indeksem sumacyjnym (niemym) jest formula_3
Tensor metryczny.
(1) Tensor metryczny danego układu współrzędnych krzywoliniowych:
(2) Wyznacznik kowariantnego tensora metrycznego formula_5 tradycyjnie oznacza się literą formula_7 tj.
(3) Tensor metryczny kontrawariantny jest zadany macierzą odwrotną do macierzy tensora kowariantnego, tj.
Indeksy greckie.
Indeksy oznaczane literami alfabetu greckiego (formula_10 itp.) przebiegają wszystkie możliwe wartości, zależnie od wymiaru formula_11 przestrzeni, w której rozważa się tensory.
a) W czasoprzestrzeni, która jest przestrzenią 4-wymiarową, indeksy przebiegają 4 wartości; tradycyjnie używa się liczb z zakresu formula_12 (lub formula_13), np.
b) Ogólnie, dla przestrzeni formula_11-wymiarowych indeksy przyjmują formula_11 wartości, np. ze zbioru formula_22 lub formula_23
Indeksy łacińskie.
Indeksy oznaczane literami alfabetu łacińskiego, np. formula_24 przebiegają zbiór wartości formula_25
Tensory indeksowane w ten sposób są tensorami zdefiniowanymi nad przestrzenią 3-wymiarową.
Np.
Podnoszenie/opuszczanie wskaźników.
(1) Aby opuścić wskaźnik wektora (ogólnie: tensora) mnoży się współrzędną z górnym wskaźnikiem przez tensor metryczny kowariantny
(2) Aby podnieść wskaźnik wektora (lub ogólnie: tensora) mnoży się współrzędną z dolnym wskaźnikiem przez tensor metryczny kontrawariantny
Pochodna cząstkowa i kowariantna.
W układach krzywoliniowych nieortogonalnych sama pochodna cząstkowa nie ma charakteru tensorowego – dlatego definiuje się tzw. pochodną kowariantną, która ma charakter tensorowy (jest ona równa pochodnej cząstkowej uzupełnionej o dodatkowe składniki, związane z krzywoliniowością układu współrzędnych).
Oznaczenia:

</doc>
<doc id="288855" url="https://pl.wikipedia.org/wiki?curid=288855" title="Szlachta (województwo pomorskie)">
Szlachta (województwo pomorskie)

Szlachta – wieś kociewska w Polsce położona w województwie pomorskim, w powiecie starogardzkim, w gminie Osieczna.
W latach 1975–1998 miejscowość administracyjnie należała do województwa gdańskiego.
Zarys historii wsi.
Szlachta – malowniczo położona w Borach Tucholskich. Jedyna wieś gminy Osieczna, której ludność można zaliczyć do grupy etnicznej – Borowiaków Tucholskich. Szlachta zawdzięcza swe początki istnieniu w XVIII wieku na tym terenie pieców smolnych, zwanych również smolarniami.
Pierwsza wzmianka o Szlachcie pochodzi z 1664 roku i potwierdza jej przynależność do parafii rzymskokatolickiej w Śliwicach.
Historyk śliwicki Adam Węsierski stwierdził w 1990 r. iż nazwa Szlachta pochodzi od klasy zamieszkującej niegdyś osadę. Można tę tezę poprzeć faktem, że w Szlachcie i okolicy zamieszkują kolejne pokolenia rodów Pozorskich, Ossowskich, Piesików, Szlachcikowskich, Węsierskich, Glazów. Mieszkańcy wsi trudnili się aż do początku XX wieku głównie rolnictwem i pracą w lesie. Rozwój wsi zapoczątkowała budowa linii kolejowej łączącej Czersk ze Skórczem i Laskowicami Pomorskimi.
Nowo wybudowana linia ułatwiła wymianę handlową i sprzedaż drewna. Kolejnym ważnym krokiem w rozwoju Szlachty było w latach dwudziestych XX wieku ulokowanie w pobliżu wsi magistrali kolejowej łączącej Śląsk z portami morskimi na Wybrzeżu. Wiele osób znalazło zatrudnienie przy budowie obu linii kolejowych.
Kościół pw. Najświętszego Serca Jezusa w Szlachcie był pierwotnie (jak i plebania) salą zabaw i karczmą. W 1923 roku obydwa budynki zaadaptowano na pomieszczenia kościelne.
We wsi jest rozwinięty przemysł drzewny. Znajduje się tu stacja kolejowa na liniach Laskowice Pomorskie - Czersk, Szlachta – Skórcz – Smętowo.

</doc>
<doc id="288860" url="https://pl.wikipedia.org/wiki?curid=288860" title="Bernhard Lloyd">
Bernhard Lloyd

Bernhard Lloyd, właściwie "Bernhard Gössling" (ur. 2 czerwca 1960 w Enger w RFN) – niemiecki kompozytor i klawiszowiec. Współzałożyciel i były członek grupy Alphaville. Autor solowego projektu muzycznego Atlantic Popes.
Z wykształcenia jest ślusarzem, po ukończeniu szkoły pracował m.in. jako DJ. Jednak znany jest przede wszystkim jako kompozytor, klawiszowiec, a także współzałożyciel Alphaville i współautor wielu piosenek zespołu. 
Bernhard jest typowym „człowiekiem studia“ dlatego niechętnie występuje na scenie podczas koncertów. Zamiast bliskości fanów, zdecydowanie bardziej woli bliskość syntezatorów, samplerów i innych instrumentów muzycznych ulokowanych w jego własnym studio na przedmieściach Berlina. Od czasu do czasu pomaga młodym zespołom np. Blind Passenger czy ISI przy ich produkcjach.

</doc>
<doc id="288863" url="https://pl.wikipedia.org/wiki?curid=288863" title="Ricky Echolette">
Ricky Echolette

Ricky Echolette właśc. Wolfgang Neuhaus (ur. 6 sierpnia 1958 w Kolonii w RFN) – niemiecki kompozytor gitarzysta i klawiszowiec. Pseudonim „Echolette” miał przybrać na cześć starego modelu mikrofonu produkowanego przez znaną niemiecką firmę Sennheiser. W latach 1985–1997 członek grupy Alphaville.
Do grupy dołączył w styczniu 1985 roku, zastępując Franka Mertensa.

</doc>
<doc id="288864" url="https://pl.wikipedia.org/wiki?curid=288864" title="Hari Seldon">
Hari Seldon

Hari Seldon – postać literacka, główny bohater powieści "Preludium Fundacji" (1988) i "Narodziny Fundacji" (1993), pierwszych dwóch tomów cyklu powieści "Fundacja" (1942–1993) Isaaca Asimova; matematyk, pragnący uchronić ludzkość przed spodziewanym długotrwałym chaosem, twórca nowej dyscypliny naukowej zwanej psychohistorią, która umożliwiła dokładne przewidywanie rozwoju cywilizacji.
Mimo iż Seldon występuje jako główny bohater tylko w początkowych tomach cyklu, odwołanie do niego jako twórcy psychohistorii jest częste także w innych tomach, które opisują stopniowy rozwój Fundacji zgodnie z jego teorią. Wszelkie problemy, przed jakimi staje Fundacja (reprezentowana przez bieżących bohaterów), są "ściśle przewidziane" przez psychohistorię, a określane na cześć wynalazcy jako "kryzys Seldona". Kryzys ten jest rozwiązywany z określonym prawdopodobieństwem i stanowi swoiste "być albo nie być" rozwijającej się Fundacji.

</doc>
<doc id="288866" url="https://pl.wikipedia.org/wiki?curid=288866" title="Komisja Etyki Poselskiej">
Komisja Etyki Poselskiej

Komisja Etyki Poselskiej (skrót EPS) – stała komisja sejmowa zajmująca się sprawami Zasad Etyki Poselskiej, ich uzupełnianiem i korygowaniem oraz upowszechnianiem ich wśród posłów. Komisja zajmuje się też rozpatrywaniem spraw posłów, którzy zachowują się w sposób nieodpowiadający godności posła oraz rozpatrywaniem spraw wynikających z Rejestru Korzyści i majątkowych oświadczeń poselskich.
Opis.
Działalność Komisji została uregulowana w Rozdziale 13 Regulaminu Sejmu. Zgodnie z art. 144 ust. 1 Regulaminu posiedzenia komisji, na których rozpatruje się sprawy wynikające z majątkowych oświadczeń poselskich, są zamknięte.
Zasady etycznego postępowania parlamentarzystów zostały określone w uchwale Sejmu z dnia 17 lipca 1998 – Zasady Etyki Poselskiej. Kwestię odpowiedzialności posłów za naruszenie Zasad Etyki Poselskiej normuje Regulaminu Sejmu (art. 147), który upoważnia Komisję do zwrócenia posłowi uwagi, udzielenia mu upomnienia lub nagany. 
Uchwały Komisji dotyczące naruszania przez posłów Zasad Etyki Poselskiej podaje się do wiadomości publicznej. Są one publikowane na jej stronie internetowej oraz w czasopiśmie otwartego dostępu wydawanego przez Kancelarię Sejmu „Kronika Sejmowa”.

</doc>
<doc id="288868" url="https://pl.wikipedia.org/wiki?curid=288868" title="Kolegiata Świętego Krzyża i św. Bartłomieja we Wrocławiu">
Kolegiata Świętego Krzyża i św. Bartłomieja we Wrocławiu

Kolegiata Świętego Krzyża i kościół św. Bartłomieja we Wrocławiu – gotycki kościół na Ostrowie Tumskim położony na Placu Kościelnym w bezpośrednim sąsiedztwie dawnego zamku Piastów śląskich.
Historia.
Kolegiata powstała z fundacji księcia Henryka Probusa jako wotum po zakończeniu jego długotrwałego sporu polityczno-kościelnego z biskupem wrocławskim, Tomaszem II, zakończonego jesienią 1287. Na znak ugody obaj adwersarze postanowili ufundować świątynie: Henryk IV Probus – kolegiatę w sąsiedztwie swego zamku a biskup Tomasz – kolegiatę pod wezwaniem swego patrona w Raciborzu. 11 stycznia 1288 Książę Henryk wystawił dokument erekcyjny, z którego wynikało, że fundowana kolegiata miała być pomnikiem dla jego rodziny, a on sam w swoim testamencie wyraził ponadto wolę, aby była ona tymczasowym miejscem spoczynku jego zwłok do momentu wybudowania kolejnej świątyni z jego fundacji dla zakonu cysterek, w której miał spocząć na stałe. Fundacja nie doszła jednak do skutku, ponieważ w 1290 książę nagle zmarł, a jego małżonka, Matylda brandenburska powróciła do ojczyzny; w 1292 zmarł też biskup Tomasz.
Projektantem budowli był najprawdopodobniej wymieniany jako dworski budowniczy Henryka, mistrz Wiland.
Najpierw powstało prezbiterium (1288–1295), natomiast korpus nawy i transept, ufundowane przez biskupa Nankera, wzniesiono w latach 1320–1350 według nieco innych założeń.
W będącym w budowie prezbiterium kościoła pochowano, zgodnie z jego wolą, fundatora kolegiaty, zaś około 1300 wykonano jego płytę nagrobną z pełnopostaciową rzeźbą, w 1320 uzupełnioną o ściany boczne (obecnie w Muzeum Narodowym we Wrocławiu). Proporzec i tarcza książęca znajdowały się w kościele jeszcze w końcu XIX w., zaś jego szczątki, ekshumowane na polecenie hitlerowców przez antropologów, zaginęły w czasie II wojny światowej.
Do zgromadzenia kanoników przy kościele Świętego Krzyża należał w latach 1503–1538 Mikołaj Kopernik, oraz zmarły w 1596 Andrzej Bogurski, który dokonał specjalnego zapisu, wedle którego kazania w języku polskim miały być utrzymane w kościele św. Krzyża po wsze czasy. Nabożeństwa w języku polskim odbywały się tu aż do 1919.
Dolny kościół św. Bartłomieja przechodził burzliwe dzieje. Był wielokrotnie rabowany, zamieniany na magazyn, schron dla ludności, a nawet pełnił rolę stajni, gdy w latach 1632–1634 na Ostrowie Tumskim stacjonowały wojska szwedzko-brandenburskie.
W czasie przeprowadzonych w latach 1672 i 1723 zbarokizowano wnętrze, wprowadzając nowe ołtarze, a przede wszystkim emporę organową w wąskim zachodnim przęśle górnego kościoła.
Na znajdującym się przed świątynią placu Kościelnym w latach 1730–1732 powstał barokowy pomnik św. Jana Nepomucena wykonany przez wrocławskiego rzeźbiarza Jana Jerzego Urbańskiego według projektu K. Tauscha.
W 1810 zgromadzenie kanoników rozwiązano, a w ciągu XIX w. dokonano w górnym kościele przekształceń w duchu neogotyckim, m.in. pobielono ściany, a także żebra sklepienne. W czasie II wojny światowej zniszczeniu uległa część dachu i sklepień górnej kondygnacji, zawaliło się także jedno sklepienie dolnego kościoła. Kościół odbudowano w latach 1946–1950 i 1956–1957. Do 1956 dolny kościół był używany przez wrocławskich Niemców, następnie do 1997 r. przez parafię greckokatolicką. W 1999 r. reaktywowano kapitułę kolegiacką.
Architektura.
Bardzo wysoki, dwukondygnacyjny ceglany kościół halowy posiada niezwykły na Śląsku dwukondygnacyjny układ wnętrza: dolny kościół św. Bartłomieja i górny, właściwy Świętego Krzyża, powtarzający prawie całkowicie jego rzut.
W rzucie poziomym kościół posiada formę krzyża łacińskiego: czteroprzęsłowe, wydłużone prezbiterium zakończone jest trójbocznym obejściem; analogiczne zakończenia posiada transept o tej samej rozpiętości sklepień. Trzy nawy tworzą halę, przy czym dolna kondygnacja posiada wyłącznie sklepienia krzyżowo-żebrowe, zaś w później ukończonej, górnej zrezygnowano z co drugiego filara, wprowadzając w nawie środkowej sklepienia na polach podwójnej długości, zaś w nawach bocznych sklepienia trójdzielne.
Kościół ma 66 m długości, 44 m szerokości, wysokość naw – 19 m. Dwie wieże, znajdujące się w narożach między halą a transeptem (tylko południowa, wyższa została w pełni ukończona, zakończona iglicą, wysoka na 69 m) są pokryte blachą miedzianą i pochodzą z ok. 1484.
Nietypowe jest również rozwiązanie dachu – nawa środkowa posiada wysoki dach podłużny, wspólny z prezbiterium, zaś nawy boczne – poprzeczne daszki szczytowe, co wraz z wysokimi skarpami i wąskimi oknami podkreśla wertykalny rytm. Podobne zadaszenie naw bocznych możemy odnaleźć w kościele Wniebowzięcia Najświętszej Maryi Panny w Chełmnie.
Jeden ze szczytów w elewacji południowej ozdobiony jest miedzianym orłem heraldycznym, jednak pozbawionym półksiężyca na piersi, przez co nie może być identyfikowany z herbem fundatora. Pochodzi on zapewne z ok. 1600.
Wyposażenie wnętrza.
Wnętrze.
Wewnątrz górnego kościoła zachował się tympanon fundacyjny z przedstawieniem Trójcy Świętej w typie Tronu Łaski adorowanego przez Henryka Probusa i jego żonę Matyldę. Tympanon umieszczony został ok. 1350, tj. w momencie ukończenia budowy świątyni, ideowym wzorem zaś była tu soteriologia św. Pawła, według którego w dziele zbawienia główna inicjatywa należy do Boga Ojca, który ustanawia plan pojednania i działa przez Syna. Klęczące postacie ludzi miały natomiast wyrażać nastrój pokuty i potrzeby pomocy oraz być znakiem szacunku, wdzięczności i uwielbienia. Funkcję ołtarza głównego pełni Ołtarz „Zaśnięcia Panny Marii” ołtarzem bocznym jest natomiast pentaptyk z Przecławia. 
W południowym ramieniu transeptu znajduje się nagrobek kanonika Stanisława Sauera (zm. 1535), który jest jednym z wczesnych dzieł renesansu na Śląsku. 
Organy.
Instrument został zbudowany przez firmę Remigiusza Cynara z Wrocławia w 2001 roku. Organy Kolegiaty Świętego Krzyża posiadają 48 głosów rozmieszczonych pomiędzy sekcje trzech manuałów i pedału. Szafa organowa współczesna. Wiatrownice stożkowe, traktura gry i rejestrów elektro-pneumatyczna.
Dyspozycja instrumentu:
Dzwon.
Na wieży kościelnej wisi obecnie jeden dzwon. Odlany został w 1769 roku przez Johanna George Kriegera we Wrocławiu. Waży ok. 1400 kg i wydaje ton: dis'. Dzwon jest bogato zdobiony i zawiera napisy: na górnej krawędzi Johann George Krieger Me Fudit Breslau, poniżej: Friederico Borussorum Rege Feliciter Gubernator. Pośrodku płaszcza dzwonu znajduje się płaskorzeźba Św Bartłomieja, po obu stronach napis dedykacyjny: Sup [sic!] Patrocinio S: Bartholomaei Apostoli.

</doc>
<doc id="288871" url="https://pl.wikipedia.org/wiki?curid=288871" title="Paweł Arndt">
Paweł Arndt

Paweł Antoni Arndt (ur. 21 stycznia 1954 w Gnieźnie) – polski polityk, samorządowiec, inżynier budownictwa, poseł na Sejm III, V, VI, VII i VIII kadencji, senator X kadencji.
Życiorys.
Jest synem Aleksandra i Zofii. W 1978 ukończył studia na Wydziale Budownictwa Lądowego Politechniki Poznańskiej, otrzymując tytuł zawodowy inżyniera budownictwa lądowego ze specjalnością w zakresie budownictwa miejskiego i przemysłowego. W 2003 ukończył studia podyplomowe z wyceny nieruchomości na Politechnice Szczecińskiej.
Od końca lat 70. pracował zawodowo na różnych budowach na terenie Wielkopolski. W 1990 rozpoczął działalność w gnieźnieńskim samorządzie. Do 1998 zasiadał w radzie miasta, pełniąc nadto funkcję wiceprezydenta miasta. W 2002 został wybrany do sejmiku wielkopolskiego, a następnie objął stanowisko jego przewodniczącego. W latach 2004–2005 zasiadał w Komitecie Regionów Unii Europejskiej.
W latach 80. działał w NSZZ „Solidarność”. W latach 1992–1993 należał do Partii Chrześcijańskich Demokratów. Od 1997 do 2001 był członkiem Ruchu Społecznego AWS. W 2002 wstąpił do Platformy Obywatelskiej. Od 1990 należy do Gnieźnieńskiego Klubu Katolików, a od 1997 do Stowarzyszenia Rodzin Katolickich.
W 1997 został posłem III kadencji z listy AWS z okręgu poznańskiego. W Sejmie zasiadał w Komisji Finansów Publicznych oraz Komisji Polityki Przestrzennej, Budowlanej i Mieszkaniowej. W 2001 ubiegał się o reelekcję z listy AWSP, która nie osiągnęła progu wyborczego dla koalicji. W okresie 2001–2005 był dyrektorem administracyjnym Kolegium Europejskiego w Gnieźnie przy Uniwersytecie im. Adama Mickiewicza. W 2005 po czteroletniej przerwie ponownie uzyskał mandat poselski, otrzymując w wyborach parlamentarnych 6546 głosów z listy Platformy Obywatelskiej w okręgu konińskim. W V kadencji pracował w Komisji Finansów Publicznych.
W wyborach parlamentarnych w 2007 po raz trzeci został posłem z wynikiem 17 394 głosy. W 2009 objął funkcję przewodniczącego Komisji Finansów Publicznych. W wyborach w 2011 uzyskał reelekcję, otrzymując 12 627 głosów. W 2015 został ponownie wybrany do Sejmu, otrzymując 17 925 głosów. W Sejmie VIII kadencji został zastępcą przewodniczącego Komisji Cyfryzacji, Innowacyjności i Nowoczesnych Technologii oraz członkiem Komisji Finansów Publicznych.
W wyborach w 2019 został wybrany w skład Senatu X kadencji. Kandydował z ramienia Koalicji Obywatelskiej w okręgu nr 92, otrzymując 76 897 głosów.

</doc>
<doc id="288873" url="https://pl.wikipedia.org/wiki?curid=288873" title="Komisja Administracji i Spraw Wewnętrznych">
Komisja Administracji i Spraw Wewnętrznych

Komisja Administracji i Spraw Wewnętrznych (skrót: "ASW") – stała komisja sejmowa, która zajmuje się sprawami administracji państwowej oraz bezpieczeństwa, sprawami ładu i porządku publicznego. W sejmie VII kadencji z komisji została wydzielona część dotycząca administracji do odrębnej Komisja Administracji i Cyfryzacji.
Skład Komisji.
IX kadencja Sejmu RP.
Prezydium
VIII kadencja Sejmu RP.
Prezydium
VII kadencja Sejmu RP (jako Komisja Spraw Wewnętrznych).
Prezydium na koniec kadencji
VI kadencja Sejmu RP.
Prezydium na koniec kadencji
V kadencja Sejmu RP.
Prezydium na koniec kadencji
IV kadencja Sejmu RP.
Prezydium na koniec kadencji
III kadencja Sejmu RP.
Prezydium na koniec kadencji
II kadencja Sejmu RP.
Prezydium na koniec kadencji
I kadencja Sejmu RP.
Prezydium na koniec kadencji
X kadencja Sejmu PRL.
Prezydium na koniec kadencji

</doc>
<doc id="288875" url="https://pl.wikipedia.org/wiki?curid=288875" title="Ilek (rzeka)">
Ilek (rzeka)

Ilek (ros.: Илек; kaz.: Елек, "Jelek") – rzeka w północno-zachodnim Kazachstanie i w Rosji zauralskiej, lewy dopływ Uralu. Długość – 623 km (z Żarykiem – 699 km), powierzchnia zlewni – 41,3 tys. km², średni przepływ – 40 m³/s.
Ilek wypływa na północno-zachodnich zboczach Mugodżarów i płynie na północny zachód. Przepływa przez Aktobe, wpływa do Rosji, ostatnie 100 km przed ujściem stanowi granicę kazachsko-rosyjską. Uchodzi do Uralu we wsi Ilek. Największy dopływ – Chobda (l.).

</doc>
<doc id="288877" url="https://pl.wikipedia.org/wiki?curid=288877" title="Komisja Zdrowia (Sejm)">
Komisja Zdrowia (Sejm)

Komisja Zdrowia (skrót: "ZDR") jest stałą komisją sejmową, która zajmuje się sprawami ochrony zdrowia.
Sejm IX kadencji.
ZDR w IX kadencji składa się z 39 posłów. Komisja została powołana 13 listopada 2019 roku.
Sejm VIII kadencji.
Komisja zdrowia w Sejmie RP VIII kadencji składa się z 38 posłów. Komisja została powołana 16 listopada 2015 roku. Tego samego dnia został wybrany jej przewodniczący. Na pierwszym posiedzeniu wybrano także wiceprzewodniczących komisji.

</doc>
<doc id="288882" url="https://pl.wikipedia.org/wiki?curid=288882" title="Traktat westfalski">
Traktat westfalski



</doc>
<doc id="288884" url="https://pl.wikipedia.org/wiki?curid=288884" title="Teofil Rost">
Teofil Rost

Teofil Rost (ur. 1907 w Miechowicach, zm. 9 marca 1964 w Świętochłowicach) – polski gimnastyk, trener. 
Od 1919 roku był członkiem rudzkiego gniazda Towarzystwa Gimnastycznego „Sokół”, a od 1924 świętochłowickiego. 
Uczestnik Mistrzostw Świata w Budapeszcie w 1934.
Po II wojnie światowej był działaczem Polskiego Związku Gimnastycznego. Założył sekcję gimnastyczną KS Śląsk Świętochłowice.

</doc>
<doc id="288885" url="https://pl.wikipedia.org/wiki?curid=288885" title="Komisja Infrastruktury">
Komisja Infrastruktury

Komisja Infrastruktury (skrót: "INF") jest stałą komisją sejmową.
Do jej zadań należą:
Sejmową Komisję Infrastruktury IX kadencji Sejmu powołano 13 listopada 2019 roku i tego samego dnia wybrano jej skład. Obecnie liczy ona 38 członków.

</doc>
<doc id="288889" url="https://pl.wikipedia.org/wiki?curid=288889" title="Silvia Farina Elia">
Silvia Farina Elia

Silvia Farina Elia (ur. 27 kwietnia 1972 w Mediolanie) – tenisistka włoska, zwyciężczyni trzech turniejów zawodowych w grze pojedynczej, reprezentantka w Pucharze Federacji.
Kariera tenisowa.
Oboje jej rodzice są agentami ubezpieczeniowymi. Treningi tenisowe rozpoczęła jako 10-latka, w gronie juniorów była finalistką konkurencji debla na French Open w 1989 (z Cathy Caverzasio). Karierę zawodową rozpoczęła w 1988. Po kilku latach startów głównie w turniejach niższej rangi w 1991 została sklasyfikowana w czołowej setce rankingu światowego, w tym samym roku debiutowała w seniorskich turniejach Wielkiego Szlema oraz była w finale turnieju cyklu "WTA Tour" w San Marino. W kolejnych latach balansowała między pierwszą i drugą setką rankingu, osiągając od czasu do czasu znaczące rezultaty; w 1994 w I rundzie French Open wyeliminowała Argentynkę Sabatini, w t.r. pokonała w Eastbourne Japonkę Date (nr 6 na świecie). W lutym 1995 awansowała do pierwszej pięćdziesiątki rankingu.
Przełomowy w jej karierze był rok 1998. Wystąpiła w czterech finałach turniejowych (m.in. w Warszawie po pokonaniu w dramatycznym, rozgrywanym dwa dni półfinale Magdaleny Grzybowskiej – Polka ostatecznie skreczowała przy stanie 2:4 w decydującym secie), odniosła dwa zwycięstwa nad rywalkami sklasyfikowanymi w czołowej dziesiątce rankingu (Coetzer i Tauziat); w listopadzie t.r., jako pierwsza Włoszka od czasu Raffaelli Reggi (w czerwcu 1990), została sklasyfikowana w najlepszej dwudziestce na świecie (jako nr 19).
Od tego czasu pozostała już w szerokiej czołówce światowej do końca kariery, tylko w 2000 wypadając na krótko z czołowej pięćdziesiątki. W 1999 pokonała Japonkę Sugiyamę w II rundzie French Open 6:4, 6:7, 11:9; mecz trwał 3 godziny i 29 minut, będąc jednym z najdłuższych pojedynków kobiecych w historii tego turnieju. W t.r. wraz z zespołem narodowym dotarła do półfinału Pucharu Federacji, odnosząc m.in. dwa zwycięstwa singlowe w meczu z broniącymi trofeum Hiszpankami; w półfinale pokonała Seles, co nie zapobiegło jednak porażce włoskiej reprezentacji z Amerykankami. Jesienią 1999 w Filderstadt Farina pokonała Czeszkę Novotną, dla której był to ostatni mecz w zawodowej karierze.
W 2001 doczekała się wreszcie zwycięstwa turniejowego – wygrała w Strasburgu, pokonując w półfinale Tauziat (która prowadziła już 6:3, 4:2), a w finale Niemkę Anke Huber w trzech setach. Strasburg okazał się najszczęśliwszym miejscem w jej karierze – obroniła tytuł w 2002 (w finale z Jeleną Dokić), a następnie w 2003 (w finale z Karoliną Šprem). W 2001 miała swój udział w bezprecedensowym sukcesie tenisa włoskiego, kiedy aż trzy Włoszki dotarły do IV rundy (1/8 finału) French Open (oprócz Fariny Rita Grande i Francesca Schiavone). W tym samym roku po raz pierwszy wystąpiła w kończącym sezon Masters, ale odpadła już w I rundzie z Sereną Williams. W maju 2002 osiągnęła najwyższą pozycję w karierze – nr 11; miejsce to jest zarazem najwyższym w historii kobiecego tenisa włoskiego. Rok później jedyny raz w karierze dotarła do ćwierćfinału wielkoszlemowego – na Wimbledonie (pokonała m.in. Chandę Rubin, przegrała z Belgijką Kim Clijsters w trzech setach). Drugi (i ostatni) występ w Masters zanotowała w 2002, ale ponownie przegrała w I rundzie, tym razem z Jennifer Capriati.
W kolejnych latach coraz częściej kończyła sezon przedwcześnie, prześladowana kontuzjami. Mimo to odnosiła dalsze wartościowe rezultaty, pokonując m.in. (jako jedyna zawodniczka) w 2005 obie siostry Williams i pozostając nieprzerwanie w czołowej trzydziestce rankingu światowego. W październiku 2005 zdecydowała się na zakończenie kariery sportowej. Jej ostatni występ turniejowy miał miejsce w belgijskim Hasselt, gdzie przegrała w I rundzie z Belgijką Kirsten Flipkens.
Należy wspomnieć także o udanych występach Fariny w grze podwójnej. Wygrała łącznie dziewięć turniejów cyklu "WTA Tour" (m.in. w Warszawie w 2004), w dalszych ośmiu dotarła do finału. W czerwcu 1999 została sklasyfikowana na pozycji nr 24 w rankingu deblistek. Poza Pucharem Federacji (w latach 1993–2004 wygrała 23 mecze, przegrała 11) reprezentowała Włochy na trzech olimpiadach (Atlanta 1996, Sydney 2000, Ateny 2004). 22 września 1999 wyszła za mąż za Francesco Elię, który był jej trenerem w ostatnich latach kariery.

</doc>
<doc id="288893" url="https://pl.wikipedia.org/wiki?curid=288893" title="Klara Sierońska-Kostrzewa">
Klara Sierońska-Kostrzewa

Klara Sierońska-Kostrzewa (ur. 28 lipca 1913 w Chorzowie, zm. 20 lipca 1990 w Bytomiu), polska gimnastyczka, mistrzyni świata, mistrzyni Polski.
Życiorys.
W latach 1926-1939 była zawodniczką Towarzystwa Gimnastycznego "Sokół" w Świętochłowicach. W 1934 zdobyła mistrzostwo świata w ćwiczeniach na poręczach oraz brązowy medal drużynowo. W 1936 startowała na Igrzyskach Olimpijskich w Berlinie (1936), zajmując szóste miejsce drużynowo.
Na mistrzostwach Polski wywalczyła dwa złote medale (skok - 1937, ćwiczenia na poręczach - 1935), trzy srebrne medale (wielobój - 1935, ćwiczenia wolne - 1936, ćwiczenia na równoważni - 1938) i trzy brązowe medale (wielobój - 1936, 1937, skok przez konia - 1938).

</doc>
<doc id="288896" url="https://pl.wikipedia.org/wiki?curid=288896" title="Ryszard Piec">
Ryszard Piec

Ryszard Leon Piec (ur. 17 sierpnia 1913 w Lipinach, zm. 24 stycznia 1979 w Świętochłowicach) – polski piłkarz występujący na pozycji napastnika, reprezentant Polski w latach 1935–1939, olimpijczyk.
Imieniem Ryszarda Pieca nazwany jest stadion Naprzodu Lipiny.
Kariera klubowa.
Grę w piłkę nożną rozpoczął w klubie Silesia Lipiny. W 1923 roku przeniósł się do Naprzodu Lipiny. W trakcie II wojny światowej występował w niemieckiej drużynie TuS 1883 Lipine (1939–1945), a po jej zakończeniu powrócił do Naprzodu (1945–1951). Od 1951 roku był trenerem piłkarskim.
Kariera reprezentacyjna.
18 sierpnia 1935 zadebiutował w reprezentacji Polski w przegranym 2:3 meczu towarzyskim z Jugosławią w Katowicach. Wystąpił na Igrzyskach Olimpijskich 1936 w Berlinie oraz Mistrzostwach Świata 1938 we Francji. Grał m.in. w pamiętnym meczu z Brazylią (5:6) w Strasburgu. Ogółem w latach 1935–1939 zanotował w drużynie narodowej 21 występów i zdobył 3 bramki.
Życie prywatne.
Urodził się 17 sierpnia 1913 w Lipinach (obecnie Świętochłowice) jako syn Tomasza i Elżbiety z d. Krautwurst. Był bratem piłkarzy Jerzego Pieca i Alfonsa Pieca (*1923-1944). Pracował w hucie Silesia.

</doc>
<doc id="288898" url="https://pl.wikipedia.org/wiki?curid=288898" title="Lista języków">
Lista języków



</doc>
<doc id="288903" url="https://pl.wikipedia.org/wiki?curid=288903" title="Ożywieńcy">
Ożywieńcy



</doc>
<doc id="288904" url="https://pl.wikipedia.org/wiki?curid=288904" title="Moeritheriidae">
Moeritheriidae

Moeritheriidae – jedne z najprymitywniejszych i najstarszych znanych trąbowców. Pierwsze skamieniałości "Moeritherium" odkrył Charles Andrews w 1901 r. w sławnej niecce El Fayoum w Egipcie w osadach późnoeoceńskich około 37-35 milionów lat temu. Nazwa tego rodzaju oznacza "zwierzę z jeziora Moeris".
"Moeritherium" niewiele przypominało wyglądem dzisiejsze słonie. Przedstawiciele tego rodzaju nie przekraczali wysokości 70 cm w kłębie i ważyli co najwyżej 250 kg. Mieli długie, walcowate ciała przywodzące na myśl raczej świnię niż słonia. Kończyny były bardzo krótkie i pięciopalczaste. Czaszka była niska i wydłużona z silnie powiększonymi siekaczami. Druga para siekaczy w każdej szczęce tworzyła niewielkie ciosy. Trąba nie była jeszcze wykształcona, co najwyżej moeriteria posiadały ryj podobny jak u tapirów. Oczy i uszy były umieszczone wysoko na głowie, dodatkowo oczodoły były przesunięte bardzo blisko przodu pyska. Wszystkie te przystosowania świadczą o ziemnowodnym trybie życia. Zasiedlały one zbiorniki wodne, jeziora oraz estuaria rzeczne odżywiając się wodną roślinnością.
"Moeriteriidae" były wczesną, boczną gałęzią rozwojowa trąbowców. Nie zostawiły po sobie potomków i wymarły w oligocenie.
Opisano zaledwie dwa gatunki należące do tej rodziny: "Moeritherium lyonsi" i "M. trigodon".

</doc>
<doc id="288913" url="https://pl.wikipedia.org/wiki?curid=288913" title="Baryteria">
Baryteria

Baryteria () – słabo poznana, wymarła już grupa wczesnych trąbowców.
Rodzaj "Barytherium grave", od którego pochodzi nazwa całej grupy został odkryty przez Charlesa Andrewsa w Egipcie w niecce El Fayoum, wraz z wieloma innymi rodzajami pierwotnych ssaków, w tym również z innymi trąbowcami. Niewiele wiadomo na temat tych zwierząt. Prawdopodobnie stanowią one owoc jednej z pierwszych radiacji adaptatywnych trąbowców.
Niedawno odkryto nowe gatunki zaliczane niekiedy do odrębnej rodziny "Numidotheriidae", ale traktowane także jako podrodzina "Barytheriidae". Gheerbrant, Sudre i Cappetta opisali w roku 1996 z kotliny Ouled Abdoun Basin w Maroku najstarszego i najprymitywniejszego przedstawiciela grupy – "Phosphatherium escuilliei". Z tych samych osadów pochodzi opisany w 2000 r. przez tych samych badaczy "Daouitherium rebouli". Gatunek " Numidotherium koholense" opisano w 1986 r. na podstawie skamieniałości pochodzących z Algierii. Oprócz fosfaterium wszystkie te gatunki były stosunkowo duże jak na wczesne trąbowce. Może to świadczyć o dłuższej niż się do tej pory spodziewano historii ewolucyjnej całej rodziny. Baryteria niemal na pewno nie były przodkami późniejszych i bardziej zaawansowanych trąbowców, a jedynie boczną gałęzią rozwojową wymarłą we wczesnym oligocenie.

</doc>
<doc id="288915" url="https://pl.wikipedia.org/wiki?curid=288915" title="Mick Jones (ur. 1955)">
Mick Jones (ur. 1955)

Michael Geoffrey Jones (ur. 26 czerwca 1955 w Brixton w Londynie) – brytyjski gitarzysta i wokalista zespołów: London SS, The Clash i Big Audio Dynamite.
Mick urodził się w Brixton w Londynie. Jego ojciec był Walijczykiem, jego matka Rosjanką. Jednak dużo czasu w młodości spędził u babci w Walii, podczas gdy jego rodzice wiązali ledwo koniec z końcem z powodu ciągłych problemów z pracą.
Zaczął zyskiwać uznanie jako gitarzysta na początku lat 70. XX wieku. W wieku 20 lat założył wraz z Tony Jamesem zespół London SS. Na jednym z londyńskich koncertów poznał Joe Strummera, któremu zaproponował śpiewanie w swoim zespole. Strummer przystał na propozycję rezygnując z gry w swoim zespole The 101’ers. Mick rozwiązał ostatecznie London SS i powołał zespół The Clash.
W The Clash Jones był współautorem wszystkich utworów, w których również śpiewał, do czasu usunięcia go z zespołu w roku 1983 przez Joe Strummera i Paula Simonona. Mick założył wówczas swój własny zespół Big Audio Dynamite, prezentujący taneczną muzykę. Wiele utworów Big Audio Dynamite było przebojami dyskotek. Przy drugim albumie Jones znów pracował ze Strummerem, który napisał kilka piosenek. Do trzeciego albumu „Tighten, Vol.88” okładkę namalował Paul Simonon – były basista The Clash. Po wydaniu „Megatop Phoenix”, Jones zmienił skład zespołu i przemianował nazwę na Big Audio Dynamite II i wydał w 1991 roku album „Globe”. Skład zespołu został przetasowany znów w 1994 roku i następnie wyszedł album „Higher Power” pod nazwą Big Audio. W 1995 album „Planet B. A. D.” został wydany znów pod oryginalną nazwą Big Audio Dynamite. Późniejszy album „Entering New Ride” został zarejestrowany w 1997 roku i został wypuszczony tylko w internecie. W 1999 został wydany album „Super Hits” z największymi przebojami zespołu.
W 2005 Jones nawiązał współpracę z byłym członkiem London SS, Generation X i Sigue Sigue Sputnik Tony Jamesem i utworzyli zespół nazwany Carbon/Silicon. Zespół zjeździł Wielką Brytanię. Zarejestrowali trzy albumy: „Sample This”, „Peace, Dope Factory Boogie” i „The Grand Delusion”. Zachęcają fanów, aby dzielili się ich muzyką na sieciach P2P.
Wyprodukował obie płyty zespołu The Libertines: „Up The Bracket” (2002) i „The Libertines” (2004).
W 2006 roku Jones wystąpił w wideoklipie do piosenki Johnny Casha „God's Gonna Cut You Down”.

</doc>
<doc id="288919" url="https://pl.wikipedia.org/wiki?curid=288919" title="Friedrichshafen FF.33">
Friedrichshafen FF.33

Friedrichshafen FF.33 – niemiecki wodnosamolot patrolowy z okresu I wojny światowej.
Historia.
Pod koniec 1914 roku w niemieckiej wytwórni lotniczej Flugzeugbau Friedrichshafen GmbH zaprojektowano wodnosamolot, który oznaczono jako FF.33. Został on zbudowany i pomyślnie oblatany nad Jeziorem Bodeńskim.
Prototyp był to dwupłatowy samolot rozpoznawczy wyposażony w podwozie składające się z dwóch pływaków.
Produkcję seryjna rozpoczęto na zamówienie lotnictwa niemieckiego z przeznaczeniem do patrolowania wód przybrzeżnych Morza Północnego i Bałtyku. Istniały dwie rodziny rozwoju samolotów FF.33. Pierwszą stanowiły wodnosamoloty patrolowe (FF.33, FF.33b, FF.33e, FF.33j, FF.33s), na ogół nieuzbrojone, o większej rozpiętości skrzydeł i trójprzęsłowej komorze płatów, a drugą, powstałą później – wodnosamoloty pełniące funkcję myśliwców, służące do ochrony własnych wodnosamolotów i zwalczania maszyn wroga (FF.33f, FF.33h, FF.33l). Dzięki mniejszej rozpiętości i dwuprzęsłowej komorze płatów, miały one lepsze osiągi i manewrowość, chociaż nie były typowymi wodnosamolotami myśliwskimi.
Pierwszą wersją rozpoznawczą był FF.33, napędzany 120-konnym silnikiem Mercedes D.II. Dwuosobowa załoga siedziała w typowym dla przedwojennych maszyn układzie – obserwator z przodu, pilot z tyłu. Miał on dwa krótkie pływaki główne i pomocniczy pływak pod ogonem. Zbudowano 6 samolotów tej wersji. W kolejnej wersji FF.33b zamieniono kolejność członków załogi, a obserwator otrzymał ruchomy karabin maszynowy. Zastosowano też mocniejszy silnik Maybach 160 KM. Zbudowano tylko 5 samolotów tej wersji.
Najliczniejszym wariantem rozpoznawczym był FF.33e, w którym wprowadzono jedynie dwa dłuższe pływaki oraz płetwę pod ogonem dla poprawienia stateczności. Nie miał on standardowo uzbrojenia strzeleckiego, a jedynie bombowe. Napęd stanowił silnik Benz Bz.III 150 KM. Na wyposażeniu pojawił się nadajnik radiowy. Od marca 1915 zbudowano ok. 188 samolotów, ostatnia partia dostarczana od września 1917 do stycznia 1918 była ukończona jako dwustery do szkolenia. Ulepszoną wersją patrolową był FF.33j, w którym poprawiono aerodynamikę kadłuba, a śmigło otrzymało kołpak. Instalowano na nich nadajnik i odbiornik radiowy i lepsze wyposażenie nawigacyjne. Ostatnim wariantem tej rodziny był bazujący na FF.33j szkolny dwuster FF.33s.
W związku z potrzebą osłony własnych wodnosamolotów i ich baz, od października 1915 pojawił się wariant patrolowo-myśliwski FF.33f, o zmniejszonych wymiarach. Uzbrojenie stanowił ruchomy karabin maszynowy obserwatora, napęd – silnik Benz Bz.III 150 KM. Zbudowano tylko 5 maszyn, po czym zastąpiono go wersją FF.33h, w której poprawiono aerodynamikę w celu zmniejszenia oporów. Zbudowano ok. 45, które weszły do służby od stycznia 1916.
We wrześniu 1916 wprowadzono ostateczny wariant patrolowo-myśliwski FF.33l, w którym ponownie nieco zmniejszono rozpiętość i długość płatowca, poprawiono aerodynamikę kadłuba, wprowadzono kołpak śmigła. Manewrowość poprawiła się do tego stopnia, że oprócz karabinu obserwatora, samolot uzbrojono w zsynchronizowany karabin maszynowy pilota (w części maszyn usuwany na korzyść radia). Zbudowano ok. 135 samolotów tej wersji.
Użycie w lotnictwie.
W lotnictwie niemieckim patrolowe wodnosamoloty "Fridrichshafen FF.33" zostały wprowadzone w 1915 roku i służyły wyłącznie do patrolowania mórz i wód przybrzeżnych. Gdy zagrażały im ataki ze strony samolotów wroga, latały w eskorcie uzbrojonych samolotów, w tym uzbrojonych wersji FF.33.
Od 1917 roku w miarę wprowadzania do służby nowych wodnosamolotów były one wycofywane ze służby liniowej i kierowane do szkół lotniczych (w tym celu powstał też specjalny wariant FF.33s).
Najbardziej znanym egzemplarzem był FF.33e nr 841 o nazwie własnej „Wölfchen” (wilczek), używany jako wodnosamolot zwiadowczy na krążowniku pomocniczym SMS „Wolf” (wilk), działającym jako rajder od listopada 1916 do lutego 1918 na Oceanie Indyjskim i Pacyfiku, w którym charakterze wykonał 56 lotów.
Po wojnie samoloty tego typu użytkowane były jeszcze przez lotnictwo Bułgarii i Szwecji.
Użycie w lotnictwie polskim.
W sierpniu 1920 roku w Gdańsku zakupiono dwa wodnosamoloty Friedrichshafen F.33 w wersjach FF.33e (nr 8) i FF.33l (nr 9). Ponadto polskie lotnictwo posiadało wodnosamolot FF.33h, prawdopodobnie odbudowany z wraku znalezionego w Pucku.
Zostały one włączone w skład Bazy Lotnictwa Morskiego w Pucku. Służyły one do szkolenia załóg w Szkole Lotnictwa Morskiego oraz lotów patrolowych. 15 stycznia 1921 jeden z nich uległ rozbiciu (zginęli st.mar. Ryszard Ostrowski i ppor. kawalerii Gąsowski), a pod koniec 1921 – kolejny (załoga przeżyła). W 1921 roku wycofano z użycia wodnosamolot FF.33E, a w 1922 roku także FF.33L. Ostatni wodnosamolot służył po wycofaniu jako tzw. rouler, do nauki prowadzenia w prostej linii po wodzie.
Konstrukcja.
Wodnosamolot "Friedrichshafen FF.33" był dwumiejscowym samolotem patrolowym o konstrukcji mieszanej.
Wodnosamolot FF.33E był napędzany silnikiem rzędowym chłodzonym cieczą, umieszczonym w przedniej części kadłuba. W kadłubie za silnikiem znajdowały się dwie kabiny odkryte, każda odsłonięte małym wiatrochronem. Pierwsza kabina była wyposażona w zestaw urządzeń sterowniczych i podstawowe przyrządy pokładowe, przeznaczona dla pilota. W drugiej kabinie było miejsce dla obserwatora lub pasażera. Do tylnej części kadłuba zamocowano usterzenie klasyczne o dużej powierzchni.
Kadłub miał konstrukcję kratownicową drewnianą i pokryty był sklejką. Usterzenie było drewniane, kryte płótnem.
Płaty o konstrukcji dwudźwigarowej, drewnianej, pokryte płótnem. Usztywnione były między sobą trzema parami słupków oraz cięgnami stalowymi (w wersji FF.33L były tylko dwie pary słupków, gdyż miała ona krótsze płaty). Lotki umieszczono tylko na górnym płacie.
Dwa pływaki o konstrukcji drewnianej, kilkugrodziowe o dwóch redanach, były przytwierdzone do kadłuba i dolnego płata za pomocą stalowych rur.

</doc>
<doc id="288920" url="https://pl.wikipedia.org/wiki?curid=288920" title="XI Międzynarodowy Konkurs Pianistyczny im. Fryderyka Chopina">
XI Międzynarodowy Konkurs Pianistyczny im. Fryderyka Chopina

XI Międzynarodowy Konkurs Pianistyczny im. Fryderyka Chopina (również "XI Konkurs Chopinowski") – 11. edycja Międzynarodowego Konkursu Pianistycznego im. Fryderyka Chopina, która rozpoczęła się 30 września 1985 w Warszawie. Organizatorem konkursu było Towarzystwo im. Fryderyka Chopina. 
Krótka charakterystyka konkursu.
Wzięło w nim udział 124 pianistów z 32 krajów (w tym 12 z Polski). Rekordowo liczna była grupa pianistów japońskich (26 osób) i amerykańskich (17). W konkursie mogli uczestniczyć kandydaci w przedziale wieku 16–28 lat.
Konkurs odbył się w dniach 30 września – 20 października 1985. Składał się z trzech etapów i finału. Zwyciężył pianista rosyjski Stanisław Bunin. Dyrektorem konkursu mianowano Bogumiła Pałasza. Na konkursie po raz pierwszy pojawiły się fortepiany japońskich marek Yamaha oraz Kawai, obok dwóch Steinwayów i Bösendorfera. Uczestnicy XI Konkursu Chopinowskiego mogli wybierać spośród tych pięciu instrumentów.
Jeden z jurorów, Fu Cong nie zaakceptował wyniku przyznającego zwycięstwo Stanisławowi Buninowi i na znak protestu nie przybył na ostatnie obrady jury oraz nie podpisał werdyktu. Zwycięzca Stanisław Bunin, natomiast swoją nagrodę przekazał – jak to określił – „młodym pokoleniom chopinowskich adeptów”. Ministerstwo Kultury i Sztuki, zgodnie z wolą darczyńcy zasiliło wygraną Fundusz Rozwoju Kultury.
Konkursowi towarzyszyła zorganizowana wystawa pt. "Kolekcje chopinowskie". Towarzystwo im. Fryderyka Chopina zorganizowało w związku z konkursem również I Międzynarodowy Konkurs Płytowy „Grand Prix du Disque Frédéric Chopin”. Ponadto okolicznościowy plakat konkursu zaprojektował Tomasz Szulecki, który na pięciolinii w miejsce nut umiejscowił wierzby, a linie utworzyły poletka, nad którymi świeciła tarcza jesiennego słońca. 
Polskie Nagrania wydały dziesięć płyt Kroniki konkursu, które ukazywały się sukcesywnie po każdym etapie. 
Jury.
Do konkursowego przebiegu przesłuchań oraz podziału nagród powołano jury, w następującym składzie:
Zasady oceny pianistów.
Sposób punktowania i ustalanie listy dopuszczonych do następnego etapu były takie same jak w IX i X Konkursie Chopinowskim. Wyniki II etapu ustalało się na podstawie sumy średnich arytmetycznych ocen uzyskanych przez uczestników w I i II etapie, wyniki III etapu na podstawie sumy średnich arytmetycznych ocen uzyskanych w I, II, i III etapie, zaś wyniki finału na podstawie sumy średnich arytmetycznych ocen uzyskanych w I, II i III etapie oraz finale.
Konkurs.
Koncert inauguracyjny.
30 września w sali Filharmonii Narodowej zainaugurowano XI Konkurs Chopinowski uroczystym koncertem, na którym wykonano "Mszę h-moll (BWV 232)", Johanna Sebastiana Bacha, z udziałem solistów: Brigitte Linder (sopran), Wiery Baniewicz (alt), Friedera Langa (tenor) i Rolanda Hermanna (baryton) oraz Chóru i Orkiestry Symfonicznej Filharmonii Narodowej pod dyrekcją Kazimierza Korda. 
I etap.
Przesłuchania konkursowe odbyły się w dniach (1–8 października) w dwóch sesjach przedpołudniowej i popołudniowej w kolejności alfabetycznej, począwszy od wylosowanej wcześniej litery „E”. Jako pierwsza wystąpiła w tym etapie Japonka, Mari Ebihara, rozpoczynając swój występ od "Nokturnu c-moll". Pianiści w tym etapie mieli do wykonania program przewidziany regulaminem, grając z pamięci wybrane dwie etiudy, nokturn i scherzo. Po zakończeniu przesłuchań tego etapu zebrało się jury celem wyłonienia pianistów zakwalifikowanych do kolejnego etapu.
II etap.
Po zakończeniu obrad jury 9 października pod przewodnictwem Jana Ekiera ogłoszono listę 41 pianistów z 14 krajów (w tym 7 Polaków) dopuszczonych do przesłuchań II etapu. Podobnie jak w poprzednim etapie pianiści występowali kolejno w dniach (10–13 października) w dwóch sesjach przedpołudniowej i popołudniowej. Pianiści w II etapie mieli do wykonania w czasie 45 minut jedną z ballad, sześć kolejnych "Preludiów z op. 28", jednego walca i jednego poloneza. Przesłuchania tego etapu zakończył 13 października Jugosłowianin Kemal Gekić.
III etap.
14 października w południe dyrektor międzynarodowych konkursów im. Fryderyka Chopina, Bogumił Pałasz podał listę 15 pianistów z 7 krajów (w tym jedynego Polaka Krzysztofa Jabłońskiego) dopuszczonych do przesłuchań III etapu. W etapie III pianiści mieli do wykonania cykl mazurków i jedną z sonat fortepianowych.
Finał.
Po zakończeniu występów trzeciego etapu (16 października) zebrało się jury, po czym o godzinie 19 dyrektor Konkursu Bogumił Pałasz podał listę 6 pianistów (w tym Krzysztofa Jabłońskiego) dopuszczonych do finału. Pianiści w finale mieli do wyboru wykonanie jednego z "Koncertów fortepianowych" Fryderyka Chopina: ("f-moll op. 21" lub "e-moll op. 11") wraz z towarzyszącą im Orkiestrą Symfoniczną Filharmonii Narodowej pod batutą Tadeusza Strugały.
Ceremonia zakończenia.
W ostatnim dniu XI Konkursu Chopinowskiego (20 października) w godzinach wieczornych w sali Filharmonii Narodowej odbyła się ceremonia zakończenia. Po odczytaniu końcowych wyników przez przewodniczącego jury Jana Ekiera nastąpiło wręczenie medali, nagród specjalnych i okolicznościowych dyplomów. Zwycięzca konkursu Stanisław Bunin po odebraniu medalu powiedział m.in.: 
Nagrody i wyróżnienia.
19 października po przesłuchaniach finałowych, tuż przed północą w foyer Filharmonii Narodowej dyrektor konkursu Bogumił Pałasz ogłosił ostateczny werdykt jury. Zdobywcy trzech pierwszych miejsc zostali uhonorowani medalami. Wszyscy finaliści otrzymali stosownie do zajętego miejsca bądź wyróżnienia odpowiednią nagrodę finansową. W dzień po zakończeniu XI Konkursu Chopinowskiego (21 października) w siedzibie Towarzystwa im. Fryderyka Chopina w Zamku Ostrogskich w Warszawie wręczono laureatom i uczestnikom również nagrody pozaregulaminowe.

</doc>
<doc id="288923" url="https://pl.wikipedia.org/wiki?curid=288923" title="Antrakobunidy">
Antrakobunidy

Antrakobunidy (Anthracobunidae) – była to grupa najwcześniejszych pratrąbowców. Zasiedlały obszary Afryki i Azji w paleocenie i eocenie. 
Najpierwotniejszym gatunkiem w tej rodzinie jest "Nakusia shahrigensis". Rodzaj "Minchenella" został opisany na podstawie dolnej szczęki z osadów późnopaleoceńskich. Nie wiadomo nic więcej o budowie ciała tego gatunku. Przypuszczalnie może to być najbardziej prawdopodobny wspólny przodek embritopodów i późniejszych trąbowców. 
"Phenacolophus" był niewielkim antrakobunidem z wczesnego eocenu. Nieco lepiej poznanym rodzajem jest "Pilgrimella" posiadająca na trzonowcach masywne guzki. Do rodzaju "Anthracobune" zaliczono trzy gatunki niewielkich, ziemnowodnych ssaków. "Jozaria palustris" jest najprawdopodobniej wspólnym przodkiem moeriteriów, baryteriów i bardziej zaawansowanych trąbowców.

</doc>
<doc id="288928" url="https://pl.wikipedia.org/wiki?curid=288928" title="XII Międzynarodowy Konkurs Pianistyczny im. Fryderyka Chopina">
XII Międzynarodowy Konkurs Pianistyczny im. Fryderyka Chopina

XII Międzynarodowy Konkurs Pianistyczny im. Fryderyka Chopina (również "XII Konkurs Chopinowski") – 12. edycja Międzynarodowego Konkursu Pianistycznego im. Fryderyka Chopina, która rozpoczęła się 1 października 1990 w Warszawie. Organizatorem konkursu było Towarzystwo im. Fryderyka Chopina. 
Krótka charakterystyka konkursu.
Wzięło w nim udział 110 pianistów z 28 krajów, (w tym 11 z Polski). 
Konkurs odbył się w dniach 1–20 października 1990. Składał się z trzech etapów i finału. Był to pierwszy Konkurs Chopinowski w historii, w którym jury nie przyznało I nagrody. Zdobywca II nagrody, Amerykanin Kevin Kenner uczestniczył w konkursie po raz drugi (na X Konkursie Chopinowskim w 1980 otrzymał wyróżnienie). Po raz pierwszy w historii nikomu nie przyznano nagrody za wykonanie mazurków. Pianiści mieli do wyboru siedem instrumentów.
Konkurs zaszczyciły dwie koronowane głowy: królowa belgijska Fabiola oraz królowa Hiszpanii Zofia, która dokonała otwarcia wystawy pt. „Podróż romantyczna Fryderyka Chopina i George Sand na Majorkę”.
Jury.
Do konkursowego przebiegu przesłuchań oraz podziału nagród powołano jury, w następującym składzie:
Zasady oceny pianistów.
Jury oceniało grę poszczególnych uczestników przy pomocy punktów: w I etapie w skali od 1 do 10, w II i III etapie oraz finale w skali od 1 do 25. Wyniki poszczególnych etapów oraz finału ustalane były tak samo jak w poprzednim konkursie.
Konkurs.
Koncert inauguracyjny.
1 października w sali Filharmonii Narodowej zainaugurowano XII Konkurs Chopinowski uroczystym koncertem z udziałem Orkiestry Symfonicznej i Chóru Filharmonii Narodowej pod batutą Kazimierza Korda. Koncert wypełniły utwory czołowych przedstawicieli polskiej muzyki XX wieku, takie jak: "III Symfonia", Witolda Lutosławskiego, "II Koncert wiolonczelowy", Krzysztofa Pendereckiego w wykonaniu Romana Jabłońskiego oraz oratorium "Stabat mater op. 53", Karola Szymanowskiego, w którym partie solowe śpiewali: Izabela Kłosińska, Krystyna Szostek-Radkowa i Jan Opalach. Honorowym gościem koncertu, była królowa Hiszpanii Zofia, która została powitana przez Wojciecha Jaruzelskiego z małżonką. 
I etap.
Przesłuchania konkursowe odbyły się w dniach (2–8 października) w dwóch sesjach przedpołudniowej i popołudniowej w kolejności alfabetycznej, począwszy od wylosowanej wcześniej litery „U”. Jako pierwszy wystąpił w tym etapie Japończyk, Makoto Ueno. Po zakończeniu przesłuchań tego etapu zebrało się jury celem wyłonienia pianistów zakwalifikowanych do kolejnego etapu.
II etap.
Po zakończeniu obrad jury 9 października pod przewodnictwem Jana Ekiera ogłoszono listę 40 pianistów z 13 krajów (w tym 5 Polaków) dopuszczonych do przesłuchań II etapu. Podobnie jak w poprzednim etapie pianiści występowali kolejno w dniach (10–13 października) w dwóch sesjach przedpołudniowej i popołudniowej.
III etap.
14 października ogłoszona została lista 15 pianistów z 7 krajów (w tym jedynego Polaka Wojciecha Świtały) dopuszczonych do przesłuchań III etapu. Wojciech Świtała z powodu niedyspozycji nie przystąpił do gry, rezygnując z występu w III etapie.
Finał.
16 października wieczorem po zakończeniu przesłuchań trzeciego etapu jury ogłosiło nazwiska 7 pianistów z 5 krajów, dopuszczonych do finału. W drugim dniu finału gościem honorowym XII Konkursu Chopinowskiego była przybyła do Polski królowa belgijska Fabiola, która przysłuchiwała się występom finalistów.
Koncert laureatów.
20 października w sali Filharmonii Narodowej odbyła się ceremonia wręczenia nagród laureatom XII Konkursu Chopinowskiego, po czym odbył się koncert z ich udziałem. Uroczystość zaszczyciła, podobnie jak dzień wcześniej, jako gość honorowy królowa belgijska Fabiola, w obecności Wojciecha Jaruzelskiego z małżonką oraz m.in. Tadeusza Mazowieckiego.
Nagrody i wyróżnienia.
W nocy z 20 na 21 października jury ogłosiło ostateczne wyniki XII Konkursu Chopinowskiego. Zdobywcy drugiego i trzeciego miejsca zostali uhonorowani medalami (pierwszego nie przyznano). Wszyscy finaliści otrzymali stosownie do zajętego miejsca bądź wyróżnienia odpowiednią nagrodę finansową. Zgodnie z regulaminem nagrodzeni zobowiązani byli do udziału w kończącym konkurs, koncercie laureatów. Kevin Kenner został również zdobywcą nagrody publiczności

</doc>
<doc id="288931" url="https://pl.wikipedia.org/wiki?curid=288931" title="Środek soczewki">
Środek soczewki



</doc>
<doc id="288934" url="https://pl.wikipedia.org/wiki?curid=288934" title="Spolium">
Spolium

Spolium (l.mn. spolia, z łac., łup, zdobycz) – ponowne wykorzystanie starszego elementu architektonicznego (kolumny, kamiennego detalu itp.) w nowym budynku. Bardzo powszechne było stosowanie antycznych kolumn we wczesnochrześcijańskich bazylikach. 
Przykłady spoliów: 

</doc>
<doc id="288936" url="https://pl.wikipedia.org/wiki?curid=288936" title="Helioskop">
Helioskop

Helioskop ("helios" – słońce, "skopein" – oglądać) – przyrząd astronomiczny służący do obserwacji tarczy słonecznej. Jest to ekran umieszczony w odpowiedniej odległości za okularem teleskopu (obserwacja polega na skierowaniu teleskopu na Słońce i rzutowaniu jego obrazu na ekran). Przy prowadzeniu obserwacji pomocny może być heliostat.
Helioskop pozwala na bezpieczne obserwowanie takich zjawisk jak:
Helioskop jest bezpiecznym przyrządem do obserwacji Słońca, podczas gdy bezpośrednie użycie teleskopu stanowi poważne zagrożenie dla wzroku obserwatora. Ogromna ilość energii światła zogniskowana wewnątrz gałki ocznej może nieodwracalnie uszkodzić wzrok.
Historia helioskopu.
Pierwszy przyrząd tego typu do obserwacji naszej gwiazdy został zaprojektowany przez Krzysztofa Scheinera w początkach XVII w. Pierwszych obserwacji Słońca dokonał Benedykt Castelli. Prototyp helioskopu został udoskonalony przez Galileusza.

</doc>
<doc id="288938" url="https://pl.wikipedia.org/wiki?curid=288938" title="XIII Międzynarodowy Konkurs Pianistyczny im. Fryderyka Chopina">
XIII Międzynarodowy Konkurs Pianistyczny im. Fryderyka Chopina

XIII Międzynarodowy Konkurs Pianistyczny im. Fryderyka Chopina (również "XIII Konkurs Chopinowski") – 13. edycja Międzynarodowego Konkursu Pianistycznego im. Fryderyka Chopina, która rozpoczęła się 1 października 1995 w Warszawie. Organizatorem konkursu było Towarzystwo im. Fryderyka Chopina.
Wzięło w nim udział 130 pianistów z 32 krajów. Dyrektorem konkursu był Albert Grudziński. Przesłuchania konkursowe zostały podzielone na trzy etapy, które odbyły się w dniach: 2–8 października (I etap), 10–13 października (II etap) i 15–16 października (III etap). Koncerty finałowe trwały od 18 do 19 października. Był to drugi Konkurs Chopinowski, w którym jury nie przyznało I nagrody. W dniach 20–22 października odbyły się trzy końcowe koncerty laureatów.
Uczestnicy.
Do I etapu Konkursu przystąpiło ostatecznie 130 osób (z zakwalifikowanych 140 uczestników) z 32 krajów.
Repertuar.
Zgodnie z tradycją, w Konkursie wykonywane były wyłącznie utwory Fryderyka Chopina. Regulamin stanowił, że uczestnicy mieli do wyboru określone utwory Chopina spośród dostępnych grup, wykonywane z pamięci. Niedopuszczalne było wykonywanie tych samych utworów na różnych etapach. 
Jury.
Do konkursowego przebiegu przesłuchań oraz podziału nagród powołano jury, w następującym składzie:
Przebieg konkursu.
Koncert inauguracyjny.
Konkurs rozpoczął się 1 października koncertem inauguracyjnym w warszawskiej Filharmonii Narodowej. Wystąpili Piotr Paleczny, który wraz z Orkiestrą Filharmonii Narodowej wykonali poemat symfoniczny "Step op. 66" – Zygmunta Noskowskiego, "IV Symfonię op. 60" – Karola Szymanowskiego oraz "Te Deum Laudamus" – Krzysztofa Pendereckiego.
I etap.
2 października 1995 rozpoczął się I etap konkursu. Pianiści występowali w kolejności ustalonej na podstawie losowania liter alfabetu (wylosowano literę „N”). Jako pierwsza w I etapie wystąpiła Japonka Hideki Nagano. Uczestnicy przez siedem kolejnych dni występowali kolejno w dwóch sesjach: porannej (rozpoczynającej się o godzinie 10:00) i popołudniowej (rozpoczynającej się o godzinie 17:00). Jury oceniało grę poszczególnych uczestników przy pomocy punktów, w I etapie w skali od 1 do 10, a następnie w II i III etapie oraz finale w skali od 1 do 25 punktów.
II etap.
Do II etapu zostało dopuszczonych 40 pianistów (w tym 9 Polaków):
III Etap.
Do III etapu jury konkursu dopuściło 15 pianistów (w tym Polkę Magdalenę Lisak).
Finał.
Decyzją jury do finału zakwalifikowano 6 pianistów.
Inne wydarzenia.
17 października 1995, w 146. rocznicę śmierci Fryderyka Chopina, odbyły się związane z tym uroczystości: msza święta, a następnie nadzwyczajny koncert oratoryjny z utworem Requiem Wolfganga Amadeusa Mozarta w bazylice św. Krzyża w wykonaniu solistów oraz chóru i orkiestry Filharmonii Narodowej pod dyrekcją Kazimerza Korda.
Nagrody i wyróżnienia.
Zdobywcy drugiego i trzeciego miejsca zostali uhonorowani medalami (pierwszego nie przyznano). Wszyscy finaliści otrzymali stosownie do zajętego miejsca bądź wyróżnienia odpowiednią nagrodę finansową. Po raz pierwszy nie przyznano ani jednej nagrody specjalnej. Zgodnie z regulaminem nagrodzeni zobowiązani byli do udziału w kończących konkurs, koncertach laureatów. Poza tym wszyscy uczestnicy III etapu, którzy nie zostali finalistami otrzymali okolicznościowe dyplomy. 
Zdobywca drugiego miejsca Francuz Philippe Giusiano wykonał na konkursie następujące utwory:
Drugi zdobywca srebrnego medalu Rosjanin Aleksiej Sułtanow wykonał następujące utwory:
Informacje dodatkowe.
Z okazji XIII Konkursu Chopinowskiego, Poczta Polska wydała 1 października znaczek pocztowy o nominale 80 gr, projektu Tomasza Bogusławskiego, przedstawiający fragment zapisu nutowego "Poloneza" Fryderyka Chopina. Ponadto z okazji XIII Międzynarodowego Konkursu Pianistycznego im. Fryderyka Chopina, Narodowy Bank Polski wprowadził do obiegu 9 października okolicznościową złotą monetę o nominale 200 zł w nakładzie 500 sztuk.

</doc>
<doc id="288939" url="https://pl.wikipedia.org/wiki?curid=288939" title="Urszula Augustyn">
Urszula Augustyn

Urszula Danuta Augustyn z domu Krikiel (ur. 1 września 1964 w Tarnowie) – polska polityk, dziennikarka mediów katolickich, publicystka i pedagog, posłanka na Sejm V, VI, VII, VIII i IX kadencji, w 2015 sekretarz stanu w Ministerstwie Edukacji Narodowej.
Życiorys.
Jest córką Henryka i Teresy. W 1990 ukończyła studia magisterskie w krakowskiej Wyższej Szkole Pedagogicznej na Wydziale Filologii Polskiej. Przez 15 lat pracowała jako nauczycielka w szkołach podstawowych. Jako dziennikarka współpracowała z „Gościem Niedzielnym”, Radiem Plus Tarnów oraz z katolickim portalem Opoka, w którym redagowała informacje na podstawie serwisu polskiej sekcji Radia Watykańskiego. Była prezenterką w radiu RDN Małopolska. Współpracowała z Biurem Prasowym Konferencji Episkopatu Polski, redagując codzienny przegląd prasy. Pisała dla polonijnego miesięcznika „Nasze Słowo” w Hanowerze. Była członkinią zarządu Katolickiego Centrum Edukacji Młodzieży „Kana” w Tarnowie.
W 2005 z listy Platformy Obywatelskiej została wybrana na posłankę V kadencji w okręgu tarnowskim. W wyborach parlamentarnych w 2007 po raz drugi uzyskała mandat poselski, otrzymując 10 480 głosów. W wyborach w 2011 z powodzeniem ubiegała się o reelekcję z wynikiem 9724 głosy. W 2014 tygodnik „Polityka” na podstawie rankingu przeprowadzonego wśród polskich dziennikarzy parlamentarnych wymienił Urszulę Augustyn wśród 10 najlepszych posłów, podkreślając zwłaszcza wkład w problematykę edukacji.
7 stycznia 2015 powołana na stanowisko sekretarza stanu w Ministerstwie Edukacji Narodowej, pełniącego funkcję pełnomocnika rządu ds. bezpieczeństwa w szkołach. W wyborach w tym samym roku została ponownie wybrana do Sejmu, otrzymując 13 928 głosów. W listopadzie 2015 zakończyła urzędowanie na stanowisku wiceministra edukacji. W Sejmie VIII kadencji została zastępcą przewodniczącego Komisji do Spraw Petycji oraz członkinią Komisji Edukacji, Nauki i Młodzieży. Pracowała też w Komisji Polityki Społecznej i Rodziny (2015) oraz w Komisji Kultury i Środków Przekazu (2015–2016).
W wyborach w 2019 z powodzeniem ubiegała się o poselską reelekcję z ramienia Koalicji Obywatelskiej, otrzymując 20 120 głosów. W IX kadencji została zastępczynią przewodniczącego Komisji do Spraw Petycji oraz członkinią Komisji Kultury i Środków Przekazu.

</doc>
<doc id="288944" url="https://pl.wikipedia.org/wiki?curid=288944" title="Lancknecht">
Lancknecht

Lancknecht – popularna do początku XX wieku hazardowa gra w karty. 
Pochodzenie jej datuje się z czasów wojny trzydziestoletniej, gdy była popularna wśród żołnierzy zaciężnych – tzw. landsknechtów (lancknechtów).

</doc>
<doc id="288945" url="https://pl.wikipedia.org/wiki?curid=288945" title="Marian Konarski">
Marian Konarski

Marian Konarski (ur. 8 grudnia 1909 w Chrzanowie, zm. 30 października 1998 w Krakowie) – malarz, rzeźbiarz, poeta, teoretyk sztuki.
Życiorys.
W 1920 roku przeniósł się do Krakowa, gdzie ukończył IV Gimnazjum im. Henryka Sienkiewicza. Rozpoczął studia w 1928 roku na Akademii Sztuk Pięknych w Krakowie. Studiował u Władysława Jarockiego rysunek ogólny, u Ignacego Pieńkowskiego rysunek wieczorowy i akt, oraz u Xawerego Dunikowskiego rzeźbę.
Z powodu udziału w ruchu Rogatego Serca Stanisława Szukalskiego został relegowany z uczelni w 1929 roku. Swoją edukację artystyczną kontynuował w ramach tego ruchu. Kształcił się pod kierunkiem Stanisława Szukalskiego i został szczepowym tej grupy. Przybrał pseudonim artystyczny „Marzyn”. Organizował wystawy członków Szczepu i redagował ich pismo „Krak”.
W roku 1928 zadebiutował jako poeta w krakowskim „Ilustrowanym Kurierze Codziennym” i wydał drukiem poemat „Naprzeciw radości”. W 1938 roku osiadł na stałe w Krzeszowicach koło Krakowa. W roku 1939 otrzymał stypendium Państwowego Funduszu Kultury Narodowej i wyjechał do Włoch i Austrii na 2 miesiące.
W czasie II wojny światowej działał w ZWZ i AK. Nosił pseudonim „Szerszeń”. Pracował w komórce legalizacyjnej fałszującej dokumenty dla członków ruchu oporu. W swojej pracowni malarsko-lakierniczej zatrudniał też uczniów – członków organizacji konspiracyjnych, chroniąc ich w ten sposób przed okupantem. W okresie okupacji rozpoczął w celach zarobkowych malowanie polichromii w kościołach w Krakowie i na Śląsku. W sumie namalował ich ponad 100.
Od 1948 roku należał do Związku Polskich Artystów Plastyków. W 1960 roku otrzymał dyplom ukończenia Krakowskiej Akademii Sztuk Pięknych. Zorganizował ognisko malarskie dla dzieci w Domu Kultury w Chrzanowie. Prowadził grupę artystyczną Rodzimej Twórczości GART w Krakowie, Założył Grupę Plastyczną „Zdrój” w Krzeszowicach.
Był członkiem ZSL, ZBoWiD, wiceprezesem Stowarzyszenia Miłośników Ziemi Krzeszowickiej. Przez cały czas piastował też godność szczepowego grupy artystycznej „Rogate Serce”.
Zmarł na krótko przed swoimi 90. urodzinami. Pochowany został na cmentarzu w Krzeszowicach.
Twórczość.
Tworzył w dziedzinie rysunku, malarstwa sztalugowego, malarstwa ściennego i rzeźby. Wystawiał od 1930 roku. Brał udział w wystawach zbiorowych „Szczepu Rogate Serce”. Wystawiał indywidualnie w okresie międzywojennym. Prace Mariana Konarskiego znajdują się w zbiorach Muzeum Narodowego w Warszawie i Wrocławiu, Muzeum Okręgowego w Toruniu, Muzeum Górnośląskiego w Bytomiu, Muzeum Polskiego w Chicago, Muzeum Ziemi Krzeszowickiej, oraz w zbiorach prywatnych w kraju i za granicą.
Wystawy indywidualne:
Filmy:
W latach 90. XX w. korespondował m.in. ze Stanisławem Witowskim-Iskrzyniakiem.
Stosował różne techniki: farby olejne, grafika ołówkiem, gwasz. Ilustracją jego poglądów artystycznych jest "Autoportret w rozbitym lustrze". W wielu obrazach: "Pięść", "Polska", "Nogi na szynach" widz musi się zastanowić, co one przedstawiają. Po wojnie jego malarstwo znalazło się w nurcie malarstwa nowoczesnego, jednak w jego obrazach widać i talent, i profesjonalizm w przedstawieniu postaci ludzkich. Artysta wykonywał też polichromie w kościołach. Pośmiertny katalog jego dzieł zawiera 172 pozycje:
Malarstwo sztalugowe.
Przykłady obrazów realistycznych:
Przykłady obrazów symbolicznych:
Obrazy impresjonistyczne:
Akty:

</doc>
<doc id="288946" url="https://pl.wikipedia.org/wiki?curid=288946" title="Deinoteria">
Deinoteria

Deinoteria (łac. "Deinotheriidae", dosłownie "straszne bestie") – rodzina pierwotnych trąbowców, która wyodrębniła się bardzo wcześnie, najprawdopodobniej jeszcze w eocenie. Była to grupa siostrzana trąbowców słoniokształtnych "Elephantiformes".
Deinoteria wyróżniały się wieloma bardzo charakterystycznymi cechami. W odróżnieniu od wszystkich pozostałych trąbowców zatraciły górne ciosy, natomiast silnie rozwinęły się dolne. Tworzyły one masywne zagięte w dół i nieco do tyłu haki, umiejscowione w żuchwie. Ślady zużycia na tych ciosach świadczą o tym że zwierzęta używały ich w jakimś celu, być może do korowania drzew lub do rycia w ziemi w poszukiwaniu bulw lub (analogicznie jak dzisiejsze słonie) minerałów pomocnych w trawieniu pokarmu roślinnego. Charakterystyczne są również ich zęby trzonowe.
Czaszka jest niepodobna do innych trąbowców. Kości nosowe są bardzo silnie wydłużone i były podstawą dla masywnego i silnie umięśnionego ryja bardziej podobnego do nosa tapira niż do typowej słoniowej trąby. Dawne rekonstrukcje deinoteriów z długą i chwytną trąbą są niewłaściwe. Takie cechy mogą świadczyć o przystosowaniu do odżywiania się liśćmi i gałązkami drzew. Budowa pyska mogła pomagać w bardziej efektywnym wykorzystywaniu tego źródła pokarmu, chodzi tu głównie o pobieranie dużych ilości materii roślinnej w krótkim czasie. Inną cechą typową dla deinoteriów była stosunkowo długa szyja oraz długie kończyny.
"Deinotheriidae" były jedną z najdłużej istniejących rodzin trąbowców. Przez większość czasu swojego istnienia w ich morfologii zaszły jednak bardzo niewielkie zmiany. Może to świadczyć o dobrym przystosowaniu do niszy ekologicznej, jaką wykorzystywały.
Najwcześniejszym znanym gatunkiem jest niedawno odkryty w Chilga w Etiopii "Chilgatherium harrisi". Był to średniej wielkości trąbowiec zasiedlający tereny podmokłe we wczesnym oligocenie. Od niego wywodzi się prawdopodobnie "Prodeinotherium". Rodzaj ten powstał w Afryce, ale po połączeniu tego kontynentu z Eurazją w miocenie skolonizował również inne rejony świata, między innymi środkową Europę ("P. bavaricum"). Równolegle rozwijał się nieco bardziej zaawansowany rodzaj "Deinotherium", który także zasiedlił Europę i Azję. Pierwsze gatunki z tego rodzaju osiągały wielkość podobną jak dzisiejszy słoń indyjski "Elephas maximus", ale późniejsze były ogromne. "Deinotherium gigantissimum" i Deinotherium bozasi mogły być najpotężniejszymi trąbowcami w dziejach. Wielkością i wagą ustępowały wśród ssaków lądowych jedynie bezrogim nosorożcom z oligocenu zaliczanym do rodziny "Hyracodontidae" (np. "Paraceratherium"). Ich wysokość ocenia się na ponad 5,5 metra w kłębie a wagę na 13 ton. Wraz z osuszeniem klimatu w pliocenie, co wiązało się z zanikiem wilgotnych lasów na terenach Europy i Azji deinoteria wymarły na tych terenach. Jednak w swojej afrykańskiej kolebce przetrwały, a nawet dostosowały się do warunków lesistej sawanny, "D. bozasi" zasiedlał wschodnią Afrykę (między innymi wąwóz Oldovai) w plejstocenie równocześnie z właściwymi słoniami oraz pierwotnymi człowiekowatymi. Ostatecznie "Deinotheriidae" wymarły ok. 500 tys. lat temu, a więc bardzo niedawno w skali geologicznej, na skutek dalszego osuszenia się klimatu i zaniku leśnych biotopów.
Niemal kompletny szkielet ogromnego Deinotherium znajduje się w muzeum paleontologicznym w Asenowgradzie (południowa Bułgaria).

</doc>
<doc id="288947" url="https://pl.wikipedia.org/wiki?curid=288947" title="Komisja do Spraw Kontroli Państwowej">
Komisja do Spraw Kontroli Państwowej

Komisja do Spraw Kontroli Państwowej (skrót: "KOP") – stała komisja sejmowa.
Zadania.
Do zakresu jej zadań należą:
Skład Komisji (Sejm RP IX kadencji).
KOP jest zaliczana do komisji małych. W Sejmie IX kadencji liczy 14 posłów.
"Źródło":

</doc>
<doc id="288948" url="https://pl.wikipedia.org/wiki?curid=288948" title="Heliostat">
Heliostat

Heliostat (z jęz. greckiego: "helios" – Słońce, "stat" – nieruchomy) – urządzenie wyposażone w płaskie zwierciadło, kierujące odbitą wiązkę światła z ruchomego źródła, (najczęściej Słońca), w ustalonym kierunku (najczęściej na nieruchomy odbiornik). W praktyce astronomicznej heliostatem nazywa się urządzenie wyposażone w jedno lustro płaskie (monolityczne lub wielosegmentowe), natomiast celostatem nazywane jest urządzenie wyposażone w dwa lustra płaskie (podobnie: monolityczne lub wielosegmentowe). Zastosowania: teleskopy astronomiczne z nieruchomą optyką kolimującą, urządzenia wykorzystujące energię słoneczną (elektrownie, elektrociepłownie słoneczne, piece słoneczne).

</doc>
<doc id="288954" url="https://pl.wikipedia.org/wiki?curid=288954" title="Bitwa o Endor">
Bitwa o Endor

Bitwa o Endor – jedna z potyczek zbrojnych w fikcyjnym świecie "Gwiezdnych wojen". Ten stoczony w 4 r. ABY bój między siłami Sojuszu Rebeliantów i Imperium Galaktycznego stanowi ważną część fabuły i punkt kulminacyjny filmu "".
Przygotowania.
W 3 roku ABY bothańscy szpiedzy zdołali odkryć fakt budowania przez Imperium na orbicie Endoru drugiej Gwiazdy Śmierci oraz uzyskać plany tej stacji. Równocześnie dowiedziano się, że Gwiazda ma być wizytowana osobiście przez Imperatora Palpatine.
Dowództwo Sojuszu, nieświadome, że sytuacja ta została zaaranżowana przez Palpatine’a celem sprowokowania rebeliantów do wystąpienia do otwartej walki, rozpoczęło przygotowania do ataku. Ponieważ – według przechwyconych planów – Gwiazda Śmierci miała być jeszcze nieuzbrojona, a ochronę zapewniał jej generator pola siłowego umieszczony na powierzchni pobliskiego księżyca, atak miał być przeprowadzony dwutorowo. Oddział komandosów miał wylądować na Endorze i zniszczyć emiter pola siłowego, co umożliwiłoby bezpośredni atak flocie Sojuszu – pod osłoną okrętów liniowych, małe myśliwce kosmiczne miały przeniknąć do wnętrza Gwiazdy i zniszczyć jej główny reaktor. Etapem naziemnym dowodzić miał generał Han Solo, a brali w niej udział także: Luke Skywalker, Leia Organa, Chewbacca, R2-D2 i C-3PO. Akcja w przestrzeni kosmicznej koordynowana była przez admirała Ackbara, a grupą mającą uderzyć bezpośrednio na stację bojową dowodził Lando Calrissian zasiadający za sterami Sokoła Millenium.
Na krótko przed atakiem Skywalker odłączył się od sił naziemnych i oddał się w ręce sił imperialnych, aby podjąć próbę nakłonienia swojego ojca, Dartha Vadera na przejście na stronę dobra. Vader zabrał go na pokład Gwiazdy Śmierci, przed oblicze Imperatora – zgodnie z planem tego ostatniego, który chciał wykorzystać wydarzenia bitwy do przeciągnięcia młodego Jedi na Ciemną Stronę Mocy.
Przebieg walki.
Z początku operacja naziemna przebiegała zgodnie z planem i Rebeliantom udało się zlokalizować i opanować generatory pola. Równocześnie flota rebeliancka wyszła z nadprzestrzeni i rozpoczęła atak na Gwiazdę Śmierci. W tym momencie Palpatine wyjawił Luke’owi, że cała sytuacja była zaaranżowaną przez niego pułapką – na jego rozkaz dodatkowe, ukryte dotychczas oddziały szturmowców imperialnych wyparły siły rebeliantów z bunkra, uniemożliwiając im zniszczenie osłon. W przestrzeni natomiast Flota Sojuszu została odcięta przez okręty imperialne, a na dodatek superlaser Gwiazdy Śmierci okazał się być sprawny – stacja zaczęła niszczyć flotę rebeliancką. Sytuacja wydawała się być kompletną klęską i ostatecznym końcem Sojuszu.
Rebelianci na Endorze, wsparci przez tubylców z rasy Ewoków, opanowali jednak ponownie budynek generatorów i wysadzili go w powietrze. W rozpaczliwym ataku, w oczekiwaniu na wyłączenie pola, Rebelianci zdołali mimo ciężkich strat zniszczyć część floty nieprzyjaciela, a następnie Calrissian i dowodzący Eskadrą Łotrów Wedge Antilles wykorzystali fakt zniszczenia osłon Gwiazdy, wlatując do szybu chłodzenia jej reaktora i niszcząc go.
W tym czasie Skywalker walczył na pokładzie Gwiazdy z ojcem i Palpatine’em. Po pokonaniu tego pierwszego był już pewny zwycięstwa, jednak Palpatine zabiłby go, używając Błyskawicy Sithów gdyby nie pomoc Vadera, który wrzucił Imperatora do szybu reaktora Gwiazdy Śmierci. W ten sposób Anakin Skywalker wrócił na ścieżkę Dobra na kilka chwil przed śmiercią. Młody Skywalker zdołał zaś ostatecznie uciec z pokładu stacji bojowej na Endor, z martwym już ojcem na kilka chwil przed jej zniszczeniem.
Podsumowanie.
Bitwa pod Endorem była olbrzymim sukcesem Rebeliantów – zginęli w niej Palpatine, Vader oraz znacząca liczba najbardziej obiecujących i najzdolniejszych dowódców Marynarki Imperialnej, a siły Imperium uległy dezorganizacji i od tego momentu znajdowały się w pozycji defensywnej. Zniszczeniu uległa też duma Marynarki Imperialnej, superniszczyciel "Executor". Śmierć Imperatora pociągnęła za sobą ponadto rozpad Imperium na wiele walczących ze sobą frakcji. Już nigdy nie odzyskało ono swojej dawnej potęgi.
Spekulacje.
Po bitwie pojawiło się wiele spekulacji – głoszonych między innymi przez Wielkiego Admirała Thrawna – jakoby imperator Palpatine podczas bitwy usiłował samodzielnie kierować, a przynajmniej koordynować działania statków imperialnych używając w tym celu Mocy. Teoria ta pojawiła się na skutek istotnych zmian w zachowaniach pilotów myśliwców i kapitanów niszczycieli, nie została jednak ona uznana za ostateczny fakt.

</doc>
<doc id="288957" url="https://pl.wikipedia.org/wiki?curid=288957" title="Komisja do Spraw Unii Europejskiej">
Komisja do Spraw Unii Europejskiej

Komisja do Spraw Unii Europejskiej (SUE) – stała komisja sejmowa.
Opis.
Komisja zajmuje się sprawami związanymi z członkostwem Rzeczypospolitej Polskiej w Unii Europejskiej (UE). W szczególności zaś do jej zadań należy zajmowanie stanowisk i wyrażanie opinii na temat projektów aktów prawnych UE, projektów umów międzynarodowych, których stroną mają być Unia Europejska, Wspólnoty Europejskie lub ich państwa członkowskie, oraz planów pracy Rady Unii Europejskiej, rocznych planów legislacyjnych Komisji Europejskiej, formułowanie zaleceń dla Rady Ministrów dotyczących stanowiska, jakie Rada Ministrów ma zająć podczas rozpatrywania projektu w Radzie Unii Europejskiej, rozpatrywanie informacji i innych dokumentów przedkładanych przez Radę Ministrów.

</doc>
<doc id="288959" url="https://pl.wikipedia.org/wiki?curid=288959" title="Flora Australii">
Flora Australii

Flora Australii – Australia stanowi osobne państwo roślinne (Australis) o swoistej florze, z dużą liczbą endemitów (np. 750 gat. eukaliptusów i 450 gat. akacji); w zbiorowiskach roślinnych przeważają formacje charakterystyczne dla klimatów suchych i gorących. Wnętrze kontynentu zajmują pustynie piaszczyste (bez roślinności) oraz półpustynie ze słonoroślami i kolczastymi krzewinkami (karłowate akacje, eukaliptusy, kazuaryny, łobody i in.) tworzące tzw. skrub. Pustynie i półpustynie graniczą, zwłaszcza od północy, ze stepami twardolistnych traw. Na północy stepy przechodzą w sawanny, a te – w lasy monsunowe; wybrzeża pd.-wsch. i pd.-zach. porastają lasy wawrzynolistne i zimozielone zarośla. Odrębna jest roślinność wsch. części Australii: na obszarach o dużych opadach (gł. płw. Jork) rosną wiecznie zielone lasy podrównikowe (figowce, palmy, pandanusy, liany i epifity), a na wybrzeżach pn. – namorzyny; dalej na p.d., w górach, występują wiecznie zielone lasy araukarii i notofagusów (bukanów), natomiast na najwyższych wzniesieniach Alp Australijskich – roślinność alpejska. Plagą gospodarczą Australii są zawleczone tu i mnożące się opuncje.

</doc>
<doc id="288962" url="https://pl.wikipedia.org/wiki?curid=288962" title="Deathcamp Project">
Deathcamp Project

Deathcamp Project – zespół muzyczny założony w październiku 2001 w Kluczborku przez dwie osoby posługujące się pseudonimami "Betrayal" oraz "Void".
Muzyka tworzona przez zespół łączy elementy rocka gotyckiego, death rocka oraz muzyki elektronicznej. Grupa odbyła szereg koncertów w kraju i za granicą wraz z takimi grupami jak Closterkeller, Clan of Xymox, Christian Death, Cinema Strange, Eva, Fields of the Nephilim, NFD, The Birthday Massacre, Miguel and the Living Dead czy The Last Days of Jesus.

</doc>
<doc id="288964" url="https://pl.wikipedia.org/wiki?curid=288964" title="Promieniowanie hamowania">
Promieniowanie hamowania

Promieniowanie hamowania (niem. "Bremsstrahlung") – promieniowanie elektromagnetyczne powstające podczas hamowania cząstki obdarzonej ładunkiem elektrycznym. Promieniowanie to jest jedną z dróg utraty energii przez poruszającą się naładowaną cząstkę. Jest to, na poziomie mechaniki (elektrodynamiki) kwantowej, wyjaśnienie zjawiska radiacji np. anten.
Energia krytyczna.
Szczególnie istotne jest w przypadku wysokoenergetycznych elektronów oddziałujących z materią. Gdy energia elektronu jest większa od tzw. "energii krytycznej", straty energii na promieniowanie hamowania są większe od strat na jonizację. Energia krytyczna zależy od rodzaju substancji ośrodka.
Tabela przedstawia przykładowe energie krytyczne elektronów formula_1 dla kilku substancji:
Cechy promieniowania hamowania.
gdzie:
Promieniowanie rentgenowskie.
Jeżeli elektrony mają dostatecznie dużą energię, mogą emitować również promieniowanie rentgenowskie. Jest to najprostszy sposób wytwarzania promieniowania rentgenowskiego. Zjawisko emisji promieniowania rentgenowskiego może być groźne, ponieważ jest ono bardziej przenikliwe niż promieniowanie beta. Dlatego w ramach ochrony przed promieniowaniem β powinno się uwzględnić nie tylko osłonę przed samymi elektronami, lecz również wziąć pod uwagę promieniowanie X poprzez zmniejszenie energii elektronów lub osłony radiacyjne dla promieniowania rentgenowskiego.

</doc>
<doc id="288966" url="https://pl.wikipedia.org/wiki?curid=288966" title="1. FC Katowice">
1. FC Katowice

1. FC Katowice, 1. FC Kattowitz (z niem.: "Erster Fußball-Club Kattowitz"); początkowo znany jako FC Preußen 05 Kattowitz, później znany jako "1. FC", "FC Katowice", "FC Kattowitz" – klub piłkarski, jeden z najstarszych istniejących klubów na terenach dzisiejszej Polski. Powstał w 1905 w Katowicach w II Rzeszy Niemieckiej.
Historia.
Początki.
W dniu 5 lutego 1905 roku dwaj bracia Emil i Rudolf Fonfara, założyli klub pod nazwą "FC Preußen 05 Kattowitz". W 1906 roku klub FC Preussen znalazł się w gronie założycieli "Katowickiego Związku Piłkarskiego" ("Kattowitzer Ballspiel-Verband"), który w tym samym roku został członkiem Południowo-Wschodniego Niemieckiego Związku Piłki Nożnej ("Südostdeutscher Fußball-Verband") i tym samym Niemieckiego Związku Piłki Nożnej. W latach 1907–1922 klub "FC Preußen 05" był pięciokrotnym mistrzem Górnego Śląska (górnośląskiej ligi): 1907, 1908, 1909 i 1913, a także w sezonie 1922. W 1922 roku, po plebiscycie i powstaniach śląskich, zakończyły się występy w niemieckich rozgrywkach, później po naciskach polskich władz administracyjnych nastąpiła zmiana nazwy, najpierw na "I Klub Piłkarski", ale później, po wygranej sprawie sądowej, na "Erster Fussball-Club Kattowitz" występował przez następne 17 lat jako klub uczestniczący w rozgrywkach polskich (do 1939 roku kiedy województwo śląskie wraz z Katowicami jako stolicą przyłączono do III Rzeszy). 1. FC Kattowitz był drużyną mieszczańską, wspieraną przez drobny kapitał mieszczański, który identyfikował się jako Mniejszość niemiecka w Polsce. W zespole grali wyłącznie Ślązacy, niektórzy z nich słabo mówili po polsku.
Lata 20. XX wieku.
W latach 20. XX wieku 1. FC Kattowitz był klubem należącym do mniejszości niemieckiej w Polsce i jednocześnie jednym z najsilniejszych drużyn na Śląsku i w Polsce oraz jedną z silniejszych drużyn w Niemczech. W rozgrywkach niemieckich najpierw walczono o mistrzostwo swojego okręgu (w tym wypadku Górnego Śląska), później o mistrzostwo Południowo-Wschodnich Niemiec (niem.: "Südost-Deutschland"). Mistrz Południowo-Wschodnich Niemiec grał już systemem pucharowym play-off (16 drużyn) o mistrzostwo całego kraju. W sezonie 1922 FC Kattowitz zajął 3. miejsce w rozgrywkach południowo-wschodnich Niemiec. W 1922 roku po naciskach polskich władz administracyjnych nastąpiła zmiana nazwy, najpierw na "I Klub Piłkarski", ale później, po wygranej sprawie sądowej, na "Erster Fussball-Club Kattowitz". W 1927 1. FCK znalazł się w gronie założycieli Ligi Polskiej. Pierwszy mecz ligowy piłkarze rozegrali w Katowicach, choć w roli gości, wygrywając 7:0 z Ruchem Hajduki Wielkie. W pierwszym swoim występie w I lidze polskiej w 1927 roku drużyna ta wywalczyła wicemistrzostwo Polski. W decydującym i kontrowersyjnym meczu katowiczanie przegrali z Wisłą Kraków 0:2. Wicemistrzostwo Polski było zasługą m.in. bramkarza Emila Görlitza (pierwszego reprezentanta Polski z Górnego Śląska), obrońcy Otto Heidenreicha (uważanego za jednego z najlepszych obrońców w Europie lat dwudziestych), napastnika Karola Kossoka (również reprezentanta Polski), Jerzego Goerlitza (który zdobył w tym sezonie 21 goli) oraz Tadeusza Geisslera (który zdobył w tym sezonie 19 goli). Otto Heidenreich odmówił gry w reprezentacji Polski, bo nawet w najmniejszej części nie czuł się Polakiem. W następnym sezonie 1928 klub uplasował się w ekstraklasie na 5 miejscu (po rundzie wiosennej był wicemistrzem, aczkolwiek byłby pierwszy, gdyby nie walkower w meczu z Warszawianką).
Lata 30. XX wieku.
Pod koniec lat 20. i na początku lat 30. klub wyraźnie osłabł, a efektem tego był spadek do śląskiej ligi okręgowej w 1929 roku (wówczas zwaną "Klasą A", a od 1931 "Ligą Śląską"). W 1932 udało się piłkarzom 1. FC wywalczyć w niej pierwsze miejsce, co było równoznaczne ze zdobyciem tytułu mistrza (polskiej części) Górnego Śląska. W barażach o grę w ekstraklasie 1. FC rozegrał dwumecz ze zwycięzcą Kieleckiej Ligi Regionalnej – klubem Warta Zawiercie (oba mecze wygrane – 5:2 i 6:2) oraz dwumecz ze zwycięzcą Krakowskiej Ligi Regionalnej – klubem Podgórze Kraków (oba mecze przegrane – 1:2 i 1:3). W 1934 klub został ukarany grzywną za „prowokacyjne, antypolskie stanowisko”. Tego samego roku 1. FC dokonało sprzedaży swojego wychowanka – Ernesta Wilimowskiego do Ruchu Hajduki Wielkie za 1000 zł (odpowiednik 10 pensji listonosza) i rozegranie dwóch meczów Ruchu z 1. FC, z których dochód miał trafić do kasy katowiczan. W latach 1934–1945 w klubie grał Richard Herrmann, późniejszy reprezentant Niemiec. Klub zawieszono w czerwcu 1939 roku, gdyż w tym czasie grupował już środowiska niemieckie o skrajnie nacjonalistycznych sympatiach.
Lata II wojny światowej.
Klub został jednak reaktywowany przez niemieckie władze podczas II wojny światowej, które starały się zrobić z niego niemiecką wizytówkę piłkarskiego Śląska i sprowadzili do niego byłych reprezentantów pochodzących z Katowic, jak Ewald Dytko, Erwin Nyc i Ernest Wilimowski. Jednak klub nie osiągnął zbytnich sukcesów w rozgrywkach „Gauliga Schlesien” ("śląskiej ligi"). W sezonie 1941 klub uplasował się na 4 pozycji, w sezonie 1942 na 7 pozycji, w sezonie 1943 na 8 pozycji, a w sezonie 1944 na 7 pozycji. Wielu piłkarzy odeszło z drużyny, Erwina Nyca i Ewalda Dytka wcielono do Wehrmachtu, Wilimowski wyjechał w głąb Niemiec. W ostatnim niedokończonym sezonie – 1945 1. FC zajmował pierwsze miejsce w tabeli. Klub przestał istnieć w 1945 roku wraz z wkraczaniem oddziałów Armii Czerwonej do III Rzeszy.
"Traditionsgemeinschaft 1. FC Kattowitz".
Po II wojnie światowej mieszkańcy Katowic, którzy mieli pochodzenie niemieckie uciekli lub zostali wypędzeni do Niemiec. Większość z nich udała się do miejscowości Salzgitter. Właśnie tam w 1965 roku były prezydent klubu Georg Joschke utworzył „Traditionsgemeinschaft 1. FC Kattowitz” (z niem. wspólnota tradycji klubu 1. FC Kattowitz) podczas których regularnie spotykali się byli piłkarze 1. FC Kattowitz, tacy jak: Emil Görlitz, Otto Heidenreich i Ernest Joschke. Miasto Salzgitter sfinansowało także „Izbę Pamięci klubu 1. FC Kattowitz” ("Heimatstube des 1. FC Kattowitz").
W 1980 roku miasto Salzgitter uroczyście obchodziło jubileusz 75. rocznicy utworzenia klubu. Właśnie wtedy przekazano do archiwum miastu Salzgitter cenne dokumenty, m.in. Dokument 25-letniej rocznicy klubu, pierwszą Kronikę Klubu oraz Album Klubu, który zawierał setki zdjęć i dokumentów. Album wcześniej uważany był za zaginiony - jak się okazało, został on ukryty po wojnie w Katowicach, Emil Görlitz przemycił go do Niemiec Wschodnich, a następnie do Salzgitter. Wspólnota tradycji ("Traditionsgemeinschaft") istniała do 1990 r.
Stadion.
Początkowo piłkarze grali na dzisiejszym placu Andrzeja (dzieląc go z Dianą Kattowitz). W 1920 roku klub dostał zgodę na dzierżawę terenów niedaleko parku Kościuszki, gdzie wybudował nowy stadion. Okazyjnie grała tu także drużyna Ruchu Hajduki Wielkie. Po II wojnie światowej stadion przejął Wojewódzki Milicyjny Klub Sportowy (późniejsza Gwardia Katowice / Policyjny Klub Sportowy Katowice). Boisko to istnieje do dnia dzisiejszego, lecz jest w złym stanie. W 1928 na stadionie 1. FC odbył się pierwszy w historii mecz reprezentacji Polski na Śląsku. Przy 20 000 kibiców Polska wygrała ze Szwecją 2:1. Na stadionie tym kilkakrotnie rozegrano mecze pomiędzy reprezentacją polskiego i niemieckiego Śląska. W 1930 władze miasta odmówiły dzierżawy tego stadionu klubowi i drużyna przeniosła się na stadion na Muchowcu, który został otwarty w 1934 roku. W dniu inauguracji nowego stadionu klub przegrał 1:5 z silną wówczas drużyną Tennis-Borussią Berlin.
Reaktywacja w XXI wieku.
W grudniu 2006 roku miało miejsce pierwsze spotkanie założycielskie w celu reaktywacji klubu. 1. FC Katowice został zarejestrowany w sądzie 13 kwietnia 2007 roku i zgłoszony do Okręgowego Związku Piłki Nożnej (OZPN). Śląski Związek Piłki Nożnej (ŚLZPN) przyjął klub w maju 2007 roku. Reaktywowany klub ma tak jak dawniej biało-czarne barwy, jednakże herb klubu został zmodyfikowany, nawiązując jednak do oryginału. Piłkarze i piłkarki klubu grają w strojach firmy "ZINA" (białe koszulki i czarne spodenki, rezerwowy strój jest cały czarny). Trenerem został Dariusz Wolny, były piłkarz GKS-u Katowice, w którym grał w latach 1991–1994, strzelając dla niego w ekstraklasie 30 bramek.
W sezonie 2007/2008 dopuszczono drużynę męską do rozgrywek B-klasy. W klubie utworzono również drużynę kobiecą występującą obecnie w Ekstralidze i drużynę juniorów grającą w Okręgowej Lidze Juniorów. Planowane jest także utworzenie szkółki piłkarskiej dla dzieci. W sezonie 2007/2008 drużyna męska 1. FC Katowice zajęła 1. miejsce w B-klasie i przez co awansowała do rozgrywek A-klasy sezonu 2008/2009. Po reaktywacji klubu stadionem domowym zostało boisko „Rapid” będące własnością MOSiR Katowice położone przy placu Alojzego Budnioka w centrum Katowic (pomiędzy ulicą Chorzowską, J. N. Stęślickiego i M. Grażyńskiego). W 2009 roku męska piłka oddzieliła się od damskiej.
Prezesem STOWARZYSZENIA KS.1FC KATOWICE został Wojciech Koczubik a wiceprezesem Krzysztof Ziemba. Skupił się on na kultywowaniu klubowych tradycji – zorganizował turnieje ku pamięci wielkich piłkarzy E.F.C Katowice: E. Wilimowskiego i K. Kossoka, które odbywają się corocznie na obiekcie w Szopienicach. w szeregach klubu zrzeszonych jest 115 zawodników (w tym 90. dzieci w wieku od 5 do 13 lat).
Drużyna kobiet zdobyła 4 grudnia 2010 halowe mistrzostwo Polski.
Kibice.
Wśród reaktywatorów i kibiców klubu są m.in. członkowie Ruchu Autonomii Śląska oraz kibice innych górnośląskich klubów piłkarskich. W założeniu klub ma łączyć osoby czujące się Ślązakami, niezależnie od poglądów, wiary czy kibicowania innemu klubowi piłkarskiemu.
Działacze planowali nawiązać współpracę z klubem Athletic Bilbao z Kraju Basków, w którym grają wyłącznie Baskowie. W założeniu w klubie FC Kattowitz mają grać mieszkańcy Śląska.
Na meczach 1. FC Katowice obowiązują następujące barwy: białe, czarne, żółte i niebieskie (czyli oficjalne barwy klubu: białe i czarne, barwy Górnego Śląska: żółte i niebieskie oraz jednocześnie barwy Śląska: białe, żółte i czarne). Standardem na meczach 1. FC są przynoszone przez kibiców flagi Górnego Śląska oraz duże, kilkumetrowe transparenty. Okrzyki i przyśpiewki kibiców są głównie w języku śląskim, czasami z domieszką słów polskich i niemieckich.

</doc>
<doc id="288967" url="https://pl.wikipedia.org/wiki?curid=288967" title="Gomfotery">
Gomfotery

Gomfotery (Gomphotheriidae) – wymarła rodzina trąbowców, prawdopodobnie najbardziej zróżnicowana ze wszystkich rodzin tego rzędu. 
Za najstarszego przedstawiciela tej grupy ssaków uważa się rodzaj "Phiomia", pochodzący z osadów wczesno- i środkowooligoceńskich Egiptu (El Fayoum) i Etiopii (Chilga). Niekiedy jednak rodzaj ten jest wyłączany z rodziny gomfoterów. Do tej rodziny zalicza się również niekiedy "Choerolophodontinae" i "Amebelodontidae". 
Typowe gomfotery z rodzaju "Gomphotherium" to średniej wielkości trąbowce (przeciętnie 2 m wysokości w kłębie), wydłużonym ciele, dwóch parach ciosów i silnie wydłużonej dolnej szczęce. Żuchwa znacznie przekraczała długością szczękę, miała stosunkowo delikatną strukturę i kończyła się dwoma prostymi ciosami. Ciosy w górnej szczęce były znacznie dłuższe i nieco zakrzywione do dołu. Zęby trzonowe miały kilka guzków i były przystosowane do rozdrabniania głównie liści i gałązek. 
Niewyjaśniona jest do dziś zagadka morfologii trąby tych ssaków. Niektórzy naukowcy sugerują, że była ona szeroka i stosunkowo mało ruchliwa i tworzyła ryj zbliżony nieco do świńskiego. Inni z kolei sugerują, że gomfotery miały typową chwytną trąbę różniącą się od trąby dzisiejszych słoni jedynie długością. W każdym razie taka budowa pyska musiała być wysoce efektywna w zdobywaniu pokarmu, gdyż opisano ok. 20 gatunków z tego rodzaju zasiedlających Afrykę, Europę, Azję i Północną Amerykę od środkowego oligocenu aż po pliocen. Inna gałąź gomfoterów rozwinęła formy zbliżone budową i sylwetką do dzisiejszych słoniowatych. 
W rodzaju "Sinomastodon" należy szukać przodków podrodziny "Cuvieroniinae", grupy która osiągnęła chyba największy sukces wśród gomfoterów. Trąbowce te miały już silnie skróconą żuchwę bez ciosów oraz wydłużoną typowo "słoniową" trąbę. Gatunki tu należące pierwotnie zamieszkiwały Północną Amerykę, ale po połączeniu się tego kontynentu z Ameryką Południową zasiedliły nowe rejony i zróżnicowały się, szybko zajmując nowe nisze ekologiczne. Przynajmniej trzy rodzaje doczekały się pojawienia Paleoindian i być może stanowiły ich zwierzynę łowiecką. "Stegomastodon", wielkością zbliżony do dzisiejszych słoni indyjskich ("Elephas maximus"), zasiedlał głównie biotopy leśne północnej części Ameryki Południowej. Podobnej wielkości był "Haplomastodon" zasiedlający sawanny i pampasy. Najmniejszy był "Cuvieronius" przystosowany do ostrego klimatu i trudnych warunków Andów i suchych pampasów. Ten ostatni rodzaj zasiedlał również Amerykę Północną — (Teksas i Florydę). Bardzo charakterystyczną cechą "Cuvieronius" były ciosy spiralnie skręcone wokół osi. 
W pliocenie inna gałąź rozwojowa gomfoterów wykształciła niezwykle wydłużone ciosy w górnej szczęce. Były to "Anancinae". Żuchwa była również u nich silnie skrócona a ciosy w niej albo mocno zredukowane, albo całkowicie zanikłe. Z kolei górne ciosy były mało zakrzywione i osiągały u niektórych osobników ponad 4 metry długości przy rozmiarach zwierzęcia mniejszych niż w przypadku dzisiejszych słoni. Nie wiadomo do czego mogły służyć tak silnie rozwinięte ciosy, ale były na pewno zbyt długie, aby spełniać funkcje takie same jak u właściwych słoni. "Anancus " zasiedlał w pliocenie rozległe obszary Azji i Europy, a w plejstocenie już tylko Afrykę. Doczekał prawdopodobnie pojawienia się pierwszych człowiekowatych. Prawdopodobnie od bliskiego krewniaka "Anancinae" wywodzą się właściwe słoniowate (Elephantidae).

</doc>
<doc id="288971" url="https://pl.wikipedia.org/wiki?curid=288971" title="Rafał Grotowski">
Rafał Grotowski

Rafał Grotowski (ur. 18 września 1973 w Gnieźnie) – polski hokeista na trawie, olimpijczyk, wielokrotny mistrz Polski.
Syn Henryka (hokeisty, olimpijczyka z Monachium 1972) i Grażyny z Kabacińskich, uzyskał przygotowanie zawodowe jako technik elektromonter. Od 1991 zawodnik Pocztowca Poznań; w barwach tego klubu zdobył trzy tytuły mistrza Polski na boiskach otwartych (1991, 1995, 1998), pięć tytułów mistrza Polski w hali (1994, 1995, 1996, 1998, 1999), brązowe medale klubowego Pucharu Europy Mistrzów Krajowych na otwartych boiskach (1999) i w hali (1998), medal srebrny halowego Pucharu Europy Mistrzów Krajowych (2001). Jako najskuteczniejszy strzelec ligi polskiej został uhonorowany "Złotą laską" w 1995 i 2001.
W latach 1991-2002 wystąpił w 191 meczach reprezentacji narodowej. Gra w ataku, wyróżniając się techniką i skutecznością - strzelił 83 bramki. Uczestniczył w wielkich imprezach hokejowych - mistrzostwach Europy (1995, 1999), mistrzostwach świata (1998, 2002), igrzyskach olimpijskich (Sydney 2000, 12. miejsce). Strzelił dwie bramki w turnieju olimpijskim. Od 2009 jest trenerem i zawodnikiem drużyny seniorów z sekcji hokejowej Stelli Gniezno. Laureat nagrody Człowiek Roku Mediów Lokalnych 2011.
Żonaty (Beata z domu Sporna), ma córkę Agatę i syna Adama.

</doc>
<doc id="288983" url="https://pl.wikipedia.org/wiki?curid=288983" title="Michał Wojtczak">
Michał Wojtczak

Michał Józef Wojtczak (ur. 19 marca 1954 w Toruniu) – polski polityk, poseł na Sejm III kadencji, senator VI, VII i VIII kadencji.
Życiorys.
Z wykształcenia pedagog, ukończył studia na Wydziale Humanistycznym Uniwersytetu Mikołaja Kopernika w Toruniu, gdzie później pracował jako nauczyciel akademicki w Instytucie Pedagogiki i Psychologii.
Od 1980 związany z „Solidarnością”. Wchodził w skład podziemnych władz związku w Toruniu, redagował tygodnik „Kontra”, przygotowywał audycje Radia „Solidarność”. Od 1991 pełnił etatowo funkcję wiceprzewodniczącego, a następnie przez dwie kadencje przewodniczącego zarządu Regionu Toruńskiego NSZZ „Solidarność”.
Działalność polityczną rozpoczął w Ruchu Społecznym AWS, pełniąc między innymi funkcję przewodniczącego zarządu regionu w województwie toruńskim, a później w województwie kujawsko-pomorskim. W 1997 został wybrany na posła na Sejm III kadencji z ramienia Akcji Wyborczej Solidarność. W Sejmie pełnił funkcje wiceprzewodniczącego Komisji Polityki Społecznej i Komisji Nadzwyczajnej ds. Reformy Systemu Ubezpieczeń Społecznych. Wchodził w skład stałej delegacji do Zgromadzenia Parlamentarnego Rady Europy w Strasburgu. W marcu 2000 objął funkcję sekretarza stanu w Kancelarii Prezesa Rady Ministrów. Po zakończeniu pracy w Sejmie przystąpił do SKL-RNP, pełniąc funkcję szefa partii w województwie kujawsko-pomorskim. W 2002 bez powodzenia kandydował do sejmiku tego województwa z listy Wspólnoty 2002. W 2004 wstąpił do Platformy Obywatelskiej.
Pełnił także funkcję dyrektora generalnego w Centrum Wspierania Inicjatyw Pozarządowych – Stowarzyszenie Europa Nasz Dom, będące organizatorem Narodowego Konkursu Ekologicznego „Przyjaźni Środowisku”.
W 2005 z ramienia PO został wybrany na senatora VI kadencji w okręgu toruńskim. W wyborach parlamentarnych w 2007 po raz drugi uzyskał mandat senatorski, otrzymując 103 087 głosów. W 2011 z powodzeniem ubiegał się o reelekcję, w nowym okręgu jednomandatowym dostał 40 492 głosy. W 2015 nie został wybrany na kolejną kadencję. W 2018 wystartował na radnego miejskiego w Toruniu.
W 2018 odznaczony Krzyżem Kawalerskim Orderu Odrodzenia Polski.
Życie prywatne.
Żonaty, ma córkę.

</doc>
<doc id="288998" url="https://pl.wikipedia.org/wiki?curid=288998" title="Metoda klasowa">
Metoda klasowa



</doc>
<doc id="288999" url="https://pl.wikipedia.org/wiki?curid=288999" title="Zmienna klasowa">
Zmienna klasowa



</doc>
<doc id="289004" url="https://pl.wikipedia.org/wiki?curid=289004" title="Traktat brzeski">
Traktat brzeski

Traktat brzeski – traktat pokojowy podpisany w Brześciu nad Bugiem 3 marca 1918 (w czasie I wojny światowej), między Cesarstwem Niemieckim i Austro-Węgrami i ich sojusznikami: Carstwem Bułgarii i Imperium Osmańskim (państwami centralnymi) a Rosją Sowiecką.
Historia.
Jednym ze sztandarowych postulatów bolszewików, przed zbrojnym przejęciem władzy w wyniku rewolucji październikowej, było podpisanie separatystycznego pokoju i wycofanie Rosji z I wojny światowej, wbrew zobowiązaniom wobec Ententy. Po objęciu władzy, przywódca bolszewików Włodzimierz Lenin zadecydował o wycofaniu Rosji z wojny światowej. Lenin uważał, że ustanowienie pokoju z państwami centralnymi, wobec pacyfistycznych nastrojów żołnierzy rosyjskich będzie narzędziem do trwałego przejęcia władzy w Rosji przez bolszewików. Inni bolszewicy – w szczególności Nikołaj Bucharin i lewicowi komuniści – uważali inaczej. Ich zdaniem pokój z państwami centralnymi jest zdradą ruchu rewolucyjnego, a Rosja powinna prowadzić "rewolucyjną wojnę obronną," która poskutkuje wybuchem w Niemczech powstania proletariatu.
Lenin w ostrożny sposób nie zgodził się na jawne rozmowy pokojowe. Zamiast tego w dekrecie o pokoju zaproponował trzymiesięczny okres zawieszenia broni, które zostało następnie zatwierdzone przez II Zjazd Rad i przedstawione rządom Niemiec i Austro-Węgier. Niemcy odpowiedziały na ofertę pozytywnie, widząc to jako szansę na skupienie swojej uwagi na froncie zachodnim. W listopadzie ruszyły rozmowy pokojowe, które toczyły się w siedzibie niemieckiego dowództwa na froncie wschodnim w okupowanym Brześciu Litewskim. Delegacja rosyjska składała się z Lwa Trockiego i Adolfa Joffego. Obie strony zgodziły się na jedenaście dni zawieszenia broni, po jego upływie przedłużyły go aż do stycznia.
Negocjacje nie odbyły się bez sporów między Rosją Sowiecką a państwami centralnymi. Niemcy żądali, aby Rosja uznała ich wojenne zdobycze obejmujące Polskę, Litwę i Kurlandię. Bolszewicy upierali się, że aneksja tych terenów przez Niemców jest naruszeniem prawa narodów do samostanowienia i że pokój musi być osiągnięty bez aneksji terytorialnych. Wśród bolszewików wciąż panował rewolucyjny entuzjazm, stąd też celowo przedłużali rozmowy w sprawie pokoju tak, aby dać szansę na rozlanie się rewolucji proletariackiej na cały kontynent. 7 stycznia 1918 roku Trocki powrócił z Brześcia Litewskiego do Piotrogrodu, informując, że rządy centralne przedstawiły Rosji ultimatum – albo Rosja zaakceptuje żądania terytorialne Niemiec, albo wojna zostanie wznowiona. 8 stycznia Lenin wygłosił przemowę do Trzeciego Wszechrosyjskiego Zjazdu Rad. Wezwał w niej delegatów do przyjęcia propozycji Niemiec. Twierdził, że straty terytorialne są dopuszczalne, jeżeli zapewnią przetrwanie rządu rewolucyjnego. Większość bolszewików odrzuciła to stanowisko w nadziei na kontynuowanie przedłużenia rozejmu.
10 lutego Niemcy i państwa centralne wydały drugie ultimatum, Komitet Centralny bolszewików odrzucił je jednak pomimo żądań Lenina. 18 lutego armia niemiecka wznowiła antyrosyjską ofensywę, zbliżając się coraz bardziej do Piotrogrodu. Po niemieckiej ofensywie, Lenin ponownie wezwał KC swojej partii do zaakceptowania żądań państw centralnych. Tym razem wygrał głosowanie KC siedmioma do pięciu głosów. Lewicowi komuniści i Bucharin podtrzymali stanowisko antypokojowe. 23 lutego państwa centralne wydały nowe ultimatum, w którym zażądały od Rosji uznanie kontroli niemieckiej nie tylko nad Polską, Finlandią, Estonią, Litwą, Łotwą, ale także by Rosja uznała niepodległość Ukrainy. W przypadku odmowy zagrozili inwazją na samą Rosję. 3 marca delegacja bolszewicka podpisała w Białym Pałacu Twierdzy Brześć traktat pokojowy znany jako traktat brzeski. Adolf Joffe odmówił podpisania traktatu, uchylił się od tego również Trocki i Zinowjew. Ostatecznie traktat podpisał po dłuższych perswazjach Grigorij Sokolnikow, w skład delegacji sowieckiej wchodzili również Gieorgij Cziczerin i Lew Karachan.
Obradujący w dniach 6–8 marca 1918 VII zjazd SDPRR(b)/RKP(b) w tajnej rezolucji upoważnił Komitet Centralny do "zerwania w każdej chwili wszystkich traktatów zawartych z państwami imperialistycznymi i burżuazyjnymi, jak również do wypowiedzenia im wojny". Tajna rezolucja, choć związana bezpośrednio z traktatem brzeskim, nigdy nie została formalnie unieważniona i upoważniała KC partii komunistycznej do zrywania wedle uznania wszelkich porozumień międzynarodowych zawartych przez rząd sowiecki i wypowiadania wojny wszystkim krajom. W dniu 14 marca IV Nadzwyczajny Wszechrosyjski Zjazd Rad ratyfikował traktat.
Zainteresowane podmioty, niebędące stronami traktatu.
Udziałem w rokowaniach pokojowych zainteresowane były niektóre państwa sukcesyjne Rosji oraz podmioty mogące uzyskać taki status.
W negocjacjach pokojowych brała udział delegacja proklamowanej 25 stycznia 1918 Ukraińskiej Republiki Ludowej, z którą podpisano osobny traktat pokojowy.
Na rokowania pokojowe do Brześcia przybyli trzej przedstawiciele Rady Zjazdu Wszechbiałoruskiego: Szymon Rak-Michajłowski, Iwan Sierada i Alaksandr Cwikiewicz. Planowali oni wziąć udział w rokowaniach jako strona reprezentująca Białoruś. Rada Zjazdu postawiła przed nimi zadanie obrony niepodzielności terytorium Białorusi jako podmiotu demokratycznej rosyjskiej federacji. Przedstawiciele Rady Zjazdu nie uzyskali jednak zgody na wzięcie udziału jako strona rokowań w wyniku sprzeciwu Lwa Trockiego. Pełnili więc jedynie rolę obserwatorów ze strony Ukraińskiej Republiki Ludowej i nie zdołali doprowadzić do przyjęcia któregokolwiek ze swych postulatów.
Przeciwko udziałowi w rokowaniach delegacji Rady Regencyjnej Królestwa Polskiego były wszystkie strony negocjacji pokojowych i nie została ona dopuszczona do rozmów. Wraz z niekorzystnymi dla Polski postanowieniami traktatu pokojowego z Ukrainą było to przyczyną silnego kryzysu w stosunkach Polaków z Niemcami i Austro-Węgrami.
Udziału w rokowaniach odmówił Sejm Zakaukaski. Również Finlandia zawarła osobne traktaty z Niemcami.
Konsekwencje.
Traktat miał ogromne znaczenie dla Niemiec, pozwalając przerzucić na zachód 44 dywizje niemieckie.
Traktatem brzeskim Rosja zakończyła swój udział w I wojnie światowej, co spowodowało wykluczenie delegacji rosyjskiej z obrad paryskiej konferencji pokojowej w 1919. Traktat spowodował ogromne straty terytorialne Rosji, stąd też był bardzo niepopularny wśród wszelakich orientacji politycznych w Rosji. Biuro Moskiewskie regionalnej partii bolszewickiej oficjalnie ogłosiło swój sprzeciw wobec traktatu. Lewicowi eserowcy i kilku bolszewików na znak protestu zrezygnowało z funkcji ministerialnych (w części wracając na nie później). Lewicowi eserowcy, chcąc doprowadzić do wznowienia wojny z Niemcami, podjęli się zamachu na niemieckiego ambasadora w kraju, Wilhelma von Mirbach-Harffa. Zamach stał się sygnałem dla nieudanej próby antybolszewickiego puczu 6 lipca 1918 roku.
Po tym jak traktat został podpisany, rząd sowiecki koncentrował swoją uwagę na próbie wzniecenia rewolucji proletariackiej w Niemczech. Wydano szereg antywojennych i antyrządowych publikacji, które były rozsyłane pośród wojsk niemieckich. Rozgniewany rząd Niemiec wyrzucił w odwecie przedstawicieli rządu Rosji ze swojego terytorium. Wkrótce po akcji propagandowej niemiecki cesarz Wilhelm II abdykował, a nowy rząd 11 listopada 1918 roku podpisał w Compiègne rozejm z Ententą. Rozejm w Compiegne w art. XV i traktat wersalski w art. 116, 259 i 292 uznawały pokój brzeski wraz ze wszystkimi dodatkami za niebyły, nakazując Rzeszy rezygnację ze wszystkich korzyści z niego uzyskanych. Równocześnie Rzesza zobowiązana została "szanować niepodległość wszystkich terytoriów, które stanowiły część byłego Cesarstwa rosyjskiego w dniu 1 sierpnia 1914 roku jako trwałą i niezbywalną" (art. 116) oraz przyjąć "obowiązek uznania w całej pełni wszelkich traktatów lub układów, które by Mocarstwa sprzymierzone i stowarzyszone zawarły z Państwami czy to już utworzonymi, czy powstać mającymi na całym lub na części terytorium dawniejszego Cesarstwa rosyjskiego, w jego granicach z 1 sierpnia 1914, oraz obowiązek uznania granic tychże państw, jakie zostaną ustalone" (art. 117).
Po rozejmie w Compiègne rząd bolszewicki uznał postanowienia traktatu za nieistniejące.
Układ w Rapallo z 1922 oznaczał wzajemną rezygnację z reparacji wojennych między Republiką Weimarską i RFSRR.

</doc>
<doc id="289005" url="https://pl.wikipedia.org/wiki?curid=289005" title="Kristof Vliegen">
Kristof Vliegen

Kristof Vliegen (ur. 22 czerwca 1982 w Maaseik) – belgijski tenisista, reprezentant w Pucharze Davisa.
Kariera tenisowa.
Występując jeszcze jako junior wygrał w roku 2000 deblowe zmagania o mistrzostwo Wimbledonu, partnerując Dominique Coene. W finale pokonał brytyjski debel Andrew Banks–Benjamin Riby 6:3, 1:6, 6:3 .
Karierę zawodową rozpoczął w 2001 roku. Już w debiucie w cyklu ATP World Tour w turnieju w Adelaide w styczniu 2003 roku osiągnął finał; z powodzeniem przeszedł eliminacje, a następnie wygrał cztery pojedynki w turnieju głównym, pokonując m.in. Szweda Thomasa Enqvista i Holendra Richarda Krajicka; w finale uległ Rosjaninowi Nikołajowi Dawydience. Drugi zawodowy finał osiągnął w maju 2006 roku, w Monachium. W finale przegrał z Olivierem Rochusem w dwóch setach.
W grze podwójnej Belg doszedł do dwóch finałów rozgrywek ATP World Tour. Pierwszy finał z udziałem Vliegena miał miejsce w Sztokholmie w sezonie 2006, gdzie grał w parze z Olivierem Rochusem, natomiast drugi w lipcu 2010 roku w Atlancie. Partnerem deblowym Belga był wówczas Rohan Bopanna.
W 2003 roku debiutował w Pucharze Davisa. Rok później w meczu przeciwko Zimbabwe występując w parze z Olivierem Rochusem pokonał czołowych deblistów świata, Kevina Ullyetta i Wayne'a Blacka. Do końca sezonu 2011 rozegrał dla zespołu 22 meczów, z których 11 wygrał. W singlu triumfował w 6 pojedynkach, a w deblu zwyciężył w 5 spotkaniach.
W lipcu 2011 roku Vliegen z powodu przeciągających się kontuzji zakończył karierę tenisową.

</doc>
<doc id="289009" url="https://pl.wikipedia.org/wiki?curid=289009" title="Charles de Batz">
Charles de Batz



</doc>
<doc id="289010" url="https://pl.wikipedia.org/wiki?curid=289010" title="Totalne zarządzanie jakością">
Totalne zarządzanie jakością



</doc>
<doc id="289012" url="https://pl.wikipedia.org/wiki?curid=289012" title="Medycyna rodzinna">
Medycyna rodzinna

Medycyna rodzinna – dział medycyny zajmujący się kwestiami zagwarantowania wszystkim członkom rodziny, będącej pod opieką lekarza rodzinnego, kompleksowej opieki medycznej. Za początek medycyny rodzinnej w Polsce uznaje się dzień 23 czerwca 1992, gdy odbyło się spotkanie założycielskie Kolegium Lekarzy Rodzinnych w Polsce. W Polsce konsultantem krajowym medycyny rodzinnej od 19 lutego 2020 jest dr hab. n. med. Agnieszka Mastalerz-Migas.
Lekarz rodzinny w Polsce.
Zadania lekarza rodzinnego.
Lekarz rodzinny jest lekarzem specjalistą, którego rolą jest sprawowanie podstawowej opieki zdrowotnej. W swojej codziennej pracy zajmuje się wszystkimi problemami zdrowotnymi, niezależnie od wieku oraz płci. Dodatkowo odpowiada za efektywne wykorzystanie zasobów całego systemu opieki zdrowotnej poprzez koordynowanie opieki poprzez m.in. konsultację z lekarzami pracującymi w Ambulatoryjnej Opiece Specjalistycznej (AOS), a także kierowanie pacjentów do diagnostyki i leczenia w placówkach specjalistycznych (szpitale).
Zasadniczą funkcją medycyny rodzinnej jest odpowiedzialność za zdrowie lokalnej społeczności poprzez zajmowanie się profilaktyką, diagnostyką oraz leczeniem chorób, zarówno ostrych, jak i przewlekłych. Medycyna rodzinna wymaga podejścia holistycznego do pacjenta, z uwzględnieniem jego osoby jako całości wraz z jego rodziną, otoczeniem i całą społecznością.
Uprawnienia.
Lekarz rodzinny w polskim systemie powszechnego ubezpieczenia zdrowotnego (NFZ) uprawniony jest do bezpłatnego udzielania świadczeń medycznych figurujących na liście świadczeń gwarantowanych POZ (POZ to podstawowa opieka zdrowotna). W ramach świadczeń NFZ odpłatnie wolno lekarzowi udzielać tylko niektórych świadczeń spoza listy świadczeń gwarantowanych. Lekarz rodzinny w ramach NFZ samodzielnie diagnozuje i leczy choroby, które wedle aktualnej wiedzy medycznej mogą być zdiagnozowane za pomocą badania lekarskiego i badań dodatkowych z listy badań gwarantowanych POZ. 
Skierowania.
Lekarz rodzinny kieruje pacjenta (tj. wystawia skierowanie) do lekarza AOS lub do szpitala wtedy gdy
Raz wystawione skierowanie do szpitala lub poradni AOS ważne jest dopóty, dopóki obecny jest powód skierowania. Wielokrotnie spotykany pogląd o ważności skierowania tylko w danym roku kalendarzowym jest nieprawdziwy. Po konsultacji w AOS lub szpitalu każde kolejne skierowanie do innego specjalisty AOS lub szpitala a związane z pierwotnym skierowaniem lekarza POZ wystawiane jest przez lekarza AOS. Lekarz rodzinny, kierując pacjenta do lekarza AOS lub szpitala, załącza do skierowania wyniki badań potwierdzających wstępne rozpoznanie oraz dodatkowe informacje o pacjencie, takie jak lista przyjmowanych leków, skrót historii choroby, lista chorób przewlekłych, itp. Skierowanie na wszelkie dodatkowe badania na potrzeby poradni AOS lub szpitala wystawia lekarz, któremu te badania są niezbędne do leczenia.
Finansowanie lekarza rodzinnego.
Kapitacja.
Lekarz rodzinny obejmuje opieką pacjentów zadeklarowanych na tzw. „listę aktywną” mieszczącą nie więcej niż 2750 osób, choć w uzasadnionych przypadkach za zgodą Narodowego Funduszu Zdrowia lista deklaracji może ulec powiększeniu. Za każdą zadeklarowaną osobę lekarz rodzinny otrzymuje stawkę kapitacyjną w wysokości ok. 150-170 zł rocznie – kwota ta ulega modyfikacji w przypadku objęcia opieką dzieci, osób starszych oraz mieszkańców domu pomocy społecznej.
Koszty.
W ramach uzyskanej stawki kapitacyjnej lekarz rodzinny musi pokryć następujące wydatki:
Lekarz rodzinny a lekarz POZ.
W praktyce często stosuje się zamiennie określenia „lekarz rodzinny” i „lekarz POZ” mimo dużej różnicy między nimi – pierwsze jest określeniem wykształcenia (specjalizacji), drugie jest określeniem funkcji. Lekarzem rodzinnym jest wyłącznie lekarz specjalista medycyny rodzinnej, podczas gdy lekarzem POZ nazywany jest każdy lekarz pracujący w Podstawowej Opiece Zdrowotnej, a więc często także internista, pediatra, chirurg, ginekolog i każdy inny lekarz ze specjalizacją lub bez niej, który z różnego powodu nabył uprawnienia do pracy w POZ.
Lekarz rodzinny a lekarz pierwszego kontaktu.
Określenie „lekarz pierwszego kontaktu” jest częstym określeniem stosowanym zamiennie z „lekarz POZ”, choć z definicji „lekarz pierwszego kontaktu” to każdy lekarz, który jako pierwszy ma kontakt z pacjentem, np. lekarz pogotowia ratunkowego.
Liczba lekarzy rodzinnych w POZ.
Całkowita liczba lekarzy POZ szacowana jest na 22000. Liczba pracujących w POZ lekarzy posiadających specjalizację z medycyny rodzinnej wynosi 10200, co stanowi około 43%, przy czym tylko około połowa z nich ukończyła czteroletni program specjalizacji a pozostali - tzw. „krótkie ścieżki”, czyli przyspieszone weekendowe kursy specjalizacyjne trwające 3 lub 6 miesięcy dla lekarzy ze specjalizacją w medycynie ogólnej, pediatrii, internie, chirurgii i ginekologii. Wśród lekarzy rodzinnych ze specjalizacją w trybie „krótkiej ścieżki” od początku istnienia medycyny rodzinnej dominują lekarze interniści i pediatrzy.
Organizacje lekarzy medycyny rodzinnej.
Kolegium Lekarzy Rodzinnych w Polsce.
"„KLRwP powstało w celu opracowania strategii wdrożenia instytucji lekarza rodzinnego do systemu ochrony zdrowia w Polsce. Wśród 34 założycieli Kolegium znaleźli się m.in. parlamentarzyści ze śp. Senator Zofią Kuratowską i Posłem Markiem Balickim, nauczyciele akademiccy z prof. Maciejem Latalskim, prof. Tadeuszem Tołłoczko, prof. Tadeuszem Chruścielem i doc. Rafałem Niżankowskim, czy wreszcie menedżerowie ochrony zdrowia i zwykli lekarze, na co dzień pracujący z pacjentami. Wzorem dla powstającego wówczas stowarzyszenia było Royal College of General Practitioners w Wielkiej Brytanii oraz podobne organizacje zrzeszające lekarzy rodzinnych w Europie, Kanadzie i Stanach Zjednoczonych. Obecnie KLRwP zrzesza 4 500 lekarzy rodzinnych. KLRwP, jako jedyna polska organizacja zrzeszająca lekarzy rodzinnych, w 1996, po blisko rocznym procesie oceny działalności zostało przyjęte do Światowej Organizacji Kolegiów i Stowarzyszeń Lekarzy Rodzinnych (WONCA).”"
Grupa Rezydentów i Młodych Lekarzy Rodzinnych.
"„Naszym celem jest kształtowanie i rozwijanie naszych umiejętności jako lekarzy rodzinnych oraz aktywizację środowiska rezydentów i młodych lekarzy. Chcemy stwarzać możliwość realizacji potrzeb zarówno w trakcie szkolenia specjalizacyjnego jak też dalszej kariery zawodowej oraz zachęcić do starań o własny rozwój co ma służyć poprawie jakości świadczonych usług, kształtowaniu właściwego wizerunku lekarza rodzinnego, a co za tym idzie zwiększeniu naszej satysfakcji z wykonywanego zawodu. Podstawą uczestniczenia w aktywnościach i bycia członkiem Grupy Rezydentów i Młodych Lekarzy Rodzinnych jest przynależność do Kolegium Lekarzy Rodzinnych w Polsce.”"
Polskie Towarzystwo Medycyny Rodzinnej.
"„Polskie Towarzystwo Medycyny Rodzinnej (PTMR) zostało utworzone w roku 1999. Towarzystwo jest organizacją interdyscyplinarną, zrzeszającą wszystkich zainteresowanych medycyną rodzinną, przede wszystkim lekarzy ze specjalizacją medycyny rodzinnej. Cele PTMR: upowszechnianie najnowszych osiągnięć naukowych w zakresie szeroko rozumianej medycyny rodzinnej oraz szerzenie postępu w tej dziedzinie, umożliwianie wymiany doświadczeń i informacji na temat medycyny rodzinnej, służenie jako płaszczyzna współpracy lekarzy podstawowej opieki zdrowotnej ze specjalistami różnych dyscyplin medycznych, inspirowanie lekarzy rodzinnych do stałego podnoszenia kwalifikacji zawodowych, zachęcanie lekarzy rodzinnych do twórczej pracy naukowej i rozpowszechnianie wyników ich badań, udział w opracowywaniu programów szkolenia, przepisów dotyczących medycyny rodzinne.”"
Porozumienie Pracodawców Ochrony Zdrowia.
"„Porozumienie Pracodawców Ochrony Zdrowia [PPOZ], wcześniej Wielkopolskie Porozumienie Zielonogórskie, zapoczątkowało swoją działalność w 2003 roku i wcześniej wchodziło w skład założycielskich związków Federacji Porozumienie Zielonogórskie jako największy region. Związek Pracodawców Ochrony Zdrowia z siedzibą w Koninie został zarejestrowany 5 marca 2004 roku w Poznaniu. Struktura związku obejmuje pięć byłych województw Wielkopolski tj. pilskie, leszczyńskie, kaliskie, konińskie, poznańskie. Utworzone oddziały regionalne, reprezentowane są przez przedstawicieli prezesów. Najmniejszą jednostką organizacyjną PPOZ jest powiat. Powiatów w Wielkopolsce jest 31. Do organizacji należy 500 praktyk lekarzy rodzinnych, czyli ok. 3000 lekarzy, co stanowi około 90% zapotrzebowania Wielkopolski na lekarzy rodzinnych.”"
Federacja Porozumienie Zielonogórskie.
"„Federacja ma na celu ochronę praw i reprezentowanie interesów swoich członków wobec dysponentów publicznych i prywatnych środków przeznaczonych na finansowanie usług medycznych, związków zawodowych, organów władzy i administracji państwowej, organów samorządu terytorialnego oraz innych organizacji. Zadaniem Federacji jest: występowanie w interesie i na rzecz swoich członków, działanie na rzecz tworzenia i utrzymywania spokoju społecznego w stosunkach pracy, oddziaływanie na kształtowanie polityki zdrowotnej i ustawodawstwa dotyczącego interesów członków Federacji, wspieranie członków w prowadzeniu polityki w zakresie rokowań warunków umów z dysponentami publicznych i prywatnych środków przeznaczonych na finansowanie usług medycznych, kształcenie zrzeszonych pracodawców w sferze zarządzania, organizacji pracy, w sferze stosunków pracy oraz ustawicznego podnoszenia jakości usług, prowadzenie studiów i badań rynkowych na rzecz członków Federacji, integracja i ułatwienie wzajemnej współpracy pomiędzy członkami Federacji, rozwój niepublicznej opieki zdrowotnej oraz wspieranie prywatyzacji w ochronie zdrowia, budowanie wzajemnych więzi pomiędzy członkami Federacji a pacjentami korzystającymi z systemu ochrony zdrowia, wspieranie działań mających na celu podnoszenie poziomu opieki zdrowotnej i jej rozwój, ochrona prawna członków Federacji.”"
Szkolenie specjalizacyjne.
"„Celem kształcenia specjalizacyjnego jest przygotowanie kompetentnych lekarzy rodzinnych, zdolnych zapewnić podstawową, ciągłą i całościową opiekę medyczną zarówno poszczególnym osobom, rodzinom, jak i danej społeczności lokalnej. "
"Oczekuje się, że w dążeniu do osiągnięcia tego celu, lekarz w trakcie specjalizacji opanuje pełny zakres wymaganej wiedzy medycznej oraz nabędzie niezbędnej biegłości w zakresie wymaganych umiejętności praktycznych, nakreślonych przez niniejszy program specjalizacji. "
"Ponadto celem studiów specjalizacyjnych jest doskonalenie osobowości specjalizującego się lekarza, poszerzania i pogłębiania wiedzy teoretycznej i umiejętności praktycznych, wprowadzania nowych osiągnięć do praktyki lekarskiej i dzielenia się swoim doświadczeniem zawodowym poprzez publikacje i udział w konferencjach medycznych.”"
Jako specjalizacja medycyna rodzinna trwa cztery lata (dla lekarzy, którzy nie posiadają określonej innej specjalizacji), z czego około połowa szkolenia odbywa się w jednostkach szpitalnych i AOS. Dyplom specjalisty medycyny rodzinnej uznawany jest w krajach Unii Europejskiej i upoważnia do pracy w opiece podstawowej (Primary Care) jako lekarz rodzinny (General Practitioner).
Program szkolenia specjalizacyjnego.
Poniżej przedstawiono program szkolenia specjalizacyjnego dla lekarzy nieposiadających innej specjalizacji:
Ponadto lekarz odbywający szkolenie w dziedzinie medycyny rodzinnej zobowiązany jest do odbycia przynajmniej czterech spośród poniższych tzw. staży fakultatywnych – każdy z nich trwa 4 tygodnie:
Na szkolenie w dziedzinie medycyny rodzinnej składają się także następujące kursy specjalizacyjne:

</doc>
<doc id="289014" url="https://pl.wikipedia.org/wiki?curid=289014" title="Uniwerbizacja">
Uniwerbizacja

Uniwerbizacja – zastąpienie nazwy dwuwyrazowej jednym słowem o takim samym znaczeniu. Przykładem uniwerbizacji jest "podstawówka" (szkoła podstawowa).

</doc>
<doc id="289028" url="https://pl.wikipedia.org/wiki?curid=289028" title="NIF (indeks giełdowy)">
NIF (indeks giełdowy)

NIF (Indeks Narodowych Funduszy Inwestycyjnych) – giełdowy indeks cenowy, który odpowiada wartości rynkowej akcji piętnastu (a po połączeniu 11NFI z 03NFI Jupiter dnia 20 kwietnia 2000 – czternastu) Narodowych Funduszy Inwestycyjnych (NFI) otrzymanych przez wymianę jednego Powszechnego Świadectwa Udziałowego.
Notowania.
Notowany na Giełdzie Papierów Wartościowych w Warszawie od 12 czerwca 1997 – wartość bazowa 160,00 pkt. – do 30 grudnia 2005 roku – wartość w tym dniu 104,30.
Wartość maksymalną 170,30 pkt. osiągnął 13 czerwca 1997, a minimalną 44,30 pkt. 25 lipca 2001.

</doc>
<doc id="289030" url="https://pl.wikipedia.org/wiki?curid=289030" title="Modyfikacja forum">
Modyfikacja forum



</doc>
<doc id="289031" url="https://pl.wikipedia.org/wiki?curid=289031" title="Charles Acton">
Charles Acton

Charles Januarius Edward Acton (ur. 6 marca 1803 w Neapolu, zm. 23 czerwca 1847 tamże) – angielski duchowny katolicki, wysoki urzędnik Kurii Rzymskiej, kardynał.
Życiorys.
Był synem sir Johna Francisa Actona, szefa rządu i dowódcy wojsk Neapolu. Kształcił się w Anglii (przez pewien czas w szkole anglikańskiej w Westminster), następnie studiował w Papieskiej Akademii Duchowieństwa Szlacheckiego w Rzymie. Po przyjęciu święceń kapłańskich pracował w dyplomacji Watykanu, m.in. jako sekretarz nuncjatury we Francji. Otrzymał tytuł prałata domowego papieża Leona XII. Był również gubernatorem Bolonii, sekretarzem Kongregacji Dyscypliny Zakonnej, a od lutego 1837 audytorem generalnym Komnaty Apostolskiej.
Papież Grzegorz XVI wyniósł go do godności kardynalskiej, początkowo zachowując nominację "in pectore" (luty 1839); po ogłoszeniu nominacji Acton otrzymał tytuł prezbitera S. Mariae de Pace (27 stycznia 1842). W 1840 przyczynił się do podziału Anglii na osiem wikariatów apostolskich. W 1845 służył jako tłumacz w czasie rozmowy Grzegorza XVI z carem Mikołajem I. Brał udział w konklawe po śmierci Grzegorza XVI w 1846; nowy papież Pius IX mianował go prefektem watykańskiej Kongregacji Odpustów i Relikwii oraz nadał inny kardynalski tytuł prezbiterski – S. Marco (grudzień 1846). Wkrótce jednak kardynał złożył urzędy w Kurii i udał się do Palermo, a następnie do Neapolu dla poratowania zdrowia. Nie przyjął propozycji objęcia arcybiskupstwa Neapolu. Zmarł w czerwcu 1847 w Neapolu, został pochowany w tamtejszej katedrze metropolitalnej.
Jego bratankiem był znany angielski historyk John Acton.

</doc>
<doc id="289033" url="https://pl.wikipedia.org/wiki?curid=289033" title="Gnozeologia">
Gnozeologia



</doc>
<doc id="289036" url="https://pl.wikipedia.org/wiki?curid=289036" title="Mike Tyson">
Mike Tyson

Mike Tyson, właśc. Michael Gerald Tyson (ur. 30 czerwca 1966 na Brooklynie w Nowym Jorku) – amerykański bokser. Jest dwukrotnym mistrzem świata wszechwag zawodowców (w latach 1986–1990 i w 1996). Pozostaje najmłodszym mistrzem świata w tej kategorii w historii boksu zawodowego, którym został w wieku 20 lat, 4 miesięcy i 22 dni; zdobył mistrzostwo świata czterech najważniejszych federacji bokserskich: World Boxing Council, World Boxing Organization, International Boxing Federation i World Boxing Association. Panował jako niekwestionowany mistrz świata w wadze ciężkiej. Ze względu na bardzo agresywny sposób walki zyskał przydomki "Bestia" i "Żelazny Mike". Znany później jako "The Baddest Man on the Planet". Tyson wygrał swoje 19 pierwszych profesjonalnych walk nokautem, a 12 z nich już w pierwszej rundzie. Jest pierwszym bokserem wagi ciężkiej, który jednocześnie posiadał tytuły WBA, WBC i IBF. W swojej karierze pokonał 11 zawodników o tytuł mistrza świata wagi ciężkiej. Został wprowadzony do Międzynarodowej Galerii Sław Bokserskich i Światowej Galerii Bokserskiej (The International Boxing Hall of Fame oraz The World Boxing Hall of Fame).
Wczesne życie.
Urodził się 30 czerwca 1966 na Brooklynie w Nowym Jorku. Jego matką była Lorna z domu Smith (ur. 1927, zm. 1982). Jego certyfikat urodzenia jako ojca wymienia Percella Tysona, który w tym czasie przebywał na Jamajce. Mężczyzną, który został przedstawiony Tysonowi jako biologiczny ojciec, był Jimmy “Curlee” Kirkpatrick (ur. 1924, zm. 28 października 1992). Mike Tyson rzadko widywał Kirkpatricka. Dorastał w niebezpiecznej dzielnicy Brownsville razem z o pięć lat starszym bratem Rodneyem i o dwa lata starszą siostrą Denise Annette “Niecy” (ur. 14 czerwca 1964, zm. 21 lutego 1990).
Mike Tyson deklarował, że w wieku ośmiu lat został zgwałcony przez mężczyznę i że to wydarzenie miało ogromny wpływ na jego styl życia. Miał sobie wówczas postanowić, że będzie "twardy wobec świata" i "już nikt więcej nie będzie mu dokuczał".
W dzieciństwie hobbystycznie opiekował się gołębiami. Twierdził, że pierwszy raz wdał się w bójkę w wieku dziesięciu lat, kiedy inne dziecko zabiło jednego z gołębi Tysona.
W dzieciństwie Tyson należał do gangów ulicznych. W 1978, w wieku 12 lat, został aresztowany za kradzież torebki i wysłany do zakładu poprawczego Tryon School dla chłopców. W 1979 pracujący w zakładzie instruktor boksu, Bobby Stewart, zauważył umiejętności i potencjał Tysona, w związku z czym oddal go pod opiekę Cusowi D'Amato, byłemu trenerowi Floyda Pattersona, mistrza świata wagi ciężkiej w boksie zawodowym.
W późniejszym okresie Tyson uczył się w liceum Catskill High School, ale został z niego wydalony w 1982 za liczne wykroczenia.
Kariera bokserska.
Styl walki.
Mike Tyson stosował taktykę defensywy zwaną peek-a-boo, której nauczył go Cus D'Amato. Polega ona na trzymaniu pięści blisko na wysokości oczu lub ust i osłanianiu twarzy przedramionami. Ciało boksera kołysze się na boki, unikając ciosu. Jednocześnie bokser wyczekuje odpowiedniego momentu do ataku.
Miał 178 cm wzrostu i ważył mniej niż 100 kg. Miał zatem mniejszą budowę ciała, niż przeciętny bokser wagi ciężkiej. Nadrabiał te braki szybkością i agresją. Ze względu na bardzo agresywny sposób walki zyskał przydomki "Bestia" i "Żelazny Mike". Tyson trenował 7 dni w tygodniu od 5:00 rano do 20:00.
Kariera amatorska (1982–1985).
W 1981, jako amator, zdobył złoty medal na Igrzyskach Olimpijskich Juniorów. Jednego ze swoich przeciwników, Joe Corteza, pokonał w dziewięć sekund przez nokaut. W 1982 ponownie zdobył złoty medal olimpijski juniorów. Tym razem pokonał jednego ze swoich przeciwników w osiem sekund. W 1984 Cus D'Amato został prawnym opiekunem Tysona, ale zmarł rok później na zapalenie płuc. Również w 1984 Tyson wygrał turniej US national Golden Gloves heavyweight championships. Jako amator wygrał 24 walki i przegrał 3.
Kariera zawodowa (1985–2005).
Jako bokser zawodowy debiutował 6 marca 1985 roku w Nowym Jorku. Jego pierwszym przeciwnikiem był Hector Mercedes, którego pokonał w pierwszej rundzie przez nokaut. Swoje pierwsze 19 zawodowych walk wygrał przez nokaut, w tym 12 w pierwszej rundzie.
22 listopada 1986 pokonał ówczesnego mistrza świata wagi ciężkiej WBC, Trevora Berbicka, przez nokaut w drugiej rundzie. Tym samym został najmłodszym mistrzem świata wszechwag w historii boksu zawodowego. Miał wtedy 20 lat, 4 miesiące i 22 dni. Wkrótce po tym, 7 marca, pokonał mistrza WBA Jamesa Smitha, a 1 sierpnia mistrza IBF Tony'ego Tuckera. Tym samym Mike Tyson został uznany za niekwestionowanego mistrza świata przez trzy najważniejsze federacje bokserskie.
Stracił tytuł niekwestionowanego mistrza świata wagi ciężkiej 11 lutego 1990, przegrywając walkę z lżejszym przeciwnikiem, Jamesem „Busterem” Douglasem, który pokonał go technicznym nokautem w dziesiątej rundzie. Była to pierwsza przegrana w karierze zawodowej Tysona. Następnie wygrał cztery kolejne walki, lecz wtedy jego kariera bokserska została przerwana z powodu osadzenia w zakładzie karnym w 1992 za gwałt na uczestniczce konkursu piękności. Wyszedł na wolność 25 marca 1995 i powrócił do kariery bokserskiej. Analitycy zwracali uwagę na spadek formy boksera po wyjściu z więzienia. Sam Tyson twierdził, że już nie trenował i nie przykładał się.
16 marca 1996 pokonał Franka Bruno w walce o mistrzostwo wagi ciężkiej WBC, a 7 września Bruce'a Seldona w walce o mistrzostwo WBA. Jednym z kolejnych pretendentów do tytułu WBC był Lennox Lewis. Tyson odmówił z nim walki, w związku z czym Lewis pozwał go za naruszenie warunków kontraktu. Sąd przyznał Lewisowi rację, w związku z czym 24 września Tyson zwakował mistrzostwo WBC.
9 listopada 1996 bronił mistrzostwa WBA w walce przeciwko Evanderowi Holyfieldowi, który pokonał go technicznym nokautem w jedenastej rundzie. Była to druga przegrana Tysona w jego karierze. Walka rewanżowa Tysona i Holyfielda miała miejsce 28 czerwca. Tym razem Tyson został zdyskwalifikowany za dwukrotne ugryzienie przeciwnika w ucho. W związku z tym incydentem musiał zapłacić 3 miliony dolarów i na jakiś czas odebrano mu bokserską licencję. Tyson tłumaczył, że ugryzienie ucha było odwetem za to, że Holyfield uderzył go głową powyżej oka. Sędzia Mills Lane uznał jednak, że uderzenie było przypadkowe. Wiele lat później Tyson przyznał, że w czasie drugiej walki z Holyfieldem był pod wpływem narkotyków.
W październiku 2000 walczył z Andrzejem Gołotą. Wygrał w trzeciej rundzie, ale później komisja bokserska uznała walkę za nieodbytą, ponieważ Tyson był pod wpływem marihuany.
Jego walka przeciwko mistrzowi świata Lennoxowi Lewisowi była trudna do zaplanowania. Obaj byli związani kontraktem z innymi stacjami telewizyjnymi i innymi promotorami boksu. W czasie jednej z konferencji prasowych Tyson zaatakował fizycznie Lewisa. Na pewien czas ponownie stracił bokserską licencję. Do ich starcia doszło 8 czerwca 2002 w Pyramid Arena w miejscowości Memfis. Lewis dwukrotnie przewrócił przeciwnika i ostatecznie znokautował go, wygrywając walkę w ósmej rundzie.
Swoje dwie ostatnie walki przegrał: 30 lipca 2004 przeciwko Danny'emu Williamsowi i 11 czerwca 2005 przeciwko Kevinowi McBride'owi. Po tych walkach zdecydował się zakończyć karierę bokserską. U schyłku kariery ważył 106 kg.
Walki pokazowe (po 2006).
W 2006 ogłosił, że wyrusza w światową trasę, w czasie której stoczy serię walk pokazowych. Wpływy z trasy miały mu pomóc w spłaceniu długów. Jego pierwszym przeciwnikiem był Corey Sanders. Walka spotkała się z nieprzychylnym odbiorem publiczności i skłoniła Tysona do rezygnacji z kontynuowania trasy. Dopiero w 2020 stoczył swoją drugą walką pokazową. Została ona zorganizowana przez World Boxing Council. Przeciwnikiem Tysona był Roy Jones Jr, a starcie zakończyło się remisem. W marcu 2021 Tyson ogłosił, że kolejną walkę pokazową stoczy 29 maja 2021. Media spekulowały, że jego przeciwnikiem może być Evander Holyfield, lecz nie zostało to potwierdzone.
Wrestling.
WWE.
Mike Tyson wielokrotnie angażował się w promowanie wrestlingu i firmy WWF, znanej później jako WWE.
23 lutego 1990 miał być sędzią specjalnym w pojedynku między Hulkiem Hoganem, a Randym Savage'em, ale został zastąpiony przez Bustera Douglasa po tym, jak został przez niego pokonany i przegrał niekwestionowane mistrzostwo świata wagi ciężkiej.
19 stycznia 1998, jeden dzień po gali Royal Rumble, prezes WWF Vince McMahon wystąpił w ringu wspólnie z Tysonem, aby ogłosić, że bokser będzie specjalnym sędzią w walce na WrestleManii 14. Segment został przerwany przez wrestlera Stone Cold Steve'a Austina, który zaczął szydzić z Tysona i wdał się z nim w bójkę. Stone Cold i Tyson musieli zostać rozdzieleni przez 50 osób. Wtedy McMahon zaczął krzyczeć w stronę Austina "Zrujnowałeś to!" i kopać wrestlera po głowie. Tydzień przed WrestleManią Tyson ogłosił, że dołączy do tag teamu D-Generation X i połączy siły z mistrzem WWE Shawnem Michaelsem. Gala Wrestlemania 14 odbyła się 29 marca. Stone Cold Steve Austin zmierzył się z Shawnem Michaelsem, a sędzią specjalnym był Mike Tyson. Austin pokonał przeciwnika i przejął mistrzostwo WWF. Po walce Mike Tyson znokautował protestującego Michaelsa i na konferencji prasowej oświadczył wspólnie z Austinem, że od początku współpracowali ze sobą.
11 stycznia 2010 Shawn Michaels chciał pogodzić się z Tysonem w odcinku "WWE Raw". Tyson tymczasem stał się heelem i połączył siły z Chrisem Jericho. Razem zmierzyli się przeciwko Shawnowi Michaelsowi i Triple H-owi. Jednak w trakcie pojedynku Tyson zwrócił się przeciwko swojemu partnerowi, znokautował go i pomógł wygrać przeciwnikom.
W 2012 Triple H i Shawn Michaels wprowadzili go do galerii sławy WWE Hall of Fame. W tym samym roku w grze WWE '13 pojawiła się grywalna postać Mike'a Tysona.
AEW.
23 maja 2020 wziął udział w gali wrestlingu Double or Nothing organizowanej przez All Elite Wrestling. Zaprezentował wówczas nowe mistrzostwo AEW TNT Championship i nadzorował walkę o pas mistrzowski między Codym Rhodesem, a Lance’em Archerem. Przeszkadzał Jake'owi Robertsowi, który próbował interweniować w walkę, aby pomóc Archerowi. Na koniec wręczył mistrzostwo zwycięzcy, Rhodesowi. Pojawił się również w najbliższym kolejnym odcinku "AEW Dynamite", w którym wdał się w kłótnię i przepychankę z Chrisem Jericho.
Inne media.
W październiku 1987 ukazała się promowana jego nazwiskiem gra bokserska na konsolę NES "Mike Tyson's Punch-Out!!" W grze Mike Tyson był głównym bossem.
Po zakończeniu kariery sportowej wrócił do hobby z dzieciństwa, jakim była hodowla gołębi. W swojej posesji w Phoenix miał ich ponad 300. Jego hodowli został poświęcony film wyprodukowany przez Animal Planet.
W 2008 premierę miał film dokumentalny "Tyson" Jamesa Tobacka, poświęcony życiu Mike'a Tysona i częściowo przez niego wyprodukowany. Film został pokazany na festiwalu filmowym Cannes.
W 2012 podjął współpracę z reżyserem Spikiem Lee i debiutował na scenie ze swoim występem solowym "Mike Tyson: Undisputed Truth", poświęconym historii jego życia osobistego i zawodowego. Wkrótce zaczął wystawiać swój spektakl na Broadwayu w Imperial Theatre. W 2013 jego występ został wyemitowany przez HBO. W Polsce tytuł monodramu został przetłumaczony na "Mike Tyson szczery do bólu".
W listopadzie 2013 ukazała się jego autobiografia "Undisputed Truth", która również trafiła na listę bestsellerów "The New York Times".
W 2020 ukazała się jego biografia "Poskromić bestię. Nieznana historia Mike’a Tysona", wydana nakładem Wydawnictwa SQN.
Problemy z prawem.
Tyson był wielokrotnie oskarżany sądownie o przemoc fizyczną i werbalną oraz o napastowanie seksualne.
W 1978, w wieku 12 lat, został aresztowany za kradzież torebki i wysłany do zakładu poprawczego.
12 grudnia 1988 Sandra Miller oskarżyła Tysona o molestowanie i poniżenie w nowojorskim klubie nocnym. Sąd uznał Tysona winnym naruszenia nietykalności cielesnej i skazał na grzywnę 100 dolarów amerykańskich.
15 grudnia 1988 Lori Davis oskarżyła Tysona o molestowanie w tym samym klubie nocnym, w którym miał miejsce incydent z Sandrą Miller. 1 listopada 1990 sąd uznał Tysona winnym naruszenia nietykalności cielesnej i skazał na grzywnę 100 dolarów amerykańskich.
9 kwietnia 1989 oskarżono go o trzykrotne uderzenie pomocnika parkingowego otwartą ręką przed klubem nocnym w Los Angeles, po tym, jak poprosił Tysona o wyprowadzenie Mercedesa z miejsca zarezerwowanego dla właściciela klubu. Zarzuty zostały potem oddalone z powodu braku współpracy świadków.
18 lipca 1991 spotkał się z Desiree Washington, uczestniczką konkursu piękności Afroamerykanek Miss Black America. Oboje spędzili poranek w pokoju hotelowym boksera. Cztery dni później Washington pozwała Tysona za gwałt. 10 lutego 1992 bokser został uznany winnym gwałtowi i dwóch innych przestępstw seksualnych. 26 marca 1992 został skazany na 10 lat więzienia, w tym 2 lata w zawieszeniu. Nigdy nie przyznał się do winy. Wyrok został wykonany w trybie natychmiastowym w stanie Indiana. Tyson został osadzony w więzieniu Indiana Youth Center przy Plainfield w stanie Indiana. 8 maja 1992, do jego wyroku doliczono 15 dni za zastraszanie strażnika i złe sprawowanie. Mike Tyson wyszedł na wolność wcześniej, 25 marca 1995, za dobre sprawowanie.
24 września 1996 zwakował mistrzostwo wagi ciężkiej WBC z powodu nakazu sądowego. Został skazany za naruszenie warunków kontraktu, odmawiając walki z głównym pretendentem do tytułu, Lennoxem Lewisem.
5 lutego 1999 został dwukrotnie skazany na dwa lata więzienia za napaść na dwóch kierowców po wypadku drogowym w 1998. Sędzia Stephen Johnson zawiesił wszystkie kary więzienia z wyjątkiem jednego roku. Tyson został również ukarany grzywną w wysokości 5000 dolarów amerykańskich i skazany na dwa lata w zawieszeniu po zwolnieniu z więzienia. Osadzono go w Maryland, w zakładzie karnym Montgomery County Detention Center. 20 lutego za niewłaściwe zachowanie został ukarany pobytem w izolatce, gdzie spędził sześć dni.
22 sierpnia 2000 został ukarany grzywną w wysokości 187 500 dolarów amerykańskich za fizyczne opieranie się decyzji sędziego (siłowo odsunął sekundanta, wywracając go, po czym usiłował kontynuować walkę) po wygranej walce przeciwko Lou Savarese'owi..
W 2007 odsiedział dwudziestoczterogodzinny wyrok więzienia za posiadanie narkotyków i jazdę pod ich wpływem. Otrzymał łagodny wyrok w zamian za zgłoszenie się na kurację odwykową.
Życie prywatne.
Partnerki i dzieci.
9 lutego 1988 w Nowym Jorku ożenił się z aktorką Robin Givens. W maju kobieta poroniła. 17 czerwca Givens i jej rodzina oskarżyli Tysona o fizyczne znęcanie się nad nią. 7 października kobieta złożyła podanie o rozwód.
2 maja 1990 Natalie Fears urodziła syna i wskazała Mike'a Tysona jako ojca, żądając od niego alimentów. Bokser nazwał niemowlę D’Amato, na cześć swojego trenera i ojca zastępczego Cusa D’Amato. Badania krwi ostatecznie wykazały jednak, że Mike Tyson nie jest jego biologicznym ojcem.
Pierwsze dziecko miał z Kimberly Scarborough. Była to urodzona w 1990 córka, którą bokser nazwał Mikey Lorna Tyson.
19 kwietnia 1997 w Bethesdzie w stanie Indiana zawarł drugi związek małżeński z pediatrą Monicą Turner. Z tego związku urodziła się dwójka dzieci: córka Rayna (ur. 14 lutego 1996) i syn Amir (ur. 5 sierpnia 1997). W 2002 Tysonowi urodził się syn Miguel Leon. Tożsamość matki Miguela Leona Tysona została zatajona przed opinią publiczną. 14 stycznia 2003 Tyson i Turner rozwiedli się.
W 2005 jemu i Sol Xochitl urodziła się córka Exodus Tyson. Zginęła w wieku czterech lat 26 maja 2009 z powodu wypadku, jaki miała w czasie zabawy na bieżni w domu swojej matki. Zaplątała się w zwisający przewód i udusiła się. Została natychmiast odwieziona do szpitala, ale umarła następnego dnia.
6 czerwca 2009 poślubił Lakihę Spicer. To małżeństwo Mike Tyson opisał jako zmieniające jego życie na lepsze. Przypisuje żonie uratowanie go przed "życiem w rozpaczy". Oboje poznali się, gdy początkujący bokser miał 18 lat i od tego czasu wielokrotnie okazjonalnie się spotykali. Razem mają córkę Milan (ur. 25 grudnia 2008) i syna Morocco (ur. 25 stycznia 2011).
Wiara.
W czasie odbywania kary więzienia między 1992 a 1995 nawrócił się na Islam i przyjął muzułmańskie imię Malik Abdul Aziz. W październiku 2014 w wywiadzie dla Howarda Sterna potępił islamskich ekstremistów.
Problemy finansowe.
W 2003 Tyson ogłosił bankructwo i przyznał, że ma 34 miliony dolarów długu. Według analityków Tyson w ciągu całej swojej kariery zarobił w przybliżeniu 400 milionów dolarów amerykańskich. Na liście jego wierzycieli było między innymi sześć firm prawniczych, którym był winny 600 tysięcy dolarów amerykańskich. Był też winien 173 706 dolary jubilerowi z Las Vegas za złoty łańcuch pokryty 80 karatami diamentów. Mordechai Yerushalmi nie wziął pieniędzy od razu, bo Tyson był jego stałym klientem. W 2010 nadal utrzymywał, że ma mało pieniędzy. Sam Tyson jako jednego z winnych jego problemów z płynnością finansową wymienił promotora boksu Don Kinga.
Problemy psychiczne i uzależnienia.
4 września 1988 uderzył samochodem marki BMW w drzewo. Gazeta „New York Daily News” podała do informacji, że była to próba samobójcza spowodowana nierównowagą chemiczną w mózgu.
13 października 1998 był badany psychicznie w celu ustalenia czy nadaje się do powrotu do kariery bokserskiej. Badania wykazały, że cierpi na zaburzenia depresyjne i ma niską samoocenę.
Przez znaczną część życia miał problemy uzależnieniem od alkoholu i narkotyków. W 2007 został skazany za jazdę samochodem pod wpływem marihuany i zgłosił się na kurację odwykową. W marcu 2011 w programie "The Ellen DeGeneres Show" oświadczył, że udało mu się przezwyciężyć alkoholizm i przeszedł na weganizm. W sierpniu 2013 przyznał jednak, że skłamał i był na skraju śmierci z powodu alkoholizmu. W grudniu 2013 oświadczył, że robi postępy w walce z nałogiem, ale zrezygnował z diety wegańskiej.
Lista walk w boksie.
Legenda:

</doc>
<doc id="289038" url="https://pl.wikipedia.org/wiki?curid=289038" title="Uczkur">
Uczkur

Uczkur – pas szlachty polskiej, wykonany z jedwabiu, służący do podtrzymywania spodni. Najczęściej ozdabiany srebrem lub złotem.

</doc>
<doc id="289042" url="https://pl.wikipedia.org/wiki?curid=289042" title="Budownictwo wodne">
Budownictwo wodne



</doc>
<doc id="289043" url="https://pl.wikipedia.org/wiki?curid=289043" title="Romanowie">
Romanowie



</doc>
<doc id="289045" url="https://pl.wikipedia.org/wiki?curid=289045" title="Uniform">
Uniform



</doc>
<doc id="289050" url="https://pl.wikipedia.org/wiki?curid=289050" title="Raptor">
Raptor



</doc>
<doc id="289053" url="https://pl.wikipedia.org/wiki?curid=289053" title="Andrzej Szajna">
Andrzej Szajna

Andrzej Szajna, (ur. 30 września 1949 we Wrocławiu) – gimnastyk, olimpijczyk, mistrz Europy, wielokrotny mistrz Polski, zawodnik Zawiszy Bydgoszcz.
Kariera.
W roku 1975 zdobył tytuł mistrza Europy, a w 1974 dwa brązowe medale mistrzostw świata. Trzykrotnie reprezentował Polskę na Igrzyskach Olimpijskich - w Monachium 1972, w Montrealu 1976 oraz w Moskwie 1980.

</doc>
<doc id="289054" url="https://pl.wikipedia.org/wiki?curid=289054" title="Harcerska Poczta Polowa">
Harcerska Poczta Polowa

Harcerska Poczta Polowa – poczta polowa zorganizowana formalnie 4 sierpnia 1944 r. przez harcerzy Zawiszy Szarych Szeregów, działająca na terenie Warszawy w czasie powstania warszawskiego.
Historia.
Pierwsza poczta polowa została zorganizowana przez harcmistrza Kazimierza Grendę ps. „Granica” w dzielnicy Śródmieście-Południe już w dniu 2 sierpnia. Ta poczta działała jedynie na ograniczonym terenie tej dzielnicy. W dniu 4 sierpnia naczelnik Kwatery Głównej Szarych Szeregów hm. por. Stanisław Broniewski, ps. „Orsza” postanowił powołać do życia Harcerską Pocztę Polową dla całego wyzwolonego miasta.
Główny Urząd Pocztowy mieścił się przy ulicy Świętokrzyskiej nr 28. Poza tym istniało jeszcze siedem urzędów pocztowych w różnych dzielnicach miasta: nr 1 przy ulicy Szpitalnej, nr 2 przy Placu Napoleona, nr 3 przy ulicy Okólnik, nr 4 przy ulicy Czerniakowskiej, nr 5 przy ul. Tynieckiej 26 (Mokotów), nr 6 przy ulicy Wilczej i nr 7 przy ulicy Żelaznej.
Skrzynki pocztowe zostały rozlokowane w czterdziestu punktach miasta. Naczelnikiem Poczty mianowany został hm. ppor. Przemysław Górecki ps. „Kuropatwa” – jeden ze współtwórców najmłodszego członu konspiracyjnych Szarych Szeregów tzw. Zawiszy. To właśnie Zawiszacy w ramach przygotowań okupacyjnych do powstańczego zrywu, poznawali gruntownie topografię miasta, przygotowując się do przyszłej roli łączników i to oni właśnie stali się główną siłą powstańczej poczty.
Korespondencja była ograniczona do 25 słów i od początku podlegała cenzurze. Listy były analizowane przez Oddział Informacyjno-Wywiadowczy Komendy Okręgu Warszawa AK w celu badania nastrojów społecznych. Przesyłki były doręczane bez opłat pocztowych. Przyjmowano jednak chętnie dobrowolne opłaty w postaci książek, opatrunków i żywności dla rannych w szpitalach. Liczba dziennych przesyłek wahała się w granicach od 3 do 6 tysięcy listów i osiągnęła szczytowe nasilenie w dniu 13 sierpnia gdy wpłynęło 10 tysięcy listów. Harcerze posługiwali się 10 stemplami pocztowymi z napisem w kole „Poczta harcerska” i lilijką harcerską.
We wrześniu 1944 r. Powstańcza Poczta Harcerska, została wraz z całym personelem wcielona do Armii Krajowej i od tego czasu napis „Poczta Harcerska” został zastąpiony napisem „Poczta Polowa”. W tym też miesiącu ukazały się znaczki Poczty Polowej w pięciu kolorach dla pięciu dzielnic Warszawy. Działalność Poczty Polowej została zakończona w dniu 3 października, dniu kapitulacji Warszawy.
W czasie 63 dni powstania, pocztowcy w harcerskich mundurach przenieśli ok. 200 tys. przesyłek. Wielu z nich zginęło lub zostało rannych.

</doc>
<doc id="289057" url="https://pl.wikipedia.org/wiki?curid=289057" title="Targowisko">
Targowisko

 
Targowisko, inaczej: targ, bazar (pers. "bāzār") – wydzielony teren przeznaczony do handlu, zazwyczaj na otwartej powierzchni (plac targowy).
Targowiska mogą mieć charakter spontaniczny lub zorganizowany. W tym drugim przypadku teren przeznaczony do handlu może mieć wyznaczone płatne stanowiska dla osób oferujących swoje towary. Targowiska umożliwiają swobodny, bezpośredni kontakt handlowca z klientem i bezpośrednie negocjowanie ceny. W pewnym sensie rozwinięciem idei targowiska są giełdy, które od targowisk różnią się w zasadzie tylko bardziej sformalizowanym stylem negocjowania cen.
Według danych z 31 grudnia 2010 r. w Polsce było 2235 stałych targowisk oraz 6913 targowisk sezonowych i miejsc wyznaczanych na ulicach i placach.

</doc>
<doc id="289058" url="https://pl.wikipedia.org/wiki?curid=289058" title="Raung">
Raung

Raung () – czynny wulkan we wschodniej części Jawy w Indonezji; zaliczany do stratowulkanów. Wysokość 3332 m n.p.m.; średnica krateru ok. 2 km.
Jedna z prehistorycznych erupcji wywołała ogromną lawinę kamienną, która przebyła ok. 60 km. Wybuchy w czasach nowożytnych notuje się od 1593 roku. Najtragiczniejszy w skutkach miał miejsce w 1638 r., spowodował ponad 1000 ofiar śmiertelnych. W ostatnich latach wulkan jest bardzo aktywny, często emituje popiół wulkaniczny na wysokość nawet do 6 km.

</doc>
<doc id="289061" url="https://pl.wikipedia.org/wiki?curid=289061" title="Yoshiki (muzyk)">
Yoshiki (muzyk)

Yoshiki, właściwie – japoński kompozytor, autor tekstów, producent muzyczny, znany jako założyciel i lider zespołu X Japan.
W 2010 roku założył fundację Yoshiki Foundation America, która zajmuje się zwalczaniem chorób u dzieci poprzez muzykę. Ponadto fundacja przekazała fortepiany i inne instrumenty muzyczne szkołom dotkniętym przez trzęsienia ziemi w Kobe i Syczuanie.
Życiorys.
W wieku 4 lat zaczął grać na fortepianie, a uczyła go matka. Gdy miał 10 lat, jego ojciec popełnił samobójstwo. Mniej więcej w tym czasie Yoshiki rozpoczął grać na perkusji.
W 1976 roku Yoshiki miał zamiar stworzyć swój zespół muzyczny, co stało się faktem w 1982 roku, kiedy to założył zespół X razem z przyjacielem z dzieciństwa, Toshimitsu Deyamą. Jednak z grupą nie chciała się związać żadna wytwórnia, więc Yoshiki postanowił stworzyć własną o nazwie Extasy Records, za pieniądze ze sprzedaży rodzinnego interesu przez jego matkę. Rok później wydane zostały pierwsze single, a w 1988 roku – pierwszy album zatytułowany "Vanishing Vision".
W 1992 roku zespół był już dobrze znany w Japonii. Pojawił się pomysł, żeby zespół wszedł na rynek amerykański, a ponieważ w USA istniał już zespół o nazwie X, nazwę zespołu zmieniono na X Japan. W tym czasie dochodzi do sprzeczek między Yoshikim a Taijim, które ostatecznie doprowadziły do odejścia Taijiego z zespołu. Jego miejsce zajmuje Hiroshi Morie i od tego momentu skład zespołu już się nie zmienił.
W maju 1997 Toshi ogłosił odejście z zespołu, co doprowadziło do rozpadu grupy we wrześniu. 31 grudnia tego samego roku Japończycy zagrali pożegnalny koncert, "The Last Live" w Tokyo Dome.
Yoshiki i Hideto Matsumoto planowali przywrócić X Japan do życia w 2002 roku i szukali wokalisty, który zająłby miejsce Toshimitsu. Plany jednak pokrzyżowała niespodziewana śmierć Hideto, 2 maja 1998. Po tym wydarzeniu Yoshiki wpadł w trwającą ponad 2 lata depresję, nie będąc w stanie tworzyć, ani grać. Przeniósł się do Los Angeles i ukrywał się przez długi czas przed publicznością.
Yoshiki skomponował niemal wszystkie utwory X Japan. Prowadził projekt "Eternal Melody", który składał się z piosenek X Japan w aranżacji m.in. George'a Martina. Podwójny album, na którym utwory wykonuje Orkiestra Filharmonii w Londynie, ukazał się w 1993.
Yoshiki stworzył również dwie kompozycje muzyki poważnej: "Yoshiki Selection" oraz "Yoshiki Selection II". Oprócz tego przekształcił piosenkę grupy Kiss, "Black Diamond". Utwór znalazł się w albumie "Kiss My Ass" (1994), który był hołdem dla wspomnianego zespołu.
Pod koniec 2000 roku Yoshiki ogłosił powstanie nowego projektu muzycznego, Violet UK. W 2002 roku wystąpił w trzech reklamach dla sieci sklepów 7-Eleven, które wykorzystywały muzykę Violet UK. Również w tym samym roku Yoshiki związał się z japońskim zespołem globe, tworzonym przez jego przyjaciela, Tetsuyę Komuro (z którym współpracował w 1991 roku przy projekcie "V2").

</doc>
<doc id="289062" url="https://pl.wikipedia.org/wiki?curid=289062" title="Mirów (Warszawa)">
Mirów (Warszawa)

Mirów – osiedle w dzielnicach Wola i Śródmieście oraz obszar Miejskiego Systemu Informacji w dzielnicy Wola w Warszawie.
Osiedle.
Obszar Mirowa znajduje się na terenie dawnej jurydyki Wielopole. Nazwa pochodzi od nazwiska Wilhelma Miera, dowódcy regiment Gwardii Konnej Koronnej (zwanej Mirowską) i twórcy wzniesionych w latach 1730–1732 Koszar Gwardii Konnej Koronnej zwanych też Koszarami Mirowskimi, od których później nazwano plac Mirowski i Hale Mirowskie. 
Przed 1939 obszar Mirowa był w dużym stopniu zamieszkały przez ludność żydowską. Od listopada 1940 do sierpnia 1942 w większości znajdował się w granicach getta.
Większość zabudowy została zniszczona w czasie II wojny światowej. W latach 50. XX wieku przez Mirów przebito al. Juliana Marchlewskiego (obecnie al. Jana Pawła II). 
W latach 1949–1960 zbudowano osiedle mieszkaniowe Mirów zaprojektowane przez Tadeusza Kossaka z zespołem. Jest ono położone między ulicami: al. „Solidarności”, Orlą, Elektoralną, Chłodną i Żelazną.
Obszar MSI.
Według Miejskiego Systemu Informacji Mirów to obszar położony w dzielnicy Wola między ulicami: al. „Solidarności”, Towarową, Al. Jerozolimskimi (pomiędzy placem Zawiszy i al. Jana Pawla II, tj. na granicy dzielnic Wola i Ochota) i al. Jana Pawła II (wzdłuż granicy dzielnic Wola i Śródmieście).

</doc>
<doc id="289063" url="https://pl.wikipedia.org/wiki?curid=289063" title="Acydotrofizm">
Acydotrofizm

Acydotrofizm – naturalne zakwaszanie wód. Występuje najczęściej w rejonach wulkanicznych i o dużej aktywności sejsmicznej. Spowodowany jest przedostawaniem się do wody kwasów mineralnych z podłoża i przyległych skał.

</doc>
<doc id="289069" url="https://pl.wikipedia.org/wiki?curid=289069" title="Lateralizacja">
Lateralizacja

Lateralizacja, inaczej stronność – asymetria czynnościowa prawej i lewej strony ciała ludzkiego, która wynika z różnic w budowie i funkcjach obu półkul mózgowych. Wyraża się np. większą sprawnością ruchową prawych kończyn niż lewych, a także rejestrowaniem przez mózg większej liczby bodźców zmysłowych dochodzących z jednej strony ciała.
Lateralizacja jest postępującym procesem, kształtuje się stopniowo wraz z wiekiem i ogólnym rozwojem ruchowym dziecka. Podczas tego procesu kształtuje się przewaga jednej strony ciała nad drugą podczas czynności ruchowych. Za określoną stronność ciała odpowiada przeciwległa półkula mózgowa.
Lateralizację czynności nazywa się też „asymetrią funkcjonalną”. Sprawność ruchowa człowieka opiera się na odmiennych funkcjach kończyn górnych i dolnych oraz lewych i prawych. Ważną rolę odgrywa specjalizacja i koordynacja ruchowa rąk, która polega na odmienności ich ruchów. Ręka wiodąca (u osób praworęcznych prawa, u leworęcznych lewa) wykonuje główną czynność, natomiast ręka podporządkowana ją wspomaga. Koordynacja ręki wiodącej i podporządkowanej pozwala na osiągnięcie wysokiego stopnia sprawności przez dziecko. Wynika z tego, że wysoki poziom percepcji i ekonomii ruchów można osiągnąć wtedy, gdy jedna z kończyn dominuje, a druga ją wspomaga i współpracuje z nią. Gdy ręka dominująca jest po tej samej stronie ciała co oko dominujące powstaje tzw. układ ręka–oko, który stanowi podstawę koordynacji wzrokowo-ruchowej co umożliwia i znacznie ułatwia wykonywanie czynności graficznych i manipulacyjnych. Lateralizacja związana jest z dominowaniem jednej z półkul mózgowych. Pewne obszary mózgu kierują określonymi procesami i czynnościami. U większości osób lewa półkula odpowiada
Natomiast prawa półkula:
Procesy wzrokowe, słuchowe i umiejętności matematyczne podzielone są pomiędzy obie półkule. Możemy obserwować różne stopnie lateralizacji. Podczas gdy jedna strona mózgu dominuje nad drugą w zakresie pewnych funkcji, mamy do czynienia z dominacją jednej z półkul. Jednakże pomiędzy obydwoma półkulami istnieje stała łączność i współpraca, co stanowi o ich jedności. Osoby praworęczne za mowę i inne funkcje językowe oraz logiczne odpowiada zawsze lewa strona mózgu, a za muzykę, sztukę, funkcje kreatywne i emocje prawa strona. W przypadku osób leworęcznych sytuacja jest bardziej złożona. Model lateralizacji u niektórych osób leworęcznych jest identyczny jak u osób praworęcznych, czasami jednak jest on odwrócony. Są też takie osoby, u których występuje lateralizacja mieszana nazywana skrzyżowaną (bilateralizacją), czyli funkcje językowe zlokalizowane są po obu stronach mózgu.
Rodzaje lateralizacji.
Wyróżnia się lateralizację:
Przyczyny.
Praworęczność zwykle ustala się około 2–3 roku życia dziecka, natomiast leworęczność w wieku ok. 3–4 lat. Ostatecznie dominacja czynności ruchowych ustala się do 6. roku, a proces lateralizacji zostaje zakończony w wieku szkolnym. Niekiedy istnieją pewne opóźnienia w tym procesie i dominacja ręki nie jest do końca ustalona. W takiej sytuacji mogą wystąpić liczne trudności w nauce u dziecka. Przyczyny zaburzeń lateralizacji mogą być różne. Podczas okresu prenatalnego, jak i podczas porodu może dojść do wielu zaburzeń, skutkujących dysfunkcjami mózgu. Anoksja (niedotlenienie) oraz niewielkie wylewy są jednymi z najczęstszych przyczyn uszkodzenia mózgu w tym okresie. Uszkodzone zostają włókna neuronów ruchowych biegnących do kory mózgowej aż do rdzenia kręgowego. Poważne uszkodzenie może stać się przyczyną niedowładu spastycznego, czyli porażenia mózgowego lub połowicznego, czyli paraliżu prawej strony ciała. Wtedy to funkcje językowe i motoryczne przejmuje prawa strona mózgu, co za tym idzie dziecko może stać się leworęczne. Według Jane M. Healey za leworęczność i trudności w nauce odpowiada wczesny udar mózgu. Zdarza się, że udar dotknie prawej półkuli mózgu, co ma wpływ na spowolnienie lewej części ciała, a u dziecka ustali się praworęczność, zwana patologiczną praworęcznością. Istnieje jeszcze inna przyczyna faktu, że więcej przypadków leworęczności niż praworęczności jest patologicznych. Mianowicie lewa półkula mózgu rozwija się później i wolniej od prawej, inaczej zaopatrzona jest w krew i w związku z tym jest podatna na uszkodzenia podczas życia wewnątrzmacicznego. Najczęściej leworęczność uwarunkowana jest jednak genetycznie. Jeżeli jedno z rodziców jest leworęczne to istnieje duże prawdopodobieństwo, że dziecko również będzie leworęczne.
Skutki występowania.
Zaburzona lateralizacja może być przyczyną trudności dziecka w nauce, ponieważ jest związana z mniejszą sprawnością ruchową rąk. Dzieci leworęczne miewają trudności z opanowaniem techniki pisania. Ułożenie ręki w czasie pisania czy rysowania sprawia, że tekst się zamazuje i dziecko nie może kontrolować co zostało przez niego napisane. Wygięcie ręki w nadgarstku powoduje wzmożone napięcie mięśni, nadmierny nacisk długopisu czy ołówka, co za tym idzie zmniejsza się precyzja ruchu, zwalnia tempo pracy i występuje szybsze zmęczenie. Bardzo często poziom graficzny pisma jest niski i dziecko nie nadąża za grupą. Zaburzeniom lateryzacji często towarzyszą trudności w czytaniu i pisaniu. Dzieci leworęczne często odwracają litery, mylą litery o podobnym kształcie (b, d, p, q), przestawiają litery, opuszczają lub dodają literki i sylaby, błędnie odtwarzają litery, a także piszą jak w lustrzanym odbiciu. Przestawianie dziecka leworęcznego na prawą rękę często prowadzi do wtórnych zaburzeń nerwicowych u dzieci, np. jąkanie się, zaburzenia osobowości, nadmierna płaczliwość, lękliwość lub ataki złości czy agresji, przez co utrwala się też niechęć do zajęć dydaktycznych.
Lateralizacja słaba, nieustalona to taka, w której występuje brak funkcjonalnej dominacji jednej ze stron ciała. Oburęczność po 6. roku życia utrzymuje się do końca życia. U dzieci obuocznych występują problemy z czytaniem, kiedy to czyta raz jedno raz drugie oko, zdarza się, że początek wyrazu czyta inne oko, a koniec inne, opuszczając litery wewnątrz wyrazu. Co za tym idzie dziecko czyta bardzo wolno i nie rozumie treści przeczytanego tekstu. Brak dominacji jednej ze stron ciała utrudnia też dziecku orientację w przestrzeni. W tym przypadku występuje również problemy z odwzorowywaniem figur, liter i cyfr podobnych pod względem kształtu, a więc trudności w nauce pisania i czytania.
Lateralizacja niejednorodna czyli skrzyżowana, to taka, w której dominujące narządy ruchu i zmysłów znajdują się po obu stronach ciała, co powoduje zaburzenia współdziałania oka i ręki. Nieprawidłowa lateralizacja nie jest powodem do niepokoju, chyba że towarzyszą jej dodatkowe zaburzenia, np. motoryczne, orientacji w przestrzeni czy wtórne zaburzenia emocjonalne.
Rozpoznawanie.
Zebranie danych, poprzez zastosowanie metod diagnostycznych, pozwala uzyskać obraz lateralizacji występującej u dziecka i wybrać właściwy sposób pracy z dzieckiem.Kryteria, jakie należy brać pod uwagę przy wyborze metody pracy z dzieckiem z zaburzoną lateralizacją według Marty Bogdanowicz są następujące:
Ćwiczenia z dziećmi z zaburzoną lateralizacją.
Praca z dziećmi z zaburzoną lateralizacją polega na:
W ramach zajęć korekcyjno-kompensacyjnych dla dzieci z zaburzoną lateralizacją należy zwrócić uwagę na:

</doc>
<doc id="289075" url="https://pl.wikipedia.org/wiki?curid=289075" title="Samouctwo">
Samouctwo



</doc>
<doc id="289076" url="https://pl.wikipedia.org/wiki?curid=289076" title="Marian Rose">
Marian Rose

Marian Rose (ur. 15 sierpnia 1933 w Toruniu, zm. 19 kwietnia 1970 w Rzeszowie) – polski żużlowiec, drużynowy mistrz świata.
Życiorys.
Jeździł w barwach klubów toruńskich – LPŻ (Ligi Przyjaciół Żołnierza, 1958-1961) i Stali (od 1962). Był członkiem reprezentacji Polski, która we Wrocławiu w 1966 zdobyła drużynowe mistrzostwo świata; dwa lata wcześniej w Abensbergu Polska z Marianem Rose w składzie zajęła 4. miejsce. Cztery razy Rose startował w finale indywidualnych mistrzostw Polski, zajmując 2. miejsce w 1966; był ponadto 13. w 1961, 8. w 1964 i 7. w 1965. W walce o indywidualne mistrzostwo świata kilkakrotnie dochodził do rundy finału kontynentalnego.
Zmarł wskutek obrażeń odniesionych w wypadku na torze żużlowym w Rzeszowie. Pochowany na cmentarzu NMP przy ul. Wybickiego w Toruniu.
Motoarena Toruń, podobnie jak stary stadion toruńskiego zespołu, nosi imię Mariana Rosego.
Starty w lidze.
Starty w lidze polskiej
Osiągnięcia.
Indywidualne Mistrzostwa Świata
Drużynowe Mistrzostwa Świata
Indywidualne Mistrzostwa Polski
Srebrny Kask
Złoty Kask

</doc>
<doc id="289077" url="https://pl.wikipedia.org/wiki?curid=289077" title="Izotron">
Izotron

Izotron (ang. "isotron") – urządzenie do rozdzielania izotopów. Zasada jego działania polega na przyspieszaniu jonów atomowych danego pierwiastka do poziomu określonej energii przez zastosowanie silnego pola elektrycznego. W wyniku tego zabiegu jony o różnych masach rozpędzają się do różnych prędkości, co umożliwia ich rozdzielenie.
Izotron został skonstruowany w 1941 roku przez Roberta R. Wilsona i był używany do wzbogacania uranu.

</doc>
<doc id="289079" url="https://pl.wikipedia.org/wiki?curid=289079" title="Wiriody">
Wiriody



</doc>
<doc id="289081" url="https://pl.wikipedia.org/wiki?curid=289081" title="Płyta indoaustralijska">
Płyta indoaustralijska

Płyta indoaustralijska () – kontynentalna płyta tektoniczna, która prawdopodobnie dzieli się na dwie mniejsze płyty: australijską i indyjską, będącą najmniejszą płytą kontynentalną. Indie, Sahul (czyli dawny kontynent obejmujący Australię, Nową Gwineę i Tasmanię), Nowa Zelandia i Nowa Kaledonia stanowią fragmenty prehistorycznego superkontynentu Gondwany, do którego należała również południowa Afryka, Ameryka Południowa i Antarktyda.
Płyta indoaustralijska – poprzez płytę indyjską – od zachodu graniczy z płytą arabską i afrykańską, od wschodu i północnego wschodu z płytą pacyficzną, od południa z płytą antarktyczną. Na północy płyta indyjska naciska na płytę eurazjatycką, czego efektem jest wypiętrzanie łańcuchów górskich Himalajów i Hindukuszu. Na dalszym odcinku swojej północnej granicy płyta indoaustralijska sąsiaduje z płytą eurazjatycką wzdłuż Rowu Sundajskiego. Granica dzieląca obie płyty niemalże pokrywa się linią Lydekkera biegnącą wzdłuż izobaty 200 m, która wyznacza zachodnią granicę kontynentu australijskiego w plejstocenie (kiedy poziom morza był znacznie niższy).

</doc>
<doc id="289089" url="https://pl.wikipedia.org/wiki?curid=289089" title="Model pasmowy">
Model pasmowy



</doc>
<doc id="289092" url="https://pl.wikipedia.org/wiki?curid=289092" title="F-22 Raptor">
F-22 Raptor



</doc>
<doc id="289096" url="https://pl.wikipedia.org/wiki?curid=289096" title="Kot orientalny">
Kot orientalny

Kot orientalny – rasa kota należąca do tej samej grupy co kot syjamski, o smukłej budowie ciała, giętkim grzbiecie, klinowatej głowie i skośnych oczach. Różnica polega jedynie na umaszczeniu. Koty syjamskie mają charakterystyczne umaszczenie, zaś orientalne występują w około czterdziestu odmianach.
Sierść-Występuje wiele odmian barwnych: czarne, cynamonowe, brązowe, rude, niebieskie, kremowe, białe, cieniowane, pręgowane.
Charakter-Koty orientalne są ciekawskie, uczuciowe ale wymagające. Lubią aktywnie spędzać czas. Są chętne do zabawy. Bardzo cenią sobie towarzystwo drugiego kota. Są doskonałymi łowcami. Dość głośne ale
spokojniejsze niż koty syjamskie.
Żyją ok. .

</doc>
<doc id="289102" url="https://pl.wikipedia.org/wiki?curid=289102" title="Jerzy Piec">
Jerzy Piec

Wilhelm Jerzy Piec (, ur. 7 stycznia 1915 w Lipine, zm. 4 kwietnia 1954 w Świętochłowicach) – polski piłkarz występujący na pozycji obrońcy lub pomocnika, reprezentant Polski w latach 1937–1947.
Kariera.
Jest jednym z nielicznych piłkarzy, którzy w reprezentacji Polski zagrali przed i po II wojnie światowej. W kadrze debiutował 12 września 1937 w meczu z Danią. Ostatni raz zagrał w 1947 roku. Łącznie w zespole narodowym rozegrał 6 spotkań – 4 przed wojną – i strzelił 1 bramkę. Znalazł się w szerokiej kadrze na Mistrzostwa Świata 1938, jednak wraz z kilkoma innymi zawodnikami pozostał w kraju jako rezerwowy.
Przed wojną występował w Naprzodzie Lipiny oraz AKS Chorzów (zagrał jeden mecz ligowy, 20 sierpnia 1939 przeciwko Garbarni). W czasie jej trwania nadal był zawodnikiem tego klubu, występującego w niemieckich rozgrywkach pod nazwą TuS Lipine. Powojenne mecze w reprezentacji rozgrywał jako piłkarz AKS Chorzów (1946–1948).
Życie prywatne.
Brat piłkarzy: Ryszarda Pieca - reprezentanta Polski i Alfonsa Pieca (*1923-1944). 

</doc>
<doc id="289103" url="https://pl.wikipedia.org/wiki?curid=289103" title="Nürnberg (1934)">
Nürnberg (1934)

Nürnberg – niemiecki krążownik lekki z okresu II wojny światowej, służący w okresie powojennym w marynarce ZSRR pod nazwą „Admirał Makarow”. Nazwany od miasta Norymbergi, był trzecim krążownikiem noszącym tę nazwę. Stanowił jedyny okręt swojego typu, stanowiącego ulepszenie konstrukcji krążownika „Leipzig”, i był ostatnim niemieckim zbudowanym krążownikiem lekkim.
Wodowany w 1934 roku, wszedł do służby w Kriegsmarine w 1935 roku. Służył podczas wojny na wodach Morza Północnego i Bałtyckiego. W grudniu 1939 roku został uszkodzony przez brytyjski okręt podwodny. Mało intensywnie używany bojowo, przez większą część wojny używany do zadań szkolnych. Po wojnie przyznany ZSRR, służył we Flocie Północnobałtyckiej od 1946 do 1959 roku. Złomowany w latach 60. XX wieku.
Uzbrojenie główne stanowiło dziewięć dział kalibru 15 cm (149 mm) w trzydziałowych wieżach. Wyporność standardowa krążownika wynosiła 7150 ton, a długość 181 m. Okręt miał unikalny napęd mieszany turbinowo-dieslowski, który pozwalał na osiągnięcie prędkości maksymalnej 32 węzły.
Budowa.
Po wcieleniu do służby w 1931 roku lekkiego krążownika „Leipzig” nastąpiła w Niemczech kilkuletnia przerwa w budowie okrętów tej klasy. Powstałe okręty nie były całkowicie zadowalające, głównie na skutek związania limitem 6000 ton wyporności, narzuconym traktatem wersalskim, co skutkowało oszczędnościami na ciężarze i słabą konstrukcją kadłuba w celu skonstruowania możliwie silnych jednostek. W końcu w 1933 roku, po dojściu Hitlera do władzy i zwiększenia wydatków na marynarkę, Niemcy postanowiły zbudować kolejny, szósty lekki krążownik. Ponieważ jednak klasa krążowników lekkich była w tym okresie w Niemczech niedoceniana, na korzyść nowoprojektowanych krążowników ciężkich, dlatego pomimo stopniowego odchodzenia od przestrzegania ograniczeń traktatu wersalskiego nie zdecydowano się na opracowanie nowego, większego i bardziej dopracowanego projektu. Zamiast tego nowy okręt „Nürnberg” zbudowano według zmodyfikowanego projektu krążownika „Leipzig”, stanowiącego z kolei daleko idące rozwinięcie poprzednich krążowników typu "K" ("Königsberg") z połowy lat 20. Nieco jedynie zwiększono wymiary i wyporność oraz zastosowano ulepszenia w podziale wewnętrznym i inne modyfikacje. Długość wzrosła o około 4 m, a szerokość o 0,1 m. Nowy okręt powtarzał też sylwetkę „Leipziga” z jednym szerokim kominem i główną nadbudówką umieszczoną za wieżą artylerii blisko dziobu, jednakże nadbudówka ta została znacznie rozbudowana, a katapulta dla wodnosamolotu została przeniesiona za komin. Za projekt odpowiadał Marineoberbaurat (główny budowniczy marynarki) Blechschmidt.
Okręt był budowany jako krążownik „F” ("Kreuzer F") lub "Ersatz Nymphe" – dla zamiany starego krążownika „Nymphe”. Zamówiono go 16 czerwca 1933 roku w stoczni Deutsche Werke w Kilonii. Położenie stępki miało miejsce 4 listopada 1933 roku, a budowę prowadzono pod numerem stoczniowym 234. Wodowanie i chrzest okrętu odbyły się 8 grudnia 1934 roku. Otrzymał nazwę „Nürnberg” (Norymberga), jako trzeci krążownik noszący tę nazwę, po krążownikach „Nürnberg” z 1908 i z 1917 roku, używanych podczas I wojny światowej. Wodowanie miało miejsce w 20. rocznicę bitwy koło Falklandów, w której zatonął pierwszy „Nürnberg”, a matką chrzestną była córka jego poległego dowódcy, Walburg Lehfeldt. Okręt wszedł do służby 2 listopada 1935 roku. Budowa kosztowała 40 milionów marek. Był to pierwszy duży okręt zamówiony i zbudowany w III Rzeszy po dojściu nazistów do władzy.
Konsekwencją oparcia nowego okrętu na mało już nowoczesnym projekcie „Leipziga” było to, że „Nürnberg” był mniejszy i nieco słabszy od nowo projektowanych w pierwszej połowie lat 30. krążowników zagranicznych. Ponadto, nie wyeliminowano w nim większości wad poprzednich projektów, głównie małej wytrzymałości kadłuba spowodowanej dążeniem do ograniczenia masy, przy dużych rozmiarach. Według części publikacji, na skutek przeciążenia kadłuba miał on najsłabszą dzielność morską spośród niemieckich krążowników okresu międzywojennego. Mimo to był uważany za najlepszy z niemieckich projektów krążowników lekkich. Kolejne projektowane niemieckie krążowniki lekkie typu "M", do których budowy zamierzano przystąpić w 1939 roku, lecz ostatecznie z nich zrezygnowano, miały być już budowane według całkiem nowego projektu, uzbrojonego w 8 dział 15 cm w czterech wieżach, aczkolwiek miały być niewiele większe (wyporność standardowa 7800 t).
Opis.
Architektura i konstrukcja kadłuba.
„Nürnberg” stanowił ulepszenie konstrukcji krążownika „Leipzig”, który z kolei zachował ogólną architekturę krążowników poprzedniego typu "K". Wszystkie te okręty miały nietypowe dla krążowników rozmieszczenie artylerii, z jedną wieżą na pokładzie dziobowym i dwoma na rufie w superpozycji (układ defensywny, optymalizowany dla krążowników pełniących samotnie zadania rajderskie i zwiadowcze, ostrzeliwujących się podczas odwrotu). Skutkowało to charakterystyczną sylwetką z nadbudówką umieszczoną blisko dziobu, w której przedniej części znajdowała się tradycyjna dla niemieckich krążowników opancerzona wieża dowodzenia. „Nürnberg” odróżniał się od wcześniejszych okrętów znacznie powiększoną nadbudówką dziobową, na szczycie której był dodatkowo w tylnej części umieszczony mostek admiralski (początkowo otwarty, od około 1936 roku oszklony). Z uwagi na to, krążownik był predestynowany do pełnienia roli okrętu flagowego zespołów floty, nad mostkiem admiralskim znajdował się, podobnie jak we wcześniejszych okrętach, masywny maszt rurowy z opancerzonym stanowiskiem kierowania ogniem. Na maszcie z tyłu były początkowo dwie boczne masywne platformy, usunięte około 1938 roku. Pojedynczy szeroki komin na śródokręciu miał inny kształt, skutkujący przesunięciem go nieco do przodu, a na kominie była charakterystyczna platforma dla reflektorów w formie otaczającej go galerii. Kadłub miał podniesiony pokład dziobowy, przechodzący na śródokręciu w pokład nadbudówki, na którego końcu na rufie była ustawiona druga wieża. Tak jak na „Leipzigu”, zrezygnowano z unikalnego rozsunięcia wież rufowych w kierunku burt zastosowanego w krążownikach typu "K", ustawiając je klasycznie – w osi symetrii okrętu. Rufa pozostała taka, jak w „Leipzigu”, o formie krążowniczej, natomiast nieznacznie zmieniono kształt dziobnicy na prosty zamiast lekko wygiętego.
Kadłub miał długość całkowitą 181,3 m i na linii wodnej 170 m, a szerokość 16,4 m. Zanurzenie maksymalne wynosiło 5,79 m, a normalne 4,75 m. Wyporność standardowa wynosiła 7150 t, konstrukcyjna 8060 t, a pełna 9040 t. Przy tym, wyporność standardowa była oficjalnie podawana jako 6000 t z uwagi na ograniczenia traktatu wersalskiego.
W stosunku do „Leipziga” kadłub został wydłużony o około 4 m przed wieżą dziobową. Konstrukcja kadłuba była analogiczna; również dzielił się poprzecznymi grodziami na 16 głównych przedziałów wodoszczelnych (numerowanych od rufy) i miał podwójne dno na 83% długości, a do 90% połączeń było spawanych. Wykonany był we wzdłużnym systemie naboru. Kadłub został wzmocniony, mimo to nadal był stosunkowo lekko skonstruowany z powodu oszczędności wagowych przy chęci zbudowania silnego okrętu, co negatywnie wpływało na jego wytrzymałość. Powtórzono w nim system niewielkich przedziałów na zewnątrz pasa pancernego pod linią wodną (wybrzuszeń lub bąbli), mieszczących zbiorniki paliwa i wody kotłowej. Wewnątrz kadłuba różnicę w stosunku do poprzednika stanowiły między innymi inaczej rozwiązane komory amunicyjne, w tym indywidualne komory pod wieżami kalibru 88 mm, ułatwiające dosyłanie amunicji. Po obu burtach były stępki przechyłowe oraz aktywne stabilizatory przechyłu, polepszające warunki użycia artylerii. „Nürnberg” miał dobrą żeglowność, lecz konstrukcja kadłuba okazała się zbyt słaba i podczas działań na Atlantyku podczas wojny domowej w Hiszpanii pojawiały się pęknięcia pokładu, co pociągnęło ograniczenie użycia okrętu od 1938 roku do Morza Północnego i Bałtyckiego oraz opracowanie procedur kolejności opróżniania zbiorników paliwa. Przy silnym wietrze okręt był podatny na dryf z powodu większej powierzchni nadbudówki. Planowano przebudowę kadłuba w celu zwiększenia jego wytrzymałości i powiększenia zbiorników paliwa, polegającą na dodaniu nowego zewnętrznego poszycia burt ze stali pancernej Wh grubości 10–12 mm, łączącego zewnętrzną krawędź wybrzuszeń z krawędzią górnego pokładu, lecz zrezygnowano z tych planów z uwagi na przygotowania do wojny (prace miały być prowadzone od 1 lipca 1939 do 1 kwietnia 1940 roku w stoczni Blohm &amp; Voss w Hamburgu).
Załoga wynosiła początkowo w czasie pokoju 637 osób (25 oficerów), a pod koniec wojny wzrosła do 896 (26 oficerów). Jako okręt flagowy zabierał dodatkowo 83 osoby, w tym 17 oficerów.
Uzbrojenie.
Uzbrojenie główne stanowiło dziewięć dział SK C/25 nominalnego kalibru 15 cm – faktycznie 149,1 mm, w trzech trzydziałowych wieżach. Działa te wyróżniały się długimi lufami (60 kalibrów) i wysoką prędkością wylotową 960 m/s. Strzelały one pociskami o masie 45,5 kg na odległość do 25 700 m, kąt podniesienia luf wynosił od -10° do +40°, a zapas amunicji 120 pocisków na działo (1080 ogółem, zwiększony w toku wojny do 1500). Używano pocisków przeciwpancerno-burzących i burzących. Szybkostrzelność wynosiła 6–8 strzałów na minutę na lufę. Masa wieży wynosiła 147,15 t. Pod względem uzbrojenia – dziewięciu dział kalibru typowego dla krążowników lekkich, „Nürnberg” znajdował się w chwili wejścia do służby w czołówce europejskich okrętów tej klasy, które miały na ogół osiem dział, jednakże w tym czasie w budowie już znajdowały się analogicznie lub silniej uzbrojone okręty potencjalnych przeciwników.
Uzbrojenie przeciwlotnicze średniego kalibru wzmocniono, stosując od początku osiem nowych dział 88 mm C/32 na czterech podwójnych podstawach Doppellafette C/32 rozmieszczonych na śródokręciu, po dwie na burtach („Leipzig” po modernizacji miał tylko sześć dział C/32, w rufowej części śródokręcia). Długość luf wynosiła 76 kalibrów. Działa miały centralny system kierowania ogniem SL-1. Miały one donośność 19 200 m do celów morskich i 12 400 m do celów powietrznych, kąt podniesienia luf od -10° do +80°, strzelały pociskami o masie 9 kg. Zapas amunicji został odpowiednio zwiększony do 3200 nabojów.
Lekkie uzbrojenie przeciwlotnicze było początkowo takie, jak na „Leipzigu” i składało się z ośmiu półautomatycznych działek 37 mm C/30 w czterech podwójnych stanowiskach (9600 nabojów). Dwa z nich umieszczone były po bokach nadbudówki dziobowej i dwa po bokach nadbudówki rufowej na końcu śródokręcia. Uzupełniały je cztery pojedyncze działka 20 mm. Lekkie uzbrojenie przeciwlotnicze było następnie podczas wojny wzmacniane:
Uzbrojenie uzupełniało 12 wyrzutni torpedowych kalibru 533 mm, w czterech potrójnych obrotowych aparatach na burtach na śródokręciu. Dwa rufowe aparaty torpedowe zdemontowano jednak wiosną 1941 roku w celu zamontowania na pancerniku „Scharnhorst”. Okręt zabierał pierwotnie 24 torpedy, w tym 12 zapasowych. Uniwersalność krążownika zwiększała możliwość zabrania na tory na pokładzie i postawienia aż 120 min, co nie było częstą cechą wśród krążowników innych państw.
Opancerzenie.
Opancerzenie było jak na połowę lat 30. stosunkowo dobre, powtarzając zasadniczo schemat i grubość z krążownika „Leipzig”. Opancerzenie pionowe, według charakterystycznego schematu dla krążowników niemieckich, tworzył pas burtowy na linii wodnej obejmujący prawie całą długość okrętu i wewnętrzny pokład pancerny, schodzący skosami do burt. Pas burtowy miał grubość 50 mm, jedynie na dziobie 18 mm, a za wieżą rufową 35 mm. W odróżnieniu od „Leipziga”, wykonany był z nowej stali pancernej Wotan hart (Wh). Burtowy pas pancerny był nachylony od pionu na zewnątrz (18°), a pokład pancerny o grubości 20 mm schodził do jego dolnej krawędzi łukami o grubości 25 mm, wzmacniającymi ochronę burt. Efektem był konserwatywny układ pancerza chroniącego dolną wewnętrzną część kadłuba w formie przyrównywanej do „skorupy żółwia”, obejmującej około 70% długości linii wodnej.
Wieże artylerii głównej otrzymały znacznie pogrubiony pancerz w stosunku do „Leipziga”: z przodu 80 mm, z boków 20 mm, z tyłu 35 mm, dach 20 mm w przedniej nachylonej części i 32 mm w tylnej części. Wzmocniony był również pancerz barbet wież, o grubości 60 mm ponad pokładem pancernym i 30 mm pod nim. Wieża dowodzenia z przodu nadbudówki miała taką samą grubość ścian 100 mm, a dachu i podłogi 30–50 mm, jedynie szyb komunikacyjny pod nią do centrali we wnętrzu okrętu miał ściany pogrubione do 60 mm. Ponadto lekko opancerzone było stanowisko kierowania ogniem na maszcie (20 mm ściany, 15 mm dach i podłoga), przedni dalmierz (20 mm) i stanowisko kierowania ogniem przeciwlotniczym (14 mm). Lekko opancerzone były też wieże dział 88 mm (12 mm z przodu i 10 mm po bokach). Brak jest danych o masie pancerza, lecz była niewiele większa, niż w „Leipzigu” (774 t bez wież), natomiast pancerz wież ważył po 31,5 t.
Napęd.
Zachowano system kombinowanej siłowni turbinowo-dieslowskiej „Leipziga”, napędzającej trzy śruby, z niewielkimi zmianami. Zasadniczy napęd stanowiły dwie turbiny parowe produkcji zakładów Deutsche Werke w Kilonii, z przekładniami redukcyjnymi – były one innego typu i rozwijały nieco większą moc projektową po 33 000 KM, łącznie 66 000 KM. Umożliwiały one rozwijanie prędkości projektowej 32 węzły. Turbiny umieszczone były w dwóch przedziałach za kotłowniami, rozdzielonych przedziałem przekładni (prawa – w przedniej maszynowni, lewa – w tylnej). Turbiny zasilane były w parę przez sześć kotłów parowych Marynarki, o ciśnieniu roboczym 17 atmosfer (podniesionym o jedną atmosferę w stosunku do poprzednika), rozmieszczonych parami w trzech sąsiadujących kotłowniach. Łączna powierzchnia ogrzewalna kotłów wynosiła 3980 m². Podczas prób, okręt osiągnął moc turbin 66 075 KM i prędkość 32,2 węzła.
Środkową śrubę napędzały cztery sprzężone nawrotne 7-cylindrowe dwusuwowe silniki wysokoprężne MAN M7 Za 32 o mocy po 3100 KM przy 600 obr./min (łączna moc 12 400 KM, tak jak w „Leipzigu”). Silniki ze wspólną przekładnią Vulcan były umieszczone w przedziale IV (od rufy) i miały wylot spalin w niewielkim kominku przed wieżą B. Prędkość marszowa na samych silnikach wynosiła 16,5 węzła i była znacząco wyższa, niż w okrętach typu "K". Przy pracy samych silników, zewnętrzne wały były rozłączane i obracane z małą prędkością przez silniki elektryczne dla zmniejszenia oporów stawianych przez śruby. Okręt mógł płynąć także pod samymi turbinami lub z całym pracującym zespołem napędowym. Dzięki takiemu układowi siłowni nie były potrzebne turbiny marszowe, a silniki zapewniały większą ekonomiczność. Przedziały siłowni były rozmieszczone w układzie liniowym, od dziobu: trzy kotłownie, przedział komór amunicyjnych dział 88 mm (nowość w stosunku do „Leipziga”), pierwszy przedział turbin, przedział reduktorów, drugi przedział turbin, przedział silników.
Trójłopatowe śruby zewnętrzne miały średnicę 400 cm, a wewnętrzna 325 cm. Środkowy wał miał śrubę o zmiennym skoku, której łopaty można było ustawiać w celu wywoływania najmniejszego oporu, lecz nie sprawdziła się w praktyce. Zapas paliwa wynosił 1125 m³ mazutu do kotłów (nieco mniej niż na poprzedniku) i 348 m³ oleju napędowego. Zasięg pływania w konsekwencji był nieco mniejszy i wynosił 3280 mil morskich przy prędkości 15 węzłów, 2260 Mm przy 21 w. i 1700 Mm przy 27 w.
Na „Nürnbergu” prawie dwukrotnie zwiększono w stosunku do poprzednika moc elektrowni okrętowej, w skład której wchodziły cztery turbogeneratory o mocy 300 kW i jeden generator wysokoprężny o mocy 350 kW (łącznie 1300 kW, napięcie 220 V).
Wyposażenie.
Zaletą było wyposażenie okrętu w katapultę dla wodnosamolotów zwiadowczych. Zastosowano 14-metrową obrotową katapultę na sprężone powietrze. W odróżnieniu od „Leipziga”, katapulta została umieszczona za kominem, a demontowany dźwig do podnoszenia samolotów był zainstalowany na końcu katapulty, obracając się razem z nią na obie strony. Można było zabrać do dwóch wodnosamolotów, które jednak nie były chronione przed wpływami atmosferycznymi i wodą z powodu braku hangaru. Jeden samolot mógł być przenoszony na katapulcie, a drugi za nią na pozycji do załadunku. Stosowano początkowo wodnosamoloty Heinkel He 60C, a od drugiej połowy 1939 roku Arado Ar 196. Wyposażenie lotnicze zostało zdemontowane jako zbędne w 1942 roku.
Tak jak „Leipzig”, okręt miał trzy główne dalmierze dla artylerii o bazie 6 m: jeden na dachu pomostu bojowego nadbudówki dziobowej, drugi nad opancerzonym stanowiskiem kierowania ogniem na maszcie, a trzeci na nadbudówce rufowej. Działa przeciwlotnicze 88 mm posiadały centralne stabilizowane stanowisko kierowania ogniem SL-1 z dalmierzem 3-metrowym. Dwa dalsze dalmierze 3-metrowe były umieszczone na platformach po bokach masztu rurowego i mogły służyć dla lekkiego uzbrojenia przeciwlotniczego lub torpedowego; ponadto dostępne były przenośne dalmierze metrowe dla lekkich działek. Okręt miał ponadto hydrolokator pasywny GHG ("Gruppenhorchgerat").
„Nürnberg” był początkowo wyposażony w pięć reflektorów do walki nocnej: cztery na galerii otaczającej komin i jeden na platformie z przodu masztu rurowego. W toku wojny wszystkie reflektory zostały zdemontowane jako nieprzydatne wskutek rozwoju radarów. Wiosną 1941 roku okręt otrzymał w miejsce dalmierza nad mostkiem na nadbudówce radar FuMO 21. W 1942 roku radar został wymieniony na FuMO 22, zamontowany wyżej, na platformie z przodu masztu rurowego, zamiast reflektora. W lecie 1944 roku radar wymieniono na FuMO 25 z dużą obrotową anteną materacową (opisywany też jako FuMO 24/25). Wreszcie w grudniu 1944 roku okręt otrzymał drugi radar FuMO 63 Hohentwiel-K na wzmocnionym w tym celu trójnogiem krótkim maszcie rufowym. Oprócz radaru, przed 1944 rokiem „Nürnberg” wyposażono w stacje walki radioelektronicznej (wykrywania promieniowania radarowego) w postaci pięciu anten FuMB 4 Sumatra wokół stanowiska kierowania ogniem na maszcie (cztery po bokach, jedna z przodu). Latem 1944 roku na miejscu anteny Sumatra z przodu stanowiska kierowania ogniem zamontowano na wysięgniku, nad radarem, obrotową antenę ramową detektora wykrywania promieniowania radarowego FuMB 6 Palau.
Służba.
Przed wojną.
„Nürnberg” wszedł do służby 2 listopada 1935 roku, podnosząc od 7 listopada tego roku nowo wprowadzoną banderę ze swastyką III Rzeszy. Po zakończeniu etapu prób na Bałtyku, 9 kwietnia 1936 roku został okrętem flagowym dowódcy Sił Rozpoznawczych kontradmirała Boehma (niem. "Befehlshaber der Aufklärungsstreitkräfte", BdA). Od 14 kwietnia do 8 maja odbył pierwszy rejs zagraniczny z krążownikami „Leipzig” i „Köln” na Wyspy Kanaryjskie i do Portugalii. W tym czasie usuwano na okręcie drobne niedociągnięcia. Następnie od 19 sierpnia do października 1936 roku „Nürnberg” z innymi okrętami niemieckimi pełnił służbę patrolową na wodach ogarniętej wojną domową Hiszpanii w ramach Komitetu Nieinterwencji (w rzeczywistości wspomagając blokadę Republiki); ponownie od listopada do 16 grudnia tego roku. Na początku 1937 roku okręt musiał przejść remont pęknięć kadłuba wywołanych przez sztormy atlantyckie, po czym od 24 kwietnia do 19 maja i od 17 czerwca do sierpnia tego roku ponownie wypływał na wody Hiszpanii. Między 29 września a 20 listopada 1937 roku okręt był remontowany w macierzystej stoczni. W ciągu kolejnych miesięcy załoga krążownika głównie szkoliła się na Bałtyku i Morzu Północnym i uczestniczyła w manewrach floty, ćwiczeniach i uroczystych wodowaniach kolejnych ciężkich okrętów. W marcu 1939 roku okręt brał udział w zagarnięciu Okręgu Kłajpedy, a w maju odbył wizyty w Göteborgu i Norwegii.
II wojna światowa.
Podobnie jak inne niemieckie krążowniki lekkie, „Nürnberg” nie był intensywnie używany bojowo podczas II wojny światowej, nie miał on również starć z żadnymi większymi okrętami nawodnymi aliantów. Był przewidziany do blokady polskiego wybrzeża, pod flagą dowódcy Sił Rozpoznawczych wiceadmirała Denscha, lecz w związku z ewakuacją polskich niszczycieli do Wielkiej Brytanii, został wraz z innymi krążownikami 1 września 1939 roku przebazowany z Bałtyku na Morze Północne. Pierwszą operacją bojową okrętu był udział w stawianiu obronnych zagród minowych u wybrzeży Niemiec w ramach operacji "Westwall". „Nürnberg” wraz z krążownikiem „Leipzig”, niszczycielami, torpedowcami i stawiaczem min „Grille” stawiał miny już 3, 4 i 5 września. 6 października krążownik był niecelnie atakowany torpedami przez brytyjski okręt podwodny HMS „Seawolf”, po czym został przebazowany na Bałtyk. Po krótkim remoncie na przełomie października i listopada, od 9 listopada „Nürnberg” został okrętem flagowym nowego dowódcy Sił Rozpoznawczych, admirała Lütjensa. Wraz z krążownikiem „Königsberg” wziął następnie udział w osłonie niszczycieli powracających z operacji stawiania zagród minowych u wybrzeży Wielkiej Brytanii w nocy 12/13 i 17/18 listopada 1939 roku, bez kontaktów z nieprzyjacielem.
12 grudnia wraz z krążownikami „Köln” i „Leipzig” wziął udział w kolejnym wypadzie na Dogger Bank celem osłony niszczycieli powracających z operacji minowej, podczas którego 13 grudnia przed południem „Leipzig”, a następnie „Nürnberg” zostały storpedowane przez brytyjski okręt podwodny „Salmon”. Dzięki manewrom unikowym, „Nürnberg” został o godzinie 11:28 trafiony tylko jedną torpedą w prawą burtę na samym dziobie, odnosząc umiarkowanie poważne uszkodzenie. Gródź wytrzymała napór i okręt nabrał tylko około 90 ton wody. Wstrząs uszkodził dalocelownik artylerii średniej i rannych zostało 15 członków załogi. „Nürnberg” zachował możliwość ruchu z prędkością do 18 węzłów i skierował się wraz z „Kölnem” do bazy. Po południu został jeszcze zaatakowany przez trzy bombowce Hampden, lecz bomby chybiły. Krążownik następnie dotarł 14 grudnia do bazy, pod eskortą niszczyciela „Hermann Künne”.
Po remoncie w macierzystej stoczni Deutsche Werke w Kilonii „Nürnberg” powrócił do służby 29 kwietnia 1940 roku, lecz nie zdążył wziąć udziału w ataku na Norwegię. Jedynie 14–19 czerwca eskortował z niszczycielem Z15 „Erich Steinbrinck” i trałowcami transportowiec wojska „Levante” do Trondheim. W dniach 25-28 lipca 1940 roku krążownik z niszczycielami „Karl Galster”, „Friedrich Ihn”, „Paul Jacobi”, „Hans Lody” i torpedowcami eskortował z Trondheim do Kilonii storpedowany pancernik „Gneisenau”. 4 grudnia „Nürnberg” wyszedł z ładunkiem min w celu postawienia zagrody obronnej u wejścia do Skagerraku, wraz z „Kölnem”, lecz operację odwołano z powodu złej pogody. Po inwazji na Norwegię Niemcy znacznie zmniejszyli aktywność działania ciężkich okrętów nawodnych, a szczególnie lekkich krążowników, które od lutego 1941 roku przeznaczono do celów szkolnych na Bałtyku. Wiosną 1941 roku okręt został wyposażony w radar. Po ataku na ZSRR, „Nürnberg” wszedł w skład północnej grupy Floty Bałtyckiej ("Baltenflotte"), utworzonej doraźnie 8 września 1941 roku w celu przeciwdziałania ewentualnym próbom przedarcia się z baz okrętów floty radzieckiej (wraz z pancernikiem „Tirpitz” i krążownikiem „Köln”). Okręt patrolował w rejonie Wyspa Alandzkich między 25 września a 1 października, bez starć z flotą radziecką.
W 1942 roku zdecydowano przebazować okręt do Norwegii do działań przeciw konwojom alianckim, w tym celu przeszedł od stycznia do sierpnia 1942 roku kapitalny remont w macierzystej stoczni połączony z niewielką modernizacją. Wzmocniono mu lekką artylerię przeciwlotniczą, demontując zbędną katapultę, a także wymieniono turbiny na nowe. Po okresie prób i szkolenia, dopiero 2 grudnia 1942 roku „Nürnberg” przybył do Narwiku w Norwegii. Po doznanej porażce w bitwie na Morzu Barentsa, w której okręt ten nie wziął udziału, Niemcy zaprzestali jednak wykorzystywania dużych okrętów nawodnych i „Nürnberg” pozostawał bezczynny, a 3 maja 1943 roku wycofano go z powrotem do Niemiec. Podczas przebazowania był atakowany przez brytyjskie kutry torpedowe pod Stavanger, lecz bezskutecznie. Powrócił następnie do roli szkoleniowej na Bałtyku. W 1944 roku wzmocniono mu lekkie uzbrojenie przeciwlotnicze i unowocześniono wyposażenie radarowe. 12 października 1944 roku wypełniający zadania szkoleniowe krążownik został dostrzeżony koło Bornholmu przez radziecki okręt podwodny „Lembit”, który jednak nie mógł zająć pozycji do ataku.
W odróżnieniu od innych niemieckich krążowników, „Nürnberg” nie został wykorzystany w walkach z nacierającą Armią Czerwoną na Pomorzu, natomiast zdecydowano wykorzystać go do stawiania zagród minowych w Cieśninach Duńskich. 3 stycznia 1945 roku wyszedł ze Świnoujścia i z innymi okrętami postawił zagrodę minową, po czym przebazował do Oslo. Po akcji stawiania min 13/14 stycznia (zagroda "Titus I"), okręt 27 stycznia 1945 roku przebazowano do Kopenhagi w Danii, gdzie pozostał do końca wojny, nie biorąc udziału w dalszych akcjach z powodu braków kadrowych i braków paliwa. 5 maja 1945 roku jednak załoga okrętu odparła z działek przeciwlotniczych atak duńskiego ruchu oporu dokonany za pomocą wybuchowego kutra, przy czym zginęło 4 członków załogi. Kopenhaga została zajęta przez oddziały brytyjskie 9 maja 1945 roku i okręt skapitulował. 24 maja krążownik przeszedł pod brytyjską kontrolę i pod eskortą krążowników „Dido” i „Devonshire” przeszedł do Wilhelmshaven, przy czym przez pewien czas nadal pozostawała na nim niemiecka załoga.
W służbie ZSRR.
Po wojnie, zgodnie z ustaleniami międzyalianckimi, okręt przypadł w ramach reparacji wojennych ZSRR. Wciągnięto go na listę floty już 5 listopada 1945 roku. 2 stycznia 1946 roku przekazano okręt stronie radzieckiej i podniesiono banderę, a następnie przebazowano z pomocą niemieckiej załogi pod dowództwem H. Gresslera, pod flagą radzieckiego wiceadmirała Jurija Ralla, do Lipawy, gdzie dotarł 5 stycznia. 13 lutego 1946 roku okręt nazwano „Admirał Makarow” (Ад­мирал Макаров), na cześć Stiepana Makarowa, a 15 lutego wcielono w skład Floty Północnobałtyckiej z bazą w Tallinnie. Podczas służby, przez pewien okres był okrętem flagowym adm. Zozuli oraz systematycznie uczestniczył w paradach na Newie w Leningradzie (między innymi w 1947 roku). W latach 1949–1951 okręt poddano modernizacji. Zamieniono przede wszystkim lekką artylerię przeciwlotniczą na typową radziecką – 20 działek 37 mm W-11 w podwójnych stanowiskach (10 × II), pozostawiając jednak dwa poczwórne działka 20 mm. Wymieniono też wyrzutnie torped na radzieckie. Początkowo pozostawiono niemieckie radary, dodając radar artyleryjski Riedan-2, później wymieniono całość wyposażenia radioelektronicznego. W 1951 roku okręt zagrał rolę brytyjskiego krążownika „Diomede” w filmie o Stalinie dotyczącym wojny domowej i interwencji w Rosji "Niezapomniany 1919" ("Незабываемый 1919").
Dalsze informacje o losie okrętu są niepewne. Wchodził on w skład Floty Północnobałyckiej do 24 grudnia 1955 roku. W związku ze zużyciem, został on następnie skreślony ze stanu jednostek bojowych i przeklasyfikowany na okręt szkolny, podporządkowany twierdzy w Kronsztadzie. Według różnych informacji, stało się to 13 października 1954 roku lub 24 grudnia 1955 roku albo 21 lutego 1957 roku. W roli okrętu szkolnego przebył prawie 12 000 mil morskich. 21 lutego 1957 roku doszło na nim do awarii kotłowni, po czym okręt używany był jako hulk koszarowy w Kronsztadzie. Według jednak innych informacji, jeszcze latem 1957 roku odbył rejs szkolny na Morze Północne. W 1956 roku planowano przebazować okręt na daleką północ i użyć do testów broni atomowej, lecz w sierpniu 1958 roku zrezygnowano z tych planów. 20 lutego 1959 roku ostatecznie skreślono okręt z listy floty i przeznaczono do złomowania. W 1960 roku przystąpiono do złomowania, które według niektórych informacji przeciągnęło się do 1967-1968 roku, prawdopodobnie w Leningradzie, a następnie w Kaliningradzie.
Dowódcy.
"źródło:, jeśli nie zaznaczono inaczej."

</doc>
<doc id="289104" url="https://pl.wikipedia.org/wiki?curid=289104" title="Hercules">
Hercules



</doc>
<doc id="289105" url="https://pl.wikipedia.org/wiki?curid=289105" title="Erwin Michalski">
Erwin Michalski

Erwin Paweł Michalski (ur. 27 czerwca 1912 w Chropaczowie, zm. 28 marca 1983 w Świętochłowicach) – polski piłkarz, prawy obrońca.
Czterokrotny reprezentant Polski. Do 1945 roku grał w Naprzodzie Lipiny, a w latach 1946–1947 był zawodnikiem AKS Chorzów, z którym zdobył 3. miejsce w mistrzostwach Polski.
Po zakończeniu piłkarskiej kariery, był trenerem w lokalnych klubach śląskich. Pochowany został na cmentarzu w Świętochłowicach - Lipinach.

</doc>
<doc id="289106" url="https://pl.wikipedia.org/wiki?curid=289106" title="Rochus Nastula">
Rochus Nastula

Rochus Karol Nastula, ps. „Roch” (ur. 15 sierpnia 1902 w Lipinach, zm. 17 marca 1977 w Świętochłowicach) – polski piłkarz grający na pozycji środkowego napastnika, trener piłkarski. Król strzelców Ekstraklasy 1929.
Z zawodu ślusarz, po wojnie górnik.
Kariera.
Nastula był wychowankiem klubu Silesia Lipiny. W 1922 przeniósł się do innej drużyny w tej miejscowości, Naprzodu, w której występował do 1926. Odszedł po nałożeniu dyskwalifikacji za próbę wyłudzenia od klubu zwrotu zarobków za dzień, w którym nie pracował, lecz grał w piłkę.
W latach 1927–1929 reprezentował barwy Czarnych Lwów, rozgrywając 58 spotkań ligowych i zdobywając 57 bramek. Jednocześnie pracował w fabryce konserw mięsnych. Pomimo iż pod koniec sezonu 1929 opuścił kilka spotkań z powodu kontuzji, został królem strzelców rozgrywek (25 trafień), jako pierwszy Ślązak w historii. Jest najskuteczniejszym zawodnikiem w historii występów Czarnych w elicie, ponadto ich rekordzistą w liczbie bramek zdobytych w jednym meczu ekstraklasy (cztery z 1.FC Katowice w sierpniu 1928) oraz w liczbie kolejnych spotkań z hat-trickiem (trzy w czerwcu 1929). Charakteryzował się znakomitym wyszkoleniem technicznym, intuicją i sprytem, pomimo słabych warunków fizycznych. Preferował grę bezkontaktową. Jako pierwszy zagrał w polskiej lidze rok po roku w dniu swoich urodzin.
W 1930 wrócił do Naprzodu i występował w nim do 1933, bezskutecznie próbując awansować do ekstraklasy. Odrzucił wiele propozycji przeniesienia się do innych zespołów. Nie zagrał nigdy w reprezentacji Polski, jako jedyny król strzelców ekstraklasy w okresie międzywojennym.
Po zakończeniu kariery zawodniczej został trenerem, prowadził po wojnie Szombierki Bytom, Liniarnię Bytom, ŁTS Łabędy, Hejnał Kęty i Garbarnię Brzeg. Zmarł w rodzinnych Lipinach (od 1951 dzielnicy Świętochłowic) w wieku 74 lat.

</doc>
<doc id="289109" url="https://pl.wikipedia.org/wiki?curid=289109" title="WWE">
WWE

World Wrestling Entertainment Inc., promowana skrótowcem WWE – amerykańska firma medialno-rozrywkowa zajmująca się przede wszystkim organizowaniem widowisk i programów telewizyjnych związanych z wrestlingiem.
W swojej obecnej postaci została zarejestrowana 21 lutego 1980. Powstała w 1952 pod nazwą Capitol Wrestling Corporation. W 1982 została wykupiona przez Vince’a McMahona i przemianowana na Titan Sports Promotions. Kolejna zmiana nazwy nastąpiła w 1999, na World Wrestling Federation Entertainment Inc. Swoją obecną nazwę firma zarejestrowała 5 maja 2002.
WWE promuje się jako organizacja wrestlingu, znana od 2002 jako World Wrestling Entertainment (WWE). Wcześniej była znana jako Capitol Wrestling Corporation (CWC) w latach 1952–1963, World Wide Wrestling Federation (WWWF) w latach 1963–1979 i World Wrestling Federation (WWF) w latach 1979–2002.
Siedziba WWE znajduje się pod adresem 1241 E Main Street w Stamford (Connecticut). WWE ma też biura w Nowym Jorku, Los Angeles, Londynie, Meksyku, Mumbaju, Szanghaju, Singapurze, Dubaju, Monachium i Tokio. Obecnym CEO firmy jest Nick Khan, a prezesem zarządu firmy i akcjonariuszem większościowym jest Vince McMahon.
Historia.
Capitol Wrestling Corporation (1952–1963).
Firma znana dziś jako WWE została założona w 1952 pod nazwą Capitol Wrestling Corporation (CWC) przez doświadczonego promotora boksu i wrestlingu, Jessa McMahona, oraz wpływowego promotora wrestlingu, Tootsa Mondta. W 1953 firma dołączyła do ligi National Wrestling Alliance (NWA), która kontrolowała podział Stanów Zjednoczonych na terytoria poszczególnych promotorów wrestlingu. Jessowi McMahonowi i Tootsowi Mondtowi przypadł rejon północno-wschodni, obejmujący Nowy Jork, Pensylwanię, New Jersey i Connecticut. Po śmierci Jessa McMahona 21 listopada 1954, jego syn, Vincent James McMahon, zastąpił go jako nowy współwłaściciel organizacji i szybko stał się akcjonariuszem większościowym. Głównym partnerem Vincenta Jamesa McMahona był Toots Mondt.
World Wide Wrestling Federation (1963–1982).
24 stycznia 1963 Capitol Wrestling Corporation odłączyło się od National Wrestling Alliance z powodu sporu związanego z decyzją NWA o zmianie głównego mistrza ligowego, którym do tej pory był związany z CWC Buddy Rogers. Jess McMahon i Toots Mondt zmienili nazwę organizacji na World Wide Wrestling Federation (WWWF). Firma przez kolejne lata cieszyło się dużą popularnością między innymi za sprawą wrestlera Bruno Sammartino, który był głównym mistrzem w latach 1963–1971 i 1973–1977. W 1971 WWWF ponownie przyłączyło się do ligi National Wrestling Alliance. W 1969 Vincent James McMahon sprzedał udziały należące do odchodzącego na emeryturę Tootsa Mondta Robertowi „Gorilla Monsoon” Marelli. W 1979 World Wide Wrestling Federation zostało przemianowane na World Wrestling Federation (WWF).
World Wrestling Federation (1982–2002).
6 czerwca 1982 Vincent Kennedy McMahon kupił organizację WWF od swojego ojca, Vincenta Jamesa McMahona, i jego parterów biznesowych: Phila Zacko, Arnolda Skaalanda i Roberta „Gorilla Monsoon” Marelli. W tym czasie WWF obejmowało już swoim zasięgiem Maryland, Pensylwanię, Nowy Jork, Delaware, New Jersey, Connecticut, Rhode Island, Massachusetts, New Hampshire, Vermont, Maine i Dystrykt Kolumbia. Vincent Kennedy McMahon postanowił sobie za cel uczynienie z WWF głównej federacji wrestlingu w Stanach Zjednoczonych, a następnie na całym świecie. W 1983 WWF opuściło ligę NWA i zawarło umowę z USA Network na emitowanie gal w telewizji kablowej. Popularni wrestlerzy z innych terytoriów przyłączali się do WWF w zamian za obietnicę szerszego rozgłosu i wyższej pensji. National Wrestling Alliance zaczęło tracić na znaczeniu.
Lata 80. zostały okrzyknięte, między innymi przez samą firmę, złotą erą wrestlingu. Do popularności WWF przyczyniły się między innymi Hulkamania, czyli fenomenowi wrestlera Hulka Hogana, sukces pierwszej gali pay-per-view, WrestleManii, promocja w MTV, zaangażowanie w promocję WWF takich celebrytów jak Cyndi Lauper i Mr.T, a także decyzja National Broadband Network o emisji programu WWF, "Saturday Night's Main Event", co dwa tygodnie naprzemiennie z "Saturday Night Live".
Po 1993 popularność WWF zaczęła słabnąć na korzyść konkurencyjnej organizacji World Championship Wrestling (WCW), która przejęła takich popularnych wrestlerów jak Hulk Hogan i Randy Savage, a 4 września 1995 rozpoczęła produkcję programu "Monday Nitro" w tych samych godzinach, co nadawany przez WWF "Monday Night Raw". Był to początek rywalizacji, która przeszła do historii jako Monday Night Wars (Poniedziałkowe wojny). W celu sprostania wyzwaniu, WWF zmieniło styl organizowanych przez siebie gal i programów na bardziej brutalny i nieprzyzwoity, a główną atrakcją miała być rywalizacja między popularnym wówczas wrestlerem, Stone Cold Steve’em Austinem, a właścicielem organizacji, Vince’em McMahonem, który ujawnił swoją pozycję w firmie po kontrowersyjnym wydarzeniu znanym jako Montreal Screwjob. WWF ostatecznie zwyciężyło rywalizację i 23 marca 2001 wykupiło World Championship Wrestling za 4,2 miliony dolarów.
World Wrestling Entertainment (od 2002).
W 2002 fundacja charytatywna World Wide Fund for Nature oskarżyła World Wrestling Federation o naruszenie umowy z 1994, dotyczącej zezwolenia na używanie akronimu WWF, i wniosła sprawę do sądu. Sąd odebrał organizacji wrestlingu prawo do używania skrótowca, w związku z czym postanowiono zmienić nazwę World Wrestling Federation (WWF) na World Wrestling Entertainment (WWE). W kolejnych latach wypracowano różne ugody, które pozwoliły WWE na używanie akronimu WWF w materiałach archiwalnych.
W związku z rozszerzeniem personelu WWE po przejęciu WCW, firma zarządziła podział franczyzy na brandy SmackDown i Raw. W 2004 firma kupiła od sądu upadłościowego wszystkie aktywa popularnej w latach 90. organizacji Extreme Championship Wrestling (ECW), która słynęła z organizowania walk hardcorowych. 13 czerwca 2006 utworzony został trzeci brand, o nazwie ECW, który był traktowany jako kontynuacja upadłej organizacji. Brand ten istniał do 16 lutego 2010. Pierwszy okres podziału organizacji na brandy zakończył się 29 sierpnia 2011 roku.
13 listopada 2005, w wieku 38 lat, zmarł popularny wrestler Eddie Guerrero. Przyczyną był zawał mięśnia sercowego doznany z powodu miażdżycy. W swojej autobiografii Guerrero przyznał, że w przeszłości był uzależniony od alkoholu i narkotyków oraz przyjmował duże dawki sterydów anabolicznych. W odpowiedzi na pokłosie po jego śmierci, 27 lutego 2006 WWE wprowadziło politykę wellness, której celem było zwalczanie narkomanii i stosowania sterydów wśród członków personelu firmy. Zgodnie z nową polityką, firma zaczęła między innymi przeprowadzać losowe kontrole antydopingowe. Kolejne poprawki zostały wprowadzone w 2009, 2010, 2011 i 2012.
25 czerwca 2007 popularny wrestler Chris Benoit zamordował swoją żonę, Nancy Benoit, i syna, Daniela Benoit, po czym popełnił samobójstwo wieszając się przy pomocy maszyny do ćwiczeń. W mieszkaniu rodziny Benoit znaleziono koktajl przygotowany z leków na receptę i sterydów anabolicznych, a chirurdzy przeprowadzający sekcję ustalili, że wrestler miał uszkodzony mózg. Głośna tragedia przyczyniła się do wielu zmian w organizacji. Z czasem budowa ciał zawodników zatrudnianych przez WWE stała się bardziej stonowana. Ograniczono sytuacje, w których wrestlerzy mogli doznać urazu głowy, w tym częste i charakterystyczne dla WWE ciosy składanym krzesłem. Starano się też aby w czasie walk nie dochodziło do krwawienia.
22 lipca 2008 WWE wydało oświadczenie o zmianie kategorii wiekowej, zgodnej z systemem TV Parental Guidelines, na PG (zalecany nadzór rodzicielski). Organizacja wprowadziła zauważalne zmiany aby osiągnąć tę kategorię i się w niej utrzymać. Stonowano brutalność i seksualizm, a przekleństwa, wulgaryzmy i krew od tej pory pojawiały się w głównych programach bardzo rzadko.
W 2012 na bazie programu "NXT" – reality show, którym uczestnicy rywalizowali o kontrakt zawodowy z WWE – utworzono osobny brand, nastawiony na rozwój zawodników przygotowywanych do występów w Smackdown i Raw. Od tego momentu NXT organizuje gale bez elementów reality show i posiada ekskluzywne tytuły mistrzowskie.
W 2016 przywrócono podział WWE na brandy. Na czele Raw i Smackdown staneli wtedy kolejno Stephanie McMahon i Shane McMahon, dzieci właściciela WWE, Vince’a McMahona.
17 czerwca 2022 r., podczas dochodzenia przeprowadzonego przez Radę Dyrektorów WWE w sprawie zgłoszonych „potajemnych pieniędzy” wypłaconych byłemu pracownikowi przez Vince’a McMahona po romansie, Mr. McMahon ustąpił ze stanowiska prezesa rady dyrektorów i dyrektora generalnego WWE i został zastąpiony przez swoją córkę, Stephanie McMahon Levesque, jako tymczasowego prezesa rady dyrektorów i tymczasowego tymczasowego dyrektora genarnego WWE. Pomimo zmiany, Vince McMahon pojawił się tamtej nocy na "WWE SmackDown", otwierając show krótkim przemówieniem, którego najważniejsze momenty „wtedy, teraz, na zawsze i co najważniejsze razem” były cytowane przez różne media, gdy Vince informował ludzi, że nadal kontroluje Creative team zza kulis. 22 lipca Vince McMahon oficjalnie ogłosił swoją emeryturę na Twitterze, mówiąc: „W wieku 77 lat czas na emeryturę. Dziękuję WWE Universe. Wtedy. Teraz. Na zawsze. Razem”. Po ogłoszeniu przejścia Vince’a na emeryturę, Stephanie McMahon Levesque została oficjalnie mianowana prezesem rady dyrektorów, podczas gdy ona i Nick Khan zostali mianowani współdyrektorami generalnymi WWE. Triple H przejął stanowisko szefa działu kreatywnego, wznawiając jednocześnie stanowisko wiceprezesa wykonawczego ds. relacji z talentami, a później został awansowany na stanowisko Chief Content Officera. Komentatorzy podkreślali znaczenie emerytury McMahona, mówiąc, że oznacza to początek nowego okresu w historii WWE. Gala SummerSlam 2022, które odbyło się 30 lipca 2022 roku, było pierwszą galą WWE pay-per-view, które odbyło się pod przewodnictwem Stephanie McMahon i Triple H’a. 18 sierpnia WWE Hall of Famer Shawn Michaels został awansowany na wiceprezesa WWE ds. kreatywnego rozwoju talentów.
W styczniu 2023 roku, Vince McMahon ogłosił zamiar powrotu do firmy przed negocjacjami dotyczącymi praw medialnych. Prawa medialne WWE z Fox i USA Network wygasną w 2024 roku. W tym samym miesiącu JP Morgan zostało zatrudnione do obsługi ewentualnej sprzedaży firmy, z takimi firmami jak Comcast (właściciele NBCUniversal i wieloletni partnerzy WWE), Fox Corp (nadawca SmackDown), Disney (właściciele ESPN), Warner Bros. Discovery (nadawcy konkurencyjnej promocji AEW), Netflix, Amazon, Endeavour Group Holdings (właściciele UFC) i Liberty Media spekulują na zakup firmy z CAA i Funduszem Inwestycji Publicznych Arabii Saudyjskiej również na liście. 10 stycznia Stephanie McMahon zrezygnowała z funkcji prezesa rady dyrektorów i współdyrektora generalnego, również tego samego dnia Vince McMahon objął stanowisko prezesa wykonawczego rady dyrektorów WWE, podczas gdy Nick Khan został jedynym dyrektorem generalnym WWE.
Działalność komercyjna.
Działalność komercyjna WWE obejmuje takie segmenty jak telewizja, telewizja internetowa, domowa rozrywka, Digital Media, wydarzenia na żywo, licencjonowanie, merchandising, WWEShop, WWE Studios i inne.
Podstawą działalności WWE jest organizowanie gal i serii wydarzeń związanych z wrestlingiem. Firma czerpie dochody ze sprzedaży biletów i praw do transmisji, a także z reklam. W 2016 WWE produkowało średnio 5 godzin oryginalnej treści emitowanej cotygodniowo w telewizji (nie licząc telewizji internetowej). Główne programy związane z wrestlingiem emitowane w telewizji to trzygodzinne "Raw" i dwugodzinny "SmackDown", których kolejne odcinki mają swoją premierę w USA Network, a powtórki są nadawane na NBC Universo i Uni HD. Produkowane są też inne programy, w tym reality show takie jak "Total Divas" i "Total Bellas" na E! Network. Regularnie organizowanymi galami nieemitowanymi w telewizji są NXT i 205 Live.
WWE posiada własną telewizję internetową WWE Network, z której czerpie zyski dzięki płatnym subskrypcjom. Telewizja jest dostępna w ponad 220 państwach. Subskrybenci otrzymują dostęp do nagrań zarówno najnowszych, z ostatniego tygodnia, jak i znacznie starszych, sięgających lat 80. XX wieku. Telewizja zawiera nagrania większości programów i gal pay-per-view organizacji WWE, WCW i ECW, a także do część nagrań AWA, WCCW i innych nieistniejących. Oprócz tego powstają programy nagrywane specjalnie na potrzeby WWE Network, takie jak "Holy Foley", "Swerved" i "WWE Story Time". Do WWE Network można uzyskać dostęp za pośrednictwem PC, Kindle Fire, Androida, iPhone’a, Apple TV, Roku, konsol gier wideo, odtwarzaczy Blu-Ray, telewizji hybrydowej i TiVo. Liczba subskrybentów wynosiła pod koniec kolejnych lat: w 2014 – 816 tysiące, 2015 – 1,212 milionów, w 2016 – 1,403 milionów, a w 2017 – 1,471 milionów. WWE sprzedaje też swoje nagrania w formacie fizycznym lub cyfrowym na nośnikach DVD i Blu-Ray. Poza Stanami Zjednoczonymi ich dystrybucją zajmują się licencjobiorcy zewnętrzni.
Firma otrzymuje tantiemy i opłaty licencyjne z wielu produktów związanych z WWE, takich jak gry komputerowe, zabawki i kostiumy. Produkowane są gry tematyczne takie jak seria "WWE 2K" dostępna na komputer osobisty i konsole gier wideo, a także "WWE SuperCard" dostępne na iOS i Androidzie. WWE produkuje własną muzykę, ale też licencjonuje muzykę wykonywaną przez artystów.
W trakcie organizowanych wydarzeń, za pośrednictwem strony internetowej WWEShop i za pośrednictwem innych platform handlu elektronicznego (takich jak Amazon) sprzedawane są produkty kolekcjonerskie i pamiątkowe, takie jak koszulki, czapki, repliki pasów mistrzowskich i inne przedmioty. W swojej ofercie WWE ma też akcesoria mobilne, takie jak dzwonki, tapety i gry.
Filia WWE Studios zajmuje się produkcją filmów kinowych, telewizyjnych i direct-to-video, w których często występuje personel organizacji WWE.
Firma czerpie też zyski z reklam na swoich stronach internetowych i witrynach stron trzecich, w tym na YouTube.
Gale wrestlingu.
Podstawową działalnością firmy WWE, na której opierają się wszystkie inne, jest organizowanie gal wrestlingu w formacie cotygodniowym lub pay-per-view. Część z nich jest emitowana w telewizji. Wszystkie docelowo zostają później umieszczone na WWE Network. WWE produkuje oryginalne materiały przez 52 tygodnie w ciągu roku, które są nadawane w 25 językach. Telewizja internetowa WWE Network, na której docelowo są zamieszczane wszystkie gale i programy, jest dostępna w 180 państwach.
Obowiązujące zasady.
W 2016 wyciekł dokument z zaleceniami dla pracowników dotyczącymi wydarzeń związanych z wrestlingiem. Z dokumentu wynika, że:
Terminologia.
8 lipca 2015 do internetu wyciekł dokument z zaleceniami dla komentatorów i konferansjerów. Opisuje on rolę jaką mają odgrywać, a także terminologię, jakiej powinni używać. Analitycy dostrzegli, że zalecenia wypisane w dokumencie pokrywają się z praktyką WWE. O tym, że lista zaleceń terminologicznych nadal jest w użyciu wspomniał Goldberg w podcaście w marcu 2017. Do słów, których personel WWE nie powinien używać zaliczają się:
Personel.
Personel WWE składa się z zapaśników, menadżerów, komentatorów, spikerów, osób przeprowadzających wywiady, sędziów, trenerów, producentów, scenarzystów oraz innych różnych pozycji. Kadra kierownicza i członkowie rady dyrektorów są również uwzględnieni. Zasięg kontraktów WWE rozciąga się od kontraktów rozwojowych po wieloletnie umowy. Większość pracowników głównego rosteru występuje na "Raw", "SmackDown", galach pay-per-view oraz live eventach. Zawodnicy z kontraktami rozwojowymi występują na "NXT" oraz live eventach przeznaczonych dla brandu NXT.
Mistrzostwa i osiągnięcia.
Osiągnięcia.
Hall of Fame.
WWE posiada własną galerię sławy, WWE Hall of Fame, przeznaczoną dla osobowości szczególnie zasłużonych dla wrestlingu. Została utworzona 22 marca 1993, a jej pierwszym członkiem został André the Giant. Kolejne ceremonie, w trakcie których przyłączane są kolejne osobistości, mają miejsce dwa dni przed każdą galą z corocznej serii "WrestleMania". Osobowości mogą zostać wprowadzone są za życia lub pośmiertnie oraz indywidualnie lub zespołowo (stajnie i tag teamy). WWE Hall of Fame posiada też osobne skrzydło dla celebrytów, przeznaczone dla sławnych ludzi, którzy przyczynili się do promocji wrestlingu, choć kojarzeni są z inną dziedziną, niż rozrywka sportowa. Istnieje też skrzydło "Legacy" dla osób związanych z wczesnym wrestlingiem, przede wszystkim z pierwszej połowy XX wieku.
W 2015 roku ustanowiono nagrodę Warrior Award, nazwaną na cześć wrestlera The Ultimate Warriora. Nagroda przedstawiana jest jako wyróżnienie dla osób, które "odznaczyły się szczególną siłą i wytrwałością i które żyły z odwagą oraz pokorą, odzwierciedlającą nieposkromionego ducha The Ultimate Warriora". Nagroda jest wręczana corocznie przez Danę Warrior, wdowę po Warriorze. Choć WWE promuje laureatów Warrior Award jako osoby wprowadzone do "Hall of Fame", te osoby nie mają swojego profilu w sekcji "Hall of Fame" na stronie WWE.com, a ich wizerunki nie widnieją w internetowej galerii wszystkich wprowadzonych.
Pomimo że nigdy nie powstał budynek odzwierciedlający fizycznie galerię sławy, WWE miało w planach zbudowanie takiego obiektu. W 2008, Shane McMahon, ówczesny wiceprezes wykonawczy od spraw medialnych WWE, oświadczył, że firma od lat gromadzi pamiątki po wrestlerach, które są opisywane i dzielone na kategorie w razie gdyby taki budynek miał powstać.
Po ceremonii w 2021 galeria liczyła 214 wprowadzonych. Na tę liczbę składa się 121 wyróżnionych indywidualnie wrestlerów, 17 zespołów (liczących razem 49 osób), 12 celebrytów, 7 laureatów nagrody "Warrior Award" oraz 46 członków skrzydła "Legacy". 47 członków zostało wprowadzonych pośmiertnie.
Procesy sądowe.
Poniżej zostały opisane sprawy sądowe, w których pozwana została firma WWE lub jej właściciel Vince McMahon, a także procesy, które doprowadziło do postawienia WWE lub McMahona w stan oskarżenia.
Sprawa Owena Harta.
Wrestler Owen Hart zmarł 23 maja 1999 na gali "WWF" "Over the Edge". Miał walczyć z mistrzem, The Godfatherem, o pas WWF Intercontinental Championship. Odgrywał w tym czasie komiczną postać superbohatera o imieniu The Blue Blazer. Przed walką miał wejść na arenę spuszczając się po linie z sufitu. Mechanizm zatrzaskowy zadziałał jednak niezgodnie z planem i otworzył się, gdy wrestler był na wysokości ponad 20 metrów. Hart spadł, zetknął się klatką piersiową z linami ringu, a następnie uderzył głową w narożnik, po czym z dużą siłą runął plecami na matę. Zmarł w drodze do szpitala. Wydarzenie to wywołało wiele kontrowersji i krytyki, między innymi ze strony rodziny zmarłego. Ojciec Owena Harta, Stu Hart, tuż po wypadku wyraził przekonanie, że doszło do zaniedbania. Brat Bret Hart oskarżył o "zamordowanie" brata głównego scenarzystę organizacji w tym okresie, Vince’a Russo. Skrytykował też decyzję prezesa, Vince’a McMahona, o nieprzerwaniu gali po wypadku i stwierdził, że jego brat nie chciałby aby widowisko było kontynuowane po jego śmierci. Kuzyn Owena Harta, Roddy Piper, w czasie jednej z gal TNA wygłosił przemówienie, w którym oskarżył pracującego wówczas dla organizacji Vince’a Russo o "zabójstwo". Segment ten nie był zaplanowany przez organizację. Wdowa po tragicznie zmarłym, Martha Hart, złożyła pozew sądowy przeciwko WWF, który w listopadzie 2000 zakończył się ugodą i wypłaceniem przez firmę 18 milionów dolarów.
Pozew o naruszenie znaku towarowego World Wide Fund for Nature.
W 1994 brytyjska fundacja charytatywna World Wide Fund for Nature poskarżyła się World Wrestling Federation na używanie tego samego skrótowca – "WWF". Fundacja zarejestrowała swój skrótowiec w 1961, a organizacja wrestlingu w 1989. Fundacja zgodziła się jednak by organizacja wrestlingu używała tego skrótowca w swoim logo pod warunkiem, że nie będzie on często wspominany w telewizji i kojarzony z wrestlingiem. W 2002 World Wide Fund for Nature oskarżyło World Wrestling Federation o naruszenie umowy z 1994 i wniosła sprawę do sądu, który odebrał organizacji wrestlingu prawo do używania skrótowca, w związku z czym organizacja postanowiła zmienić nazwę na World Wrestling Entertainment. W kolejnych latach wypracowano różne ugody, które pozwoliły WWE na używanie akronimu WWF w materiałach archiwalnych.
Pozwy związane z chroniczną encefalopatią pourazową.
23 października 2014 były wrestler Billy Jack Haynes wniósł do sądu rejonowego w Portland w stanie Oregon pozew przeciwko WWE, w którym zarzucił organizacji "rażąco złe traktowanie wrestlerów dla własnej korzyści oraz ukrywanie badań medycznych, a także zaprzeczanie badaniom i dowodom na to, że wrestlerzy WWE doznają traumatycznych urazów mózgu". Haynes wniósł również o przyznanie pozwu statusu zbiorowego, obejmującego innych byłych wrestlerów. Jego prawnicy mówili wówczas, że do pozwu może dołączyć około 500 byłych pracowników WWE. Haynes wniósł też o wymuszenie na firmie utworzenie funduszu powierniczego, z którego miały zostać wypłacone odszkodowania za kontuzje. 21 stycznia 2015 podobny pozew wnieśli Vito LoGrasso i Evan Singleton, którzy w wyniku urazów odniesionych w czasie wykonywania zawodu mieli doznać urazów powodujących migrenę, utratę pamięci, zaburzenia depresyjne i głuchotę.
W 2016 Billy’ego Jacka Haynesa reprezentował adwokat Konstantine Kyros, któremu udało przekonać się do wspólnego pozwu jeszcze Russa McCullougha, Matthew „Luther Reigns” Wiese'a i Ryana Sakodę. Sędzia Vanessa Bryant rozstrzygnęła sprawę na korzyść WWE. W uzasadnieniu napisała, że wrestlerzy zostali zranieni przez innych uczestników tego, co powód opisał jako "wyreżyserowane", a zatem w sposób, o którym powód wiedział lub powinien był przewidzieć. Kyrosowi udało się przekonać większą liczbę osób do podobnego pozwu zbiorowego. Oskarżenie dotyczyło świadomego niedopatrzenia WWE, w wyniku którego wielu byłych zawodników cierpiało po latach na chroniczną encefalopatię pourazową. W 2018 pozew zbiorowy obejmował 60 osób. Były to, w kolejności alfabetycznej: Ferrin Jesse Barr vel JJ Funk, Ron Bass (w jego imieniu Ronald Scott Heard), Rodney Begnaud vel Rodney Mack, Bobbi Billard, Terry Michael Brunk vel Sabu, James Brunzell vel Jumpin’ Jim, Mark Canterbury vel Henry Godwin, Marc Copani vel Muhammad Hassan, Bryan Emmett Clark Jr. vel Adam Bomb, Barry Darsow vel Smash, Donald Driggers, Bill Eadie vel Ax, Michael “Mike” Enos vel Blake Beverly, Harry Masayoshi Fujiwara vel Mr. Fuji (w jego imieniu córka Kelli Fujiwara Sloan), George Gray vel One Man Gang, Susan Green vel Sue Green, Sylvain Grenier, Salavador Guerrero IV vel Chavo Guerrero Jr. Michael R Halac vel Mantaur, Judy Hardee vel Judy Martin, James Harris vel Kamala, Don Leo Heaton vel Don Leo Jonathan, Dave Hebner, Earl Hebner, Jon Heidenreich, Jonathan Hugger vel Johnny the Bull, Marty Jannetty, John Jeter vel Johnny Jeter, Mark Jindrak, Ken Johnson vel Slick, Rick Jones vel Black Bart, Brian Knighton vel Axl Rotten (w jego imieniu Barbara Marie Leydig i Bernard Knighton), Joseph M. Laurinaitis vel Road Warrior Animal, James Manley vel Jim Powers, Lou Marconi, Troy Martin vel Shane Douglas, Ashley Massaro vel Ashley, Omar Mijares vel Omar Atlas, Carlene B. Moore-Begnaud vel Jazz, Angelo Mosca vel King Kong Mosca, John Nord vel The Bezerker, Anthony Norris vel Ahmed Johnson, Larry Oliver vel The Crippler, Paul Orndorff vel Wonderful, Victoria Otis vel Princess Victoria, Chris Pallies vel King Kong Bundy, Ken Patera, Rod Price, Jon Rechner vel Balls Mahoney (w jego imieniu wdowa Gayle Schecter), Bruce “Butch” Reed vel The Natural, Charles Bernard Scaggs vel Flash Funk, Perry Satullo vel Perry Saturn, David Silva vel Sylvano Sousa, Timothy Alan Smith vel Rex King (w jego imieniu matka Shirley Fellows), Tracy Smothers vel Freddie Joe Floyd, James W. „Jimmy” Snuka (w jego imieniu wdowa i opiekunka Carole M. Snuka), Terry Szopinski vel The Warlord, Charles Wicks vel Chad Wicks, Sione Havea Vailahi vel The Barbarian i Boris Zhukov.
29 marca 2018 sędzia Vanessa Bryant rozstrzygnęła sprawę Vito LoGrasso i Evana Singletona na korzyść WWE. W uzasadnieniu podano, że nie ma dowodów na to by WWE wiedziało o ryzyku związanym z częstymi urazami głowy i długotrwałych skutkach z tym związanych. Według oświadczenia Bryant, nie można przypisać WWE wiedzy o tym przed 2008 rokiem.

</doc>
<doc id="289110" url="https://pl.wikipedia.org/wiki?curid=289110" title="NGO">
NGO



</doc>
<doc id="289111" url="https://pl.wikipedia.org/wiki?curid=289111" title="Józef Kasprzyk">
Józef Kasprzyk

Józef Kasprzyk (ur. 19 marca 1939 w Oświęcimiu) – polski piłkarz grający na pozycji napastnika. Król strzelców II ligi polskiej w 1956, reprezentant polskiej reprezentacji w piłce nożnej (U-19) w latach 1956–1957.
Kariera klubowa.
Był zawodnikiem Naprzodu Lipiny w latach 1956–1961. W drużynie rozegrał 102 mecze, zdobywając dla niej 47 bramek.
W 1956 roku został królem strzelców II ligi polskiej po strzeleniu 16 bramek. W Internecie pojawia się błędna informacja, że miało to miejsce w 1960, co jest błędem, gdyż w latach 1958–1960 tytuł ten należał do Manfreda Urbasa, który w 1960 strzelił 19 goli.
W latach 1962–1963 grał w ŁKS Łódź w ekstraklasie.
Reprezentacja Polski (U-19).
Józef Kasprzyk grał mecze jako napastnik w reprezentacji Polski (U-19). Spotkania, w których brał udział, zostały przedstawione w tabeli.
Zagrał także w nieoficjalnych meczach towarzyskich polskiej reprezentacji U-19 przeciwko: KS Chełmek, Górnikowi Zabrze, Naprzód Lipiny, Poloni Bytom, Ślęzie Wrocław.

</doc>
<doc id="289113" url="https://pl.wikipedia.org/wiki?curid=289113" title="Rajmund z Fitero">
Rajmund z Fitero

Rajmund z Fitero, właśc. hiszp. "Raymond Sierra" (ur. na początku XII wieku w Saint-Gaudens w Królestwie Aragonii, zm. w 1163 w Ciruelos k. Toledo w Nowej Kastylii) – hiszpański duchowny katolicki, zakonnik cysterski (SOCist.) i opat, założyciel rycerskiego zakonu Calatravy, święty Kościoła katolickiego.
Urodził się w diecezji tuluskiej na terenie dzisiejszej Francji. Był kanonikiem katedry w Tarazonie. Wstąpił do zakonu cystersów w Escale-Dieu, w diecezji Tarbes, stając się mnichem opactwa Scala Dei (fr. "l'Abbaye de l'Escaladieu"). Wysłany do Hiszpanii założył opactwo cysterskie w Fitero w Królestwie Nawarry, którego został pierwszym opatem.
W 1158 roku utworzył zakon rycerzy z Calatravy przy wydatnej pomocy swego przyjaciela i doradcy, o. Diego Velazqueza, byłego rycerza, w celu obrony miasta i twierdzy Calatrava. Zamek ten miał kluczowe znaczenie w systemie obrony stolicy Kastylii, Toledo. Templariusze, stanowiący wcześniej jego załogę, stwierdzili, że nie będą w stanie utrzymać powierzonej im twierdzy ze względu na szczupłość swoich sił. W związku z tym król Sancho III poszukiwał nowych chętnych do obrony twierdzy. Ulegając namowom Velazqueza, Rajmund poprosił króla o powierzenie mu zamku w Calatravie. Sancho powierzył miasto i twierdzę cystersom w osobie Rajmunda we wieczyste władanie pod warunkiem obrony ich przed wrogami wiary.
Rajmund rozkazał przenieść liczne dobra z opactwa Fitero do Calatravy, oraz otrzymał pomoc finansową od arcybiskupa Toledo, który dodatkowo obiecał wszystkim pomagającym odpust całkowity od wszelkich win. W krótkim czasie Rajmund zebrał znaczny oddział, który stał się zaczątkiem nowego zakonu.
Po jego śmierci duchowni pod przywództwem opata Rudolfa (Rodolfo) opuścili Calatravę i powrócili do życia klasztornego w Ciruelos, a jedynie Velazquez z kilkoma mnichami pozostali, aby wspierać rycerzy. Nowy zakon nabrał wtedy wyraźnie militarnego charakteru, wzorując się na templariuszach i joannitach.
Wspomnienie liturgiczne św. Rajmunda obchodzone jest 1 lutego za "Martyrologium Rzymskim" (niegdyś: 15 i 16 marca lub 30 kwietnia).
Jego kult liturgiczny zaaprobował w 1719 roku papież Klemens XI.

</doc>
<doc id="289114" url="https://pl.wikipedia.org/wiki?curid=289114" title="Dead Can Dance (album)">
Dead Can Dance (album)

Dead Can Dance – debiutancki album muzyczny grupy Dead Can Dance nagrany w latach 1983–1984.
Historia albumu.
Sesja nagraniowa.
Sesja nagraniowa albumu rozpoczęła się w 1983 roku, w londyńskim studiu Blackwing, z którego korzystali wtedy niektórzy wykonawcy związani z wytwórnią 4AD. Mimo niewielkiego doświadczenia Brendan Perry odrzucił możliwość skorzystania z usług znanych producentów, w tym również szefa 4AD Ivo Watts-Russella i podjął decyzję, iż produkcją płyty zajmie się sam zespół:
Dzięki takiemu założeniu, pomimo problemów związanych z nagrywaniem i pewnej niedoskonałości płyty, zespół osiągnął dość niezwykle brzmienie i niepowtarzalny, oryginalny klimat, oddający ówczesny kierunek jego myślenia muzycznego. Samo studio nie było przystosowane do nagrywania muzyki akustycznej, ponieważ skonstruowano je dla potrzeb elektronicznych zespołów nagrywających dla wytwórni Mute jak Yazoo czy Depeche Mode. Muzycy Dead Can Dance postanowili w tej sytuacji zrezygnować z nagrywania utworów na żywo (jak pierwotnie zamierzali) i nagrali każdy instrument osobno mając świadomość, że nagrania będą uboższe.
W nagrywaniu części instrumentalnej pomagał im Robin Guthrie z Cocteau Twins .
Wydanie.
Album ukazał się w Wielkiej Brytanii 27 lutego 1984 roku jako longplay. Zawierał 10 utworów, z których 4 śpiewała Lisa Gerrard a 5 Brendan Perry; jedno nagranie, "The Fatal Impact" było instrumentalne i stanowiło remix kompozycji z 1978 roku. 
Album został dość ciepło przyjęty przez rynek, chociaż sami muzycy nie byli szczególnie z niego zadowoleni, zwłaszcza od strony technicznej. 
Trudno się z tym nie zgodzić. Z drugiej jednak strony zauważyć należy, iż utwory zawarte na tym albumie zawierają – w zalążkowej postaci – te wszystkie idee i koncepcje kompozytorsko-aranżacyjne, które zespół będzie z powodzeniem wykorzystywał przy tworzeniu kolejnych albumów. Pojawił się też (m.in. w „Musica Eternal”) oryginalny instrument yang t’chin (58-strunowa chińska cytra).
W 1988 roku album został wznowiony w wersji CD, poszerzonej o EP-kę "Garden of the Arcane Delights"
W 2008 roku wytwórnia Warner Music Japan Inc. w ramach Audiophile Edition wydała album w pierwotnej wersji jako hybrid SACD. Album zewnętrznie przypominał miniaturowy LP: tekturowa okładka albumu, papierowa i dodatkowa – foliowa koszulka, w której znajdowała się płyta; również nalepki na niej, dołączona książeczka ze zdjęciem zespołu i z tekstami wybranych utworów przypominały oryginalny longplay. Całość wzbogacona została dodatkowym, pozłacanym grzbietem w stylu japońskiego obi.
Okładka albumu.
Czarno-biała, surowa okładka albumu, obok logo grupy zawiera rysunek twarzy, przypominający jakąś rzeźbę. W rzeczywistości była to maska Aborygenów. W tym czasie zespół zamieszczał ją na afiszach koncertowych i swoich znaczkach do przypięcia na ubraniu. Był to więc swego rodzaju jego symbol.
Lista utworów.
LP.
Zestaw utworów na płycie winylowej z 1984 roku
Side A:
Side B:
CD.
Zestaw utworów na płycie CD z 1988 roku:
Opinie krytyczne.
W opinii Neda Raggetta z AllMusic Brendan Perry i Lisa Gerrard swoim debiutem płytowym stworzyli „uderzający, mroczny punkt orientacyjny” w muzyce wczesnych lat 80. Wkład wokalny ich obojga ocenił jako „wspaniały, bogaty, ciepły i nieziemski”, natomiast gęste, błyskotliwe dźwięki gitary i dudniąca gitara basowa oraz perkusja świadczyły jego zdaniem o muzycznych powiązaniach z Robinem Guthrie i Robertem Smithem. Recenzent wyróżnił utwory: „Frontier” (eksperymenty Lisy Gerrard z „z plemienną perkusją”), „Ocean” („wokalny wypad [Gerrard] w sferę glosolalii na tle gitary, dzwonków i innych instrumentów) oraz „Musica Eternal” („utwór doskonały, o fantastycznej, wysokiej nucie, z powoli narastającą kombinacją dźwięków dulcimeru, niskich tonów basu i strzelistego wokalu Gerrard”).
Recenzent Sputnikmusic stwierdził, iż debiutancki album Dead Can Dance przypomina swoim brzmieniem popularne wówczas gatunki, takie jak post-punk czy rock gotycki dając za przykład Joy Division i wczesny Cocteau Twins. Wskazuje na to, jego zdaniem, „bardzo mroczna, nastrojowa i w ogóle nie podnosząca na duchu muzyka”. Zauważył, że choć za stronę wokalną odpowiadają zarówno Brendan Perry jak i Lisa Gerrard, to piosenki Perry’ego są „raczej zwykłymi rockowymi utworami i stanowią zdecydowanie słabszą połowę albumu. Są wciąż bardzo dobre, (…) bardzo chwytliwe i zawierają mroczną atmosferę, na której Dead Can Dance będzie później bazować, jednak brakuje im eksperymentów, które są udziałem Gerrard”. Pomimo tych zastrzeżeń do najlepszych utworów albumu zaliczył zaśpiewane przez niego „A Passage in Time” i „Wild in the Woods”. Ocenił, iż album wprawdzie „nie osiąga wyżyn późniejszych dokonań [zespołu], jednak mimo lekkiej niekonsekwencji jest wciąż godnym polecenia debiutem”.

</doc>
<doc id="289115" url="https://pl.wikipedia.org/wiki?curid=289115" title="Slamet">
Slamet

Slamet () – czynny wulkan w środkowej części Jawy w Indonezji; zaliczany do stratowulkanów. Drugi pod względem wysokości szczyt Jawy (po Semeru).
Wysokość 3428 m n.p.m. (według innych źródeł 3432 m), średnica krateru ok. 450 m, głębokość ok. 150 m. 
Erupcje notuje się od 1772 roku, trwają zwykle od kilku dni do kilku tygodni.

</doc>
<doc id="289117" url="https://pl.wikipedia.org/wiki?curid=289117" title="Koszykówka na letnich igrzyskach olimpijskich">
Koszykówka na letnich igrzyskach olimpijskich

W koszykówkę na igrzyskach olimpijskich gra się regularnie od 1936, turniej demonstracyjny odbył się w 1904. Kobiety swój pierwszy turniej rozegrały w 1976.

</doc>
<doc id="289118" url="https://pl.wikipedia.org/wiki?curid=289118" title="Koszykówka na Letnich Igrzyskach Olimpijskich 1936">
Koszykówka na Letnich Igrzyskach Olimpijskich 1936

Koszykówka na Letnich Igrzyskach Olimpijskich 1936 - turniej rozegrany pomiędzy 7 a 14 sierpnia 1936 w Berlinie w Niemczech. 23 narody zgłosiły się do rywalizacji, tworząc z turnieju koszykówki największe zawody w grach zespołowych.
Międzynarodowa Federacja Koszykówki zarządziła w 1936 eksperymentalne zawody z koszykówką na świeżym powietrzu (na zewnątrz). Korty tenisa ziemnego posłużyły do współzawodnictwa. To powodowało dyskusję, kiedy pogoda była niekorzystna, szczególnie podczas końcowej fazy turnieju.
Medale zostały rozdane przez Jamesa Naismitha, twórcę koszykówki. Wszystkie trafiły do krajów Ameryki Północnej.
Klasyfikacja ogólna.
9-14 
9-14 
9-14 
9-14 
9-14 
9-14 
15-18 
15-18 
15-18 
15-18 
19-23 
19-23 
19-23 
19-23 (wycofała się przed rozpoczęciem turnieju)
19-23 (wycofała się przed rozpoczęciem turnieju)
Wyniki.
Pierwsza runda.
Zwycięzcy awansują do drugiej rundy. Przegrani trafiają do rundy pocieszenia i mają kolejną szanse na awans. 
Pierwsza runda pocieszenia.
Wygrani awansują do drugiej rundy. Przegrani odpadają z turnieju i zajmują miejsca 19-23.
Druga runda.
Zwycięzcy awansują do trzeciej rundy. Przegrani mają ostatnią szansę w drugiej rundzie pocieszenia.
Runda druga pocieszenia.
Przegrani miejsca 15-18.
Runda trzecia.
W trzeciej rundzie przegrani definitywnie odpadają z turnieju (miejsca 9-14), nie było rund pocieszenia. Zwycięzcy awansują do czwartej rundy.
Runda czwarta.
Zwycięzcy przechodzą do strefy medalowej. Przegrani grają o ostateczną klasyfikację.
Runda medalowa.
Finał.
Finał został rozegrany 14 sierpnia w fatalnych warunkach. Rywalizacja była rozgrywana na otwartym powietrzu, na błotnistym korcie przy silnych opadach deszczu. Przez bagno zawodnicy nie mogli kozłować i zdobyli minimalną ilość punktów. Najlepszym strzelcem meczu był reprezentant USA - Joe Fortenbury z 7 punktami. Na dodatek nie było żadnych siedzeń dla ponad tysięcznej widowni, która przez całe widowisko stała i mokła. 

</doc>
<doc id="289122" url="https://pl.wikipedia.org/wiki?curid=289122" title="Cessna">
Cessna

Cessna Aircraft Company – jeden z najbardziej znanych producentów lekkich samolotów (nazywanych dawniej "Columbia"). Historia firmy sięga początków XX w., kiedy to w 1911 r. Clyde Cessna, farmer zamieszkały w USA, wybudował drewniany samolot i przeleciał nim jako pierwszy trasę pomiędzy rzeką Missisipi oraz Górami Skalistymi. Sukces biznesowy jest zasługą jego wnuka – Dwane’a Wallace’a.
W latach 1960–1989 w Europie wersje licencyjne produkowała francuska firma „Reims Aviation”.
Przedsiębiorstwo kilka razy zmieniło właściciela. Od 1992 r. jej właścicielem jest firma Textron Inc. W marcu 2014 Cessna Aircraft Company oficjalnie zaprzestała działalności, wchodząc w strukturę nowo powstałej spółki Textron Aviation.
Najbardziej znane modele to szkoleniowo-treningowy Cessna 150 (i jego nowsza wersja – 152), a także rodzina Conquest (od modelu 425), która począwszy od modelu 500 została przemianowana na Citation. Citation to samoloty przeznaczone do przewozów pasażerskich – głównie biznesowych. Modele Citation są dostępne w różnych wariantach. Model Citation X uchodzi za najszybszy biznesowy samolot dotąd wyprodukowany. Może pomieścić maksymalnie 12 osób.

</doc>
<doc id="289124" url="https://pl.wikipedia.org/wiki?curid=289124" title="Puchar Anglii w piłce nożnej">
Puchar Anglii w piłce nożnej

Puchar Anglii w piłce nożnej () – najstarsze klubowe rozgrywki piłkarskie na świecie o charakterze pucharu krajowego w Anglii. Organizowane co sezon przez Angielską Federację Piłkarską (The FA) i przeznaczone są dla klubów piłkarskich z Anglii oraz Walii, zrzeszonych w związku. Najważniejsze po Premier League piłkarskie rozgrywki w kraju. Zwycięzca otrzymuje prawo do grania w rundzie grupowej Ligi Europy.
Historia.
Pierwszy finał tych rozgrywek odbył się 16 marca 1872 pomiędzy drużynami Wanderers F.C. i Royal Engineers A.F.C., w obecności dwóch tysięcy widzów zgromadzonych na Kennington Oval. Wygrali ci pierwsi, a jedynego gola zdobył Morton Peto Betts. W 1863 roku nowo założony The Football Association (The FA) opublikował przepisy dotyczące gry w piłkę nożną, ujednolicając różne zasady stosowane wcześniej. 20 lipca 1871 roku w biurach gazety "The Sportsman" sekretarz FA C.W. Alcock zaproponował komitetowi FA, że "pożądane jest ustanowienie Challenge Cup w związku ze Stowarzyszeniem, dla którego wszystkie kluby należące do Związku powinny być zaproszony do udziału w rozgrywkach". Inauguracyjny turniej FA Cup rozpoczął się w listopadzie 1871 roku. Po łącznie trzynastu meczach Wanderers zostali zwycięzcami finału, który odbył się 16 marca 1872 roku. Wanderers zachował ten trofeum i w następnym roku. Nowoczesny puchar zaczął być ustanawiany w sezonie 1888/89, kiedy wprowadzono eliminacje.
Po edycji sezonu 1914/15 rozgrywki zostały zawieszone z powodu I wojny światowej i wznowione dopiero w sezonie 1919/20. Finał Pucharu Anglii z 1923 roku, powszechnie znany jako "Finał Białego Konia", był pierwszym finałem rozgrywanym na nowo otwartym stadionie Wembley (znanym wówczas jako Empire Stadium). W finale z 1927 roku po raz pierwszy zaśpiewano "Trzymaj się ze mną" w finale Pucharu, co stało się tradycją przedmeczową. W związku z wybuchem II wojny światowej turniej nie był rozgrywany w latach 1939–1945. Ze względu na przerwy wojenne rozgrywki obchodziły stulecie istnienia dopiero w sezonie 1980/81; trafnie w finale znalazł się gol Ricky Villa, który został później uznany za największy gol strzelony w finale Pucharu Anglii, ale od tego czasu został zastąpiony przez Stevena Gerrarda.
Po uprzednim obejrzeniu powtórek, współczesna praktyka zapewniania zakończenia meczów półfinałowych i finałowych w jednym meczu została wprowadzona w 2000 roku. Przebudowa Wembley po raz pierwszy pozwoliła na rozegranie finału poza Anglią, finały 2001-2006 rozgrywane były na Millennium Stadium w Cardiff. Finał powrócił na Wembley w 2007 roku, a następnie półfinały z 2008 roku. 
Od 2015 roku rozgrywki znane jako "The Emirates FA Cup" od swojego głównego sponsora.
Format.
Format rozgrywek był wiele razy zmieniany. W rozgrywkach uczestniczą kluby występujące w Mistrzostwach Anglii aż do poziomu 10 w systemie angielskiej ligi piłkarskiej – wszystkie 92 profesjonalne kluby z Premier League (poziom 1) i English Football League (poziomy od 2 do 4) oraz kilkaset drużyn spoza ligi w poziomach od 1 do 6 w National League System (poziomy od 5 do 10). W sezonie 2011/12 rywalizowało rekordowe 763 klubów. Turniej składa się z 12 losowanych rund, po których następują półfinały i finał. Uczestnicy nie są rozstawiani, chociaż system pucharowy oparty na poziomie ligi gwarantuje, że w późniejszych rundach wejdą drużyny z wyższych rankingów – minimalna liczba meczów potrzebnych do wygrania, w zależności od tego, w którą rundę przystąpi drużyna do rozgrywek, wynosi od sześciu do czternastu.
Pierwsze sześć rund to rozgrywki eliminacyjne, z którego 32 drużyny przechodzą do pierwszej rundy turnieju głównego, spotykając się z pierwszą z 48 profesjonalnych drużyn z I i II Ligi. Ostatnimi uczestnikami są kluby Premier League i Championship, które biorą udział w losowaniu trzeciej rundy właściwej. W erze nowożytnej tylko jedna drużyna spoza ligi dotarła do ćwierćfinału, a drużyny poniżej poziomu 2 nigdy nie dotarły do finału.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Anglii na podium oficjalnie stawało w sumie 57 drużyn. Liderem klasyfikacji jest Arsenal F.C., który zdobył 14 trofeów.
Stan na 14.05.2022.
Sponsorzy.
Od początku rozgrywek w sezonie 1994/1995, FA Cup posiada sponsora tytularnego. Aby jednak zachować tożsamość rozgrywek, każdy kolejny sponsor zobligowany jest do wkomponowania w nazwę frazy „The FA Cup”. Umowy sponsorskie zawierane są na okres czterech lat, jednak możliwe jest przedłużenie umowy, tak jak w przypadki firmy E.ON, o jeden dodatkowy rok. Obecnie głównym sponsorem jest firma Emirates. Umowa zawarta została w 2015 roku i obowiązuje do roku 2018 i do tego czasu, nazwą rozgrywek będzie 'The Emirates FA Cup'.
Od sierpnia 2006 do 2013, Umbro było producentem piłek na spotkania FA Cup. Od marca 2013 roku do dzisiaj, producentem piłek jest firma Nike.

</doc>
<doc id="289126" url="https://pl.wikipedia.org/wiki?curid=289126" title="Linijka">
Linijka

Linijka – mały liniał rysunkowy, prosty przyrząd kreślarski o kształcie prostokąta i przekroju trapezu. Najczęściej z naniesioną podziałką mianowaną, jednostronną. Używana do kreślenia linii prostych. Linijka z podziałką bywa nazywana przymiarem rysunkowym.

</doc>
<doc id="289127" url="https://pl.wikipedia.org/wiki?curid=289127" title="John Scofield">
John Scofield

John Scofield (ur. 26 grudnia 1951 w Dayton, Ohio) – amerykański gitarzysta jazzowy. Jest uważany za jednego z najwybitniejszych i najbardziej wpływowych gitarzystów w całej historii jazzu i fusion. Grał i współpracował z takimi muzykami jak Miles Davis, Billy Cobham, MMW, Joe Lovano, Jack DeJohnette, Pat Metheny, Gerry Mulligan i inni.

</doc>
<doc id="289128" url="https://pl.wikipedia.org/wiki?curid=289128" title="Cermet">
Cermet

Cermet, cermetal, spiek ceramiczno-metalowy to materiał kompozytowy spieczony (sprasowany) z materiałów ceramicznych i metalowych. Metal jest zwykle spoiwem dla tlenków, borków, węglików lub tlenku glinu. Używane metale to zwykle nikiel, molibden i kobalt. W zależności od użytych materiałów cermet może być kompozytem z matrycą metalową (MMC – metal matrix composite), ale zazwyczaj metal nie stanowi więcej niż 20% objętości. Metal stanowi spoiwo, podtrzymuje kowalność, przewodność cieplną, odporność na zmiany temperatury i wstrząsy. Materiał ceramiczny zapewnia ognioodporność i twardość. Własności zależą od stosunku ilościowego użytych materiałów, wielkości cząsteczek i technologii produkcji.

</doc>
<doc id="289129" url="https://pl.wikipedia.org/wiki?curid=289129" title="Kompozyt">
Kompozyt



</doc>
<doc id="289138" url="https://pl.wikipedia.org/wiki?curid=289138" title="Stearman PT-17 Kaydet">
Stearman PT-17 Kaydet

Stearman model 75, znany także jako Stearman, Boeing Stearman (firma Stearman została wykupiona przez Boeinga w 1934) czy Kaydet – dwupłatowy, dwumiejscowy samolot szkolno-treningowy używany przez siły powietrzne Stanów Zjednoczonych (USAAC, USAAF) i marynarkę wojenną (US Navy) w latach 30. i 40. XX wieku, aż do zakończenia II wojny światowej.
Po wojnie tysiące samolotów tego typu trafiło na rynek cywilny gdzie służyły jako popularne samoloty sportowe i rolnicze.

</doc>
<doc id="289139" url="https://pl.wikipedia.org/wiki?curid=289139" title="PT-17">
PT-17



</doc>
<doc id="289140" url="https://pl.wikipedia.org/wiki?curid=289140" title="Kaydet">
Kaydet



</doc>
<doc id="289141" url="https://pl.wikipedia.org/wiki?curid=289141" title="LG">
LG



</doc>
<doc id="289142" url="https://pl.wikipedia.org/wiki?curid=289142" title="Tytus Kopisch">
Tytus Kopisch

Tytus Kopisch (ur. ok. 1802, zm. 1847) – łódzki kupiec i przedsiębiorca lniarski, prowadził w Łodzi pierwszą przemysłową farbiarnię tkanin bawełnianych.
Przybył do Łodzi z Kowar na Dolnym Śląsku w 1828 i przy dzisiejszej ul. ks.bpa W. Tymienieckiego 5 (dawniej: św. Emilii), nieopodal ulicy Piotrkowskiej kupił od Daniela Illa fabrykę zwaną dziś "Starym Bielnikiem" lub "Bielnikiem Kopischa" (budowa bielnika, zainicjowana przez administrację rządową Królestwa Polskiego została zakończona w 1825). Protokół z kupna wymienia: „dwa domy jednopiętrowe z suterenami /.../ jedną łączną z sobą całość frontową tworzące, wraz z przynależnymi do tych domów śluzą i dwoma kołami wodnemi”.
Po kupnie fabryki, wsparty finansową pożyczką rządu Królestwa, rozbudował zakład i sprowadził do Łodzi tkaczy lnu ze Śląska, dla których wybudował 17 drewnianych domów parterowych. Tkacze ci byli zatrudnieni przy wyrobie płótna, a jego wykończeniem zajmowała się manufaktura Kopischa. Była ona jednym z większych zakładów lniarskich w Królestwie. Po powstaniu listopadowym firma podupadła i przestała się liczyć na rynku, a po dwudziestu kilku latach przedsiębiorstwo przestało być opłacalne. W 1847 Kopisch sprzedał firmę i powrócił do ojczyzny. Od lat 70. XIX w. właścicielem bielnika był Karol Wilhelm Scheibler.
Bielnik jest obecnie najstarszym zachowanym obiektem włókienniczej Łodzi

</doc>
<doc id="289145" url="https://pl.wikipedia.org/wiki?curid=289145" title="Hasselt">
Hasselt

Hasselt (wym. ) – miasto w północno-wschodniej Belgii, stolica belgijskiej Limburgii. Leży nad rzeką Demer i Kanałem Alberta.
Historia.
Założone w VII wieku; nazwa wiąże się prawdopodobnie z leszczyną. Było ono jednym z największych miast hrabstwa Loon. Ówczesne hrabstwo obejmowało tereny obecnej prowincji Limburg. Miasto otrzymało nazwę w 1165 roku i niedługo potem zaczęło starać się o nadanie praw miejskich. Otrzymało je w 1232 roku od hrabiego Arnolda IV. Dzięki korzystnemu położeniu w pobliżu zamku hrabiowskiego i opactwa Herkenrode w Kuringen, Hasselt szybko stało się jednym z ważniejszych ośrodków Limburgii, choć stolicą prowincji było Borgloon. W roku 1366 hrabstwo stało się częścią diecezji Liège i znajdowało się pod panowaniem francuskim aż do roku 1794. 
5 grudnia 1798 r. w trakcie wojny chłopskiej w Belgii (tzw. "belgijska Wandea" 1798–1799) doszło do bitwy pod Hasselt, w której zrewoltowani chłopi z Flandrii, Brabancji oraz Campine pod wodzą Emanuela Benoit Rolliers'a, sprzeciwiający się przymusowemu zaciągowi do wojska francuskiego, w toku ciężkich walk (z użyciem kos, wideł i broni zdobycznej) zostali pokonani przez Francuzów. Pomimo klęski powstańcy walczyli jeszcze kilka miesięcy, zanim całkowicie ulegli siłom francuskim.
Stolicą regionu aż do 1839 roku było Maastricht, jednak po uzyskaniu niepodległości przez Belgię zostało ono w Holandii. Od tego czasu Hasselt jest stolicą belgijskiej prowincji Limburgia. W 1967 roku Limburgia została wyłączona z diecezji Liège i od tej pory Hasselt należy do diecezji Hasselt.
Gospodarka.
W mieście rozwinął się przemysł elektrotechniczny, chemiczny, drzewny oraz spożywczy.
Komunikacja miejska.
Od 1 lipca 1997 roku zlikwidowano w Hasselt odpłatność za poruszanie się komunikacją miejską. Autobusy miejskie, oznaczone literą "H" były darmowe zarówno dla mieszkańców, jak i turystów. Pozostałe linie - dla mieszkańców Hasselt, ale tylko podczas podróży na terenie miasta. Na przełomie XX i XXI wieku cechą transportu w Hasselt był niezwykle wysoki udział transportu samochodami osobowymi (aż 71%), jednak w ciągu kolejnych lat udział transportu publicznego wzrósł znacznie 
W 2014 przywrócono odpłatność od części użytkowników.
Zwiedzanie.
W okolicach.
W 2004 roku Hasselt otrzymało tytuł "najbardziej towarzyskiego miasta we Flandrii", i od tego samego roku przyjęło tytuł "Stolicy Dobrego Smaku"

</doc>
<doc id="289146" url="https://pl.wikipedia.org/wiki?curid=289146" title="Kościół św. Krzysztofa we Wrocławiu">
Kościół św. Krzysztofa we Wrocławiu

Kościół św. Krzysztofa we Wrocławiu – kościół ewangelicko-augsburskiej parafii św. Krzysztofa we Wrocławiu, położony przy pl. św. Krzysztofa znajdującym się na rogu ul. Kazimierza Wielkiego i Wierzbowej.
Historia.
Do 1945.
Pierwotnie na jego miejscu znajdowała się kaplica pogrzebowa św. Marii Egipcjanki, należąca do parafii św. Marii Magdaleny. Pierwsza wzmianka o niej pochodzi z 1267 z dokumentu fundatora, księcia Władysława wrocławskiego. Znajdowała się pod opieką cechu kuśnierzy, mieszkających przy dzisiejszej ulicy Oławskiej i w okolicach.
Na początku XV wieku kaplicę przebudowano na gotycki kościół. Dzieło architekta i mistrza kamieniarskiego Henryka z Ząbkowic (Heinricha Frankensteina) było jednonawową trzyprzęsłową ceglaną budowlą na planie prostokąta 32×16 metrów. Nawa nakryta jest sklepieniem sieciowym (które było nowością we Wrocławiu), natomiast jednoprzęsłowe pięcioboczne prezbiterium – krzyżowo-żebrowym. Dwuspadowy stromy dach kryty był dachówką. Kościołem, tak jak pobliską Bramą Oławską, opiekowali się wciąż kuśnierze; był on też co najmniej od 1416, kiedy wygłaszano w nim polskie kazania, ośrodkiem skupiającym mieszkających we Wrocławiu Polaków. W połowie XV wieku kościół zmienił patrona na św. Krzysztofa, dzięki czemu uzyskał znaczne korzyści, potwierdzone przez papieża. W 1461 dobudowano do kościoła kwadratową wieżę zwieńczoną hełmem w kształcie ostrosłupa z ołowianej blachy. W 1539 roku kościół otrzymał zegar, w 1575 zmieniona została konstrukcja wieży i hełmu na renesansowy, a w 1602 dobudowano zakrystię.
Od początku XVI wieku zaczęły znacznie rosnąć we Wrocławiu wpływy reformacji. Od ok. 1560 do 1720 istniała przy kościele polska szkoła luterańska, zgodnie z naukami Lutra, nakazującymi umożliwianie wyznawania wiary i pobierania nauki w języku ojczystym. Dzieci uczyły się tu od 1619 katechizmu i recytacji Biblii po polsku. Kierownikiem tej szkoły był ks. Michał Kuschius, kaznodzieja, autor wydanego drukiem w 1646 „Przewodnika do języka polskiego” (). W 2 połowie XVIII w. działał tu ks. Paweł Twardy. Centralizacja edukacji przez Fryderyka II po 1764 roku zmierzała do likwidacji narodowościowej roli kościoła ewangelickiego. W 1809 pruskie Ministerstwo Spraw Wewnętrznych domagało się od konsystorza przerwania wygłaszania kazań po polsku, czesku i serbołużycku. Mimo to w kościele św. Krzysztofa aż do 1829 odbywały się regularne polskie nabożeństwa, przez następne dziesięciolecia już coraz rzadziej, aż do roku 1888, kiedy to kościół stał się siedzibą filiału parafii św. Marii Magdaleny.
Kościół stał pośrodku otoczonej murem działki, po usunięciu muru nazwano to miejsce placem św. Krzysztofa. Przy skrzyżowaniu ulicy Wierzbowej ("Weidenstraße") z Oławską ("Ohlauer Straße") mieszkał w wolno stojącym budynku pastor i dzwonnik. W latach 1866–1869 zasypano przepływającą wzdłuż północnej krawędzi przykościelnego placu odnogę Oławy, zwaną „Czarną” lub „Miejską”.
W latach 1870. władze miasta utworzyły wokół kościoła targowisko, wyburzając domy pastora i dzwonnika i stawiając w 1879 roku halę do handlu zbożem. Nowy obiekt nie cieszył się popularnością i 10 lat później teren przeznaczono na zieleń.
Po 1945.
Pod koniec oblężenia Wrocławia w 1945 uległ znacznym zniszczeniom, szacowanym na 75%. Odbudowywany był w latach 1947–1949 i 1957–1958 według projektów Edmunda Małachowicza (tego samego, który realizował odbudowę pobliskiego Muzeum Architektury i renowację katedry) i Rachwalskiego. W czasie odbudowy wykorzystano elementy architektoniczne z nieczynnych dolnośląskich kościołów ewangelickich: manierystyczny tryptyk z Masłowa, a także neogotyckie ławki, ambonę, kamienną chrzcielnicę i organy firmy "Schlag &amp; Söhne" z 1909 ze Słupca koło Nowej Rudy.
W 1958 roku kościół przekazano ewangelickiej parafii św. Marii Magdaleny (do której kościół należał przed wojną) i zgromadzonym wokół niej pozostałym we Wrocławiu Niemcom. Następnie utworzono duszpasterstwo „zborów niepolskich”, a dopiero w 1993 została zatwierdzona przez konsystorz parafia ewangelicka św. Krzysztofa, obejmująca obecnie – prócz wrocławskiego – zbory z Jeleniej Góry, Legnicy, Lubania i Wałbrzycha.
W roku 1966 wyremontowano elewację, w latach 1969–1970 zrekonstruowano (z wyraźnymi zmianami) wg proj. Edmunda Małachowicza renesansowy hełm wieży, a w 2013 roku wybudowano drugie organy, umieszczone na poziomie posadzki – mechaniczny neobarokowy instrument firmy Walcker.
W latach 70. zburzono przyległą zabudowę w ciągu dawnej wewnętrznej fosy, aby stworzyć miejsce dla Trasy W-Z. Odtąd kościół stoi w nienaturalnym otoczeniu, na skraju trasy szybkiego ruchu, przy rampach tunelu. Po drugiej stronie ulicy Wierzbowej znajduje się natomiast zabytkowy Pałac Oppersdorfów oraz działka po wyburzonej drukarni na której w roku 2015 zakończono budowę biurowca „Dominikański”.
Wyposażenie.
Ołtarz.
Obecnie w kościele znajduje się manierystyczny ołtarz drewniany pochodzący z kościoła Matki Bożej Nieustającej Pomocy (dawniej ewangelicki Świętej Trójcy) w Masłowie koło Trzebnicy. Najprawdopodobniej został wykonany przez wrocławskiego rzeźbiarza w latach 1591/1592. Tryptyk zawiera w swym programie ideowym kwintesencję luterańskiej konfesji. Nigdzie na Śląsku nie znajdziemy tak dobitnie ukazanego w plastycznej redakcji przekazu odwołującego się do tożsamości wyznaniowej uczniów i naśladowców Marcina Lutra.
Centrum ołtarza wypełnia scena „Alegorycznego Ukrzyżowania”, w którym to przedstawieniu figurze ukrzyżowanego Chrystusa towarzyszy grupa postaci – Mojżesz i Dawid z jednej, Apostoł Paweł i Jan Chrzciciel z drugiej strony krzyża. Są oni tutaj świadkami i orędownikami ofiary Syna Bożego. Dalszymi nowotestamentowymi postaciami poświadczającymi „prawdę męki Zbawiciela” są Ewangeliści – ich popiersia zostały umieszczone w kwaterach awersów skrzydeł. Na rewersach znajdują się malowane przedstawienia – Wizji Ezechiela i Ofiary Abrahama oraz Sądu Ostatecznego i Niesienia Krzyża. Nieruchome skrzydła zewnętrzne ołtarza mieszczą malowane medaliony z przedstawieniami personifikacji Cnót – Wiary i Miłosierdzia. Partia centralna ołtarza od góry zamknięta jest wydatnym gzymsem, a całość wieńczy figura Chrystusa Zmartwychwstałego. Poniżej, na fryzie belkowania, zamieszczona jest inskrypcja – fragment Ewangelii św. Mateusza (Mat. 28,20). W partii predelli ołtarza znajduje się prostokątna nisza niegdyś zajęta przez reliefowe przedstawienie sceny Ostatniej Wieczerzy. Dzisiaj brak jest także licznych fragmentów dopełniających przede wszystkim program ikonograficzny przedstawienia centralnej szafy i zwieńczenia retabulum. Nie ma już pelikana karmiącego młode (w tle po prawej), feniksa odradzającego się z popiołu (w tle po lewej), sceny Wywyższenia Węża Miedzianego (po lewej stronie drzewca krzyża), tablic inskrypcyjnych trzymanych przez Dawida i św. Pawła, a pod krzyżem brak kwoki przykrywającej skrzydłami kurczęta. W przeszłości po bokach figury Chrystusa Zmartwychwstałego – trzymającego nie tak jak obecnie krzyż, ale chorągiewkę rezurekcyjną – były także jeszcze dwie rzeźby aniołów.
Figura Św. Krzysztofa.
Drewniana figura świętego ponadnaturalnej wielkości jest dziełem nieznanego artysty. Została wykonana w roku 1462, następnie przechodziła renowację w latach 1591, 1826 i 1935. Pierwotnie znajdowała się na zewnątrz kościoła, w niszy w elewacji północnej. Właśnie to uchroniło ją przed zniszczeniem podczas pożaru wnętrza kościoła w roku 1945. Obecnie znajduje się we wnętrzu świątyni, nieopodal kazalnicy.
Maswerki i witraże.
Od roku 2016 prowadzona jest rekonstrukcja gotyckich laskowań i maswerków okiennych, wraz z wykonaniem i osadzeniem w nich zróżnicowanego zespołu witraży. W latach 2016–2017 przeprowadzono prace przy oknach południowych – dwóch w prezbiterium i jednym w nawie. Zainstalowano w nich kopie renesansowych witraży herbowych, które znajdowały się w świątyni aż do początku XX wieku, kiedy to zostały zdemontowane i do dziś znajdują się w zbiorach Muzeum Narodowego we Wrocławiu. Najprawdopodobniej właśnie dzięki temu przetrwały one dwie wojny światowe i po 100 latach herby wrocławskich możnych mogły wrócić do wnętrza kościoła św. Krzysztofa. W roku 2017 dwa okna północne nawy zyskały kamieniarkę, a w roku 2018 zamontowano w nich witraże przedstawiające 14 herbów rodów śląskich, ufundowane przez te rodziny. W tym samym roku maswerk i szklenie witrażowe zyskało okno środkowe południowe okno nawy, w całości ufundowane przez jedną rodzinę, krewnych ostatniego przedwojennego proboszcza Kościoła Pamięci Króla Gustawa Adolfa na Sępolnie, który dziś należy do parafii św. Krzysztofa. Jednak najbardziej spektakularne są witraże wokół ołtarza, ekumenicznie upamiętniające czterech męczenników XX wieku (dwóch ewangelików i dwoje katolików).
Organy.
Organy romantyczne firmy Schlag &amp; Söhne / Szydłowski.
12 głosów, dwa manuały i pedał, traktura gry i rejestrów pneumatyczna. Organy zostały wybudowane przez firmę Schlag &amp; Söhne w 1909 r. (opus 860) dla kaplicy w Słupcu k. Nowej Rudy. W obecne miejsce zostały translokowane w 1958 r. przez członka parafii – Theodora Böhmego. Oryginalnie posiadały 12 registrów, w tym 5 głosów realnych. W 1993 r. remont i przebudowę przeprowadził Antoni Szydłowski z Wrocławia. Wyposażył organy w nowe wiatrownice stożkowe oraz wykonał piszczałki 7 głosów, tym samym wszystkie 12 registrów stało się realnymi. Strój równomiernie temperowany, a1 = 432 Hz.
Organy neobarokowe firmy Walcker.
7 głosów, manuał i pedał, traktura gry i rejestrów mechaniczna. Instrument firmy Walcker, wybudowany najprawdopodobniej pod koniec lat 50. XX w. W 2013 roku jego zasadnicza część została translokowana z kościoła św. Krzyża w Sieglar koło Troisdorfu w obecne miejsce. Renowację poszczególnych elementów oraz ich montaż powierzono organmistrzowi Tomaszowi Szałajdzie. Organy otrzymały zupełnie nową szafę, dębową ławkę i klawiaturę pedałową. Dodatkowo instrument wyposażono w nowy rejestr – kameralnie intonowany pryncypał 8′ (C-Fis drewno; G-f³ cyna 70%), a także wykonano nowe okładziny dla klawiszy manuału. W latach 2015–2017 organy otrzymały zdobione snycersko kotarki pól piszczałkowych – środkowe z herbem Wrocławia. Klawiatura dzielona na część basową i dyszkantową (podział między klawiszami h i c1). W planach jest wykonanie mechanizmu transpozycji manuału do 415 Hz. Strój Werckmeister III, a1 = 440 Hz.
Dzwon.
Pierwsza wzmianka o dzwonach z tego kościoła pochodzi z 1581 roku, kiedy to Steffen Getz odlał 460 kilogramowy instrument. W 1625 roku zawisł w wieży kolejny, autorstwa Jacoba III Götza. Z roku 1627 pochodził wyjątkowy dzwon, gdyż został ufundowany przez samego ludwisarza, Sebastiana Götza. Również w tym roku odlano ważący 150 kg dzwon – dzieło „spadkobierców Götza”. 
Kolejne dzwony datuje się na 1664, 1665 i 1666 r. W 1702 Sigismund Götz młodszy sporządził 70 kg dzwon, który dla kościoła św. Krzysztofa ufundował wrocławski cech kuśnierzy. Dzwon został zarekwirowany podczas II wojny światowej. Odnaleziono go na Cmentarzu Dzwonów w Hamburgu. Od 1953 roku bije w ewangelicko-luterańskim kościele św. Piotra w Geretsried w Bawarii. 
Kościół posiadał jeszcze dwa dwudziestowieczne dzwony: z 1907 oraz 1932 roku (560 kg). Niestety żaden z nich nie zachował się do naszych czasów.
Obecnie na wieży wisi jeden dzwon przeniesiony z ewangelickiego kościoła w Masłowie. Został odlany przez Johanna Jacoba Krumpfferta w 1726 roku. Posiada napęd ręczny.

</doc>
<doc id="289147" url="https://pl.wikipedia.org/wiki?curid=289147" title="Mons">
Mons

Mons (nid. "Bergen") – miasto w Belgii położone przy granicy z Francją, stolica prowincji Hainaut. W 2017 zamieszkiwało je mieszkańców, zajmuje powierzchnię 146,56 km².
Mons jest centrum starego górniczego dystryktu Borinage.
Historia.
Początki osady sięgają czasów Cesarstwa rzymskiego, kiedy to obozowały tu wojska Imperium.
We wczesnym średniowieczu Mons, podobnie jak wiele innych miast, rozrosło się wokół klasztoru. Pełniło funkcję grodu obronnego.
W okresie Niderlandów Hiszpańskich kilkakrotnie przechodziło z rąk do rąk: hiszpańskie, przejściowo w 1572, 1691-1697, 1709-1713 pod panowaniem francuskim, następnie od 1713 w rękach Habsburgów austriackich.
W Mons znajduje się najstarsza w Belgii loża wolnomularska.
W latach 1792–1815 anektowane przez Francję. Od 1815 w Królestwie Zjednoczonych Niderlandów, a od 1830 w niepodległej Belgii.
W czasie obydwu wojen światowych intensywne walki z Niemcami przyniosły miastu spore zniszczenia. Na początku drugiej połowy XX wieku kryzys gospodarczy całego zagłębia węglowego Borinage. W 1971 r. w mieście powstał uniwersytet.
Od 1967 roku Mons jest siedzibą Sojuszniczego Dowództwa Operacji NATO. Został on tam przeniesiony z Fontainebleau po tym, jak Francja wycofała się ze struktur wojskowych Sojuszu.

</doc>
<doc id="289150" url="https://pl.wikipedia.org/wiki?curid=289150" title="Kazimierz II bełski">
Kazimierz II bełski

Kazimierz II (ur. między 1396 a 1407, zm. 15 września 1442) – książę mazowiecki na Płocku, Rawie Mazowieckiej, Gostyninie, Sochaczewie, Bełzie, Płońsku, Zawkrzu i Wiźnie razem z braćmi, w latach 1426–1434, książę bełski (samodzielnie) od 1434 r.
Życiorys.
Kazimierz II był drugim pod względem małżeństwa synem księcia płockiego Siemowita IV i jego żony Aleksandry. W dzieciństwie Kazimierz został wysłany na Litwę, co w przyszłości miało mu zapewnić poparcie wielkiego księcia litewskiego Witolda. Na dworze książąt mazowieckich nie zaniedbywano jednak również stosunków z Polską, dzięki czemu często widzimy Kazimierza także na dworze Władysława Jagiełły.
W latach 20. XV wieku w związku z postępującą chorobą oczu ojca Kazimierz wraz ze starszym bratem Siemowitem V został dopuszczony do formalnych współrządów. Pierwszym poważnym wyzwaniem dla Kazimierza był wyjazd do Brześcia Litewskiego, gdzie 14 listopada 1425 r. wraz Siemowitem V uroczyście ślubował wierność koronie w związku z niedawnym podważaniem zależności lennej przez kanclerza Siemowita IV – Stanisława z Pawłowic.
W styczniu 1426 r. zmarł Siemowit IV pozostawiając Mazowsze Płockie i ziemię bełską do podziału między czterech synów – Siemowita V, Kazimierza II, Trojdena II (zm. już w 1427 r.) i Władysława I (piąty Aleksander był już wówczas duchownym). Bracia zdecydowali się wtedy – nie chcąc nadmiernie rozdrabniać Mazowsza i osłabiać swojej pozycji, że na razie wstrzymają się z podziałem pozostając jako tzw. bracia niedzielni współwłaścicielami całości.
Zgodnie z obowiązkiem wasala książęta, rychło po przejęciu władzy udali się do Sandomierza, gdzie 8 września 1426 r. złożyli hołd królowi Władysławowi Jagielle. Niespodziewanie na uroczystości zabrakło Kazimierza, który też zaczął uchylać się przed kolejnymi terminami złożenia hołdu (nie przyjechał m.in. w 1428 r. do Łęczycy). Na hołdzie zależało Jagielle tym bardziej, że odmowa jednego z "braci niedzielnych" mogła dać powód do unieważnienia zależności lennej Mazowsza od Polski. Stan ten mógł się utrzymywać w głównej mierze dzięki poparciu udzielanemu Kazimierzowi przez władcę Litwy Witolda, który zabrał nawet księcia na wyprawę zorganizowaną w 1428 r. przeciwko Nowogrodowi Wielkiemu. Do zmiany stanowiska mazowieckiego Piasta skłoniła go ostatecznie choroba i śmierć możnego protektora – wielkiego księcia Witolda. Hołd lenny został złożony we wrześniu 1430 r. w Sandomierzu (a więc prawie równo cztery lata po braciach).
W 1431 r. Kazimierz wypełniając swoje powinności lenne względem Polski przybył na czele swoich oddziałów do obozu wojsk Władysława Jagiełły walczącego z próbującym się usamodzielnić na Litwie rodzonym bratem Świdrygiełłą. Kazimierz II nie wziął wówczas udziału w całości kampanii, koncentrując się na stłumieniu buntu panów ruskich wywołanego przez agentów Świdrygiełły.
W maju 1434 r. zmarł król Polski Władysław Jagiełło. Śmierć sędziwego władcy pozwoliła Siemowitowicom na większą swobodę i elastyczność w rządach na Mazowszu. Nie mniej w lipcu 1434 r. Siemowit V i Kazimierz II zjawili się w Krakowie, gdzie wzięli udział w koronacji syna Jagiełły Władysława III na króla Polski.
31 sierpnia 1434 r. synowie Siemowita IV zdecydowali się ostatecznie na podział dziedzictwa. 31 grudnia 1435 roku podpisał akt pokoju w Brześciu Kujawskim. Kazimierz II od lat zainteresowany losami ziemi bełskiej za zgodą braci objął samodzielne rządy w dzielnicy położonej na granicy Polski i Litwy, co w oczywisty sposób dodatkowo wciągnęło Piasta w konflikt pomiędzy polskimi (głównie małopolskimi) możnowładcami a Świdrygiełłą. Walki ze zmiennym szczęściem toczyły się aż do 4 września 1437 r., kiedy to Polacy w obecności Kazimierza zawarli we Lwowie ostateczną ugodę ze Świdrygiełłą.
Trzy lata później Kazimierz II wsparł również wyprawę Kazimierza Jagiellończyka do Wilna w wyniku której został on wielkim księciem.
W polityce wewnętrznej w księstwie bełskim Kazimierz II stał na straży stopniowej asymilacji posiadanej części Rusi Halickiej z rządzonym przez braci Mazowszem, a co za tym idzie z Polską. Wiązało się to m.in. we wprowadzeniem polskiego systemu w sądownictwie i administracji.
Kazimierz II w czerwcu 1442 r. poślubił Małgorzatę córkę pochodzącego z Wielkopolski starosty Rusi Wincentego zwanego Świdwą z Szamotuł. Niestety z małżeństwa cieszył się niezbyt długo, gdyż niespodziewanie 15 września 1442 r. zmarł we wsi Miączyn koło Krasnegostawu na skutek panującej w okolicy zarazy. Nie zdążył się doczekać potomstwa, pochowany zaś został w nekropolii mazowieckich Piastów w katedrze płockiej. Posiadane przez Kazimierza księstwo przejął w całości jego młodszy brat Władysław I.

</doc>
<doc id="289153" url="https://pl.wikipedia.org/wiki?curid=289153" title="Atlantic City">
Atlantic City

Atlantic City – miasto w północno-wschodniej części Stanów Zjednoczonych, w hrabstwie Atlantic, w stanie New Jersey, nad Atlantykiem. Obecnie kąpielisko morskie; ośrodek przemysłu elektronicznego i elektrotechnicznego; centrum hazardu na wschodnim wybrzeżu USA.
Historia.
Miasto zostało założone w 1854 r. jako ośrodek wypoczynkowy. W 1870 r. została w nim zbudowana pierwsza w USA nadmorska promenada. Początkowo było ośrodkiem zaplanowanym z myślą o najbogatszych przyjezdnych, jednak z czasem stała się miejscem wypoczynku robotników z szybko rozbudowującej się Filadelfii. W latach 1920. miasto zaczęło się szybko rozbudowywać, a wielkie hotele zaczęły powstawać w miejsce dawnych pensjonatów. Na początku lat 1930. Atlantic City zamieszkiwało 66.000 mieszkańców i jest to najwyższa liczba w historii miasta. W okresie prohibicji władze miasta tolerowały handel nielegalnym alkoholem, dzięki czemu miasto zyskało na popularności. Po zakończeniu II wojny światowej miasto zaczęło podupadać, a turyści z aglomeracji północno-wschodniego wybrzeża zaczęli wybierać Florydę. W drugiej połowie lat 1960. spora część hoteli stała pusta, w związku z czym część z nich przebudowano na mieszkania.
W 1974 r. w New Jersey odrzucono w referendum propozycję legalizacji hazardu w stanie, jednak dwa lata później odbyło się referendum w sprawie legalizacji tego przemysłu w samym Atlantic City i tym razem mieszkańcy stanu wyrazili zgodę na zmiany. W drugiej połowie dekady w mieście zaczęły powstawać liczne kasyna – pierwsze zainaugurowało działalność 26 maja 1978 r. Na początku lat 1990. w hazardzie pracowało w mieście ok. 38.000 ludzi. Jednym z inwestorów stawiających kasyna w mieście był Donald Trump (właściciel czterech kasyn, otwartych w 1984 r., 1985 r., 1990 r., 1996 r.).
Z czasem miasto zaczęło tracić na znaczeniu, gdy biznes hazardowy zaczął podupadać. Upadły także kasyna D. Trumpa (1991 r., 1992 r., 1999 r., 2009 r.). Przez ostatnie lata miasto powoli traciło swój unikatowy charakter, w miarę jak różne formy legalnego hazardu stają się stopniowo coraz bardziej dostępne na całym obszarze Stanów Zjednoczonych. W 2014 r. nastąpiło zamknięcie czterech z dwunastu kasyn, co spowodowało zwolnienie 8.000 ludzi i zmniejszyło wpływy z podatków do kasy miasta. W lutym 2015 r. stopa bezrobocia osiągnęła rekordowe 12,5%, a dwa miesiące później miastu groziła niewypłacalność.
Gospodarka.
W mieście rozwinął się przemysł spożywczy, elektroniczny oraz elektrotechniczny.

</doc>
<doc id="289157" url="https://pl.wikipedia.org/wiki?curid=289157" title="North American T-6 Texan">
North American T-6 Texan

North American T-6 Texan – jednosilnikowy, dwumiejscowy samolot treningowy używany przez USAAF, US Navy, RAF i siły powietrzne innych krajów Wspólnoty Brytyjskiej w czasie II wojny światowej. Znany był także jako AT-6 (USAAC), SNJ (US Navy) i Harvard w krajach Wspólnoty Brytyjskiej.

</doc>
<doc id="289158" url="https://pl.wikipedia.org/wiki?curid=289158" title="T-6 Texan">
T-6 Texan



</doc>
<doc id="289159" url="https://pl.wikipedia.org/wiki?curid=289159" title="T-6">
T-6



</doc>
<doc id="289160" url="https://pl.wikipedia.org/wiki?curid=289160" title="Texan">
Texan



</doc>
<doc id="289161" url="https://pl.wikipedia.org/wiki?curid=289161" title="AT-6">
AT-6



</doc>
<doc id="289162" url="https://pl.wikipedia.org/wiki?curid=289162" title="SNJ">
SNJ



</doc>
<doc id="289170" url="https://pl.wikipedia.org/wiki?curid=289170" title="Twierdzenie Sklara">
Twierdzenie Sklara



</doc>
<doc id="289173" url="https://pl.wikipedia.org/wiki?curid=289173" title="Source Network Address Translation">
Source Network Address Translation



</doc>
<doc id="289177" url="https://pl.wikipedia.org/wiki?curid=289177" title="Klasa robotnicza idzie do raju">
Klasa robotnicza idzie do raju

Klasa robotnicza idzie do raju (wł. "La Classe operaia va in paradiso") – włoski film fabularny z 1971 roku w reżyserii Elio Petriego.
Obraz został nagrodzony Złotą Palmą na 25 MFF w Cannes w 1972, ex aequo ze "Sprawą Mattei" Francesco Rosiego. Specjalne wyróżnienie na tym festiwalu otrzymał również Gian Maria Volonté, odtwórca głównych ról w obydwu zwycięskich filmach.
Opis filmu.
Lulu Massa jest tokarzem akordowym i jednocześnie przodownikiem pracy w fabryce w Mediolanie. Jego wysoka wydajność nie daje mu jednak niczego poza nieprzychylnym stosunkiem kolegów. W ferworze pracy Lulu traci palec, co związkowcom daje asumpt do organizacji protestu i walki o lepsze warunki pracy. Lulu za podszeptem goszystowskich działaczy studenckich włącza się do historii, najpierw jako agitator, później jako uczestnik rozruchów, dzięki czemu traci pracę i w efekcie załamuje się. Ostatecznie wraca do pracy, gdzie jednak już tylko wegetuje na podrzędnym stanowisku.
Tytuł filmu nawiązuje do sceny proroczego snu, w którym ludzie pracy nie mogą po śmierci wejść do raju, gdyż drogę zagradza im mur.

</doc>
<doc id="289178" url="https://pl.wikipedia.org/wiki?curid=289178" title="Anton Moller">
Anton Moller



</doc>
<doc id="289181" url="https://pl.wikipedia.org/wiki?curid=289181" title="Milena Wójtowicz">
Milena Wójtowicz

Milena Wójtowicz, (ur. 4 lipca 1983 w Lublinie) – polska pisarka, autorka, tłumaczka fantastyki. Absolwentka socjologii na UMCSie w Lublinie. Członkini grupy literackiej Harda Horda.
Opowiadanie.
Debiutowała opowiadaniem "Bardzo Czarna Dziura" na łamach czasopisma internetowego Esensja. Debiutem papierowym autorki było opowiadanie "Wielka wyprawa małej Żaby", które pojawiło się na łamach czasopisma "Science Fiction". Swoją pierwszą powieść, "Podatek", autorka zaczęła pisać po pierwszym roku studiów w trakcie trwania sesji egzaminacyjnej, a wydała za pośrednictwem wydawnictwa Fabryka Słów w roku 2005.

</doc>
<doc id="289184" url="https://pl.wikipedia.org/wiki?curid=289184" title="TechCAD">
TechCAD

TechCAD to jeden z programów przeznaczonych do komputerowego wspomagania projektowania. Umożliwia on tworzenie rozbudowanych rysunków technicznych i projektów z różnych dziedzin inżynierii. 
Jak większość tego rodzaju programów TechCAD zawiera narzędzia do przeprowadzenia całego procesu projektowania. Umożliwia on pracę z wieloma różnymi oknami rysunkowymi oraz pozwala na tworzenie i wykorzystywanie biblioteki symboli oraz stylów wypełnienia. Symbole z biblioteki TechCADa 4.0 mogą być nanoszone na rysunek, zmodyfikowane i jako nowe dodane do biblioteki. TechCAD umożliwia przeniesienie symboli do programów graficznych i biurowych innych producentów bez skomplikowanej konwersji. 
Do zalet programu należy możliwość drukowania projektów na każdej wielkości arkuszach papieru. Użytkownik, który nie dysponuje drukarką wielkoformatową, może wykorzystać funkcję podziału wydruku na typowe arkusze formatu A4 a otrzymane części połączyć w jedną całość. Może on skorzystać z funkcji obliczających podział i rozmieszczenie drukowanych stron lub jeśli to konieczne ręcznie ustawić wszystkie parametry. Istnieje też możliwość wydruku pod dowolnym kątem. 
TechCAD 4.0 umożliwia projektantom kreślenie dokumentacji technicznej w grupach roboczych przez lokalną sieć komputerową. Program umożliwia także projektowanie w trzech wymiarach. Projektant ma możliwość tworzenia trójwymiarowego modelu od podstaw lub na podstawie wcześniej narysowanego dwuwymiarowego rysunku. Możliwe jest także oglądanie zaprojektowanego modelu z różnych stron np. w izometrii i z użyciem rzutu perspektywicznego. Ostateczny projekt można poddać procesowi wizualizacji z użyciem tekstur, źródeł światła i innych niezbędnych efektów. Zarówno dwu- jak i trójwymiarowe rysunki mogą zostać odczytane lub zapisane w formacie DXF, umożliwiającym przeniesienie ich do innych znanych programów typu CAD.
Wymagania sprzętowe.
Minimalne: Procesor 600 Mhz, karta graficzna 3D 16 MB, 64 MB RAM, 50 MB wolnej przestrzeni na dysku, odtwarzacz dysków CD-ROM, mysz, system Windows 98SE, Me
Zalecane: Procesor 1,2 Ghz, karta graficzna 3D 64 MB, 128 MB RAM dla Windows 2000/XP, 256 MB RAM dla Windows 2003 Server, 150 MB wolnej przestrzeni na lokalnym lub sieciowym dysku twardym, odtwarzacz CD-ROM, mysz optyczna, Windows 2000, XP (Home/Professional) lub Windows 2003 Server.
Zobacz też.
CAD

</doc>
<doc id="289190" url="https://pl.wikipedia.org/wiki?curid=289190" title="Joachim Mrugowsky">
Joachim Mrugowsky

Joachim Mrugowsky (ur. 15 sierpnia 1905 w Rathenow, zm. 2 czerwca 1948 w Landsberg am Lech) – niemiecki lekarz, zbrodniarz hitlerowski, dyrektor Instytutu Waffen-SS oraz SS-Oberführer.
Życiorys.
Urodzony w Rathenow, w 1925 rozpoczął studia medyczne w Halle. Studia te ukończył w 1931, zostając doktorem medycyny. W 1933 został asystentem w Instytucie Higieny na Uniwersytecie w Halle, zaś we wrześniu 1944 profesorem medycyny, wykładał higienę i bakteriologię na Uniwersytecie w Berlinie.
Od 1930 rozpoczęły się jego związki z NSDAP. Przed wstąpieniem do partii nazistowskiej był przywódcą lokalnego Narodowosocjalistycznego Związku Niemieckich Studentów. W 1931 stał się członkiem SS. Od 1934 do 1936 współpracował z SD. W 1940 brał udział w walkach na froncie zachodnim, jako lekarz Dywizji SS "Das Reich".
W 1943 został mianowany dyrektorem Instytutu Higieny Waffen-SS. Mrugowsky jest związany niemal z wszystkimi pseudoeksperymentami medycznymi przeprowadzanymi na więźniach niemieckich obozów koncentracyjnych (wyjątkiem były jedynie eksperymenty przeprowadzane na rzecz Luftwaffe, za które nie ponosi on odpowiedzialności).
Po zakończeniu wojny Mrugowsky został aresztowany przez aliantów i postawiony przed Amerykańskim Trybunałem Wojskowym w tzw. procesie lekarzy (był to pierwszy z 12 procesów norymberskich). Uznany za winnego zbrodni wojennych i przeciw ludzkości został w sierpniu 1947 skazany na śmierć przez powieszenie. Joachim Mrugowsky został stracony w 1948 na dziedzińcu więzienia w Landsbergu.

</doc>
<doc id="289191" url="https://pl.wikipedia.org/wiki?curid=289191" title="Techcad">
Techcad



</doc>
<doc id="289192" url="https://pl.wikipedia.org/wiki?curid=289192" title="Puchar Narodów Afryki 1959">
Puchar Narodów Afryki 1959

Druga edycja Pucharu Narodów Afryki odbyła się w dniach 22-29 maja 1959 roku, w egipskim Kairze. Do rozgrywek przystąpiły trzy drużyny, dlatego nie rozgrywano eliminacji. Grano systemem ligowym (każdy z każdym, jeden mecz).

</doc>
<doc id="289193" url="https://pl.wikipedia.org/wiki?curid=289193" title="TechCAD 4.0">
TechCAD 4.0



</doc>
<doc id="289194" url="https://pl.wikipedia.org/wiki?curid=289194" title="Kabir Bedi">
Kabir Bedi

Kabir Bedi, pendż. ਕਬੀਰ ਬੇਦੀ, hindi कबीर बेदि, urdu کبِر بیدِ (ur. 16 stycznia 1946 w Bombaju) – hinduski aktor półkrwi Anglik po matce. Odtwórca roli pirata Sandokana we włoskim miniserialu "Sandokan. Tygrys Malezji" (1976) i nikczemnego Gobindy w trzynastym filmie o przygodach agenta 007 "Ośmiorniczka" ("Octopussy", 1983). 
Życiorys.
Młodszy syn i drugie z trojga dzieci indyjskiego badacza Baby Bedi i pochodzącej z Anglii Fredy, ma starszego brata Ranga (ur. 1934) i młodszą siostrę Gulhimę Mairę (ur. 1949). W 1967 roku ukończył St. Stephens College w Delhi. Studiował historię na Uniwersytecie Nowej Delhi oraz pracował jako spiker radiowy i prezenter telewizyjny, a także jako model, zanim trafił do Hollywood.
Międzynarodową sławę przyniosła mu rola malezyjskiego pirata wywodzącego się z arystokratycznego rodu Sandokana we włoskim serialu "Sandokan. Tygrys Malezji" ("Sandokan", 1976), za którą w telewizyjnym filmie "Powrót Sandokana" ("La Tigre è ancora viva: Sandokan alla riscossa!", 1977) odebrał w Paryżu nagrodę 7 d’Or. Zagrał postać śmiertelnie niebezpiecznego i okrutnego Gobinda, ochroniarza przebiegłego Kamala Khana, przeciwnika Jamesa Bonda w"Ośmiorniczce" ("Octopussy", 1983) w reż. Johna Glena.
Ma na swoim koncie gościnny udział w operze mydlanej ABC "Dynastia" ("Dynasty", 1982, 1986), sitcomie sci-fi NBC "Pan Smith" ("Mr. Smith", 1983) oraz operze mydlanej CBS "Moda na sukces" ("The Bold and the Beautiful", 1994–1995, 2005) jako książę Maroko Omar Rashid.
Był trzykrotnie żonaty; z tancerką Protimą Gauri (1968-1973), z którą ma córkę Pooję (ur. 11 maja 1971) i syna Siddartha (ur. 10 stycznia 1972; cierpiał na schizofrenię, w efekcie w 1997 popełnił samobójstwo), projektantką mody Susan Humphreys (1979-19??), z którą ma syna Adama oraz Nikki Vijaykar (1993−2004). Spotykał się z aktorką Parveen Babi i byłą Miss Indii Sonu Walią.

</doc>
<doc id="289196" url="https://pl.wikipedia.org/wiki?curid=289196" title="Podziałka mianowana">
Podziałka mianowana

 Podziałka mianowana to podziałka, której oznaczenia liczbowe są związane z określoną jednostką miary (np. metr).

</doc>
<doc id="289199" url="https://pl.wikipedia.org/wiki?curid=289199" title="Mot">
Mot

Mot – w mitologii ugaryckiej bóg śmierci (po semicku "mawt", "mot" "śmierć")
Był to fenicki bóg wysuszonej letnim skwarem ziemi, a zatem niejako odpowiadał za suszę, bezpłodność i śmierć. Jest też panem świata podziemnego, zwanego "trupiarnia ziemi". W toczonej z nim co roku walce ugarycki bóg deszczu Baal ginął, gdy ginęła roślinność, i zstępował do świata podziemnego, aby z nastaniem wiosny powstać z martwych. Nieustanna walka między życiem a śmiercią była tematem dramatycznego mitu, który głęboko poruszał i przynosił oczyszczenie wewnętrzne. Co roku ratowała Baala przed wrogim mu Motem ugarycka bogini Anat – strażniczka sprawiedliwości i praw.

</doc>
<doc id="289206" url="https://pl.wikipedia.org/wiki?curid=289206" title="Waldemar Hoven">
Waldemar Hoven

Waldemar Hoven (ur. 10 lutego 1903, zm. 2 czerwca 1948 w Landsberg am Lech) – niemiecki zbrodniarz hitlerowski, naczelny lekarz w niemieckim obozie koncentracyjnym Buchenwald oraz SS-Obersturmführer.
Życiorys.
Urodzony we Fryburgu Bryzgowijskim, studia medyczne rozpoczął w wieku 32 lat, aby objąć po swoim bracie sanatorium. W 1934 wstąpił do SS oraz do NSDAP w 1937. W 1939 ukończył studia medyczne, dzięki specjalnej sesji związanej z jego przyjęciem do Waffen-SS. W 1941 został asystentem Enno Lollinga (szefa Urzędu D III w WVHA, czyli naczelnego lekarza wszystkich obozów koncentracyjnych).
W latach 1941–1943 Hoven był naczelnym lekarzem obozowym w Buchenwaldzie. Podczas swojej służby w tym obozie dopuścił się licznych zbrodni, zwłaszcza mordując wielu więźniów i radzieckich jeńców wojennych zastrzykami z fenolu lub benzyny. Oprócz tego zabił także w ten sposób kilku oficerów SS, którzy byli potencjalnymi świadkami w sprawie przeciw byłemu komendantowi Buchenwaldu Karlowi Kochowi. Hoven został w związku z tym aresztowany we wrześniu 1943 i postawiony przed sądem SS. Za zabójstwo wspomnianych esesmanów skazany został na karę śmierci, lecz ostatecznie ułaskawiono go 3 kwietnia 1945 po spędzeniu 18 miesięcy w więzieniu, ze względu na zbyt małą liczbę lekarzy w służbie III Rzeszy.
W 1943 r. krótko przed aresztowaniem ogłosił pracę doktorską, w rzeczywistości napisaną dla niego przez lekarzy-więźniów (Gustaw Wegerer i Kurt Sitte). Treścią jej było doświadczalne leczenie gruźlicy przez wdychanie węgla koloidalnego. Eksperymenty przeprowadzał Hoven na 35 chorych więźniach (okoliczność w pracy została oczywiście ukryta), z których 25 leczył, zaś 10 pozostawił bez leczenia jako „grupę porównawczą”. 5 badanych zmarło, co nie musiało wynikać z zabiegów. Przydatność takiej metody była wątpliwa, węgiel powstrzymywał wprawdzie rozwój choroby, lecz ubocznym skutkiem była pylica płuc.
Po wojnie Hoven stanął przed amerykańskim Trybunałem Wojskowym w Norymberdze, jako jeden z oskarżonych w tzw. procesie lekarzy (jednym z 12 procesów norymberskich). Za zbrodnie wojenne i przeciw ludzkości oraz za przynależność do SS skazany został w sierpniu 1947 na karę śmierci. Wyrok wykonano przez powieszenie w bawarskim więzieniu Landsberg w 1948.

</doc>
<doc id="289207" url="https://pl.wikipedia.org/wiki?curid=289207" title="Leander Paes">
Leander Paes

Leander Paes (ur. 17 czerwca 1973 w Kolkacie) – hinduski tenisista, zwycięzca turniejów wielkoszlemowych w grze podwójnej i mieszanej, lider rankingu deblowego, brązowy medalista igrzysk olimpijskich z Atlanty (1996), reprezentant w Pucharze Davisa.
W 2005 roku, w sekretnej ceremonii, poślubił modelkę Rheę Pillai, byłą żonę aktora Sanjaya Dutta. Ich córka Aiyana urodziła się 3 kwietnia 2006 roku.
Kariera tenisowa.
Leander Paes był na przełomie lat 80. i 90. czołowym juniorem świata – w 1990 roku osiągnął pozycję lidera rankingu juniorskiego (sezon 1990 zakończył na pozycji wicelidera) oraz zwyciężył w juniorskim Wimbledonie. W 1991 roku rozpoczął karierę zawodową. W grze pojedynczej wygrał jeden singlowy turniej cyklu ATP World Tour, w Newport na kortach trawiastych z 1998 roku, gdzie w finale pokonał Nevilla Godwina. Dwa lata wcześniej stanął na olimpijskim podium, sięgając po brąz w Atlancie. W drodze po medal pokonał m.in. Richeya Reneberga i Thomasa Enqvista, uległ w półfinale późniejszemu mistrzowi olimpijskiemu Andre Agassiemu, by w meczu o brązowy medal pokonać Fernando Meligeniego w trzech setach. Medal Paesa był pierwszym olimpijskim trofeum dla Indii od 1980 roku, a w sporcie indywidualnym – pierwszym od 1952 (od sukcesu zapaśnika Khashaba Jadhava). Najwyższą pozycję w rankingu gry pojedynczej Paes osiągnął krótko po sukcesie w Newport, w sierpniu 1998 roku, a był wówczas na 73. miejscu.
W grze podwójnej pierwszy turniej Hindus wygrał w 1997 roku, w Ćennaju. Tworzył wówczas parę z rodakiem Maheshem Bhupathim. W sumie Paes wygrał (stan na marzec 2018) 55 turniejów rangi ATP World Tour w deblu. Do jego największych deblowych osiągnięć zalicza się zwycięstwo w ośmiu wielkoszlemowych turniejach – trzykrotnie triumfował w Rolandzie Garrosie (lata 1999, 2001 i 2009), raz w Wimbledonie (1999) i Australian Open (2012) oraz trzykrotnie w US Open (2006, 2009, 2013). Ponadto Paes 43-krotnie dochodził do finałów zawodów ATP World Tour w grze podwójnej, w tym trzykrotnie do finału Australian Open (lata 1999, 2006, 2011), raz Rolanda Garrosa (2010) i czterokrotnie US Open (1999, 2004, 2008, 2012). Dodatkowo Hindus cztery razy awansował do finału turnieju ATP World Tour Finals, w którym gra osiem najlepszych par deblowych z całego sezonu (lata 1997, 1999, 2000, 2005). Najwyżej sklasyfikowany w zestawieniu deblistów był na 1. pozycji w czerwcu 1999 roku. Wygrywając wielkoszlemowy Australian Open z 2012 roku, Paes skompletował karierowego wielkiego szlema w tej konkurencji.
Paes występuje również w grze mieszanej. Wygrał dziesięć turniejów wielkoszlemowych: Australian Open z 2003, 2010 i 2015 roku, French Open z 2016 roku, Wimbledon z lat 1999, 2003, 2010 i 2015 oraz US Open z 2008 i 2015 roku. Ponadto grał w ośmiu mikstowych finałach.
Od 1990 Paes jest regularnym reprezentantem Indii w Pucharze Davisa, zarówno w grze pojedynczej, jak i podwójnej. Do końca 2005 wygrał 75 pojedynków, przegrał 30. Miał swój znaczący udział w awansie reprezentacji Indii do półfinału grupy światowej w 1993 roku (w meczu ćwierćfinałowym z Francją odniósł dwa cenne zwycięstwa singlowe – nad Henrim Lecontem i Arnaudem Boetschem). Jest rekordzistą reprezentacji pod względem liczby zwycięstw ogółem (75) i liczby zwycięstw deblowych (29). Od listopada 2003 roku pełni funkcję grającego kapitana reprezentacji daviscupowej.
Za swoje osiągnięcia sportowe, w roku 1990 został laureatem nagrody Arjuna Award, a w 2001 został uhonorowany wysokim odznaczeniem państwowym – Orderem Padma Shri.

</doc>
<doc id="289212" url="https://pl.wikipedia.org/wiki?curid=289212" title="Only When I Lose Myself">
Only When I Lose Myself

Only When I Lose Myself – singel zespołu Depeche Mode. Ta piosenka jest jedynym singlem z albumu The Singles 86&gt;98 (CD2). Utwór został nagrany jeszcze podczas sesji do albumu Ultra w 1997 roku.

</doc>
<doc id="289214" url="https://pl.wikipedia.org/wiki?curid=289214" title="Ludwik Bierkowski">
Ludwik Bierkowski

Ludwik Józef Bierkowski (ur. 16 sierpnia 1801 w Poznaniu, zm. 27 czerwca 1860 w Krakowie) – polski lekarz, chirurg, profesor Uniwersytetu Jagiellońskiego, uczestnik powstania listopadowego.
Życiorys.
Studiował nauki lekarskie w Berlinie, Jenie i Lipsku. Od 1831 organizował Krakowską Klinikę Chirurgiczną, w której pracował do końca życia. Prowadził wykłady z chirurgii, chorób wenerycznych, okulistyki, położnictwa. Powołał do życia pierwsze czasopismo lekarskie w Krakowie „Roczniki Kliniki Chirurgicznej”. Był członkiem towarzystw naukowych polskich i zagranicznych. Opublikował szereg prac, m.in. "Wstęp do anatomii ciała ludzkiego" oraz atlas anatomiczno-chirurgiczny operacji (w języku niemieckim). W 1830 otrzymał w Lipsku tytuł doktora medycyny i chirurgii. W 1831 został profesorem UJ.
Podczas powstania listopadowego udał się z początkiem 1831 do Warszawy, gdzie powierzono mu kierownictwo lazaretu wojskowego. W szpitalu tym znalazł jedynie dwa noże amputacyjne, a więc polecił sprowadzić noże kuchenne i piłki stolarskie, którymi przeprowadził wiele operacji chirurgicznych.
Za ofiarną i skuteczną pomoc udzielaną rannym powstańcom został wkrótce odznaczony Złotym Krzyżem Orderu Virtuti Militari.
Po powrocie do Krakowa kontynuował praktykę lekarską i prowadził badania naukowe. Pierwszy na świecie zastosował watę jako środek opatrunkowy.
Jest uważany za twórcę polskiej ortopedii. W lutym 1847 wykonał pierwszy na ziemiach polskich zabieg w uśpieniu eterowym. w 1837 założył pierwszą w Krakowie Szkołę Gimnastyczną Krakowską dla chłopców. W sezonie zimowym 1837/1838 urządził na stawie w Zwierzyńcu pod Krakowem pierwsze publiczne lodowisko dostępne dla wszystkich, a w 1838 zorganizował pierwsze na ziemiach polskich zajęcia gimnastyki dla dziewcząt.
Jego instrumentarium chirurgiczne i inne pamiątki z gabinetu są częścią kolekcji Muzeum Wydziału Lekarskiego UJ.
Pochowany został na Cmentarzu Rakowickim w Krakowie, w grobowcu rodzinnym, w kwaterze 11.
Żoną Ludwika Bierkowskiego była Tekla z Łakomickich Bierkowska (ur. 1806). Małżeństwo miało czwórkę dzieci: dr med. Włodzimierz Fryderyk Bierkowski, inż. Kazimierz Bierkowski, Maria Łakomicka oraz Józef Bierkowski.

</doc>
<doc id="289215" url="https://pl.wikipedia.org/wiki?curid=289215" title="Blohm &amp; Voss BV 141">
Blohm &amp; Voss BV 141



</doc>
<doc id="289216" url="https://pl.wikipedia.org/wiki?curid=289216" title="Platanowate">
Platanowate

Platanowate ("Platanaceae") – rodzina roślin z rzędu srebrnikowców ("Proteales"). Należy do niej 10 gatunków roślin z jednego współcześnie rodzaju – platan "Platanus". Występują w Ameryce Środkowej i Północnej oraz w obszarze Morza Śródziemnego. W innych rejonach świata są często uprawiane jako rośliny ozdobne. Badania molekularne ujawniły błędność poglądów systematycznych utrzymujących się przez długi czas odnośnie do tej rodziny. Zaliczany tu dawniej rodzaj ambrowiec "Liquidambar" (jeszcze system Reveala z lat 1994-1999), włączany jest do rodziny altyngiowatych "Altingiaceae", tworzącej linię rozwojową poprzedzającą wyodrębnienie się rodziny oczarowatych w obrębie rzędu skalnicowców. Rodzaj "Platanus" w uszczuplonej do niego rodzinie platanowatych okazał się natomiast blisko spokrewniony z rodziną srebrnikowatych w obrębie rzędu srebrnikowców.
Morfologia.
Są to wyłącznie duże drzewa liściaste. Kwiaty jednopłciowe. Owocem jest orzeszek lub torebka. 
Systematyka.
Platanowate tworzą grupę siostrzaną dla srebrnikowatych, wraz z którymi wchodzą w skład rzędu srebrnikowców, stanowiącego jedną ze starszych linii rozwojowych dwuliściennych właściwych.
Do rodziny należy tylko jeden rodzaj współczesny:
Najstarsze ślady kopalne rodziny pochodzą z wczesnej kredy i zaliczane są do rodzaju "Platanocarpus".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa oczarowe ("Hamamelididae" Takht.), nadrząd " Hamamelidanae" Takht., rząd oczarowce ("Hamamelidales" Griseb.) rodzina platanowate ("Platanaceae" T. Lestib. ex Dumort.). Według Crescent Bloom rodzina w ujęciu Reveala składała się z dwóch rodzajów: ambrowiec ("Liquidambar" L. 1753) i platan ("Platanus" L. 1753). 

</doc>
<doc id="289217" url="https://pl.wikipedia.org/wiki?curid=289217" title="Twierdzenie o nieskończonej liczbie małp">
Twierdzenie o nieskończonej liczbie małp

Twierdzenie o nieskończonej liczbie małp – twierdzenie, że małpa, naciskając losowe klawisze maszyny do pisania przez nieskończenie długi czas, z dużym prawdopodobieństwem napisze dowolnie wybrany tekst. Często podawanym przykładem są dzieła Williama Szekspira.
W tym kontekście „prawdopodobieństwo bliskie pewności” należy traktować ściśle z matematycznego punktu widzenia (zdarzenie przeciwne ma prawdopodobieństwo zmierzające do zera, jednak nie jest zdarzeniem niemożliwym), a „małpa” jest metaforą dla abstrakcyjnego urządzenia generującego nieskończony, losowy ciąg liter. Twierdzenie to ilustruje zagrożenia płynące z postrzegania dużych liczb jako bliskich nieskończoności. Prawdopodobieństwo napisania przez małpę konkretnego tekstu, złożonego z dużej liczby znaków, jest tak małe, że szansa wystąpienia założonego ciągu znaków, przyjmując najdłuższą możliwą jednostkę czasu, jest znikoma.
Są różne warianty tego twierdzenia zakładające różną liczbę małp, a także różne długości tekstu. Historię twierdzenia można prześledzić już od "Metafizyki" Arystotelesa oraz "De natura deorum" Cycerona, następnie przez czasy Pascala i Swifta, aż do współczesnych twierdzeń z ich symbolem maszyny do pisania. Na początku XX wieku Émile Borel i Arthur Eddington użyli tego twierdzenia, by zilustrować skalę czasu znajdującą się u podstaw mechaniki statystycznej. Twierdzenie to budzi spory naukowe w kontekście poprawności rozumowania.
Obecnie zainteresowanie twierdzeniem o małpach piszących na maszynie jest podtrzymywane przez odwołania w literaturze, mediach i muzyce. Symulująca eksperyment z małpami strona internetowa „Monkey Shakespeare Simulator” zdołała dotrzeć do 24. znaku – „RUMOUR. Open your ears;”. W 2003 roku przeprowadzono eksperyment z sześcioma makakami czubatymi. Jego wynikiem było pięć stron zapisanych głównie literami "S".
Dowód.
Założenia.
Zakłada się, że można udowodnić, z prawdopodobieństwem zmierzającym do 1 (co nie znaczy „na pewno“) Hamleta napiszą zarówno jedna małpa z nieograniczonym czasem do dyspozycji, jak i nieskończona liczba małp w określonym czasie.
Aby twierdzenie było prawdziwe, konieczne są pewne założenia:
Prawdopodobieństwo.
Ignorując znaki interpunkcyjne, spacje oraz pisownię wielką literą, małpa pisząca z równomiernym rozkładem prawdopodobieństwa ma szansę jedną na 26, by poprawnie napisać pierwszą literę "Hamleta". Ma jedynie jedną szansę na 676 (26 razy 26), by napisać dwie pierwsze litery. Ponieważ prawdopodobieństwo spada wykładniczo, przy 20 literach ma zaledwie jedną szansę na 2620 = 19 928 148 895 209 409 152 340 197 376. W przypadku całego tekstu "Hamleta" prawdopodobieństwo to jest niewyobrażalnie małe. Załóżmy, że tekst Hamleta zawiera 130 000 znaków (w rzeczywistości więcej, nawet pozbawiony interpunkcji). Wtedy prawdopodobieństwo wylosowania takiego tekstu jest jak 1 do 3,4×10183946. Średnia liczba liter, jakie trzeba napisać, wynosi więc 3,4×10183946.
Dla porównania istnieje jedynie około 1079 atomów w obserwowalnym Wszechświecie i zaledwie 4,3×1017 sekund upłynęło od Wielkiego Wybuchu. Nawet jeśli Wszechświat byłby wypełniony małpami piszącymi bez przerwy, ich całkowite prawdopodobieństwo stworzenia pojedynczego egzemplarza "Hamleta" byłoby i tak mniejsze niż 1 do 10183800. Jak ujęli to Kittel i Kroemer, „Prawdopodobieństwo napisania "Hamleta" jest więc równe zeru dla każdej możliwej realizacji”, a stwierdzenie, że małpom musi ostatecznie się powieść „prowadzi do zwodniczych wniosków o bardzo, bardzo wielkich liczbach”. Wypowiedzi te pochodzą z ich książki o termodynamice, dziedzinie nauki, której statystyczne podstawy sprowokowały pierwsze znane użycie metafory małp piszących na maszynie.
Historia.
Mechanika statystyczna.
Jedna ze znanej obecnie matematykom wersji twierdzenia z piszącymi małpami, ukazała się w artykule Émila Borela z 1913 roku zatytułowanym „Mécanique Statistique et Irréversibilité” (Mechanika statystyczna i nieodwracalność) oraz w jego książce „Le Hasard” z 1914.
Jego „małpy” nie są prawdziwymi małpami, a jedynie metaforą nierzeczywistego sposobu tworzenia wielkich, losowych sekwencji znaków. Borel stwierdził, że gdyby milion małp pisało na maszynie po dziesięć godzin dziennie, byłoby skrajnie mało prawdopodobne, że efekt ich pracy byłby dokładną kopią całych księgozbiorów najbogatszych księgarni świata; ale jednocześnie, jest jeszcze mniej prawdopodobne, by prawa mechaniki statystycznej zostały złamane, choćby nieznacznie.
Fizyk Arthur Eddington czerpiąc z wizji Borela posunął się o krok dalej w "The Nature of the Physical World" (1928), pisząc:
Te obrazy zmuszają czytelnika do rozważenia, jak niewielkie jest prawdopodobieństwo, by wielka – ale skończona – liczba małp pisząca przez wielki – ale skończony – okres, była zdolna otrzymać jakieś znaczące dzieło oraz porównania tego z jeszcze mniejszym prawdopodobieństwem niektórych zdarzeń w fizyce. Każdy fizyczny proces mniej prawdopodobny niż powodzenie w przypadku małp, jest w istocie niemożliwy i można bezpiecznie powiedzieć, że nigdy nie wystąpi.
Geneza i „La biblioteca total”.
W eseju z 1939 roku zatytułowanym „La biblioteca total” (zupełna biblioteka), argentyński pisarz Jorge Luis Borges prześledził koncepcję nieskończonej liczby małp aż do czasów "Metafizyki" Arystotelesa. Wyjaśniając poglądy Leucypa, który utrzymywał, że świat powstał z losowej kombinacji atomów, Arystoteles zauważa, że same atomy są nierozróżnialne, a ich możliwe układy różnią się jedynie pozycją i ustawieniem. Grecki filozof porównuje to do faktu, że tragedia i komedia składają się z tych samych „atomów”, to znaczy z tych samych liter. Trzy wieki później w "De natura deorum" ("O naturze bogów") Cyceron sprzeczał się z tym atomistycznym światopoglądem:
Borges śledząc historię dyskusji zauważył zmianę języka od czasów Blaise’a Pascala i Jonathana Swifta. Do roku 1939 twierdzenie miało już bowiem postać: „Jeśli dać połowie tuzina małp maszyny do pisania, to w nieskończenie długim czasie, stworzą wszystkie książki z British Museum” (do czego Borges dodaje, że „ściśle rzecz ujmując wystarczyłaby jedna nieśmiertelna małpa”). Borges wyobraża sobie następnie zawartość "zupełnej biblioteki", jaka powstałaby przy takim przedsięwzięciu posuniętym do skrajności:
Zastosowania.
Ewolucja.
Rywal Eddingtona, James Jeans w swojej książce "The Mysterious Universe" z 1931 roku przypisał małpią parabolę Huxleyowi, mając prawdopodobnie na myśli Thomasa Henry’ego Huxleya, jednakże nie miał on racji.
Do dziś zdarzają się przypadki przypisywania użycia tego przykładu przez Huxleya w debacie dotyczącej dzieła "O powstawaniu gatunków" Karola Darwina z anglikańskim biskupem oksfordzkim Samuelem Wilberforce’em, przeprowadzonej na spotkaniu British Association for the Advancement of Science w Oksfordzie 30 czerwca 1860 roku. Fakt użycia porównania do małp jest nie tylko niepotwierdzony, ale na dodatek maszyna do pisania nie była jeszcze znana w roku 1860. Naczelne były wciąż drażliwym tematem z innych względów, a debata między Huxleyem a Wilverforcem odwoływała się do małp: biskup spytał, czy Huxley wywodził się od małpy w linii męskiej, czy żeńskiej, na co Huxley odparł, że woli być potomkiem małpy niż kogoś, kto używa tak nieuczciwych argumentów jak biskup.
Pomimo pierwotnego zamieszania argument małpy z maszyną do pisania jest obecnie często przytaczany w sporach dotyczących ewolucji. Przykładowo Doug Powell twierdzi jako chrześcijański apologeta, że nawet gdyby małpa przypadkowo napisała treść "Hamleta", to i tak nie powiodło jej się stworzyć "Hamleta", jako że zabrakło jej intencji do komunikacji. Jego zdaniem, prowadzi to bezpośrednio do wniosku, że natura nie była w stanie wykształcić informacji zawartej w DNA. Częstszy pogląd reprezentuje John MacArthur, który twierdzi, że genetyczne mutacje potrzebne do uzyskania tasiemca z ameby są równie mało prawdopodobne co napisanie przez małpę monologów Hamleta, a co za tym idzie argumenty przeciwko ewolucji całego życia, są niemożliwe do przezwyciężenia.
Ewolucjonista Richard Dawkins posłużył się koncepcją piszących małp w swojej książce z 1986 roku "Ślepy zegarmistrz", by zademonstrować możliwości doboru naturalnego w zakresie tworzenia złożonych form biologicznych poprzez losowe mutacje. W opisywanym przez siebie eksperymencie Dawkins używa swojego programu (Weasel program), by wytworzyć kwestię Hamleta "METHINKS IT IS LIKE A WEASEL" poprzez pisanie losowych liter, ale ciągle zachowując zgodne z oryginałem części. Istotą jest więc niegenerowanie losowego ciągu znaków, a wyłuskiwanie informacji przez dobór naturalny.
Inną podstawę do odrzucenia analogii między ewolucją i nieograniczoną małpą stanowi fakt, że małpa pisze jednocześnie tylko jedną literę oraz czyni to niezależnie od innych napisanych liter. Hugh Petrie uważa, że potrzebny jest bardziej skomplikowany model, w jego przypadku w dziedzinie nie biologii, a ewolucji idei:
James W. Valentine, uznając niewykonalność klasycznego zadania postawionego małpom, uważa, że istnieje warta uwagi analogia między pismem a zwierzęcym genomem w sensie, że obie mają „kombinacyjne, hierarchiczne budowy”, które znacznie zawężają olbrzymią liczbę kombinacji na poziomie alfabetu.
Literatura.
R. G. Collingwood spierał się w 1938 roku, że sztuka nie może powstać przypadkowo i sarkastycznie napisał na marginesie swoich recenzji:
Nelson Goodman przyjął przeciwną pozycję, przedstawiając swoje racje razem z Catherine Elgin przykładem opowiadania Jorgego Borgesa "Pierre Menard, autor del Quijote" ("Pierre Menard, autor Don Kichota"):
W innym utworze Goodman rozwija: „Fakt, że małpa może być podejrzewana o napisanie swojej kopii przypadkowo nie ma znaczenia. Jest to ten sam tekst i podlega on tym samym interpretacjom…”. Gérard Genette odrzucił argument Goodmana jako wielce wątpliwy.
Jorge J. E. Gracia uważa, że pytanie o tożsamość tekstów prowadzi do innego pytania – do pytania o autorstwo. Jeśli małpa jest w stanie napisać na maszynie "Hamleta", mimo braku przekazywania żadnej myśli i tym samym dyskwalifikując siebie jako autora, wtedy wydaje się, że tekst nie potrzebuje autorów. Możliwym rozwiązaniem jest uznawanie za autora tego, kto odnajdzie tekst i zidentyfikuje go jako "Hamleta"; lub, że Szekspir jest autorem, małpa jego pośrednikiem, a znalazca jedynie użytkownikiem tekstu. Te rozwiązania tworzą własne problemy: na przykład gdy małpa działałaby przed urodzeniem Szekspira, lub w przypadku, gdy Szekspir nigdy by się nie narodził lub gdyby nikt nie odnalazł maszynopisu małpy.
Generowanie liczb losowych.
Twierdzenie dotyczy eksperymentu myślowego, którego nie da się w pełni odtworzyć w praktyce z racji potrzeby posiadania nieskończonych zasobów oraz czasu. Mimo to, było ono bodźcem do prac nad skończonymi generatorami losowymi tekstu.
Program komputerowy uruchomiony przez Dana Olivera ze Scottsdale w Arizonie, według artykułu w "The New Yorker", zwrócił 4 sierpnia 2004 roku następujący wynik: Po 42 162 500 tryliardach (4,2×1028) lat jedna z grupy „małp” stworzyła tekst:
Pierwszych 19 liter tej sekwencji znajduje się w komedii "Dwaj panowie z Werony". Inne grupy odtworzyły 18 liter z tragedii "Tymon Ateńczyk", 17 z tragedii "Troilus i Kresyda" oraz 16 z "Ryszarda II".
1 lipca 2003 roku uruchomiono stronę internetową "The Monkey Shakespeare Simulator", zawierającą aplet Javy, który symulował wielką populację losowo piszących małp. Intencją twórców było sprawdzenie jak długo zajmie wirtualnym małpom napisanie kompletnej sztuki Szekspira. Przykładowo aplet wyprodukował poniższy, zgodny w 24 znakach, fragment pochodzący ze sztuki "Henryk IV, część 2", wraz z oszacowaniem, że proces zajął „2 737 850 milionów miliardów miliardów miliardów małpo-lat” (tj. 2,7 sekstyliarda = 2,7×1039):
Ze względu na ograniczenia mocy obliczeniowej, program używał modelu probabilistycznego (wykorzystując generator liczb losowych) zamiast naprawdę losować tekst i porównywać ze sztukami. Gdy symulator wykrywał zgodność znaków (to jest, gdy wynik z generatora losowego zawierał się w danym przedziale), symulator naśladował wpisanie zgodnych znaków. Obecnie strona już nie istnieje.
Pytania o statystykę opisującą, jak często idealna małpa powinna pisać pewne ciągi, może prowadzić także do przeprowadzania praktycznych testów generatorów losowych; testy występują w zakresie od zupełnie prostych do „całkiem zaawansowanych”. Profesorowie informatyki George Marsaglia i Arif Zaman relacjonują, że zwykli byli nazywać takie testy „testami zachodzących na siebie m-tek” ("overlapping m-tuple tests") na swoich wykładach, gdyż bazowały one na zachodzących na siebie m-tkach kolejnych elementów w losowej sekwencji. Stwierdzili jednak, że nazywanie ich „małpimi testami” pomagało zainteresować studentów. W 1993 roku opublikowali oni raport dotyczący tej klasy testów i ich wyniki dla różnych generatorów liczb losowych.
Empiria.
Badacze zachowań naczelnych Cheney i Seyfarth zauważają, że prawdziwe małpy rzeczywiście musiałyby polegać na przypadku usiłując uzyskać kopię "Romea i Julii". Z wyjątkiem małp człekokształtnych, a zwłaszcza szympansów, dowody wskazują, że małpy nie posiadają umysłu zdolnego do odróżniania swojej wiedzy, emocji i przekonań od innych. Nawet gdyby małpa nauczyła się napisać treść sztuki i opisać zachowania jej postaci, to nie będzie w stanie przeniknąć ich myśli.
W 2003 roku, wykładowcy i studenci z kursu "MediaLab Arts" Uniwersytetu Plymouth wykorzystali grant w wysokości 2000 funtów pochodzący z Arts Council by sprawdzić co są w stanie napisać prawdziwe małpy. Pozostawili klawiaturę komputerową w zagrodzie sześciu makaków czubatych w zoo Paignton w Devon w Anglii na miesiąc, z łączem radiowym do publikacji wyników na stronie internetowej. Jeden z badaczy, Mike Phillips, uzasadniał wysokość poniesionych kosztów jako znacznie tańsze niż reality show, ale wciąż „pobudzające i fascynujące widowisko”.
Małpy nie tylko stworzyły zaledwie pięć stron składających się głównie z litery S – dominujący samiec zaczął walić w klawiaturę kamieniem, a następnie małpy dokończyły dzieła oddając na nią mocz i kał. Pracownik naukowy zoo stwierdził, że eksperyment miał „małą wartość naukową, z wyjątkiem ukazania, że «twierdzenie o nieskończonej liczbie małp» jest obarczone wadą”. Phillips stwierdził, że sfinansowany przez artystów projekt był głównie rodzajem performance’u, oraz że nauczyli się z niego „strasznie dużo”. Jego konkluzją był fakt, że małpy „nie są generatorami losowymi. Są znacznie bardziej złożone. (…) Były mocno zainteresowane ekranem, na którym widziały, że w przypadku wciśnięcia klawisza coś się działo. Było to w jakimś stopniu działanie zamierzone”.
Popkultura.
Twierdzenie o nieskończonej liczbie małp i związane z nią obrazy uważa się za potoczną ilustrację rachunku prawdopodobieństwa, rozpowszechnioną raczej dzięki przekazom w popkulturze, niż dzięki wiedzy zdobytej w szkole.
We wstępie do „Monkeys, Typewriters and Networks – the Internet in the Light of the Theory of Accidental Excellence” (2001, Hoffmann and Hofmann) została zauważona wyjątkowa popularność i zasięg twierdzenia. W 2002 roku, w artykule Washington Post napisano: „Mnóstwo ludzi bawiło wyobrażenie, że nieskończenie duża liczba małp z nieskończenie dużą liczbą maszyn do pisania oraz w nieskończenie długim czasie może ostatecznie napisać dzieła Szekspira”. W 2003 roku, wspomniany wcześniej eksperyment finansowany przez Arts Council z użyciem prawdziwych małp i klawiatury komputerowej został szeroko opisany w relacjach prasowych. W 2007 roku, twierdzenie zostało umieszczone przez magazyn "Wired" na liście ośmiu klasycznych eksperymentów myślowych.
Historia ilustracji „piszących małp” sięga co najmniej czasów użycia przez Borela metafory w jego eseju z 1913 roku i obraz ten powtarzał się wielokrotnie w różnych środkach przekazu. Obecnie, powszechne zainteresowanie piszącymi na maszynie małpami jest podtrzymywane przez liczne nawiązania w literaturze, telewizji i radiu, w muzyce oraz w internecie, a także w komiksach i kabaretach.

</doc>
<doc id="289222" url="https://pl.wikipedia.org/wiki?curid=289222" title="Sławutycz">
Sławutycz

Sławutycz () – miasto na północy Ukrainy, w obwodzie kijowskim (jego eksklawa na terytorium obwodu czernichowskiego), z około 25 tysiącami mieszkańców.
Miasto zbudowano tuż po katastrofie w Czarnobylskiej Elektrowni Jądrowej w 1986 roku dla pracowników elektrowni i ewakuowanych w dzień po wybuchu reaktora mieszkańców Czarnobyla oraz Prypeci. Sławutycz położony jest 60 km na wschód od strefy katastrofy.
Podczas budowy miasta nadal planowane było otwarcie bloków V i VI elektrowni jądrowej, dlatego w planach mieszkaniowych uwzględniono dodatkową liczbę pracowników. Z powodu zawirowań politycznych zawieszono otwarcie nowych bloków, przez co obecnie miasto ma o wiele mniej mieszkańców niż zaplanowano.

</doc>
<doc id="289226" url="https://pl.wikipedia.org/wiki?curid=289226" title="Kim Ki-duk">
Kim Ki-duk

Kim Ki-duk, (ur. 20 grudnia 1960 w Bongwha, zm. 11 grudnia 2020 w Rydze) – południowokoreański reżyser, scenarzysta, producent i montażysta filmowy.
Życiorys.
Kształcił się w szkole rolniczej, przez pewien czas pracował w fabrykach, pięć lat spędził w marynarce wojennej. Po służbie wojskowej zamierzał zostać duchownym. Ostatecznie w 1990 wyjechał do Paryża, gdzie studiował malarstwo. Od 1992 pisał scenariusze, a w 1996 zajął się reżyserią.
Mimo braku wykształcenia filmowego, nakręcił ponad 20 filmów, często nagradzanych na festiwalach filmowych. Kim zdobył m.in. Srebrnego Niedźwiedzia dla najlepszego reżysera na 54. MFF w Berlinie za "Samarytankę" (2004), Srebrnego Lwa za reżyserię na 61. MFF w Wenecji za "Pusty dom" (2004) oraz Złotego Lwa na 69. MFF w Wenecji za film "Pieta" (2012).
Zmarł 11 grudnia 2020 roku w wyniku powikłań po COVID-19.

</doc>
<doc id="289227" url="https://pl.wikipedia.org/wiki?curid=289227" title="Cmentarz przy ul. Francuskiej w Katowicach">
Cmentarz przy ul. Francuskiej w Katowicach

Cmentarz katolicki przy ul. Francuskiej w Katowicach – nekropolia założona w 1870 w związku z budową kościoła pod wezwaniem Najświętszej Marii Panny. Jest to jedna z najstarszych i najbardziej wartościowych pod względem historycznym nekropolii w Katowicach. Graniczy z cmentarzem ewangelickim położonym przy tej samej ulicy.
Historia.
Cmentarz powstał w 1870 obok założonego w 1856 przy ul. K. Damrota pierwszego cmentarza ewangelickiego. Jego teren ogrodzono, a od strony dzisiejszej ul. Francuskiej wzniesiono neogotycki budynek kostnicy i mieszkania grabarza.
W dwudziestoleciu międzywojennym stał się on najbardziej reprezentacyjnym cmentarzem Katowic. Za pochówek wokół kaplicy w 1936 trzeba było zapłacić 1000 zł.
Pochowani.
Obok tego katolickiego cmentarza usytuowany jest cmentarz ewangelicki będący pozostałością po cmentarzu ewangelickim przy ul. ks. Konstantego Damrota, który w większej części zlikwidowano po roku 1945. Obydwa cmentarze wpisano do rejestru zabytków (nr rej.: A/1516/93 z 26 lutego 1993).

</doc>
<doc id="289228" url="https://pl.wikipedia.org/wiki?curid=289228" title="Alfons Maria Liguori">
Alfons Maria Liguori

Alfons Maria Liguori (ur. 27 września 1696 w Marianelli koło Neapolu, zm. 1 sierpnia 1787 w Pagani koło Neapolu) – włoski duchowny katolicki, założyciel redemptorystów, biskup, kaznodzieja, poeta, kompozytor, prawnik, święty Kościoła katolickiego, doktor Kościoła.
9 listopada 1732 roku założył Zgromadzenie Najświętszego Odkupiciela, zwane Redemptorystami. W 1762 został mianowany biskupem Sant'Agata dei Goti. Jako znakomity pisarz, za życia opublikował dziewięć wydań swojej Teologii moralnej, oprócz innych dzieł i listów nabożnych i ascetycznych. Wśród jego najbardziej znanych dzieł są Chwała Maryi i Droga Krzyżowa, ta ostatnia nadal używana jest w parafiach podczas nabożeństw wielkopostnych.
Św. Alfons Maria Liguori został kanonizowany w 1839 r. przez papieża Grzegorza XVI oraz ogłoszony doktorem Kościoła przez papieża Piusa IX w 1871 r. Jeden z najpoczytniejszych autorów katolickich, patron spowiedników.
Życiorys.
Syn neapolitańskiego arystokraty Józefa i Anny, najstarszy z ośmiorga rodzeństwa. Był niezwykle uzdolniony w dziedzinie literatury, malarstwa, architektury i muzyki. Jego kolędy są do dziś popularne we Włoszech. W 1754 roku skomponował najpopularniejszą włoską kolędę "Tu scendi dalle stelle" (pol. "Zstąpiłeś z gwiazd dalekich"), o której Giuseppe Verdi powiedział, że bez niej Święta Bożego Narodzenia nie byłyby pamiątką o Bożym Narodzeniu.
Gdy ukończył 16 lat zdobył podwójny doktorat z prawa świeckiego i kościelnego. Stał się cenionym adwokatem. W wyniku uknutej intrygi przegrał prowadzony proces sądowy. Wstąpił do seminarium i w wieku 30 lat został księdzem. Postanowił poświęcić się Bogu i ludziom, pracując w najbiedniejszej części Neapolu oraz miasteczku Scala. Szokiem dla Alfonsa była nie tylko nędza materialna, ale i duchowa ludzi tam mieszkających. W rejonie położonym nieopodal Watykanu ludzie nie umieli się modlić i nic nie wiedzieli o Bogu. Zasłynął wtedy jako kaznodzieja, który w prosty i przystępny sposób wykładał prawdy wiary i mówił o Bogu, gromadząc rzesze wiernych. W Neapolu założył pierwsze duszpasterstwo młodzieżowe. W pracy z młodymi ludźmi używał metod współczesnych (komponował piosenki, grał na gitarze).
Widząc ogromną ludzką biedę i panującą ignorancję religijną, założył w 1732 Zgromadzenie Redemptorystów – wspólnotę posłaną do najbardziej opuszczonych i ubogich. Zasługi związane z tą działalnością sprawiły, że w 1762 z rąk papieża Klemensa XIII otrzymał sakrę biskupią, zostając ordynariuszem diecezji Sant’Agata de’ Goti. Aby uprosić błogosławieństwo w posłudze biskupiej, udał się w pierwszą podróż w swoim życiu, pielgrzymując do Loreto. Z młodzieńczym zapałem, mimo swoich 66 lat, rozpoczął pracę w diecezji. Swoją skromnością, przepięknymi kazaniami i troską o ludzi biednych porywał tłumy ludzi oraz przyciągnął do kościoła nowych wiernych. W czasie głodu panującego we Włoszech sprzedał swoje naczynia i sprzęty, kupując za nie chleb dla biednych.
Wyniszczony latami życia w niezdrowym klimacie i latami surowych umartwień (ograniczał pożywienie, nosił włosiennicę, kilka szkaplerzy – dwa z nich wymienia z nazwy: "szkaplerz karmelitański" i "szkaplerz Niepokalanego Poczęcia N. M. P."), złożył rezygnację z kierowania diecezją i zrzekł się godności biskupiej, by następne 13 lat spędzić w wielkich cierpieniach fizycznych i duchowych, które znosił z pokorą i poddaniem się woli Boga.
Zmarł 1 sierpnia 1787 w Pagani koło Neapolu, w otoczeniu kilku swoich współbraci zakonnych – redemptorystów.
Duchowość świętego i jego dzieło "Umiłowanie Jezusa Chrystusa w życiu codziennym" są obowiązkowo poznawane w seminariach duchownych oraz na studiach teologicznych dla świeckich w Kościele rzymskokatolickim.
Główne dzieła.
Św. Alfons Liguori napisał ponad 160 dzieł pobożnościowych, ascetycznych, apologetycznych, dydaktycznych, teologicznych, z których za najważniejsze uchodzą:
Beatyfikacja, kanonizacja, patronat i dzień wspomnienia.
Papież Pius VII beatyfikował go 15 września 1816 roku, a papież Grzegorz XVI kanonizował 26 maja 1839 roku.
Doktorem Kościoła ogłoszono go w 1871 roku.
Jest patronem spowiedników, adwokatów oraz teologów moralistów. W Kościołach mariawickich uznawany jest za głównego patrona Zgromadzenia Kapłanów Mariawitów.
Wspomnienie liturgiczne św. Alfonsa de Liguori obchodzone jest w dzienną rocznicę śmierci (1 sierpnia).

</doc>
<doc id="289230" url="https://pl.wikipedia.org/wiki?curid=289230" title="ORP Piorun (1940)">
ORP Piorun (1940)

ORP Piorun (G65) – brytyjski niszczyciel typu "N", zwodowany 7 maja 1940 roku w stoczni Johna Browna w Clydebank jako HMS „Nerissa” (G65).
4 listopada 1940 roku został przekazany polskiej Marynarce Wojennej w zamian za utracony pod Narwikiem niszczyciel ORP „Grom”. W trakcie bitwy o Atlantyk uczestniczył w eskortowaniu 81 konwojów, wziął też udział w operacjach „Halberd”, „Husky”, „Tungsten”, „Neptune” oraz „Deadlight”. W maju 1941 roku wziął udział w operacji przeciw pancernikowi „Bismarck” – w nocy z 26 na 27 maja przez ponad godzinę utrzymywał kontakt bojowy z niemieckim okrętem liniowym i pod ogniem przeciwnika naprowadził nań pozostałe okręty alianckie. Uczestniczył w zwycięskich bitwach pod Ushant i pod Jersey. W 1946 roku został zwrócony brytyjskiej marynarce wojennej, w której do 1955 roku służył pod nazwą HMS „Noble”.
Budowa okrętu.
Geneza niszczycieli typu N.
Budowę niszczycieli typu N, do którego należał ORP „Piorun”, rozpoczęto na zamówienie Admiralicji brytyjskiej, która w marcu 1939 roku zdecydowała o konieczności szybkiego utworzenia kolejnej flotylli niszczycieli (czas budowy pierwszych okrętów serii określono na 18,5-22,5 miesiąca). Typ ten stanowił kontynuację udanej serii dużych niszczycieli typu J/K. Decyzja Admiralicji o budowie tego typu wynikała z napiętej sytuacji politycznej w Europie: wobec wzrostu prawdopodobieństwa wybuchu konfliktu zbrojnego za konieczne uznano zwiększenie stanu floty niszczycieli Royal Navy, a opóźnienia w budowie najnowszej serii dużych niszczycieli typu L/M, związane z brakiem wież artylerii głównej dla tych okrętów, oraz wysokie koszty ich budowy, wymusiły powrót do mniej wymagającego i sprawdzonego już w praktyce projektu typu J/K. Stępkę pod drugą jednostkę typu, nazwaną HMS „Nerissa”, położono 29 lipca 1939 roku w stoczni Johna Browna ("John Brown Shipbuilding &amp; Engineering Company Ltd.") w Clydebank, kadłub wodowano 7 maja 1940 roku.
Przekazanie Marynarce Wojennej.
W czasie kiedy trwały prace nad budową HMS „Nerissa”, polska Marynarka Wojenna (MW) doznała dotkliwej straty – 4 maja w Rombakkenfjordzie zatopiony został ORP „Grom”. Kilka dni po tym wydarzeniu szef sztabu Kierownictwa Marynarki Wojennej otrzymał pismo z Admiralicji brytyjskiej, z wyrazami współczucia z powodu tej straty oraz z deklaracją przekazania do dyspozycji rządu RP jednego z nowo budowanych w stoczniach brytyjskich niszczycieli. Okrętem, który zdecydowano przekazać MW była HMS „Nerissa”. Na przełomie sierpnia i września okręt został obsadzony przez załogę liczącą początkowo ok. 90 osób, spośród których większość stanowili ocalali członkowie załogi ORP „Grom”, do których dołączyli ochotnicy-żołnierze polscy przybywający z Francji. Dowództwo nad nimi objął komandor porucznik Eugeniusz Pławski. Na okręcie trwały prace wykończeniowe i dokonywano poprawek – zmieniano (tłumaczono na język polski) tabliczki opisowe, wprowadzano polskie standardy oznaczeń instalacji wewnętrznych (zmiany kolorystyki kabli, przewodów wodnych, przewodów pary itd.). W połowie października ukończono kompletowanie załogi. Okręt po uzupełnieniu zapasów wypłynął na redę Greenock, gdzie 4 listopada 1940 roku nastąpiło podpisanie protokołu odbiorczego okrętu – stocznię reprezentował wicedyrektor, natomiast stronę polską kmdr por. Pławski. Podniesienie polskiej bandery i oficjalne wcielenie do MW nastąpiło 5 listopada 1940 roku o godzinie 9.00. Odbiór okrętu tak wspominał kmdr Pławski:
Przekazanie okrętu nastąpiło na podstawie porozumienia pomiędzy rządem Rzeczypospolitej i rządem angielskim, regulującego współpracę Marynarki Wojennej i Royal Navy. Porozumienie to zawarto w Londynie w dniu 18 listopada 1939 roku, ze strony polskiej podpisał je ambasador RP Edward Raczyński, a ze strony rządu brytyjskiego podsekretarz stanu w ministerstwie spraw zagranicznych sir Alexander Cadogan. Układ, na mocy którego utworzono "The Polish Naval Detachement in Great Britain" (zobacz też: Historia Marynarki Wojennej), dopuszczał między innymi możliwość przekazywania okrętów angielskich Marynarce Wojennej RP – okręty po obsadzeniu polską załogą miały pływać pod dowództwem polskich oficerów i pod polską banderą. Załączone dodatkowe protokoły (kolejny protokół ujednoznaczniający dołączono 3 grudnia 1940 roku) regulowały prawa i obowiązki obydwu stron w tym zakresie (precyzowały m.in., że przekazywane okręty były wypożyczane MW i miały pozostać własnością rządu brytyjskiego). HMS „Nerissa” był drugim niszczycielem przekazanym MW na podstawie tego porozumienia przez Admiralicję brytyjską – pierwszym był HMS „Garland”, który służył pod biało-czerwoną banderą jako ORP „Garland” od 3 maja 1940 roku.
Nazwa.
Brytyjska nazwa okrętu (HMS „Nerissa”) honorowała indyjską księżniczkę. Polska nazwa (ORP „Piorun”) wpisywała się w tradycję nadawania niszczycielom nazw związanych ze zjawiskami atmosferycznymi, stanowiła też nawiązanie do nazwy utraconego ORP „Grom” i była ukłonem w stronę Brytyjczyków, od których okręt wydzierżawiono – zarówno „piorun”, jak i „grom” tłumaczy się na angielski jako "thunderbolt".
Okręt otrzymał taktyczny znak burtowy G 65, malowany na obu burtach na wysokości głównego stanowiska dowodzenia oraz na pawęży rufowej. Na tablicy na głównym stanowisku dowodzenia i na pawęży rufowej namalowany był herb Polski.
Opis konstrukcji.
„Piorun” należał do jednego z najnowocześniejszych typów brytyjskich niszczycieli. Przy długości 108,65 m (między pionami: 103,33 m), szerokości 10,85 m i zanurzeniu 3,5 m (maksymalnym 3,95 m) wyporność wynosiła 1777 ton (przy pełnym obciążeniu – 2384 tony).
Okręt miał niską sylwetkę z pojedynczym kominem, co wiązało się z liniowym układem siłowni z jedną maszynownią i kotłowniami umieszczonymi w sąsiedztwie. Konstrukcja kadłuba oparta była o podłużny układ wiązań (w miejsce klasycznego poprzecznego), co zapewniało większą jego wytrzymałość i zmniejszało ryzyko przełamania okrętu na fali. Kształt dziobnicy cechował się wprawdzie wychyleniem mniejszym niż w niszczycielach typu "Tribal", lecz zapewniał lepsze własności morskie – w przeciwieństwie do Tribali stanowisko działa A nie było tak często zalewane podczas złej pogody. Okręt wyposażony był w dwie kotwice na dziobie. Nadbudówka dziobowa była relatywnie niska, z zakrytą sterówką i odkrytym mostkiem nad nią, z klinowo zwężającą się przednią ścianą, ściętą u góry. Na dachu nadbudówki była umieszczona wieża standardowego punktu kierowania ogniem artylerii DCT i za nią stanowisko dalmierza głównego. Mostek niszczycieli tego typu uznawano za najlepiej rozplanowany w porównaniu do pozostałych niszczycieli Royal Navy.
Na dziobie umieszczono dwa stanowiska dział artylerii głównej w superpozycji, na rufie zaś pojedyncze stanowisko na nadbudówce rufowej. Tuż za nadbudówką znajdował się trójnożny maszt główny, a za nim komin. Na wysokości nadbudówki, przed masztem głównym, znajdował się też uskok pokładu dziobowego. Za kominem na podwyższeniu znajdowało się stanowisko 40 mm „pom-poma”, za nim z kolei pięciorurowa wyrzutnia torpedowa kal. 533 mm, umieszczona w osi symetrii okrętu. Dalej w kierunku rufy znajdowała się nadbudówka z zapasowym stanowiskiem dowodzenia, na którym umieszczono platformę z reflektorem. Między nią a nadbudówką rufową usytuowano stanowisko armaty uniwersalnej 102 mm oraz miotacze bomb głębinowych. Na rufie znajdowała się zrzutnia bomb głębinowych, wyposażenie trału oraz pojemniki z urządzeniami do wytwarzania zasłony dymnej.
W części dziobowej kadłuba znajdowały się pomieszczenia marynarzy i podoficerów, pod nimi ulokowane były magazyny i zbiorniki paliwa. Śródokręcie zajmowały kotłownie, maszynownia i przekładnia. W części rufowej znajdowały się pomieszczenia oficerskie, pod nimi magazyny i zbiorniki paliwa, za nimi ulokowane było pomieszczenie maszynki sterowej.
Napęd stanowiły dwie turbiny parowe Parsonsa, do których parę produkowały dwa trójwalczakowe kotły typu Admiralicji. Całkowita moc maszyn wynosiła 40 000 KM i zapewniała uzyskiwanie prędkości maksymalnej 36 węzłów. Okręt miał dwie śruby. Jego zbiorniki mogły pomieścić 484 tony (491 ton) paliwa, co zapewniało zasięg pływania 5500 mil morskich przy prędkości 15 węzłów (3700 Mm przy 20 węzłach). Załogę etatową stanowiło 183 oficerów i marynarzy.
Uzbrojenie.
Uzbrojenie okrętu w chwili przekazania Marynarce Wojennej stanowiło:
Wyposażenie.
Okręt wyposażony był w ASDIC typu AS 30 DCs. Dane do prowadzenia ognia artyleryjskiego wypracowywało stanowisko kierowania ogniem z dalocelownikiem DCT Mk II i dalmierzem Mk IV – TRM o bazie 3,7 m w wieżyczce na nadbudówce głównej. Okręt wyposażony był w radar typ 286M (z anteną na maszcie głównym).
Wyposażenie ratunkowe stanowiły dwa barkasy, łódź wiosłowa, motorówka oraz tratwy ratunkowe. W trakcie służby jeden z barkasów usunięto, zwiększono natomiast liczbę tratw ratunkowych.
Okręt miał parawan przeciwminowy typu TSDS ("Two Speed Destroyer Sweep").
Malowanie.
W chwili przejęcia przez MW „Piorun” pomalowany był kolorem ciemnoszarym, część podwodna natomiast farbą w kolorze rdzawoczerwonym. Na linii wodnej szeroki pas rozdzielający obydwa kolory był czarny. W chwili przyjęcia do 7. Flotylli niszczycieli Home Fleet na kominie namalowano jej znak rozpoznawczy: dwa poziome, białe pasy. Schemat kamuflażu okrętu ulegał w trakcie służby wielokrotnym zmianom. W 1942 roku okręt otrzymał kamuflaż "Western Approaches" (ostro załamywane segmenty w kolorach białym i szaroniebieskim o jasnym odcieniu) – na początku 1943 roku zmieniono kolor szaroniebieski na ciemniejszy odcień. W kwietniu 1943 na czas kampanii na Morzu Śródziemnym okręt otrzymał kamuflaż "Admiralty Disruptive (Modified Light) for JKN" (duże segmenty o nieregularnych kształtach, z liniami łagodnymi, w kolorach szarym i szaroniebieskim), a w grudniu 1943 czterokolorową wersję kamuflażu "Admiralty Light Disruptive" (jasnoszare tło, na którym znajdowały się zaokrąglone plamy w kolorze szarozielonym, szaroniebieskim i jasnym szaroniebieskim). W chwili włączenia do 10. Flotylli pomalowano okręt zgodnie ze schematem "Special Home Fleet Destroyers Design" (ostro załamywane kształty plam barwy jasnoszarej, ciemnoszarej, szaroniebieskiej w przedniej części kadłuba, tył: jednolicie ciemnoszary). Na początku 1945 roku zmieniono kamuflaż na "Admiralty Standard Scheme" (jasnoszara barwa większości kadłuba, ciemnoniebieskie burty do wysokości niższego pokładu głównego od działa nr 1 na dziobie do linii śrub na rufie). W chwili zwrócenia Royal Navy okręt pomalowany był jednolicie na kolor jasnoszary.
Modernizacje.
W trakcie wyposażania okrętu i podczas działań wojennych dokonywano zmian w wyposażeniu okrętu. W listopadzie 1940 roku w miejsce wkm-ów przy GSD zamontowano dwa pojedyncze działka Oerlikon 20 mm, kolejne dwa tego typu działka ustawiono na pomostach przy zapasowym stanowisku dowodzenia na śródokręciu (przy platformie reflektora). W 1944 roku w miejsce działek Oerlikona przy GSD zamontowano podwójne działka 20 mm Oerlikon Mk V (2xII – wieżyczki z osłonami i napędem hydraulicznym) oraz dodano dwa pojedyncze 20 mm Oerlikony na rufie.
W 1941 roku na wieży dalmierza zamontowany został radar typu 285. W 1941 roku radar na maszcie zastąpiono radarem typ 291, w 1944 roku dodano radary 271 i 251 na nadbudówce reflektora głównego. W trakcie działań wojennych okręt wyposażono także w radionamierniki HF/DF FH3, „grzechotkę” – urządzenie zakłócające działanie systemów naprowadzania niemieckich torped akustycznych, hiperboliczny system nawigacji QH3, a także system do zakłócania pracy niemieckich radarów artyleryjskich.
Przebieg służby.
ORP „Piorun” organizacyjnie należał do polskiego Dywizjonu Niszczycieli (wcielony 20 grudnia 1940 roku rozkazem szefa KMW, wiceadmirała J. Świrskiego), jednak przydzielany był według potrzeb operacyjnych Admiralicji brytyjskiej, zgodnie z postanowieniami porozumienia o współpracy MW i RN.
Na Atlantyku, 1940–1942.
Pierwszym przydziałem była służba eskortowa w „Western Approaches” (rejon odpowiedzialności obejmujący zachodnie podejścia do Wysp Brytyjskich), w 10. grupie eskortowej pod dowództwem kmdr. D.K. Baina ("Destroyer Captain"), stacjonującej w Greenock. Okręt bazował w Scapa Flow, Greenock i Gourock. Podczas postoju w Gourock 26 grudnia 1940 roku ORP „Piorun” (i stojąca w burtę ORP „Błyskawica”) były wizytowane przez Naczelnego Wodza Polskich Sił Zbrojnych – gen. Władysława Sikorskiego. Okręt wraz z innymi niszczycielami 7. flotylli niszczycieli komandora S.H.T. Arlissa uczestniczył w eskortowaniu konwojów. 11 stycznia w Scapa Flow z powodu zatankowania zanieczyszczonej wodą morską ropy okręt stracił zdolność manewrową, doznał uszkodzeń i stracił kotwicę podczas akcji mającej uchronić okręt przed wyrzuceniem na skały. Remont trwał kilka dni. 25 stycznia 1941 roku okręt wyszedł z portu jako eskorta głównych siły "Home Fleet" podczas nieudanej akcji mającej na celu przechwycenie niemieckich okrętów liniowych „Scharnhorst” i „Gneisenau”. 28 stycznia na Atlantyku wskutek uderzeń dużych fal doszło do niewielkich pęknięć pokładu i innych uszkodzeń. Naprawa z udziałem warsztatowca HMS „Maidstone” trwała do 5 lutego. Od 8 lutego okręt był ponownie w służbie konwojowej i na patrolach przeciwko okrętom podwodnym. 23 stycznia 1941 roku powrócił do Greenock, skąd wyruszył do Glasgow na remont. W nocy z 13 na 14 marca podczas bombardowania miasta i stoczni przez niemieckie samoloty dwie bomby zapalające trafiły „Pioruna”, jednak dzięki sprawnej akcji ratowniczej usunięto je, zanim wybuchły. Załoga „Pioruna” uczestniczyła ponadto w gaszeniu pożarów na sąsiadujących okrętach (m.in. na budowanym pancerniku HMS „Duke of York” oraz eskortowcu typu "Hunt") oraz ogniem artyleryjskim niszczyła zrzucane na spadochronach miny. Za swą postawę załoga otrzymała pochwałę od szefa KMW. Od 24 marca okręt był ponownie w służbie konwojowej. Od 5 do 12 kwietnia eskortował konwój, w którym znajdował się pancernik HMS „Resolution”, na pokładzie którego w podróż do Stanów Zjednoczonych udawał się gen. Sikorski. 13 kwietnia został odkomenderowany z eskorty konwoju w celu udzielenia pomocy krążownikowi pomocniczemu HMS „Rajputana”, który został storpedowany przez U-boota. „Piorun” wraz z niszczycielem HMS „Legion” uratowali około 285 rozbitków z tego okrętu. W drodze powrotnej z Reykjavíku do Greenock „Piorun” eskortował konwój, w skład którego wchodził m/s „Batory”. 20 kwietnia „Piorun” uratował 2 rozbitków z trawlera HMS „Topaz”.
W pościgu za „Bismarckiem”.
22 maja 1941 roku „Piorun” dołączył do konwoju WS8B jako lokalna eskorta w rejonie odpowiedzialności „Western Approaches”. Jednak już 26 maja o godz. 4.00 dowodzona przez kmdr. Ph. Viana 4. flotylla niszczycieli, do której przydzielony był „Piorun”, otrzymała rozkaz opuszczenia konwoju WS8B i dołączenia do pancerników HMS „Rodney” i HMS „King George V”, poszukujących niemieckiej grupy operacyjnej składającej się z pancernika „Bismarck” i krążownika „Prinz Eugen” pod dowództwem wiceadmirała Günthera Lütjensa, wracającej do baz po zatopieniu krążownika liniowego HMS „Hood” i uszkodzeniu pancernika HMS „Prince of Wales”. O godz. 8.00 26 maja po otrzymaniu meldunku z wodnosamolotu Catalina o pozycji „Bismarcka” kmdr Vian nakazał koncentrację okrętów 4. flotylli, a następnie rozwinięcie w szyk czołowy na kursie 135°, z zamiarem odnalezienia „Bismarcka” i utrzymania z nim kontaktu do czasu przybycia głównych sił floty (kmdr Vian zignorował rozkaz dołączenia do pancerników "Home Fleet" z tego względu, że okręty flotylli były najbliżej ostatniej raportowanej pozycji „Bismarcka”, a zbliżająca się noc i sztormowa pogoda stwarzały szansę na to, że niemiecki pancernik wymknie się niezauważony). „Piorun” zajął pozycję na lewym skrzydle szyku. Obrany kurs i sztormowa pogoda powodowały, że niszczyciele flotylli miały problemy ze sterownością, na „Piorunie” przechyły przekraczały 60°, fala odwracała okręt o 120°-150° w stosunku do zadanego kursu, podobne problemy miał sąsiad w szyku, HMS „Maori”. Tego samego dnia, 26 maja, o godzinie 22.37 mat Edward Dolecki, szef wachty sygnałowej „Pioruna”, zameldował wykrycie okrętu 20° na prawo od dziobu, w odległości ok. 16 000 jardów – był to poszukiwany pancernik niemiecki, który w odpowiedzi na sygnały rozpoznawcze rozpoczął ostrzał „Pioruna” z dział artylerii średniej. Kmdr por. Pławski rozkazał powiadomić kmdr. Viana o pozycji „Bismarcka”, i, przychylając się do próśb kpt. mar. K. Hessa, oficera artylerii na „Piorunie”, oraz innych oficerów obecnych na mostku o otwarcie ognia, o godzinie 22.50 wydał rozkaz:
„Piorun” nim rozpoczął atak "Bismarcka" nadał jeszcze w jego stronę "Jestem Polakiem, jestem Polakiem". Polski okręt wiązał bojem okręt niemiecki przez ponad godzinę, odległość między okrętami okresowo malała do ok. 7 km, zmuszając „Bismarcka” do otwarcia ognia także z dział artylerii głównej. Salwy niemieckie padały blisko polskiego okrętu, jednak dzięki dobremu manewrowaniu i stosowaniu zasłon dymnych „Piorun” nie został trafiony. Natomiast druga i trzecia salwa „Pioruna” miały być, według obserwatorów, celne. Naprowadzone przez „Pioruna” pozostałe okręty 4. dywizjonu około 23.30 skoncentrowały się w pobliżu „Bismarcka”. O 23.45 kmdr Vian rozkazał wykonać atak torpedowy na „Bismarcka” sposobem „"divergent or by subdivisions"” (tłumaczenie Pertka: z oskrzydleniem lub półdywizjonami). Sposób ataku z oskrzydleniem w instrukcji Royal Navy nie był jednak znany kmdr. por. Pławskiemu ani oficerowi łącznikowemu Royal Navy na pokładzie „Pioruna” por. E.F. Haymanowi, toteż kmdr por. Pławski postanowił przyłączyć się do lidera swojego półdywizjonu – HMS „Maori”, i stosować do jego sygnałów. Ten jednak nie nadawał żadnych sygnałów do „Pioruna”, w związku z tym kmdr Pławski postanowił atakować samodzielnie jako ostatni, aby nie przeszkadzać pozostałym niszczycielom, a w międzyczasie manewrować tak, by ściągać na siebie uwagę „Bismarcka”. O 23.50 „Bismarck” wystrzelił ostatnia salwę w kierunku „Pioruna” i wkrótce potem zniknął w ciemnościach z pola widzenia obserwatorów z „Pioruna”. O godzinie 0.30 obserwatorzy dostrzegli inną sylwetkę w namiarze prawo 30°, „Piorun” zmienił kurs na zbliżenie, jednak nie wykrył celu. Natomiast radar na „Piorunie” wykazał kontakt z okrętem w namiarze lewo 20°. Próby odnalezienia źródła tego echa radarowego nie powiodły się, kmdr por. Pławski na podstawie tego, że pozycja echa radarowego względem osi okrętu nie zmieniała się pomimo dokonywania zwrotów, uznał, że echo to jest wynikiem defektu radaru. W związku z tym postanowił poszukiwać „Bismarcka” w rejonie, do którego ów dopłynąłby, gdyby kontynuował rejs według kursu zaobserwowanego podczas potyczki artyleryjskiej. Pomiędzy 0.30 a 2.54 pozostałe niszczyciele 4. dywizjonu okresowo traciły i ponownie odzyskiwały kontakt z „Bismarckiem”, udało im się przeprowadzić kilka ataków torpedowych, jednak bez trafień. Kontaktu z „Bismarckiem” przez resztę nocy nie odzyskano z powodu fatalnej widoczności, ograniczanej przez ciemności i silne opady deszczu do ok. kilkuset metrów. O godzinie 5.00 kmdr Vian, wiedząc że zapasy paliwa na „Piorunie” są niskie, nakazał kmdr. por. Pławskiemu powrót do bazy. Jednak ten, po konsultacji z mechanikiem, kmdr. ppor. inż. J. Wielogórskim co do stanu zapasów paliwa i przewidywanego zużycia paliwa, jeszcze przez 2 godziny przeszukiwał rejon, w którym spodziewał się znaleźć „Bismarcka”, i dopiero o godzinie 7, gdy już dniało i pozostałe okręty alianckie odszukały niemiecki pancernik, zawrócił do Anglii. „Bismarck” został zatopiony przez brytyjskie okręty liniowe 27 maja 1941 o godz. 10.37.
W drodze powrotnej do bazy „Piorun” odpierał ataki sił Luftwaffe, skierowanych na pomoc „Bismarckowi”. Do Devonport okręt zawinął 28 maja 1941 roku o godzinie 9.40, z jedynie 30 tonami paliwa, ze znacznym przechyłem i uszkodzeniami spowodowanymi przez sztorm (m.in. urwane łańcuchy mocujące sprzęty pokładowe, powyrywane zamki szafek) – kmdr Pławski wspomina, że okręt robił żałosne wrażenie.
Po powrocie na ręce dowódcy „Pioruna” spłynęły liczne telegramy i listy z gratulacjami za akcję przeciwko „Bismarckowi”, m.in. od dowódcy 4. flotylli niszczycieli, od dowódcy „Western Approaches Command”, od dowódcy "Home Fleet" adm. Johna Toveya, od Naczelnego Wodza gen. Władysława Sikorskiego i od Prezesa Rady Narodowej, Ignacego Paderewskiego. Walka „Pioruna” z „Bismarckiem” zyskała duży rozgłos, pisało o niej wiele angielskich gazet. W uznaniu zasług kilka miesięcy po tej akcji na wniosek Admiralicji król Jerzy VI odznaczył kmdr. por. E. Pławskiego oraz kpt. K. Hessa "Distinguished Service Cross", a bosmana Bolesława Łasę i mata Edwarda Doleckiego – "Distinguished Service Medal". Kierownictwo MW na wniosek kmdr. por. S. Hryniewieckiego wszczęło postępowanie wyjaśniające w sprawie niewykonania przez kmdr. por. E. Pławskiego ataku torpedowego na „Bismarcka”, jednak komisja, nie mogąc dopatrzyć się uchybień w postępowaniu dowódcy „Pioruna” podczas akcji, nie postawiła mu żadnych zarzutów. Za akcję przeciwko „Bismarckowi” wielu członków załogi „Pioruna” (w tym dowódca okrętu i oficer artylerii) zostało uhonorowanych Krzyżami Walecznych.
W konwojach na Atlantyku i Morzu Północnym.
Od 31 maja 1941 okręt był ponownie w służbie konwojowej i patrolowej na Atlantyku – eskortował konwoje WS8X, SL76, TC12, HG69, WS10, WS11. Od 22 lipca pozostałe niszczyciele flotylli, do której przydzielono „Pioruna”, nosiły wymalowane na kominach nowe oznaczenie – biało-czerwone prostokąty, co było kurtuazyjnym ukłonem w stronę polskiego okrętu flotylli. 3 września OORP „Piorun” i „Garland” odkomenderowano z eskorty konwoju w okolicach Azorów w celu udzielenia pomocy storpedowanemu frachtowcowi m/s „Fort Richepance”. Statek zatonął zanim został odnaleziony przez polskie okręty, udało im się jednak uratować 26 marynarzy oraz 10 lotników amerykańskich podróżujących tym frachtowcem do Anglii.
14 września „Piorun” (oraz „Garland”) dołączyły do eskorty konwoju WS-11X, płynącego przez Gibraltar z zaopatrzeniem do Malty (operacja „Halberd”) – „Piorun” przydzielony został do "Force H" adm. J. Somerville’a. W trakcie operacji stanowił osłonę bezpośrednią lotniskowca HMS „Ark Royal”, uratował jednego z brytyjskich pilotów, który musiał wodować wskutek uszkodzeń maszyny po walce powietrznej z samolotami włoskimi, następnie został odkomenderowany do osłony uszkodzonego pancernika HMS „Nelson”, wraz z którym powrócił do Gibraltaru. Stamtąd wraz okrętami "Home Fleet" powrócił do Anglii w eskorcie kolejnego konwoju.
W dniach od 17 do 26 października eskortował konwój CT04 z Greenock do Halifaxu (w trakcie rejsu 23 października na krótko opuścił konwój w celu uzupełnienia paliwa i wody w porcie St. John’s na Nowej Fundlandii). W drodze powrotnej w dniach od 4 do 12 listopada 1941 eskortował z Halifaxu do portów Szkocji konwój TC14A, w skład którego wchodziły dwa transportowce i liniowiec s/s „Pasteur”, przewożące żołnierzy i sprzęt kanadyjskiej 5 Dywizji Pancernej. Po remoncie i modernizacji, trwającym od 18 grudnia do lutego 1942 roku, przeprowadzał patrole na Morzu Irlandzkim i ponownie eskortował konwoje transatlantyckie. Od 26 lutego 1942 był w eskorcie konwoju ON-70 do Halifaxu („Piorun” był okrętem flagowym dowódcy zespołu eskorty, kmdr. Hendersona). W obronie tego konwoju 11 marca dokonał ataku na zanurzony okręt podwodny – na „Piorunie” uznano, że U-boot został zatopiony, nie uzyskano jednak potwierdzenia, czy atak zakończył się pełnym sukcesem. 16 marca dotarł do Argentii, drobne uszkodzenia, które powstały podczas sztormu na Atlantyku, naprawiono w porcie z pomocą okrętu-bazy USS „Prairie”. 21 marca okręt wyruszył w drogę powrotną w eskorcie konwoju SC-75. Do Anglii konwój dotarł w nocy z 1 na 2 kwietnia. „Piorun” odszedł do stoczni w Greenock w celu przeczyszczenia kotłów.
W dniach 8 kwietnia-16 kwietnia 1942 roku „Piorun” wraz z HMS „Churchill” przetransportowały z Anglii do Kanady rezerwy złota z banków angielskich. Zapakowane w skrzynki złoto zostało przeładowane na „Pioruna” z dwóch wagonów towarowych w porcie w Greenock, i umieszczone w rufowej komorze amunicyjnej, która została zapieczętowana. Na każdym z okrętów znajdowało się po 5 ton złota. Po uzupełnieniu paliwa w Londonderry obydwa okręty w okolicy latarni Orsay dołączyły do zmierzającego do Halifaxu konwoju CT-14, w którym znajdowały się m/s „Letitia” i m/s „Batory”. Konwój szedł z dużą (12-13 węzłów) szybkością, w początkowej fazie korzystał z eskorty lotniczej. W trakcie rejsu konwój napotkał sztormową pogodę – na „Piorunie” wskutek uderzeń fal doszło do obluzowania nitów w kadłubie i zatopienia dziobowej (nr 1) komory amunicyjnej. Pomimo ogłaszania alarmów przeciwpodwodnych konwój dotarł do Halifaxu nieatakowany i bez strat. 22 kwietnia „Piorun” wyruszył z Halifaxu do Argencji, tam 30 maja dołączył do eskorty konwoju SC-98, który odprowadził do Anglii. Po powrocie 9 maja do Greenock, ze względu na uszkodzenia, okręt musiał udać się na remont kapitalny do stoczni Gladston Dock i Clouver Dock w Liverpoolu, gdzie przebywał do 29 maja.
Po powrocie do służby okręt do października 1942 roku uczestniczył w eskortowaniu transantlantyckich konwojów (ONS98, HX194, ON121, HX202, ONS126, HX207), we współdziałaniu z różnymi grupami eskortowców (m.in. 25. "Escort Group", 2. "Escort Group" i grupą B3). Od 1 października znajdował się w stoczni w Dundee, gdzie dokonano remontu i modernizacji, do 8 grudnia trwało szkolenie załogi i próby odbiorcze.
19 grudnia 1942 roku „Piorun” został odkomenderowany do sił "Home Fleet" bazujących w Scapa Flow. Uczestniczył w patrolach na Morzu Północnym oraz w eskortowaniu konwojów do i z Murmańska (RA51, JW52, RA52, JW53, RA53). W trakcie służby we współdziałaniu z siłami głównymi "Home Fleet" był 16 stycznia 1942 roku wizytowany przez Pierwszego Lorda Admiralicji Alberta Alexandra. 1 kwietnia 1943 roku został przebazowany do Plymouth, gdzie przeszedł remont. Uczestniczył następnie w eskortowaniu okrętów głównych "Home Fleet" na trasach w pobliżu Wielkiej Brytanii. Od maja do czerwca przebywał w stoczni w Devonport na remoncie.
Morze Śródziemne, 1943.
1 czerwca niszczyciel opuścił stocznię i wraz z HMS „Rodney” przeszedł do Scapa Flow, gdzie rozpoczął przygotowania do rozpoczęcia służby w nowym rejonie operacyjnym – na Morzu Śródziemnym. W połowie czerwca „Piorun” opuścił Scapa Flow jako element eskorty brytyjskich pancerników HMS „Rodney” i HMS „Nelson” oraz lotniskowca HMS „Indomitable”, udających się do Gibraltaru, a stamtąd do Algieru i Mers-el-Kebir w związku z przygotowaniami do otwarcia drugiego frontu w Europie. „Piorun” przydzielony był do 4. flotylli niszczycieli. Od 6 lipca 1943 wchodził w skład 24. flotylli niszczycieli, osłaniającej "Force H": zespół pancerników i lotniskowców RN wyznaczonych do wsparcia i zabezpieczenia operacji „Husky”, pod dowództwem wiceadm. A.U. Willisa. „Piorun” brał udział w akcjach patrolowych, osłonie konwojów, ostrzeliwaniu pozycji artylerii nadbrzeżnej i wsparciu sił desantowych, działał w oparciu o port Grand Harbour na Malcie. 15 lipca wspólnie z pozostałymi okrętami eskorty "Force H" uczestniczył w zniszczeniu samolotu torpedowego, który skutecznie zaatakował lotniskowiec HMS „Indomitable”. „Piorun” odprowadził uszkodzony okręt na Maltę. Stamtąd wychodził na patrole wzdłuż wybrzeży Sycylii i Włoch kontynentalnych w składzie różnych zespołów operacyjnych. 21 lipca wraz z zespołem sił lekkich RN (krążowniki HMS „Aurora” i HMS „Penelope” oraz 5 niszczycieli) uczestniczył w bombardowaniu artyleryjskim Crotone w Kalabrii, wystrzelił wówczas 160 pocisków. Osłaniał siły desantowe podczas operacji „Baytown” (lądowanie w Kalabrii) oraz operacji „Avalanche” (lądowanie w zatoce Salerno). W jej trakcie 8 września zgłosił zestrzelenie samolotu atakującego aliancki zespół operacyjny, a 9 września dokonał kilku ataków na namierzone okręty podwodne – po jednym z nich zauważono dużą ilość ropy wypływającej na powierzchnię. W trakcie operacji w zatoce Salerno 15 września udaremnił atak dwóch włoskich ścigaczy na okręty alianckie. Ostatnią akcją „Pioruna” w ramach inwazji Włoch było odprowadzenie 23 września 1943 roku do Malty monitora HMS „Erebus”. Po kapitulacji Włoch eskortował z Brindisi do Malty włoski konwój, w skład którego wchodził krążownik „Scipione Africano”, na którego pokładzie podróżowali król Włoch Wiktor Emanuel III oraz marszałek Pietro Badoglio. Od 1 października do 10 listopada uczestniczył w patrolach, osłonie przebazowania okrętów głównych "Home Fleet" pomiędzy Maltą, Brindisi, Bari, Gibraltarem, Bizertą i Neapolem. 10 listopada wyruszył z Mers-el-Kebir do Anglii, odprowadzając francuski pancernik „Richelieu”. Do Devonport dotarł 19 listopada.
Atlantyk, 1943-1945.
Po remoncie, który trwał od 6 grudnia do 19 stycznia 1944 roku, „Piorun” przydzielony został do 3. flotylli niszczycieli bazującej w Scapa Flow. Ponownie brał udział w osłonie atlantyckich konwojów i w służbie patrolowej. 24 lutego dołączył do zespołu operacyjnego, którego zadaniem było zwalczenie żeglugi u wybrzeży Norwegii, jednak ze względu na złe warunki atmosferyczne akcja ta (operacja „Bayleaf”) została przerwana. Okręt otrzymał następnie czasowy przydział do 17. flotylli niszczycieli bazującej w Plymouth, z którą odbył szereg ćwiczeń, a pomiędzy 10 a 12 marca 1944 uczestniczył w szkoleniowej operacji desantowej (operacja „Fox” – desancie około 50 tys. żołnierzy alianckich w południowej Anglii, który miał być zaprawą przed desantem we Francji).
W operacji „Tungsten”.
W kwietniu 1944 roku „Piorun” wszedł w skład sił "Home Fleet" przeprowadzających operację „Tungsten”, mającą na celu wyeliminowanie niemieckiego pancernika „Tirpitz”, stacjonującego w norweskich fjordach. Podczas pierwszej odsłony operacji, w dniach 1-7 kwietnia „Piorun” eskortował zespół zbiornikowców floty, zapewniających zaopatrzenie sił uderzeniowych w paliwo. „Piorun” uczestniczył także w kolejnych wypadach przeciwko „Tirpitzowi” i żegludze niemieckiej wzdłuż wybrzeży Norwegii, w dniach 13-17 kwietnia, 20-26 kwietnia i 3-7 maja (podczas tego ostatniego doznał uszkodzeń spowodowanych przez sztorm, ponieważ doszło do przecieków kadłuba musiał po powrocie udać się na remont w suchym doku), a także w dniach 12-22 maja. „Tirpiz” w wyniku ataków lotnictwa pokładowego z lotniskowców "Home Fleet" został poważnie uszkodzony, jednak ostateczny cios zadały mu 12 listopada 1944 roku samoloty RAF.
W operacji „Neptune”.
W celu osłony planowanych działań desantowych w Normandii (operacja „Neptune”), 24 maja 1944 przesunięto do Plymouth 10. flotyllę niszczycieli, której dowództwo objął kmdr B. Jones. W skład tej flotylli, oprócz jednostek brytyjskich i kanadyjskich, weszły również OORP „Piorun” i „Błyskawica” (wraz z niszczycielami HMS „Eskimo” i HMS „Javelin” tworzyły 20. dywizjon, dowodzony przez kmdr. por. K. Namieśniowskiego z „Błyskawicy”). Okręty tej flotylli miały zwalczać okręty podwodne i nawodne w zachodniej części kanału La Manche.
W trakcie zabezpieczania żeglugi alianckiej podczas inwazji na kontynent „Piorun” uczestniczył w bitwach morskich pod Ouessant i pod Jersey oraz w zatopieniu niemieckiego przerywacza zagród pod La Pallice:
Bitwa pod Ouessant.
Od 6 czerwca 1944 roku okręty 10. flotylli patrolowały w systemie rotacyjnym (jeden dywizjon w morzu, drugi uzupełnia paliwo w porcie) wody zachodniej części Kanału La Manche. 8 czerwca o godz. 9.45 okręty 20. dywizjonu wyszły z Plymouth aby zmienić przebywający na morzu 19. dywizjon. Jednak po informacji z rozpoznania lotniczego o tym, że w Breście przygotowuje się do wyjścia zespół niszczycieli niemieckich, patrol w zachodniej części Kanału odwołano, a okręty flotylli otrzymały rozkaz skoncentrowania się na północ od wyspy Batz w gotowości do przechwycenia przeciwnika. Od godziny 20.45 8 sierpnia flotylla przeczesywała z prędkością 22 węzłów rejon na północ od Brestu, uformowana w dwie kolumny dywizjonowe w odległości 2 Mm obok siebie (19. dywizjon od strony wybrzeży francuskich; 20. dywizjon od strony wód Kanału, prowadzony przez „Błyskawicę”, „Piorun” był trzeci w szyku za HMS „Eskimo”). Wieńczysław Kon, wówczas zastępca dowódcy „Pioruna”, wspominał, że ustawienie okrętów flotylli w szyku przypominało kształtem dwa romby. O godzinie 1.16 9 sierpnia HMS „Tartar”, prowadzący 19. dywizjon, uzyskał kontakt radarowy z okrętami nieprzyjaciela. Był to zespół 4 okrętów 8. flotylli niszczycieli kmdr. Th. von Bechtolsheima, w skład którego wchodziły niszczyciele Z-32, Z-24, ZH-1 i torpedowiec T-24 (torpedowiec). Okręty niemieckie również wykryły zespół aliancki, poszły na zbliżenie, wykonały atak torpedowy i zwrot, po czym otworzyły ogień artyleryjski. Okręty alianckie wykonały unik przed nadpływającymi torpedami i również otworzyły ogień artyleryjski, przy czym najbardziej zaangażowane w walkę były okręty 19. dywizjonu i czołowe 20. dywizjonu. „Piorun” włączył się do wymiany ognia o 1.30, za cel obierając czołowy okręt w szyku niemieckim (Z-32). Celny ogień niemiecki zmusił „Błyskawicę” do wykonania zwrotu i postawienia zasłony dymnej, wskutek tego i z powodu gęstych dymów spowijających akwen walki „Piorun” stracił kontakt wzrokowy z pozostałymi okrętami swojego dywizjonu, obraz radarowy był również niejasny, bo echa celów zlewały się z echami okrętów 19. dywizjonu, które w tym czasie przecięły szyk zespołu niemieckiego i niszczyły ZH-1. Pozostałe okręty niemieckie zostały rozproszone i rozpoczęły odwrót, alianckie, z wyjątkiem ciężko uszkodzonego „Tartara” i ochraniającego go HMS „Ashanti”, ruszyły w pościg. „Piorun” o godz. 2.42 odnalazł swój macierzysty dywizjon i dołączył do pościgu za Z-32, który mimo uszkodzeń podążał z prędkością 30 węzłów w kierunku Cherbourga. Okręty rozwinęły prędkość 34 węzłów i o 4.38 „Piorun” odnalazł na radarze uchodzący okręt w namiarze 128°. Od 4.49 do 5.22 Z-32 był ostrzeliwany przez 6 okrętów 10. flotylli, w konsekwencji pożarów, które na nim wybuchły, jego dowódca, kmdr. F. von Berger, zdecydował o osadzeniu okrętu na mieliźnie u wybrzeży wyspy Batz. Zespół niemiecki został rozbity – dwa niszczyciele zatopiono, dwa pozostałe okręty zmuszono do zawrócenia do Brestu. „Piorun” wraz z pozostałymi okrętami flotylli powrócił do Plymouth 9 czerwca. Po powrocie „Piorun” musiał udać się do stoczni (w której przebywał na remoncie od 10 do 12 czerwca) celem wyczyszczenia kotłów i wymiany armat artylerii głównej, które w wyniku intensywnie prowadzonego ognia uległy rozkalibrowaniu.
Bitwa pod Jersey.
W celu przeciwdziałania akcjom ścigaczy i minowców Kriegsmarine wymierzonym w linie zaopatrzeniowe wojsk lądujących w Normandii i w celu niszczenia niemieckiej żeglugi kabotażowej okręty 10. flotylli kontynuowały patrole u północno-zachodnich wybrzeży Francji. W dniu 13 czerwca 1944 na patrol w rejon Roches Douvres (Zatoka St. Malo) skierowano dwa okręty 10. flotylli: ORP „Piorun” i HMS „Ashanti” (dowodzony przez kmdr. ppor. J.R. Barnesa). Zespołem, z racji starszeństwa, dowodził kmdr. ppor. T. Gorazdowski. W trakcie patrolu po północy „Piorun” wykrył zespół okrętów niemieckich, w skład którego wchodziło 7 dużych trałowców typu „M-1” z 24. flotylli trałowców Kriegsmarine. „Piorun” otworzył ogień o 00.38 z odległości ok. 3,5 km, w czym sekundował mu jego matelot, a 10 minut później wykonał atak torpedowy. Okręty niemieckie odpowiedziały ogniem artyleryjskim i skierowały się w kierunku St. Helier na wyspie Jersey, pod osłonę baterii artylerii nadbrzeżnej. W trakcie starcia „Piorun” został dwukrotnie trafiony, 4 członków załogi odniosło rany, w związku z awarią żyrokompasu i oświetlenia w kabinie nawigacyjnej okręt musiał ustąpić chwilowo prowadzenie w szyku „Ashanti”. W wyniku akcji zespołu alianckiego zespół niemiecki został rozbity, straty niemieckie wyniosły: 3 okręty zatopione („M-83”, „M-343” i jeden niezidentyfikowany), jeden prawdopodobnie zatopiony, dwa okręty uszkodzone, jeden prawdopodobnie uszkodzony. Zespół aliancki powrócił do Plymouth 14 czerwca o godz. 8.00.
Za akcję pod Jersey załoga „Pioruna” otrzymała 17 czerwca 1944 roku pochwałę od szefa KMW, wiceadm. J. Świrskiego, a 3 maja 1945 roku dowódca „Pioruna” kmdr. ppor. T Gorazdowski i oficer artylerii por. mar. Jerzy Tumaniszwili zostali uhonorowani Krzyżem Srebrnym Orderu Wojennego Virtuti Militari V klasy, podobnie za męstwo i odwagę przy ratowaniu płonącego parku amunicyjnego przy jednym z dział „Pioruna” podczas tej bitwy uhonorowany został bosman Józef Wojciechowski. Ponadto za bitwę pod Jersey 4 oficerów, 16 podoficerów i 14 marynarzy z załogi „Pioruna” odznaczono Krzyżami Walecznych.
W okresie od czerwca do sierpnia „Piorun” (z dwutygodniową przerwą na remont od 8 do 30 lipca) uczestniczył w patrolach na wodach Kanału La Manche i w Zatoce Biskajskiej. W dniach 30 lipca – 3 sierpnia 1944 „Piorun” uczestniczył w operacji zespołu "Force 26" (w skład którego wchodził lotniskowiec HMS „Striken”, krążowniki HMS „Diadem”, HMS „Bellona”, 6 niszczycieli 10. flotylli, 3 niszczyciele 11. flotylli) przeciwko żegludze na Biskajach. W trakcie tych patroli nie napotkał jednak nieprzyjacielskich okrętów, kontrolował jedynie francuskie kutry rybackie, był natomiast pod ostrzałem baterii ciężkiej artylerii nadbrzeżnej – 8 sierpnia pod Île de Belle wykrył nierozpoznaną baterię 280 mm, namiary na nią przekazał lotnictwu.
Zatopienie przerywacza zagród „Sperrbrecher 7”.
10 sierpnia 1944 roku „Piorun” w składzie zespołu "Force 28", dowodzonego przez kmdr. Erica Clifforda, wyszedł z Plymouth na patrol bojowy na wody Zatoki Biskajskiej. Dowódca zespołu był zaokrętowany na krążowniku HMS „Diadem”, w skład zespołu wchodził ponadto niszczyciel HMS „Onslow”. Celem patrolu było zwalczanie żeglugi nieprzyjacielskiej na Biskajach, rozpoznanie rejonu portu San Jean de Luz i jego urządzeń obronnych oraz sprawdzenie, czy garnizony niemieckie w portach w południowej części Zat. Biskajskiej nie zostały ewakuowane. Zespół przemierzał Biskaje w szyku czołowym, z krążownikiem w środku formacji i niszczycielami po obu burtach, z prędkością około 25 węzłów. W trakcie marszu 11 sierpnia „Onslow” zatrzymał i skontrolował 2 francuskie łodzie rybackie. Tego samego dnia okręty zbliżyły się do wyspy Île de Re i zostały ostrzelane przez 305 mm baterię artylerii nadbrzeżnej pod Point de la Combie. W nocy 12/13 sierpnia zespół aliancki zbliżył się do portu Sain Jean de Luz. Wykorzystując ciemności i poranne mgły, kryjące okręty przed spostrzeżeniem i rozpoznaniem przez niemieckie baterie artylerii nadbrzeżnej, okręty zmieniły szyk na torowy („Piorun” podążał jako drugi za krążownikiem) i podeszły na odległość ok. 4 Mm od portu, gdzie manewrowały, czekając na polepszenie widoczności. O godzinie 6.00 przejaśniło się a mgła podniosła się, co umożliwiło artylerzystom niemieckim otwarcie ognia do okrętów zespołu. Na podstawie kolorów fontann wodnych, wzbudzanych przez wybuchające pociski, stwierdzono, że ogień prowadzą przynajmniej trzy baterie. Choć żaden z okrętów nie został bezpośrednio trafiony, to pociski padały bardzo blisko (w odległości 10-20 m od okrętów, przy „Piorunie” i w jego śladzie torowym upadło 14 salw), a odłamki zraniły m.in. dowódcę zespołu na HMS „Diadem”. Okręty zespołu zostały zmuszone do odejścia, postawiły zasłonę dymną, która jednak nie była skuteczna – zanim okręty wyszły z zasięgu baterii nadbrzeżnych te oddały około 135 salw.
Zespół skierował się na północ, w kierunku La Rochelle, w szyku czołowym. Około godz. 11 otrzymano wiadomość od samolotów 404 Dywizjonu "Coastal Command" o konwoju niemieckim, który próbuje wyjść z tego portu na zachód. O ile mniejsze jednostki tego konwoju (3 trałowce) uległy tego dnia atakom lotniczym, to największa jednostka, którą później okazał się być przerywacz zagród minowych „Sperrbrecher 7” (ex-m/s „Sauerland”), uzbrojony w dwie armaty kalibru 105 mm, 2-8 armat plot. 37 mm i 12 armat 20 mm, mimo uszkodzeń w dalszym ciągu prowadziła silny ogień przeciwlotniczy (jeden Bristol Beaufighter został przezeń zestrzelony). Sygnaliści „Pioruna” mimo słabej widoczności pierwsi wypatrzyli płynący z prędkością 10 węzłów okręt, został on przechwycony i celnie ostrzelany przez obydwa niszczyciele. Wybuchły na nim pożary, załoga ewakuowała się na łodziach ratunkowych (po zaobserwowaniu ewakuacji okręty alianckie przerwały ogień), jednak przerywacz zagród nie tonął. „Piorun” otrzymał rozkaz storpedowania jednostki – wystrzelono jedną torpedę, która trafiła „Sperrbrecher 7” na wysokości śródokręcia, bliżej rufowego masztu, w wyniku czego okręt zatonął o godzinie 16.30 na pozycji 46°05,07′N 01°41,8′W. Jest to najlepiej udokumentowane zatopienie nieprzyjacielskiego okrętu przez strzał torpedowy wykonany przez okręt MW (zobacz w sekcji Linki zewnętrzne). „Sperrbrecher 7”, którego pojemność wynosiła 7067 BRT, był największą jednostką zatopioną przez okręt nawodny MW w trakcie II wojny światowej.
Po zatopieniu „Sperrbrecher 7” okręty "Force 28" skierowały się na północ, do Plymouth powróciły 14 sierpnia 1944 roku.
Na kolejnym patrolu w Zatoce Biskajskiej (20 sierpnia 1944) „Piorun” stoczył pojedynek artyleryjski z bateriami nadbrzeżnymi na wyspie Île d’Yeu. W tym okresie służby „Piorun” przewoził też zaopatrzenie i broń dla członków francuskiego ruchu oporu na atlantyckie wybrzeże Francji, a także przyjął na pokład 7 rodaków, którzy zbiegli po przymusowym wcieleniu do Wehrmachtu. Okręt uczestniczył w patrolach biskajskich do 25 października 1944 roku, następnie został skierowany do eskorty transatlantyków („Queen Elisabeth”, „Dominion Monarch”, „Aquitania”) na trasach pomiędzy Anglią a Ameryką i Kanadą. 18 grudnia 1944 podczas przeprowadzania konwoju u wybrzeży Kornwalii zaobserwowano z pokładu „Pioruna” na wysepce Wolf Rock rozbitków z, jak się później okazało, U-1209, który w trakcie próby przechwycenia alianckiego lotniskowca został przez prądy pływowe rzucony na skały u podnóża tej wysepki.
Losy powojenne.
Po zakończeniu działań wojennych „Piorun” wziął udział w operacji „Deadlight” – zatapianiu niemieckich U-bootów, które zostały przejęte przez aliantów po podpisaniu aktu kapitulacji przez III Rzeszę, a które nie zostały przekazane marynarkom wojennym aliantów. Okręt działał w ramach 17. flotylli niszczycieli, dowodzonej przez kmdr. St. J.A. Micklethwaita. Był okrętem artyleryjskim w grupie „B”, którego zadaniem było zatapianie ogniem artyleryjskim tych U-bootów, które zerwały się z holu lub w których zawiodły założone ładunki wybuchowe. Okręt wyprowadzał U-booty zgromadzone w Loch Ryan pomiędzy 26 listopada a 23 grudnia 1945 oraz te z Lisahally od 30 grudnia do 4 stycznia 1946, kiedy to został zastąpiony przez ORP „Garland”. W trakcie tych rejsów „Piorun” zatopił 6 U-bootów (U-149, U-318, U-1022, U-244, U-2502 i U-764).
Jako tzw. "emergency-destroyer" przez kilka miesięcy (w okresie od maja do listopada 1945) uczestniczył w dostarczaniu pomocy humanitarnej dla uchodźców, osób uwolnionych z niemieckich obozów pracy przymusowej i obozów jenieckich na terenach Danii, Norwegii, Holandii i Francji. W trakcie wizyty w Kopenhadze 10 sierpnia 1945 roku rozpoznano z „Pioruna” zarekwirowane przez Niemców i pływające pod banderą niemiecką jako „Okshöft” i „Rikshöft” trałowce OORP „Mewa”, „Czajka” oraz holownik „Tur”.
Na mocy porozumienia z brytyjską Admiralicją „Piorun” został wycofany ze służby w Marynarce Wojennej o godzinie 11.30 28 września 1946 roku i zwrócony Royal Navy, gdzie służył odtąd pod nazwą HMS „Noble” (D165). W latach 1950–1951 planowano przebudować okręt, wraz z pozostałymi czterema pozostającymi wówczas w służbie niszczycielami klasy N, na fregatę ZOP (typ 18). W końcu jednak nie doszło do tego z powodów finansowych. W trakcie służby dla marynarki brytyjskiej okręt przeszedł ostatecznie tylko przezbrojenie polegające na wymianie armaty uniwersalnej 102 mm na 5-rurową wyrzutnię torpedową kal. 533 mm. Okręt został skreślony z listy okrętów Royal Navy i przekazany do złomowania do Clayton &amp; Davie Ltd. w Dunston 2 grudnia 1955 roku.
Podsumowanie działalności okrętu.
„Piorun” pod polską banderą przepłynął 218 tys. mil morskich – najwięcej spośród wszystkich okrętów MW, eskortował 81 konwojów (lista wyszczególniająca niektóre z konwojów eskortowanych przez „Pioruna” jest dostępna na Naval-History.net), zatopił 4 okręty, uszkodził 2, prawdopodobnie uszkodził 3, prawdopodobnie zatopił 1 okręt podwodny, zestrzelił 1 (2) samoloty. Wielokrotnie uczestniczył w potyczkach artyleryjskich z bateriami brzegowymi, uratował wielu rozbitków i zestrzelonych nad morzem pilotów, uczestniczył w utrzymywaniu kontaktu i zaopatrywaniu francuskiego ruchu oporu, akcjach niesienia pomocy humanitarnej dla uchodźców. Dla załogi był szczęśliwym okrętem – żaden z członków załogi nie poległ na jego pokładzie.
Dowódcy.
W okresie służby pod banderą PMW okrętem dowodzili:
Załogę okrętu początkowo stanowiła w większości uratowana część załogi „Groma”.
ORP „Piorun” w kulturze.
Pamiątki.
Zachowały się trzy bandery ORP „Piorun”, przechowywane w Muzeum Marynarki Wojennej w Gdyni. Proporzec dziobowy ORP „Piorun” oraz tablica z nazwą okrętu znajdują się w Muzeum Wojska Polskiego w Warszawie.
Tradycje nazwy okrętu kontynuuje w PMW mały okręt rakietowy projektu 660 ORP „Piorun”.
Upamiętnienie.
Okręt uwieczniono na znaczkach pocztowych: w serii „Polska na morzu 1939-1945” wydanej w roku 1970 okręt jest przedstawiony na znaczku pt. „ORP Piorun” o nominale 40 gr (staloryt wykonany w PWPW) oraz w serii „Polskie Siły Zbrojne na Zachodzie” wydanej w 1991 roku – jest przedstawiony na znaczku pt. „50 rocznica Operacji Piorun-Bismarck” o nominale 2000 zł (rotograwiura, PWPW). Jeden z numerów serii Mały Modelarz poświęcono ORP „Piorun”. W 1994 roku na przedmieściach Glasgow odsłonięto pomnik poświęcony marynarzom ORP „Piorun”, którzy w czasie wojny podczas nalotu bombowego ratowali życie i mienie mieszkańców Glasgow.
W dniu 12 grudnia 2012 roku Narodowy Bank Polski wprowadził do obiegu monetę NISZCZYCIEL „PIORUN” z serii „Polskie Okręty”, o nominale 2 zł wykonaną stemplem zwykłym ze stopu Nordic Gold.

</doc>
<doc id="289231" url="https://pl.wikipedia.org/wiki?curid=289231" title="Władysław Kozdra">
Władysław Kozdra

Władysław Kozdra (ur. 1 stycznia 1920 w Wysokiej, zm. 12 września 1986 w Koszalinie) – polski działacz państwowy i partyjny, poseł na Sejm PRL II, III, IV, V, VII i VIII kadencji. Budowniczy Polski Ludowej.
Życiorys.
Syn Stanisława i Marii, urodził się w rodzinie chłopskiej. Przed II wojną światową pracował jako pomocnik murarski i robotnik w cegielni, kształcił się także w warsztacie ślusarskim. Od 1937 należał do Polskiej Partii Socjalistycznej. W czasie wojny wstąpił do Polskiej Partii Robotniczej (w czerwcu 1943), walczył w szeregach Gwardii Ludowej i Armii Ludowej. W latach 1944–1945 był I sekretarzem Komitetu Gminnego PPR w Strzyżowie. Odbył kurs w Centralnej Szkole Partyjnej PPR w Łodzi i został I sekretarzem Komitetu Powiatowego w Rzeszowie, a w 1947 kierownikiem wydziału organizacyjnego Komitetu Wojewódzkiego PPR w Rzeszowie. Od 1948 należał do Polskiej Zjednoczonej Partii Robotniczej, w latach 1949–1951 odbył studia w Szkole Partyjnej przy KC PZPR w Warszawie. W 1964 ukończył studia zaoczne na Wydziale Humanistycznym Uniwersytetu Marii Curie-Skłodowskiej.
Od 1951 był zastępcą kierownika wydziału rolnego Komitetu Centralnego PZPR. Należał do KC PZPR w latach 1959–1981 (między III a IX Zjazdem partii). Kierował lokalnymi strukturami partyjnymi – był I sekretarzem Komitetu Wojewódzkiego w Lublinie (1956–1971) i w Koszalinie (1972–1980). Od sierpnia 1971 do października 1972 pełnił funkcję podsekretarza stanu (wiceministra) w Ministerstwie Leśnictwa i Przemysłu Drzewnego. W latach 1973–1980 przewodniczył Wojewódzkiej Radzie Narodowej w Koszalinie. W grudniu 1980 odwołany z funkcji partyjnych i przeniesiony na emeryturę, a rok później – na podstawie wyników kontroli Najwyższej Izby Kontroli, gdzie został oskarżony o przywłaszczenia na kwotę 750 tysięcy złotych – wydalony z partii. Uchwały o wydaleniu, podjętej przez struktury wojewódzkie partii, nie zatwierdziła Centralna Komisja Kontroli Partyjnej, która początkowo ukarała Władysława Kozdrę naganą z ostrzeżeniem, by kilka miesięcy później podjąć decyzję o zatarciu kary.
Pełnił mandat poselski w latach 1957–1972 i 1976–1985 (przez sześć kadencji). Na kolejnych kongresach Związku Bojowników o Wolność i Demokrację (1969, 1974, 1979) wybierany w skład Rady Naczelnej tej organizacji.

</doc>
<doc id="289232" url="https://pl.wikipedia.org/wiki?curid=289232" title="Abraham Lissauer">
Abraham Lissauer

Abraham Lissauer (ur. 29 lipca 1832 w Kościerzynie, zm. 29 września 1908 w Charlottenburgu) – niemiecki lekarz, antropolog i archeolog pochodzenia żydowskiego.
Życiorys.
Uczęszczał do gimnazjum w Żaganiu i Gdańsku. Po maturze studiował na Uniwersytecie w Berlinie, początkowo filozofię, później prawo, a następnie medycynę, którą ukończył w 1856 na Uniwersytecie Wiedeńskim. W latach 1856–1863 pracował jako lekarz w Lidzbarku i Nidzicy, następnie przeniósł się do Gdańska, gdzie otworzył prywatną praktykę lekarską. Dodatkowo 1867–1869 pracował w gdańskim Instytucie Położniczym. 1871–1879 był doradcą nadburmistrza Leopolda von Wintera oraz konsultantem przy budowie miejskich wodociągów. Był działaczem i od 1887 pierwszym prezesem Zachodniopruskiej Izby Lekarskiej w Gdańsku. 
Wolny czas poświęcał swojej pasji – archeologii, antropologii i etnologii. Prowadził badania wykopaliskowe na Pomorzu Gdańskim, m.in. w Odrach w Borach Tucholskich i w Oliwie koło Gdańska. Wiele podróżował, uczestniczył w międzynarodowych kongresach, utrzymywał kontakty z najwybitniejszymi uczonymi, m.in. z Rudolfem Virchowem. W 1870 odwiedził Heinricha Schliemanna w Grecji. W 1872 utworzył w gdańskim Towarzystwie Przyrodniczym sekcję antropologiczną, zajmującą się badaniami antropologicznymi oraz archeologicznymi, i przez wiele lat był jej przewodniczącym. W 1892 przeniósł się do Berlina i poświęcił wyłącznie pracy naukowej.
Od 1900 roku należał do Niemieckiej Akademii Przyrodników Leopoldina. W 1903 cesarz Wilhelm II nadał mu tytuł profesorski.
Spośród jego prac naukowych największe znaczenie ma opublikowana w 1887 monografia "Die prähistorischen Denkmäler der Provinz Westpreussen und der angrenzenden Gebiete" ("Prehistoryczne zabytki prowincji Prus Zachodnich i sąsiednich obszarów"), stanowiąca obszerne zestawienie znalezisk archeologicznych z Pomorza Wschodniego, oraz stanowiąca uzupełnienie tej pracy rozprawa "Alterthümer der Bronzezeit in der Provinz Westpreussen und den angrenzenden Gebieten" ("Starożytności epoki brązu w prowincji Prus Zachodnich i na sąsiednich obszarach"), wydana w 1891.
Jego synem był neurolog Heinrich Lissauer (1861-1891).

</doc>
<doc id="289236" url="https://pl.wikipedia.org/wiki?curid=289236" title="Niszczyciele typu N">
Niszczyciele typu N



</doc>
<doc id="289237" url="https://pl.wikipedia.org/wiki?curid=289237" title="Arsenek galu">
Arsenek galu

Arsenek galu, GaAs – nieorganiczny związek chemiczny galu i arsenu.
Związek ten jest otrzymywany syntetycznie na potrzeby m.in. przemysłu elektronicznego ze względu na swoje właściwości półprzewodnikowe. Drugi obecnie po krzemie (Si) materiał najczęściej wykorzystywany w mikro- i optoelektronice oraz technice mikrofalowej.
Arsenek galu wykazuje większą od krzemu odporność na działanie promieniowania elektromagnetycznego. Urządzenia elektroniczne oparte na GaAs mogą pracować z częstotliwościami przekraczającymi 250 GHz.
Parametr półprzewodnictwa – przerwa energetyczna (w temperaturze 300 K) Według = 1,424 eV.
Zastosowanie.
Arsenek galu stosuje się m.in. w produkcji:

</doc>
<doc id="289239" url="https://pl.wikipedia.org/wiki?curid=289239" title="Zbigniew Rybka">
Zbigniew Rybka

Zbigniew Piotr Rybka (ur. 26 czerwca 1958 w Głogowie) – polski polityk, samorządowiec, w latach 1998–2006 prezydent Głogowa.
Życiorys.
Jest magistrem sztuki, studiował na Wydziale Wiedzy o Teatrze w Państwowej Wyższej Szkole Teatralnej w Warszawie. W 1978 był instruktorem teatralnym w Gminnym Ośrodku Kultury w Nielubi. Później pracował jako instruktor, a następnie jako kierownik w osiedlowych klubach i domach kultury Spółdzielni Mieszkaniowej Nadodrze. Od 1991 do 1997 był dyrektorem Miejskiego Ośrodka Kultury w Głogowie (zainicjował wówczas Międzynarodowe Głogowskie Spotkania Jazzowe). W latach 1997–1998 pełnił funkcję pełnomocnika zarządu PPH Master ds. public relations. W 1998 był dyrektorem Wydziału Promocji, Kultury, Sportu i Turystyki Urzędu Wojewódzkiego w Legnicy. W 2008 został wykładowcą Państwowej Wyższej Szkoły Zawodowej w Głogowie.
W latach 1998–2006 przez dwie kadencje pełnił funkcję prezydenta miasta Głogowa, bez powodzenia ubiegał się o reelekcję. Należał do Unii Wolności, a następnie do Partii Demokratycznej, potem bezpartyjny. Bezskutecznie kandydował do Sejmu (w 2001 z listy UW), do Senatu (w 2007 z ramienia Lewicy i Demokratów), a także do sejmiku dolnośląskiego (w 2010 z listy Platformy Obywatelskiej).
W maju 2009 Sąd Rejonowy w Głogowie skazał go w pierwszej instancji na karę 5 tys. zł grzywny za przekroczenie uprawnień i narażenie gminy na straty przy m.in. rozliczaniu remontów. W styczniu 2009 Zbigniew Rybka został skazany na karę 4 tys. zł grzywny za rzekome niedopełnienie obowiązków i przekroczenie uprawnień przy prywatyzacji miejskiej spółki. Ostatecznie w lutym 2011 został prawomocnie uniewinnionych od popełnienia zarzucanego mu czynu.
W 2014 Zbigniew Rybka z ramienia PO uzyskał mandat radnego powiatu głogowskiego. W tych samych wyborach bez powodzenia kandydował z własnego komitetu na prezydenta Głogowa (zajął 3. miejsce spośród 8 kandydatów). W 2018 ponownie został wybrany do rady powiatu.

</doc>
<doc id="289240" url="https://pl.wikipedia.org/wiki?curid=289240" title="Przestrzeń mierzalna">
Przestrzeń mierzalna

Przestrzeń mierzalna – przestrzeń wraz z wyróżnioną rodziną jej zbiorów nazywaną "σ-ciałem" lub "σ-algebrą zbiorów" lub ciałem przeliczalnie addytywnym, do której należą zbiór pusty, dopełnienie dowolnego zbioru z rodziny oraz suma dowolnej przeliczalnej liczby jej zbiorów (skończonej lub nieskończonej).
Przestrzenie mierzalne bada się głównie w teorii mnogości, teorii miary i rachunku prawdopodobieństwa, w ostatnich dwóch dziedzinach w powiązaniu z miarami (w drugim przypadku: miarami probabilistycznymi), które są funkcjami przestrzeni mierzalnych w zbiór liczb rzeczywistych.
Wprowadzenie.
We wczesnych latach rozwoju teorii miary i teorii mnogości zauważono, że aksjomat wyboru dopuszcza istnienie zbiorów, zawartych w przestrzeni liczb rzeczywistych, dla których nie można jednoznacznie określić ich "wielkości" (tj. miary Lebesgue’a, przykładem jest zbiór Vitalego).
Aby ustrzec się tego rodzaju problemów nałożono ograniczenia na możliwe do mierzenia za pomocą miar zbiory (tzw. "zbiory mierzalne"). Pierwotnie założono, że powinny to być zbiory zamknięte na podstawowe operacje: przekrój, sumę oraz dopełnienie, przy czym zakładano, że można wykonywać skończoną liczbę sumowań. Tego rodzaju „porządne” rodziny zbiorów nazywa się "ciałami zbiorów" (lub "algebrami zbiorów"); rozpatrywano na nich funkcje nazywane „miarami”, które dziś nazywa się miarami skończenie addytywnymi.
Prawdziwy przełom przyniosło rozszerzenie warunku zamkniętości na przeliczalne (a nie tylko skończone) sumy zbiorów, dla których określa się miary. Zbiory te nazwano "σ-ciałami". W ten sposób uogólniono definicję „miar” do miar przeliczalnie addytywnych (nazywanych dziś po prostu miarami).
Nie jest to jedyne rozwiązanie. Np. zrezygnowanie z aksjomatu wyboru na rzecz aksjomatu determinacji powoduje, że wszystkie podzbiory zbioru liczb rzeczywistych stają się wtedy mierzalne (twierdzenie Mycielskiego–Świerczkowskiego). Podobnie mierzalne okazują się podzbiory liczb rzeczywistych spełniające zadość odpowiednim aksjomatom dużych liczb kardynalnych. Powyższe aksjomaty są jednak w wielu zastosowaniach zbyt restrykcyjne i mają raczej znaczenie teoretyczne.
Definicje.
Niech formula_1 będzie ustaloną przestrzenią. Rodzinę formula_2 zbiorów przestrzeni formula_1 nazywa się σ-ciałem lub σ-algebrą tej przestrzeni, jeżeli:
Jeżeli dana jest przestrzeń formula_1 oraz ustalone jest w niej σ-ciało formula_13 to zbiory należące do σ-ciała formula_2 nazywa się zbiorami "formula_2-"mierzalnymi (krótko: mierzalnymi).
Parę formula_16 złożoną z przestrzeni formula_1 i określonego na niej σ-ciała formula_2 nazywa się przestrzenią mierzalną.
Podstawowe własności.
Przestrzenie mierzalne są zatem zamknięte względem działań: sum zbiorów (w tym sum przeliczalnych), iloczynów zbiorów (w tym iloczynów przeliczalnych) i różnic zbiorów.
σ-ciała generowane przez rodziny zbiorów.
σ-ciało generowane przez dowolną rodzinę.
Niech formula_2 będzie dowolną rodziną podzbiorów zbioru formula_26 przy czym nie musi być ona σ-ciałem. Wówczas istnieje jednoznacznie wyznaczone, najmniejsze σ-ciało zawierające każdy zbiór należący do rodziny formula_27 Określa się ją jako część wspólna wszystkich σ-ciał zawierających formula_27 Oznacza się ją formula_29 i nazywa σ-ciałem generowanym przez rodzinę formula_27
Jeśli formula_2 jest pusta, to formula_32 W przeciwnym przypadku zawiera ona wszystkie zbiory przestrzeni formula_26 które można uzyskać z elementów formula_2 za pomocą przeliczalnej ilości sum zbiorów, dopełnień i przekrojów. W przypadku rodziny zawierającej pojedynczy zbiór formula_35 nadużywa się często notacji pisząc formula_36 zamiast formula_37 czy formula_38 zamiast formula_39 w przypadku większej ich liczby.
σ-ciało generowane przez funkcję.
Jeśli formula_40 jest funkcją przestrzeni formula_1 w przestrzeń formula_42 a formula_43 jest σ-ciałem zbiorów w formula_42 to σ-ciałem generowanym przez funkcję formula_45 oznaczanym formula_46 nazywa się zbiór wszystkich przeciwobrazów formula_47 zbiorów formula_48 należących do formula_49 tj.
Funkcję formula_51 nazywa się funkcją mierzalną względem σ-ciała formula_2 zbiorów przestrzeni formula_1 wtedy i tylko wtedy, gdy formula_54 jest podzbiorem formula_27
Gdy formula_43 nie jest wyraźnie określona, powszechnie rozumie się, że gdy formula_57 jest przestrzenią metryczną lub topologiczną, to formula_43 jest rodziną zbiorów borelowskich przestrzeni formula_59
σ-ciała borelowskie i Lebesgue’a.
Ważnym przykładem jest wspomniane wcześniej σ-ciało zbiorów borelowskich nad dowolną przestrzenią topologiczną generowane przez zbiory otwarte (lub równoważnie: domknięte). Zwykle to σ-ciało nie jest niewłaściwe (tj. nie jest zbiorem potęgowym przestrzeni, zob. "Przykłady"); nietrywialnym przykładem zbioru nie-borelowskiego jest wspomniany we "Wprowadzeniu" zbiór Vitalego.
W przestrzeniach euklidesowych doniosłe znaczenie ma inne σ-ciało: σ-ciało zbiorów mierzalnych w sensie Lebesgue’a, które zawiera więcej zbiorów niż σ-ciało zbiorów borelowskich tych przestrzeni. Z tego powodu jest ono preferowane w teorii całkowania, jako że czyni ona z przestrzeni euklidesowych przestrzenie zupełnie mierzalne.
σ-ciało produktowe.
Niech formula_60 i formula_61 będą przestrzeniami mierzalnymi. Rodzina
jest π-układem w przestrzeni produktowej formula_63 określone w naturalny sposób σ-ciało produktowe formula_64 dane jest wzorem
Powyższą definicję można indukcyjnie uogólnić na skończoną liczbę przestrzeni mierzalnych.

</doc>
<doc id="289241" url="https://pl.wikipedia.org/wiki?curid=289241" title="Béla Bollobás">
Béla Bollobás

Béla Bollobás (ur. 3 sierpnia 1943 w Budapeszcie) – węgierski i brytyjski matematyk, specjalizujący się w dziedzinie analizy funkcjonalnej, kombinatoryce i teorii grafów, wykładowca University of Cambridge (Wielka Brytania) oraz University of Memphis (USA), członek "Fellow" The Royal Society, członek zagraniczny Polskiej Akademii Nauk oraz wielu innych towarzystw naukowych.
Życiorys.
Urodził się i wychował w Budapeszcie. Jego ojciec był fizykiem. Już od najmłodszych lat interesował się matematyką. Mając 14 lat zwyciężył w ogólnokrajowym konkursie matematycznym. Dzięki temu spotkał się z Paulem Erdősem, który był zainteresowany jego osobą. Niedługo później podjął studia na Uniwersytecie im. Loránda Eötvösa w Budapeszcie. W czasie studiów odbył roczny staż w Cambridge University, a po powrocie, w 1967 obronił doktorat (który prowadzili wspólnie László Fejes Tóth i Paul Erdős. Po doktoracie spędził rok na stażu w Moskwie, a po powrocie dostał ofertę stażu w Oksfordzie. Uzyskał zgodę władz na wyjazd. Jednak po dotarciu do Anglii postanowił udać się ponownie do Cambridge i nie wracać na Węgry. Od 1970 został członkiem Trinity College i rozpoczął drugi doktorat pod opieką Franka Adamsa. Obronił go w 1972. Po doktoracie rozpoczął pracę w "Department of Pure Mathematics and Statistics" Uniwersytetu w Cambridge. Pracował tam aż do 1996 z kilkuletnią przerwą (1982–1994) na pobyt w Louisiana State University. Od 1996, kiedy przeniósł się do Stanów Zjednoczonych, obejmuje posadę na Wydziale Matematyki Uniwersytetu w Memphis. Od 2005 jest również członkiem Trinity
College o statusie "Senior Research Fellow".
Jest członkiem Węgierskiej Akademii Nauk, członkiem zagranicznym Polskiej Akademii Nauk. W 1998 wygłosił wykład sekcyjny na Międzynarodowym Kongresie Matematyków. W 2007 nagrodzony przez Londyńskie Towarzystwo Matematyczne nagrodą Senior Whitehead Prize. W 2011 wybrany w poczet "Fellow" brytyjskiego The Royal Society. Od 2012 jest członkiem Amerykańskiego Towarzystwa Matematycznego. W 2013 Uniwersytet Adama Mickiewicza w Poznaniu przyznał mu godność doktora honoris causa.
Jest autorytetem naukowym w dziedzinie analizy funkcjonalnej, kombinatoryki i innych działów matematyki dyskretnej, takich jak kryptografia, teoria gier, teoria grafów, teoria liczb, perkolacja. Jego dorobek naukowy obejmuje blisko 440 publikacji naukowych, w tym 10 książek oraz 9 opracowań redakcyjnych. Wypromował 47 doktorów.

</doc>
<doc id="289246" url="https://pl.wikipedia.org/wiki?curid=289246" title="Agenor Romuald Gołuchowski">
Agenor Romuald Gołuchowski

Agenor Romuald Onufry Gołuchowski herbu Leliwa (ur. 8 lutego 1812 w Skale, zm. 3 sierpnia 1875 we Lwowie) – arystokrata polski, galicyjski hrabia, austriacki polityk konserwatywny, minister spraw wewnętrznych Austrii w latach 1859–1861, namiestnik Galicji w latach 1849–1859, 1866–1868 oraz 1871–1875 i I ordynat na Skale.
Rodzina.
Był synem ziemian Wojciecha Gołuchowskiego (1772–1840) i jego żony Zofii z Czyżów (1785–1846). Jego starszym bratem był Artur Gołuchowski. Z poślubioną w 1848 roku hr. Marią Karoliną Baworowską (1823–1906) miał sześcioro dzieci:
Życiorys.
4 lipca 1839 został doktorem prawa, zostając pierwszym hrabią z tytułem doktora. Odziedziczywszy majątek po ojcu, wszedł do Sejmu Stanowego. W 1843 roku został sekretarzem gubernialnym we Lwowie, a następnie kolejno radcą gubernialnym, asystentem i sekretarzem gubernatora Ferdynanda d’Este, wreszcie członkiem Wydziału Stanowego. Należał do przeciwników reformy włościańskiej, a tym bardziej ruchu spiskowego. W maju 1846 roku powołany do komisji gubernialnej, współdziałał w przygotowaniu projektu zniesienia pańszczyzny, który ochraniał interesy wielkiej własności. 19 kwietnia 1848 mianowany kierownikiem gubernium we Lwowie, na które to stanowisko zaprotegował go Franz Stadion.
Od 15 stycznia 1849 roku jako namiestnik cesarski w Galicji lojalnie współpracował z władzami austriackimi, dbając o interesy ziemiaństwa. Jako lojalny poddany cesarza wyraził się słowami „Panowie, nie znam żadnej narodowości”, co jednak dotyczyło również Niemców. Prowadząc walkę o język wykładowy w szkołach, godził się na ustępstwa na rzecz niemczyzny w Galicji zachodniej w zamian za równorzędne z ukraińskimi prawa języka polskiego we wschodniej części kraju. Zarzucano mu karierowiczostwo, chęć dorobienia, określano go nawet jako renegata, nie orientując się w jego starciach z niemiecką administracją (Bachem, Hammersteinem i wiceprezydentem namiestnictwa Kalchbergiem) i nie zauważając początkowo postępującej polonizacji ośrodków władzy w Galicji. Dzięki kontaktom z bratem cesarza Karolem Ludwikiem udało mu się przeforsować budowę linii kolejowej z Wiednia do Lwowa, zwanej wówczas Carl Ludwig Bahn. Przeciwnik podziału kraju na część polską i rusińską oraz wprowadzenia kurii narodowych w wyborach do Sejmu Krajowego, proponował Ukraińcom używanie alfabetu łacińskiego.
Po zniesieniu pańszczyzny powołał komisje do szacowania wartości odszkodowań, egzekwował podatek indemnizacyjny i zachował zarówno dotychczasowe prawo propinacji, jak i serwituty. Z jego inicjatywy zbudowano we Lwowie wyższą szkołę realną, szkołę handlową i przemysłową, gimnazjum polskie i szkołę ogrodniczą z ogrodem botanicznym, a także w Brodach, Tarnopolu, Samborze i Stanisławowie.
Jako austriacki minister spraw wewnętrznych od 1859 roku rugował wpływy biurokracji niemieckiej. Uzyskał cząstkowe uprawnienia dla języka polskiego w sądach i urzędach. Jako minister stanu był wykonawcą tzw. dyplomu październikowego z 1860 roku, autorstwa konserwatystów węgierskich. Będąc namiestnikiem po raz drugi, w ciągu roku oczyścił Galicję z niemieckiej biurokracji, oddając administrację w ręce szlachty. W ostatnim okresie swoich rządów, po 1871 roku, poświęcił więcej uwagi administracji i wprowadzaniu w życie ustaw sejmowych: szkolnej, drogowej, wodnej i hodowlanej. Równolegle sprawował stanowisko prezydenta c. k. Krajowej Dyrekcji Skarbu, protektora Krajowego Towarzystwa Gospodarczego. Otrzymał tytuły c. k. rzeczywistego tajnego radcy, c. k. podkomorzego (1845). Pilnując zawsze interesów materialnych ziemiaństwa, doprowadził do końca likwidację serwitutów i poparł korzystną dla dworów ustawę o wykupie propinacji w 1875 roku. Przyczynił się do ufundowania Akademii Umiejętności w Krakowie i Politechniki Lwowskiej.
Został pochowany w rodzinnym majątku w Skale Podolskiej.
Honorowe obywatelstwa.
Otrzymał Honorowe Obywatelstwo wielu miast (66 miast w Galicji): Lwowa (1850), Rzeszowa (27 października 1866), Jasła (1866), Krakowa (3 stycznia 1867), Przemyśla (28 października 1867), Jarosławia (październik 1867), Sanoka (13 listopada 1867), Przeworska (29 lutego 1868), Nowego Sącza, Tarnowa, Tarnopola, Halicza, Brzeżan, Zaleszczyk, Kołomyi, Wieliczki, Sokala, Mikołajów, Leżajska, Jordanowa, Lubaczowa, Rohatyna, Trembowli, Drohobycz, Stanisławowa, Bełza, Śniatynia, Ropczyce, Mościsk, Biecza, Dobczyc.
Był także członkiem honorowym Towarzystwa Muzycznego w Galicji, członkiem honorowym Towarzystwa Łowieckiego w Radowcu.

</doc>
<doc id="289247" url="https://pl.wikipedia.org/wiki?curid=289247" title="Saab 17">
Saab 17

Saab 17 – szwedzki samolot bombowo-rozpoznawczy produkowany początkowo przez "AB Svenska Järnvägsverkstädernas Aeroplanavdelning" (ASJA), a później przez wytwórnię SAAB).
Historia.
Lotnictwo szwedzkie popadło w końcu lat 20. XX wieku w kryzys. Występowało ogromne rozdrobnienie rodzajów samolotów i ich przestarzałość. 24 października 1930 roku powołana została Komisja Obrony wykonująca audyt jednostkom. W ten sposób planowano ocenić zdolności obronne i wprowadzać zmiany. W 1935 roku zaproponowano rozbudowę i unowocześnienie lotnictwa. Do 1942 roku miano zwiększyć liczbę samolotów do 257 oraz przeorganizowanie jednostek z czterech korpusów lotniczych w siedem skrzydła lotnicze, skrzydło lotnicze z trzech eskadr po 12 maszyn. Celem było jednocześnie ujednolicenie maszyn. 
Projekt samolotu oznaczonego jako L10 rozpoczęto w końcu lat 30. XX wieku w wytwórni "AB Svenska Järnvägsverkstädernas Aeroplanavdelning", ale po jej połączeniu się z firmą SAAB w roku 1937 przemianowano go na Saab 17. Miał on zastąpić przestarzałe wodnosamoloty S 5, będący licencyjną wersja Heinkla He 5 i S 6 - licencyjny Fokker C.VD/E. Początkowo planowano wprowadzić na ich miejsce brytyjskie samoloty Hawker Hart, ale ostatecznie samoloty te trafiły do służby w lotnictwie szwedzkim "Flygvapnet" jako bombowce. Starania o kontrakt na nowy samolot dla "Flygvapnet" podjęły dwie firmy: wytwórnia ASJA z projektem samolotu rozpoznawczego mogącego służyć także jako lekki bombowiec oznaczonego jako L-10 i "AB Förenade Flygverkstäder" (AFF) z projektem samolotu P 7. Porównanie parametrów obu maszyn wypadło korzystniej dla samolotu L-10 i to właśnie on został wybrany przez szwedzkie lotnictwo. 
Opierając się na doświadczeniach zdobytych przy budowie bombowca B 5, będącego licencyjną wersją amerykańskiego Northrop 8-A 1 i korzystając z pomocy zatrudnionych w tym czasie w ASJA inżynierów amerykańskich, stworzono maszynę o sylwetce nieco podobnej do samolotu SB2C Helldiver, produkowanego w tym samym czasie w USA. Konstrukcja samolotu była całkowicie metalowa z dużą przeszkloną kabiną mieszczącą dwóch członków załogi: pilota i obserwatora, będącego jednocześnie radiooperatorem i strzelcem pokładowym obsługującym tylny karabin maszynowy kalibru 7,9 mm. W skrzydłach zamontowano dwa takie same karabiny. Konstrukcja skrzydeł została dodatkowo wzmocniona, między innymi przez zrezygnowanie z wnęk na podwozie główne, gdyż przewidywano użycie samolotu jako bombowca nurkującego. Podwozie samolotu było chowane, a właściwie składane w dość charakterystyczny sposób. Golenie podwozia umocowane prawie na krawędzi natarcia skrzydła i oprofilowane dość pokaźnych rozmiarów osłonami z blachy składały się do tyłu, przy czym koło podczas lotu pozostawało nieosłonięte. Po otwarciu podwozia w locie nurkowym, służyło ono jako hamulec aerodynamiczny. Do bombardowania z lotu nurkowego używano bomb podwieszonych pod skrzydłami i w komorze bombowej na specjalnym widelcu, który kierował bombę poza płaszczyznę śmigła. Łączna masa bomb wynosiła 700 kg; 400 kg w komorze bombowej, a reszta na zaczepach pod skrzydłami.
Zbudowano dwa prototypy, z których pierwszy oblatany 18 maja 1940 roku napędzany był silnikiem "Bristol Mercury" XII" o mocy 880 KM, a drugi amerykańskim "Pratt &amp; Whitney Twin Wasp" o mocy 1065 KM.
Produkcja seryjna rozpoczęła się w 1940 roku. Zamówiono 322 samoloty w pięciu wersjach: dwóch zwiadowczych S 17BL i S 17BS, oraz trzech bombowych B 17A, B 17B i B 17C. Litery A, B i C w oznaczeniu wersji oznaczały model zastosowanego silnika, gdzie:
Wersje samolotu Saab 17.
B 17B.
Oblatany 1 grudnia 1941 roku. Początkowo używany jako bombowiec nurkujący przenoszący jedną 500 kg bombę, a po wprowadzeniu nowego bardziej skutecznego celownika bombowego typu BT-2 (m/42), jako klasyczny bombowiec lub bombardujący z łagodnego lotu nurkowego. Wyprodukowano 55 egzemplarzy samolotów tej wersji, z których ostatni został wycofany ze służby w 1948 roku.
S 17B.
Wersja rozpoznawcza ("S" od "Spaning" – rozpoznawczy). Wyposażone w kamerę fotograficzną w komorze bombowej. Pozostały w służbie do 1949 roku. Budowany równolegle w dwóch wersjach różniących się podwoziem.
B 17C.
Ze względu na brak silników "Twin Wasp" produkowanych przez SFA potrzebnych do produkcji wersji "A" samolotu i zbyt małej mocy silnika "Mercury XXIV", postanowiono zaimplementować silnik "Piaggio P XI bis RC 40D", taki sam jak używany w zakupionych przez Szwecję włoskich myśliwcach Reggiane Re-2000. Łącznie zbudowano 77 egzemplarzy samolotów z tym silnikiem, ale ze względu na duże problemy z tą jednostką napędową, wersja B 17C została wycofana ze służby najszybciej.
B 17A.
Budowana od 1942 roku wersja bombowa z silnikiem STW C-3G "Twin Wasp" produkcji SFA. Zbudowano 132 maszyny tego typu.
46 sztuk wersji B 17A sprzedano do Etiopii.
Saab 17 w Siłach Powietrznych.
Szwecja
B 17B trafił do służby 23 marca 1942 roku. We wrześniu 1942 roku samoloty brały udział w manewrach armii szwedzkiej. W 1943 roku B 17 weszły na wyposażenie dwóch skrzydeł, a w roku następnym kolejnego. W czerwcu 1942 roku S 17BS trafiły do skrzydła w Hägernäs. S 17BL służyły od sierpnia 1942 roku w Malmen. Po wojnie wycofano samoloty B 17C z powodu braku części zamiennych. B 17A wycofane zostały w 1948 roku. S17BS/BL wycofane w 1949 roku. Jeden z samolotów posłużył do testów fotela wyrzucanego Mk 1 i pierwsza udana próba katapultowania miała miejsce 27 lutego 1944 roku. 8 maja 1945 roku B 17C z Kalmar przechwycił niemiecki bombowiec zmuszając go do lądowania. Maszyna doceniana przez szwedzki personel za dobre właściwości lotne i nie najgorsze osiągi. W latach 1942-1948 doszło do 34 katastrof. W 1949 roku dwa samoloty wodne, które zostały wycofane z wojska wykupiła prywatna firma do transportu ryb, gdzie latał do 1951 roku. Pozostałe cywilne 19 samolotów B 17A latało do 1955 roku do holowania celów powietrznych. 
Dania
W 1945 roku wojska niemieckie w Danii i Norwegii nieosłabione walkami mogły stawiać opór przeciwko aliantom. Formowana w Szwecji Duńska Brygada w 1943 roku miała dokonać walki o Danię. W jej składzie znajdowała się Eskadra Lotnicza, które wypożyczyło 12 samolotów B 17C. Po wcześniejszej kapitulacji Wehrmachtu na terenie Dani nie użyte bojowo zostały zwrócone pomimo oferty sprzedaży.
Etiopia
Po drugiej wojnie światowej cesarz etiopski wydał prośbę do Szwedów o pomoc w organizowaniu własnego lotnictwa. Na tę potrzebę zakupiono 47 sztuk B 17A, które dostarczono w czterech partiach (1 samolot z awarią został w Szwecji). 30 października 1947 roku wyleciała pierwsza partia lecąc przez Ängelholm, Amsterdam, Antwerpię, Marsylię, Niceę, Tunis, Trypolis, El Adem, Kair, Wadi Halfę, i Chartum doleciała 10 listopada do Etiopii po 33 godzinach i 25 minutach lotu i 8000 km. Służyły one do 1968 roku.
Austria
Pod koniec sierpnia 1957 roku jeden samolot B 17A został sprzedany do Austrii i służył w Siłach Powietrznych do lipca 1962 roku do holowania celów powietrznych. 
Finlandia
W marcu 1960 roku fińskie siły powietrzne odkupiły dwa samoloty B 17A. Służyły ode do holowania celów powietrznych Jeden został wycofany w sierpniu tego samego roku, a drugi uszkodzony podczas startu w maju 1961 roku.

</doc>
<doc id="289248" url="https://pl.wikipedia.org/wiki?curid=289248" title="Akiko Morigami">
Akiko Morigami

 (ur. 12 stycznia 1980 w Osace) – tenisistka japońska, reprezentantka w Pucharze Federacji.
W 1997 dotarła do półfinału juniorskiego Wimbledonu i była w finale juniorskiego turnieju "Japan Open".
W 1998 rozpoczęła karierę zawodową. Przez pierwsze lata występowała w turniejach niższej rangi, wygrywając sześć turniejów cyklu "ITF Women's Circuit" w grze pojedynczej i dwa w grze podwójnej. Starty w głównym cyklu ("WTA Tour") kończyła zazwyczaj w eliminacjach. Sezon 2001 zakończyła po raz pierwszy w gronie czołowych dwustu tenisistek świata (nr 197). Dwa lata później awansowała do najlepszej setki, dochodząc po raz pierwszy do półfinałów turniejowych w cyklu "WTA Tour" – w Hajdarabadzie i Szanghaju oraz odnosząc zwycięstwa nad znanymi rywalkami (Argentynką Clarisą Fernández i Hiszpanką Conchitą Martínez).
Debiutowała także we wszystkich czterech turniejach wielkoszlemowych, na Wimbledonie dochodząc do III rundy (1/16 finału, przegrała z Amerykanką Jennifer Capriati). W 2004 pokonała m.in. Francuzkę Mary Pierce i Włoszkę Silvię Farinę Elię.
Najlepszy w jej karierze był sezon 2005. Była w finale w Cincinnati (pokonała m.in. Zwonariową i Hantuchovą, przegrała ze Schnyder) oraz półfinale w San Diego (pokonała m.in. Pennettę i Mirzę, w półfinale skreczowała z rodaczką Sugiyamą). Dotarła do III rundy French Open. W sierpniu osiągnęła najwyższą pozycję w rankingu światowym – nr 41.
Ma także pewne osiągnięcia w grze podwójnej. W parze z rodaczką Saori Obatą wygrała w 2003 turniej w Memphis i została wówczas sklasyfikowana na 82. miejscu na świecie w gronie deblistek.
Od 2002 regularnie reprezentuje Japonię w Pucharze Federacji. Do października 2005 wygrała 13 pojedynków, przegrała 2. Występuje zarówno w singlu, jak i deblu. Do najcenniejszych zwycięstw Morigami w reprezentacji można zaliczyć pokonanie Czeszki Vaidišovej oraz Bułgarek Karatanczewej i Magdaleny Maleewej (wszystkie w 2005).
Jest zawodniczką praworęczną, forehand i backhand gra oburącz.

</doc>
<doc id="289249" url="https://pl.wikipedia.org/wiki?curid=289249" title="Cadasil">
Cadasil



</doc>
<doc id="289250" url="https://pl.wikipedia.org/wiki?curid=289250" title="Międzynarodowe Głogowskie Spotkania Jazzowe">
Międzynarodowe Głogowskie Spotkania Jazzowe

Międzynarodowe Głogowskie Spotkania Jazzowe – festiwal muzyki jazzowej odbywający raz do roku, jesienią w Głogowie.
Początków festiwalu należy szukać przed rokiem 1985 kiedy to w Głogowie prężnie działały osiedlowe jednostki kultury. Wtedy też powstała idea stworzenia listopadowych spotkań jazzowych. Pierwszymi organizatorami spotkań byli: Zbigniew Rybka, Mirosław Grzeszczak, Grzegorz Mazik i Piotr Tomicki

</doc>
<doc id="289254" url="https://pl.wikipedia.org/wiki?curid=289254" title="Chuck Schuldiner">
Chuck Schuldiner

Chuck Schuldiner, właśc. Charles Michael Schuldiner (ur. 13 maja 1967 w Nowym Jorku, zm. 13 grudnia 2001 tamże) – amerykański gitarzysta i wokalista, założyciel grup muzycznych Death, Control Denied. Obecnie uważany jest za jednego z pionierów muzyki deathmetalowej, jak i prekursora technicznego oraz progresywnego death metalu. Często określany mianem „ojca death metalu”.
W maju 1999 roku zdiagnozowano u Schuldinera nowotwór mózgu. Opieka medyczna została sfinansowana m.in. przez fanów zespołu Death oraz muzyków takich jak Dave Grohl, Ozzy Osbourne czy Scott Ian. Mimo długiej i kosztownej terapii muzyk zmarł 13 grudnia 2001 tuż po zarejestrowaniu ścieżek gitary elektrycznej na drugi studyjny album grupy Control Denied pt. "When Machine And Man Collide".
W 2004 roku muzyk został sklasyfikowany na 20. miejscu listy 100 najlepszych gitarzystów heavymetalowych wszech czasów według magazynu Guitar World.

</doc>
<doc id="289259" url="https://pl.wikipedia.org/wiki?curid=289259" title="Dubai">
Dubai



</doc>
<doc id="289260" url="https://pl.wikipedia.org/wiki?curid=289260" title="Bomba">
Bomba

Bomba – broń w postaci ładunku materiału wybuchowego, zazwyczaj w specjalnej obudowie, wyposażonego w mechanizm detonujący (zapalnik). Służy przede wszystkim do niszczenia obiektów siłą energii wybuchu, rażąc odłamkami lub wywołując pożar. Bomby zaliczane do broni masowego rażenia zamiast materiału wybuchowego posiadają atomowy, biologiczny lub chemiczny ładunek bojowy.
Określenie „bomba” w ujęciu wojskowym odnosi się przeważnie do amunicji zrzucanej ze statków powietrznych (bomby lotnicze) albo zrzucanej z samolotów lub okrętów i służącej do zwalczania okrętów podwodnych (bomby głębinowe). Dawniej była to także amunicja artyleryjska w kształcie kuli wypełnionej prochem zapalanym za pomocą lontu. Z drugiej strony bombami nazywa się też naziemne urządzenia wybuchowe, stacjonarne lub przenośne, używane najczęściej w celach kryminalnych lub terrorystycznych (porównaj wojskowe: mina i fugas).
Inne podziały bomb.
Główne:
Specjalne:
Bomby będące bronią masowego rażenia:

</doc>
<doc id="289263" url="https://pl.wikipedia.org/wiki?curid=289263" title="Maktoum bin Rashid Al Maktoum">
Maktoum bin Rashid Al Maktoum



</doc>
<doc id="289264" url="https://pl.wikipedia.org/wiki?curid=289264" title="Hassuna">
Hassuna



</doc>
<doc id="289265" url="https://pl.wikipedia.org/wiki?curid=289265" title="Farkas Bolyai">
Farkas Bolyai

Farkas Bolyai, w Niemczech znany też jako Wolfgang Bolyai (ur. 9 lutego 1775, zm. 20 listopada 1856) – węgierski matematyk, znany ze swych prac w dziedzinie geometrii.
Życiorys.
Bolyai urodził się w Bolya (Buia), w pobliżu Sybina. Między 6 i 12 rokiem życia uczęszczał do kalwińskiej szkoły w Nagyszeben, gdzie wyróżniał się zdolnościami matematycznymi i językowymi. W wieku 12 lat został nauczycielem ośmioletniego Simona Kemény, syna hrabiego Kemény. Następnie, w okresie 1790-1795 obaj, uczęszczali do kalwińskiego College'u w Kolozsvár (Kluż-Napoka).
Profesor filozofii w Kolozsvár próbował odwieść Bolyai od matematyki i zainteresować go filozofią religijną, bez rezultatu. W 1796 Simon Kemény i Farkas Bolyai ruszyli w podróż edukacyjną do Niemiec, studiowali matematykę w Jenie i Getyndze.
W 1799 wrócił do Kolozsvár, ożenił się z Zsuzsanna Benkö i został w 1802 ojcem Jánosa – późniejszego matematyka.

</doc>
<doc id="289266" url="https://pl.wikipedia.org/wiki?curid=289266" title="Socjologia jakościowa">
Socjologia jakościowa

Socjologia jakościowa – określenie sposobu badań i opisu rzeczywistości społecznej stosowane w socjologii.
Socjologia jakościowa jest perspektywą opisu, rozumienia i czasami wyjaśnienia zjawisk społecznych poprzez badania empiryczne i analizę doświadczeń indywidualnych i grupowych, definiowania świata społecznego czy interakcji, przy użyciu metod jakościowych lub analizy danych dowolnego rodzaju (jakościowych lub ilościowych) przy wykorzystaniu jakościowych
metod badania.
Ten typ uprawiania badań socjologicznych nie ogranicza się tylko do użycia jakościowych metod badania (wywiady grupowe, obserwacja uczestnicząca, badania terenowe). Jest to też jakościowy sposób myślenia o ludzkim doświadczeniu, drogą „naukowej, intersubiektywnej empatii”, która pozwala dotrzeć do znaczeń indywidualnych i grupowych oraz do doświadczeń tak zwanego zewnętrznego świata. Efektem badań i analiz jest teoretyczny opis lub konceptualizacja i teoretyczna integracja pojęć.
Jakościowe badanie empiryczne i analiza danych jakościowych dostarcza informacji o rzeczywistości społecznej, badacz nie opiera się tutaj na apriorycznej wiedzy wyniesionej z istniejących teorii socjologicznych. Pojęcia, których używa w analizie danych empirycznych, są dla niego pojęciami uczulającymi, wskazującymi kierunki analizy i „miejsca”, w których określone zjawiska zachodzą. Socjologia jakościowa to w dziedzinie socjologii ogólna orientacja, nie zaś praktyczne zastosowanie tzw. badań jakościowych i metod analizy danych. Uprawiając socjologię jakościową, dąży się do tego, by znaleźć się jak najbliżej badanych. Jeśli celem jest zrozumienie ich perspektyw i definicji sytuacji, to powinno się dotrzeć do miejsc, w których przebywają, wystrzegając się przy tym czynienia jakichkolwiek apriorycznych założeń na temat ludzi i społeczności, jakie przyjdzie nam obserwować. Celem badań empirycznych i analizy danych jakościowych jest dostarczanie informacji na temat rzeczywistości społecznej, dlatego też powinno się unikać w tym względzie czerpania apriorycznej wiedzy z już powstałych teorii socjologicznych. Pojęcia, jakimi posługuje się socjolog w toku analizowania danych jakościowych, to pojęcia uczulające, które wskazują ścieżki analityczne, jakimi możemy podążyć, i „miejsca”, w ramach których zajść mogą określone zjawiska. Często świadomie poszukuje się „ucieleśnionych pojęć” (embodied concepts), tj. takich, które mogą zostać zrozumiane w kontekście naszych własnych doświadczeń. Najnowszy trend w badaniach jakościowych pokazuje, że niezwykle istotne jest zwrócenie uwagi na rolę badacza i jego wpływ na wytwarzanie wiedzy. Jest to zwrócenie uwagi nie tylko na podstawowe założenia, jakie przyjmuje w procesie badania, i ich ujawnienie, ale również na jego proces myślowy, dialog wewnętrzny, który będąc zanurzonym w różnych światach społecznych, czerpie z nich inspiracje do postrzegania rzeczywistości, a także interpretacji danych. Jego samoświadomość w każdym momencie badania i objaśniania danych jest niezwykle istotna dla wiarygodności danych, etycznego badania i społecznego odbioru raportu badawczego.
Jednymi z najbardziej znanych systemów metod jakościowych jest teoria ugruntowana i etnografia socjologiczna.
Socjologia jakościowa a ilościowa.
Badania jakościowe różnią się od ilościowych szeregiem aspektów. Po pierwsze, przypadki poddane badaniu mogą być wybierane niezależnie od tego, czy wykazują typowe cechy, czy też nie. Po drugie pozycja i rola badacza ma o wiele większe znaczenie, niż w badaniach ilościowych. Powodowane jest to tym, iż badaczowi o wiele trudniej zająć neutralne stanowisko z uwagi na specyfikę stosowanych metod i konieczność zbliżenia, niekiedy nawet empatycznego, do przedmiotu jego badań. Po trzecie, analiza jakościowa, przyjmując wiele form, skupia się na języku, znakach i znaczeniach w sposób bardziej holistyczny i kontekstualny w przeciwieństwie do redukcjonistycznego i separatystycznego podejścia metod ilościowych. Mimo to zachowanie dyscypliny badawczej jest tutaj wymagane i obowiązkowe. Tradycyjną różnicą pomiędzy obiema szkołami jest fakt, iż jakościowe metody są stosowane do badań eksploratywnych, podczas gdy ilościowych używa się do sprawdzania poprawności hipotez.
Historia socjologii jakościowej.
Badania jakościowe były jednymi z pierwszych form badań społecznych (przeprowadzanych przez Bronisława Malinowskiego, Floriana Znanieckiego, Józefa Chałasińskiego czy Eltona Mayo), jednak w latach 50. i 60. XX w. popularność metod ilościowych osiągnęła swój szczyt i tym samym zmniejszyła znaczenie tych pierwszych aż do lat 70. Sformułowanie „badania jakościowe” było do tego momentu ograniczone w swoim zastosowaniu do antropologii i socjologii, jednak po ponownym wzroście zainteresowania tą metodą badań zaczęto ją stosować w pracach socjalnych, badaniach praw kobiet, rynku konsumenckiego, badaniach zarządzania, psychologii i wielu innych. W późnych latach 80. i 90. po fali krytycyzmu ze strony badaczy ilościowych opracowano nowe metody jakościowe, które miały uporać się z problemami rzetelności wyników i nieścisłymi sposobami analizy danych. Od lat 80. publikowanie badań jakościowych zyskało na popularności. Utworzyły się nawet czasopisma specjalizujące się w publikowaniu wyłączenie artykułów i badań jakościowych. Jednym z takich pism jest pismo Qualitative Sociology. Socjologia jakościowa rozwija się dzięki opracowywaniu nowych metody badań i analiz danych, takich jak: autoetnografia, analiza dyskursu, uczestnictwo obserwatora, fenomenologia transformacyjna, metody kontemplatywne etc.
Socjologia jakościowa w Polsce.
Do znanych przedstawicieli tego nurtu w polskiej socjologii należą Krzysztof Konecki i Monika Kostera. Jednym z prężniej rozwijających się ośrodków socjologii jakościowej jest łódzka szkoła socjologii jakościowej skupiona wokół pisma Qualitative Sociology Review. Bardzo ważną instytucją skupiającą badaczy jakościowych w Polsce jest Sekcja Socjologii Jakościowej i Symbolicznego Interakcjonizmu PTS (https://web.archive.org/web/20090510025722/http://www.pts.org.pl/pl/jakosc), a w Europie: Research Network 20: Qualitative Methods, European Sociological Association (http://www.europeansociology.org/index.php?option=com_content&amp;task=view&amp;id=38&amp;Itemid=29).

</doc>
<doc id="289268" url="https://pl.wikipedia.org/wiki?curid=289268" title="Silnik Diesla">
Silnik Diesla



</doc>
<doc id="289271" url="https://pl.wikipedia.org/wiki?curid=289271" title="Poczta polowa">
Poczta polowa

Poczta polowa – poczta, najczęściej wojskowa, zapewniająca w czasie wojny jednostkom wojskowym i żołnierzom wymianę korespondencji z przełożonym, ludnością cywilną i między żołnierzami. W warunkach konspiracji to poczta działająca poza oficjalnym obiegiem pocztowym. Poczta polowa jest także organizowana na zlotach i obozach harcerskich.
Do poczty polowej nie zalicza się niezorganizowanego przekazywania przesyłek, oraz niekontrolowanej korespondencji więziennej – grypsów.
W warunkach bojowych obowiązuje cenzura oraz jawność korespondencji, ale od żołnierzy nie są pobierane opłaty. W konspiracji przeważnie opłata ogranicza się do dobrowolnych datków, czasem w naturze. Także listy mogą być pisane w dowolnej formie. Np. na zwykłych kartkach bez kopert. W razie potrzeby, szczególnie działając w warunkach konspiracji, przy przekazywaniu korespondencji posługuje się metodami nielegalnymi np. przemytem przez linię frontu.
Poczta polowa posiada swoje pieczęcie czasem z kodem poczty (jednostki wojskowej) zamiast adresu. Bardzo rzadko wydaje własne znaczki, często ograniczając się do samych nadruków. Poczty działające w konspiracji wydają znaczki o silnym wydźwięku patriotycznym, narodowym, lub popierającym głoszone idee, stając się częścią propagandy.
Najbardziej znaną polską pocztą polową jest Harcerska Poczta Polowa z powstania warszawskiego.
Poczty polowe Wojska Polskiego.
8 listopada 1918 dotychczasowy Urząd Poczty Polowej nr 180 (Urząd pocztowy nr 1, oddział dla wojska) przy ul. Potockiego w Krakowie został organem pocztowym Wojska Polskiego.
24 stycznia 1919 kierownik Ministerstwa Spraw Wojskowych, płk Jan Wroczyński „ustanowił pocztę polową dla ułatwienia transportu przesyłek pocztowych z frontu do kraju i odwrotnie”, zatwierdził „Instrukcję dla Poczt Polowych” oraz etaty: Centralnego Zarządu Poczt Polowych, Głównej Poczty Polowej, Cenzury wojskowej, Głównej Poczty Frontowej oraz Liczbowej Poczty Polowej (przy dywizji piechoty). Poczta polowa podlegała służbowo Ministerstwu Spraw Wojskowych, a pod względem technicznym Ministerstwu Poczt i Telegrafów. Ilość „Liczbowych Poczt Polowych” określał szef Sztabu Generalnego.
Urzędnicy pocztowi w czasie pełnienia służby w pocztach polowych posiadali status urzędników wojskowych, podlegali dyscyplinie i sądownictwu wojskowemu oraz składali przysięgę wojskową. Pracownicy poczt polowych byli zobowiązani do noszenia uniformów wojskowych. Dla oznaczenia rodzaju służby na lewym rękawie uniformu nosili naszytą trąbkę pocztową z sukna ciemnozielonego.
Centralny Zarząd Poczt Polowych w Warszawie przy Ministerstwie Poczt i Telegrafów
Główna Poczta Polowa w Warszawie
Cenzura Wojskowa przy Głównej Poczcie Polowej w Warszawie
Główna Poczta Frontowa Nr I w Przemyślu
Główna Poczta Frontowa Nr II we Lwowie
Główna Poczta Frontowa Nr III w Lublinie
6 lutego 1919 kierownik MSWojsk., płk Jan Wroczyński przydzielił personel wojskowy i cywilny:
Armia Wielkopolska (w nawiasach numery nadane po scaleniu z Wojskiem Polskim)
Referat Poczty Polowej Oddziału IV Kwatermistrzostwa Sztabu Generalnego WP (od 4 II 1919)
Centralny Zarząd Poczt Polowych przy Naczelnym Dowództwie WP (1920) – płk Jakub Salicki.
Według „Ordre de bataille armii na froncie w dniu 25 kwietnia 1920” do związków operacyjnych oraz wielkich jednostek piechoty i jazdy przydzielonych było 30 poczt polowych:
a ponadto
31 marca 1922 roku zostały zlikwidowane Poczty Polowe Nr 23 i 72. Od 1 kwietnia tego roku Dowództwo Grupy Bieniakonie i podległe mu oddziały przeszły „pod obsługę cywilnych pocztowych w swych miejscach postoju”.
Naczelny dyrektor poczty polowej w Sztabie Naczelnego Wodza (1939) – ppłk Henryk Doskoczyński
Poczty „Solidarności”.
Podczas obowiązywania w Polsce stanu wojennego w latach 1981-1983 oraz w po jego zakończeniu, działające w kraju organizacje podziemne wydawały i rozprowadzały „cegiełki” w formie znaczków pocztowych. Środki pozyskane ze sprzedaży tych znaczków służyły finansowaniu tych organizacji. Same znaczki natomiast nie służyły, wbrew nazwie, korespondencji pocztowej.

</doc>
<doc id="289272" url="https://pl.wikipedia.org/wiki?curid=289272" title="Live.... (singel)">
Live.... (singel)



</doc>
<doc id="289274" url="https://pl.wikipedia.org/wiki?curid=289274" title="Kuma">
Kuma

Kuma (ros. Кума) – rzeka w Rosji, płynie we wschodniej części Kaukazu Północnego. Jej długość wynosi około 800 km, a powierzchnia dorzecza – 33,5 tys. km².
Jej źródła znajdują się w Kaukazie na wysokości ponad 2000 m n.p.m. Płynie w kierunku wschodnim. Na Nizinie Nadkaspijskiej rzeka stopniowo zanika w piaskach, niekiedy uchodzi bezpośrednio do Morza Kaspijskiego. Jej najważniejszy dopływ do Podkumok. Wody rzeki Kuma wykorzystywane są do nawadniania, m.in. poprzez Kanał Terek-Kuma.
Ważniejsze miasta nad Kumą: Mineralne Wody, Zielenokumsk, Budionnowsk, Nieftiekumsk.
Dolny bieg Kumy uznawany jest za umowną granicę między Europą a Azją.

</doc>
<doc id="289275" url="https://pl.wikipedia.org/wiki?curid=289275" title="Rush (singel Depeche Mode)">
Rush (singel Depeche Mode)



</doc>
<doc id="289279" url="https://pl.wikipedia.org/wiki?curid=289279" title="Saori Obata">
Saori Obata

 – tenisistka japońska, reprezentantka w Pucharze Federacji.
W rywalizacji juniorek była w finale debla w Australian Open w 1995 i półfinale debla na Wimbledonie w 1994. W 1996 rozpoczęła karierę zawodową, występując po raz pierwszy w turniejach cyklu "WTA Tour". Grała początkowo głównie w turniejach niższej rangi, pierwsze ćwierćfinały w cyklu "WTA Tour" osiągając w Szanghaju (2000) i Tokio ("Japan Open", 2001). W grudniu 2001 po raz pierwszy została sklasyfikowana w czołowej setce rankingu światowego.
W 2002 debiutowała we wszystkich czterech turniejach wielkoszlemowych (przeszła rundę na Wimbledonie). W 2003 awansowała do czołowej pięćdziesiątki rankingu światowego, była w półfinale na Bali i finale w Taszkencie (przegrała z Virginią Ruano Pascual). W lutym 2004 osiągnęła najwyższą pozycję w karierze – nr 39; była w III rundzie (1/16 finału) Australian Open, pokonując m.in. swoją rodaczkę Sugiyamę (wówczas nr 9 na świecie).
W deblu wygrała do października 2005 jeden turniej – w Memphis, występując w parze z Akiko Morigami (2003). W lutym 2004 osiągnęła pozycję nr 98 w rankingu deblistek.
W zespole narodowym w Pucharze Federacji debiutowała w 1999. Do października 2005 wygrała 12 pojedynków, przegrała 5. Występuje zarówno w grze pojedynczej, jak i w deblu. W 2004 uczestniczyła w igrzyskach olimpijskich w Atenach; w grze pojedynczej odpadła w I rundzie, w grze podwójnej (z Morigami) – w II rundzie. Jest tenisistką leworęczną, bekhend gra oburącz.

</doc>
<doc id="289283" url="https://pl.wikipedia.org/wiki?curid=289283" title="Order Świętego Włodzimierza">
Order Świętego Włodzimierza

Order Świętego Równego Apostołom Księcia Włodzimierza (ros. "орден Святого Равноапостольного великого князя Владимира") – do roku 1917 odznaczenie za zasługi cywilne i wojskowe Imperium Rosyjskiego, obecnie jeden z orderów domowych b. rosyjskiego domu panującego Romanowów.
Historia.
Jako ostatni order ustanowiony przez carów (gdyż Order Orła Białego i Order św. Stanisława zostały przejęte z Polski po 1831), order św. Włodzimierza został ufundowany przez cesarzową Katarzynę II z okazji 20 jubileuszu jej panowania. Poświęcony był pamięci prawnuka Ruryka – św. Włodzimierza, który wprowadził na Ruś chrześcijaństwo. Jako pierwszego kawalera Orderu św. Włodzimierza caryca Katarzyna II odznaczyła samą siebie.
Początkowo order miał cztery klasy – Krzyż Wielki I i II klasy, Krzyż Komandorski i Krzyż Kawalerski. 26 listopada 1789 (7 grudnia według nowego stylu) na mocy postanowienia Katarzyny II wprowadzono jako uzupełnienie klasy IV – kokardę ("бант") na wstędze. Order z kokardą ("орден с бантом нa лeнтe") oznaczał odznaczenie za zasługi wojskowe. Osobną klasę wojskową ustanowiono w 1855 (dodano do orderu skrzyżowane miecze).
Po wstąpieniu na tron Rosji, następca Katarzyny II, jej syn Paweł I, "zapomniał" o orderach ustanowionych przez matkę – zarówno o Orderze św. Włodzimierza, jak i o Orderze św. Jerzego. W czasie jego pięcioletniego panowania nie nadano tych odznaczeń. Dopiero jego syn i następca – Aleksander I – rozkazem z 12 grudnia 1801 (24 grudnia według nowego stylu) "wskrzesił" nadawanie Orderu św. Włodzimierza za cywilne i wojskowe zasługi.
Insygnia.
Odznaka orderu to emaliowany na czerwono z czarnymi brzegami krzyż kawalerski, bez kulek na zakończeniach ramion. W medalionie środkowym awersu znajduje się malowany farbą emaliową rozwieszony, ukoronowany płaszcz książęcy podbity gronostajami, a na nim monogram księcia "CB" ("Святой Владимир"); cyrylica występuje tu po raz pierwszy w carskich krzyżach orderowych). W medalionie rewersu widzimy pisaną srebrnymi literami datę ustanowienia – "22 ceнтябpя 1782".
Gwiazda orderowa (tylko dla I i II klasy) jest srebrna, ośmiopromienna, z czterema srebrnymi i czterema złotymi promieniami. Jej medalion środkowy pokazuje złoty krzyż orderu (bez emalii), noszący litery C P K B (zob. rosyjska nazwa orderu), otoczony czerwoną opaską z dewizą odznaczenia "ΠOЛЬЗA ЧECТЬ И CЛABA" (pl. "Pożytek Honor i Chwała"). Dewiza ta została przejęta w 1994 przez Order Za Zasługi dla Ojczyzny.
We wprowadzonej 5 sierpnia 1855 (17 sierpnia według nowego stylu) odrębnej klasie wojskowej dodano do orderu złote miecze między ramionami krzyża i na gwieździe. Dodatkowe, skrzyżowane złote miecze pod kółkiem zawieszenia oznaczały ponowne nadanie mieczy do orderu.
W 1816 na poziomych ramionach krzyża IV klasy zaczął się pojawiać napis: "35 лет" ("35 lat") – odznaczenie takie dostawali urzędnicy państwowi w nagrodę za "nieskazitelną służbę" ("за беспорочную службу"). Od 1845, zgodnie z nowym statutem zatwierdzonym przez cara Mikołaja I, za długoletnią (25 lat), wierną służbę orderem IV klasy nagradzano oficerów wojsk lądowych – wtedy na ramionach krzyża umieszczano napis: "25 лет". Podobnie – za uczestnictwo w 18 sześciomiesięcznych kampaniach i udział w co najmniej jednej bitwie odznaczano żołnierzy marynarki wojennej; wtedy krzyż nosił napis: "18 кампаний". Żołnierze, którzy nie uczestniczyli w bitwach, otrzymywali order IV klasy z napisem: "20 кампаний", za udział w 20 kampaniach.
Urzędnik państwowy, odznaczony orderem IV klasy za 35 lat "nieskazitelnej służby", nabywał w ten sposób prawa "dziedzicznego szlachectwa" ("потомственное дворянство"). Jednak w 1900 kawalerów orderu IV klasy przywileju tego pozbawiono – car Mikołaj II prawo nabycia w ten sposób szlachectwa pozostawił tylko kawalerom klas I, II i III (w praktyce oznaczało to osoby w randze nie niższej niż pułkownik).
Niechrześcijanie otrzymywali order z carskim orłem zamiast monogramu św. Włodzimierza w medalionie awersu krzyża oraz z medalionem rewersu krzyża na gwieździe. Orderu Św. Włodzimierza nie nadawano z brylantami.
Tak, jak przy innych carskich orderach emaliowanych na czerwono, występują i tu niezgodne ze statutami odznaki z czarną emalią.
Order noszony był na czerwonej wstędze z czarnymi paskami po boku. Reguły noszenia Orderu św. Włodzimierza są następujące:
Order św. Włodzimierza nadawany był także przez Rząd Tymczasowy Kiereńskiego.
W 1957 nazwę orderu otrzymało również ustanowione przez Kościół Prawosławny w ZSRR trójklasowe odznaczenie kościelne dla duchownych.

</doc>
<doc id="289286" url="https://pl.wikipedia.org/wiki?curid=289286" title="Mauna Loa">
Mauna Loa

Mauna Loa – najwyższy aktywny wulkan tarczowy, szósty pod względem wysokości punkt tej części świata.
Położony jest na archipelagu Hawajów, na wyspie Hawaiʻi. Pod wodą znajduje się 4975 m góry, a jej pozostała część wznosi się na dalsze 4170 m ponad lustro wody, czyli jej łączna wysokość równa się 9145 m. Pretenduje do miana największej, najpotężniejszej góry świata, a jego objętość szacuje się na ok. 80 tysięcy km³. Zajmuje ok. 50% powierzchni wyspy, czyli 5180 km².
Mauna Loa to również jeden z najaktywniejszych wulkanów na świecie. Zbudowany jest z warstw zastygłej lawy i przejawia aktywność przeciętnie co trzy lata. Pierwsza udokumentowana erupcja nastąpiła w 1843 roku. Od tego czasu wulkan wybuchał 33 razy. Przedostatnia erupcja nastąpiła w 1984 roku i trwała nieprzerwanie przez 22 dni. Obecnie nadal istnieje zagrożenie wybuchem, jednak Mauna Loa jest pokryty siecią urządzeń informujących o zachodzących w jego wnętrzu procesach.
Wulkan znów dał o sobie znać po niemal 38 latach, 27 listopada 2022 roku. Erupcja rozpoczęła się około północy w kalderze wulkanu, nie zagrażając tym zamieszkałym w okolicy ludziom. Wybuch wulkanu poprzedziło kilka trzęsień ziemi. Następnego dnia erupcja w kalderze zanikła, jednak nowe szczeliny erupcyjne otworzyły się w północno-wschodniej strefie ryftu. Do dnia 30 listopada aktywna była już tylko pojedyncza szczelina produkująca potok lawy kierujący się na północny-wschód. Erupcja zakończyła się 13 grudnia.

</doc>
<doc id="289288" url="https://pl.wikipedia.org/wiki?curid=289288" title="Języki wschodniogermańskie">
Języki wschodniogermańskie

Języki wschodniogermańskie – grupa wymarłych języków indoeuropejskich z germańskiej rodziny językowej. Jedyny wschodniogermański język znany z tekstów to gocki. Inne języki z tej grupy to wandalski i burgundzki.
Uważa się, że plemiona wschodniogermańskie opuściły Skandynawię i osiedliły się nad Odrą i Wisłą w latach 600–300 p.n.e., skąd w latach około 300–500 n.e., w czasie wielkiej wędrówki ludów, wyruszyły w głąb Cesarstwa Rzymskiego.
Język gocki był w użyciu na Krymie do XVIII wieku.

</doc>
<doc id="289292" url="https://pl.wikipedia.org/wiki?curid=289292" title="Stadion Olimpijski we Wrocławiu">
Stadion Olimpijski we Wrocławiu

Stadion Olimpijski – wielofunkcyjny stadion we Wrocławiu, zbudowany w latach 1926–1928 według projektu niemieckiego architekta Richarda Konwiarza. Jest centralnym elementem kompleksu sportowego, mieszczącego się na wrocławskim osiedlu Zalesie.
Obecnie głównymi użytkownikami stadionu są klub żużlowy Sparta Wrocław oraz drużyna futbolu amerykańskiego Panthers Wrocław.
Historia.
Projekt stadionu powstał w latach 1924–1925. Stadion wbrew obecnej nazwie nadawał się do przedsięwzięć w nieco mniejszej niż Igrzyska Olimpijskie skali, np. w dniach 18–24 czerwca 1930 rozegrano tu III Igrzyska Niemieckie, istotny etap przygotowań reprezentacji Niemiec do igrzysk olimpijskich w Los Angeles. W 1937 odbył się tu XII Niemiecki Festiwal Pieśni, natomiast rok później – Niemiecki Festyn Gimnastyki i Sportu. Stadion został rozbudowany w latach 1935–1939.
Po II wojnie światowej odbudowany z dużych zniszczeń i rozbudowany. W lipcu 1948 otrzymał nazwę "Stadion Olimpijski im. gen. Karola Świerczewskiego". Na początku lat 70. XX wieku prawo własności do stadionu przejęła od miasta AWF. W 1978 wybudowano wokół Stadionu Olimpijskiego cztery osiemdziesięciometrowe maszty oświetleniowe, dające na płycie głównej 2800 luksów; był to wówczas najjaśniej oświetlany stadion w Europie. W 1979 zainstalowano nowoczesne podgrzewanie murawy stadionu (jedyny wówczas w Polsce inny stadion z podgrzewaną płytą, w Rybniku, miał instalację bardzo mało efektywną, wymagającą uruchomienia kilka tygodni przed planowanym terminem zawodów).
10 kwietnia 2006 obiekty Stadionu Olimpijskiego zostały odkupione przez miasto od Akademii Wychowania Fizycznego. W 2010 tor żużlowy został wyremontowany. Dla uatrakcyjnienia zawodów zmieniono jego geometrię, skrócono z 378 do 352 metrów, poszerzono proste i łuki. Zrobiono to kosztem boiska piłkarskiego, które zostało zmniejszone i obecnie nie spełnia wymogów FIFA i UEFA do rozgrywania na nim oficjalnych meczów piłkarskich.
Nazwa.
"Schlesierkampfbahn im Sportpark Leerbeutel", "Schlesier- und Jahnkampfbahn" Architekt Richard Konwiarz, za projekt tego stadionu otrzymał brązowy medal olimpijski w kategorii architektura sportowa na olimpijskim konkursie sztuki i literatury w czasie igrzysk w Los Angeles w roku 1932.
W 1933 roku obiektowi nadano nazwę "Stadion Hermanna Göringa". W 1938 roku Adolf Hitler odwiedził stadion podczas propagandowych zawodów sportowych.
Międzypaństwowe mecze piłkarskie.
Na Stadionie Olimpijskim rozegrano łącznie 19 piłkarskich meczów międzypaństwowych. Przed rokiem 1945 w roli gospodarza występowała drużyna Niemiec, rozegrała ona łącznie pięć spotkań na tym stadionie. Pierwszą reprezentacją gości, która tu występowała, była narodowa jedenastka Norwegii. Jako druga swój mecz rozegrała narodowa reprezentacja Polski w dniu 15 września 1935. Do historii przeszedł mecz z Danią w roku 1937, kiedy to goście zostali rozgromieni wynikiem 8:0. Po tym spotkaniu skład zwycięskiej drużyny nazwany został Wrocławską Jedenastką. Ostatnie dwa mecze rozegrane zostały po wybuchu II wojny światowej. Po wojnie reprezentacja Polski rozegrała na wrocławskim stadionie łącznie czternaście oficjalnych spotkań, z czego cztery były to mecze eliminacyjne do mistrzostw Europy lub igrzysk olimpijskich, po raz ostatni z Portugalią 28 października 1983 r.

</doc>
<doc id="289293" url="https://pl.wikipedia.org/wiki?curid=289293" title="Jerzy Joachim von Lauchen">
Jerzy Joachim von Lauchen



</doc>
<doc id="289295" url="https://pl.wikipedia.org/wiki?curid=289295" title="Pokwitanie">
Pokwitanie

Pokwitanie, dojrzewanie płciowe () – okres procesu dojrzewania u człowieka, trwający ok. 4–5 lat, w którym następuje rozwój drugo- i trzeciorzędowych cech płciowych.
Zachodzi przeciętnie w 12–16. roku życia, przy czym u dziewcząt nieco wcześniej niż u chłopców. Nie ma jednak określonego wieku dla pokwitania. Średnio zaczyna się w wieku 12-16 lat; medycyna notuje jednak przypadki, w których przejawy pokwitania występowały na początku wieku szkolnego.
Początki dojrzewania.
W okresie tzw. wczesnej fazy dojrzewania (między 12–14. rokiem życia), dokonują się znaczne zmiany w wyglądzie dziecka, w jego potrzebach, zainteresowaniach, konfliktach, zmienia się jego sposób widzenia świata. Pojawiają się trzeciorzędowe cechy płciowe, zmienia się barwa głosu, cera, sposób poruszania się i gestykulacji. Pokwitanie jest ściśle związane z wiekiem kostnym – jego rozpoczęcie można poznać po pojawieniu się trzeszczki kciuka. Pierwsza miesiączka u dziewcząt występuje w wieku kostnym 12-13 lat, a pierwsza polucja u chłopców ma miejsce w wieku ok. 13–14 lat.
Proces dojrzewania jest tokiem bardzo indywidualnym, nie jest uzależniony od wieku kalendarzowego. Zależy on od wielu czynników: cech dziedzicznych, płci, stanu odżywienia, szerokości geograficznej.
Niektóre cechy i oznaki dojrzałości mogą się pojawiać w innym czasie, niż u rówieśników, a sam proces może rozpocząć się w diametralnie innym czasie. Zdarzają się przypadki, że w jednej klasie u niektórych dzieci proces dojrzewania jest bardzo zaawansowany, u innych się jeszcze nie rozpoczął. Niekiedy stwarza to nowe problemy i podziały w klasie.
Wiek wystąpienia pierwszej miesiączki zależy zarówno od komponentu genetycznego (około 50% udziału), jak i czynników środowiskowych, jak odżywianie. Menstruacja pojawia się prędzej u dzieci cięższych niż lżejszych.
Pokwitanie cechują.
U chłopców.
W okresie pokwitania następuje zwiększenie pulsacyjnego wydzielania GnRH, prowadzące do zwiększonego wydzielania LH i FSH i w efekcie do zwiększenia wydzielania hormonów płciowych.
Fazy dojrzewania płciowego.
Dojrzewanie płciowe opóźnione.
Zaburzenie rozwojowe polegające na występowaniu charakterystycznego owłosienia oraz trzeciorzędowych cech płciowych dwu- lub trzyletnim opóźnieniem w porównaniu z przeciętną populacją. Przyczyną opóźnionego dojrzewania płciowego mogą być uwarunkowania genetyczne bądź chorobowe lub przyjmowanie leków. Podstawowym symptomem jest brak miesiączki bądź polucji po 16. roku życia.
Dojrzewanie płciowe przedwczesne.
Zaburzenie rozwojowe, polegające na występowaniu charakterystycznego typu owłosienia oraz trzeciorzędowych cech płciowych przed upływem 9. roku życia u dziewcząt oraz 10 u chłopców. Może być ono uwarunkowane genetycznie, hormonalnie albo lekami.

</doc>
<doc id="289300" url="https://pl.wikipedia.org/wiki?curid=289300" title="EA Games">
EA Games



</doc>
<doc id="289301" url="https://pl.wikipedia.org/wiki?curid=289301" title="Most Siekierkowski">
Most Siekierkowski

Most Siekierkowski – most wantowy w Warszawie, będący częścią Trasy Siekierkowskiej. Łączy Mokotów z Pragą-Południe i Wawrem.
Od strony Mokotowa do mostu dochodzi aleja Józefa Becka, a od strony Pragi-Południe i Wawra – al. gen. B. Wieniawy-Długoszowskiego.
Historia.
Pierwsze plany dotyczące budowy mostu Siekierkowskiego powstały przed II wojną światową. Na przedwojennych planach umieszczono zarys ulic wzdłuż planowanej południowej obwodnicy kolejowej Warszawy. Jego śladem jest np. szerokość ulicy Białowieskiej, która początkowo wynikła z połączenia w końcu lat 1950 ulicy Rembertowskiej (zlikwidowana) i Białowieskiej. Często jest on brany za zarys planowanej „trasy siekierkowskiej”. W rzeczywistości nie postrzegano wtedy tej okolicy za miejsce planowania miasta. Projektowano tu lotnisko na Gocławiu, a most Poniatowskiego był główną przeprawą jeszcze przez wiele lat i planowano do niego kierować np. ul. Ostrobramską. Z obwodnicy kolejowej zrealizowano wyłącznie wylot na Radom.
Most powstał jako główny element Trasy Siekierkowskiej, która łączy węzeł komunikacyjny u zbiegu ulic Czerniakowskiej i Witosa na Mokotowie z węzłem Marsa: skrzyżowaniem ulic Ostrobramskiej, Marsa i Płowieckiej na Gocławku. Umożliwia też dojazd z lewego brzegu Wisły do osiedli: Gocław, Saska Kępa, Grochów, Las, Zerzeń, Nowy Wawer oraz wyjazd w kierunku Lublina i Terespola z pominięciem śródmieścia – jak i wyjazd z tych kierunków na zachód. Planowana jest także Trasa Olszynki Grochowskiej, która włączy Most w drugą obwodnicę Warszawy i umożliwi wyjazd także w kierunku Białegostoku.
Został oddany do użytku 21 września 2002. Jego budowa wraz z drogami dojazdowymi trwała 2 lata. W otwarciu brali udział m.in. Prezydent RP Aleksander Kwaśniewski, Prezes Rady Ministrów Leszek Miller, Marszałek Sejmu Marek Borowski, wicemarszałek Senatu Kazimierz Kutz oraz wielu warszawiaków.
Od 1 stycznia 2014 roku do 20 grudnia 2021 roku (otwarcie tunelu pod Ursynowem) po moście przebiegała droga krajowa nr 2, stanowiąca fragment trasy europejskiej E30.
Według danych stołecznego Zarządu Dróg Miejskich w 2018 przez most Siekierkowski przejeżdżało średnio 105 665 pojazdów na dobę. Była to trzecia (po mostach gen. Stefana Grota-Roweckiego i Łazienkowskim) liczba pojazdów wśród ośmiu przepraw drogowych w Warszawie.
Dane techniczne.
Cała konstrukcja mostu jest podwieszana, na dwóch pylonach w kształcie litery H. Pylony mają odpowiednio 90,00 i 90,06 metra. W każdej nodze obu 90-metrowych pylonów mostu znajdują się dwie windy przeznaczone dla obsługi technicznej. Windy wjeżdżają na wysokość 62 metrów. Dalej prowadzi metalowa drabinka umieszczona wewnątrz betonowej nogi pylonu. Do pylonów przymocowanych jest 56 lin nośnych, o całkowitej długości 5300 metrów. Są one pomalowane na kolor pomarańczowy, co ma chronić ptaki przed zderzeniem.
Most nie posiada żadnych podpór w nurcie rzeki. Po obu brzegach rzeki znajdują się roboty stalowe, wytrzymujące nacisk 3300 ton, dźwigary są zespolone za pomocą sworzni z żelbetową płytą jezdni. Każda z podpór posadowiona na palach wierconych o średnicy 1500 mm o długości do 30 metrów. Most został zaprojektowany na klasę obciążenia A. Podczas próby obciążeniowej w sierpniu 2002 uniósł jednorazowo 940 ton.
Most składa się z dwóch jezdni o trzech pasach ruchu w każdą stronę. Między nimi znajduje się pas rozdzielający o szerokości 2 metrów. Samochody mogą się poruszać z maksymalną prędkością 80 km/h. Dla ruchu pieszego i rowerowego wybudowane zostały chodniki o szerokości od 3,00 do 5,19 metrów.
Jest to drugi po moście Świętokrzyskim most przystosowany do jazdy rowerem już w fazie budowy.
Głównym projektantem mostu Siekierkowskiego był Stefan Filipiuk. Dyrektorem budowy był Jerzy Bogaczyk (kierował także budową mostu Grota-Roweckiego). Głównym wykonawcą jest firma Mostostal Warszawa S.A., doświadczona już w budowie mostów, wybudowała ich wiele za granicą, a także wszystkie stałe w Warszawie. Pylony wykonała spółka Warbud.
Upamiętnienie.
Most znalazł się na jednym z czterech znaczków pocztowych wydanych w 2008 przez Pocztę Polską w emisji „Mosty w Polsce” (obok mostu Poniatowskiego w Warszawie, mostu im. Ernesta Malinowskiego w Toruniu i mostu spawanego w Maurzycach).
Zobacz też.
Inne mosty wantowe w Polsce:

</doc>
<doc id="289303" url="https://pl.wikipedia.org/wiki?curid=289303" title="Georg Joachim Rheticus von Lauchen">
Georg Joachim Rheticus von Lauchen



</doc>
<doc id="289306" url="https://pl.wikipedia.org/wiki?curid=289306" title="Pistolet Bersa Thunder 380">
Pistolet Bersa Thunder 380

Bersa Thunder 380 – argentyński pistolet samopowtarzalny kalibru 9 x 17 mm Short.
Historia.
Bersa 380 Thunder została skonstruowana pod koniec lat 90. jako broń przeznaczona głównie do samoobrony. Jego konstrukcja jest wyraźnie wzorowana na pistolecie Walther PP. Wersją rozwojową tego pistoletu jest produkowany od 2000 roku pistolet Thunder 380 Super.
Opis konstrukcji.
Pistolet Bersa Thunder 380 działa na zasadzie odrzutu zamka swobodnego. Broń posiada szkielet wykonany z aluminium i stalowy zamek. Lufa nieruchoma. Mechanizm uderzeniowo-spustowy kurkowy z samonapinaniem (SA/DA). Kurek zewnętrzny. Bezpiecznik dźwigniowy, umieszczony z lewej strony zamka, przy zabezpieczeniu broni następuje automatyczne zwolnienie kurka. Bezpiecznik rozłącza szynę spustową i blokuje iglicę, dzięki niemu można nosić pistolet z nabojem w lufie. Dodatkowym zabezpieczeniem jest bezpiecznik magazynkowy (wyjęcie magazynka rozłącza szynę spustową i uniemożliwia napięcie/zwolnienie kurka). Bersa Thunder 380 zasilana jest z siedmionabojowego magazynka jednorzędowego. Przyrządy celownicze składają się z muszki i szczerbinki.

</doc>
<doc id="289307" url="https://pl.wikipedia.org/wiki?curid=289307" title="Alex Holzwarth">
Alex Holzwarth

Alex Holzwarth (ur. 4 października 1968 roku w Landshut, Niemcy) – muzyk i instrumentalista (perkusista), znany z występów w włoskiej grupie powermetalowej Rhapsody. Absolwent monachijskiej szkoły „Drummers Focus”. Znany również ze współpracy z grupami Avantasia, Looking Glass Self, Blind Guardian, Hexfire, Angra oraz Paradox.
Jego młodszy brat Oliver również jest muzykiem.

</doc>
<doc id="289316" url="https://pl.wikipedia.org/wiki?curid=289316" title="Kościół Najświętszej Marii Panny na Piasku we Wrocławiu">
Kościół Najświętszej Marii Panny na Piasku we Wrocławiu

Kościół Najświętszej Marii Panny na Piasku we Wrocławiu (niem. "Kirche Unserer lieben Frau auf dem Sande") – klasztorny kościół pokanonicki (kanoników regularnych św. Augustyna) położony na odrzańskiej wyspie Piasek.
Łacińskie wezwanie kościoła brzmi "Sancta Maria in Arena" i pochodzi od kościoła św. Marii zbudowanego w miejscu dawnego cyrku w Padwie – jednak przyjęło się tłumaczyć "arena" na "piasek", co dało w końcu nazwę wyspie.
Obecnie jest to kościół parafialny.
Historia.
Kościół romański.
Pierwotny romański kościół i klasztor zostały prawdopodobnie ufundowane przez palatyna Piotra Włosta, jego żonę księżniczkę Marię i ich syna Świętosława w 1. połowie XII wieku i ukończone przed 1148 (wedle niektórych źródeł już w 1133). Zapewne po 1150 przybyli na Piasek kanonicy regularni. Romański kościół o długości zewnętrznej ok. 35 m był znacznie mniejszy od obecnego gotyckiego, i nieco mniejszy od powstałej w podobnym czasie katedry "walterowskiej" na Ostrowie Tumskim. Znajdował się w miejscu, w którym przy obecnym rzucie kościoła jest środkowa część nawy głównej i nawy południowej. Kościół zbudowany był z granitu, miał krótki transept i wydłużone prezbiterium, węższe od naw lub nawy, z kaplicami z obu stron i kryptą. Od zachodu znajdowały się dwie wieże z emporą pomiędzy nimi. Jeszcze w XIII w. wydłużono w konstrukcji ceglanej prezbiterium w kierunku wschodnim o około 10 m. W tej postaci romański kościół przetrwał zapewne do roku 1334. 
Dawny i obecny gotycki kościół.
W miejscu opisanej powyżej świątyni wzniesiono od 1334–1375 nową gotycką trójnawową halę bez transeptu m.in. według planów mistrza Pieszki. Budowę zainicjował opat Konrad z Oleśnicy, kościół został zaś konsekrowany w 1369 przez biskupa Przecława. Sklepienia wykonano w latach 1386–1395. W 1430 ukończono wieżę południową; północna pozostała nieukończona. Pierwotny gotycki hełm z galerią obronną został zastąpiony później barokowym, ten zaś spłonął jeszcze 28 lub 30 stycznia 1730 i został zastąpiony tymczasowym daszkiem namiotowym, którego forma zachowała się do dziś. W 1390 ukończono pierwszą z kaplic bocznych - Świętej Rodziny, zaś w 1666 zbudowano wedle projektu Antonio Caldina kaplicę św. Krzyża – najstarszy obiekt barokowy we Wrocławiu. W pożarze z 1730 poza hełmem spłonął dach korpusu kościoła, odbudowany w 1732. Kolejne pożary, z 1763 i 25 maja 1791 spowodowały kolejne, później odbudowywane, uszkodzenia dachu.
W czasie oblężenia Wrocławia pod koniec II wojny światowej kościół i klasztor zostały silnie zniszczone, największe zniszczenia zaszły w Wielkanoc 1945, 1 i 2 kwietnia. Rozważano pozostawienie zespołu poklasztornego w formie trwałej ruiny. Ostatecznie zostały jednak odbudowane - kościół w latach 1946–1948 i 1961–1963, według projektów Witolda Rawskiego i Edmunda Małachowicza, przy czym wnętrzu przywrócono formy gotyckie i wyposażono ołtarzami ze zniszczonych w wojnie kościołów śląskich. Dach odbudowano jako bardziej stromy niż przed zniszczeniem, rekonstruując formę sprzed pożaru z 1730. Nowoczesne witraże w kościele wykonała Teresa Maria Reklewska.
Barokowy klasztor.
Przylegający do kościoła czworobok klasztorny powstał w epoce gotyku, lecz w latach 1709–1715 za rządów opata Baltazara Seidla został przebudowany i rozbudowany w stylu barokowym. Osobne, przylegające od wschodu skrzydło dawnej biblioteki klasztornej zachowało jednak gotycki charakter do 1945. W 1632 kościół został splądrowany przez szwedzkie wojska. Po sekularyzacji zakonu w 1810 budynki klasztorne były od 1811 wykorzystywane jako biblioteka. Zniszczony w czasie wojny budynek poklasztorny został w latach 1956–1959 odbudowany pod kierownictwem Marcina Bukowskiego, skrzydło dawnej biblioteki klasztornej rozebrano jednak, m.in. w celu pozyskania gotyckiej cegły. Obecnie w budynku poklasztornym mieści się oddział Biblioteki Uniwersyteckiej. Obiekt ma również status zabytku (nr rej. 35 z 26.10.1961)
Architektura i wyposażenie.
Architektura kościoła prezentuje formy gotyku redukcyjnego, jest zwarta i masywna. Zbudowany z cegły kościół jest halą z dwiema wieżami w elewacji zachodniej, z czego ukończono tylko południową, północna zaś nie wznosi się ponad poziom murów naw. Nie wyodrębnione w bryle prezbiterium na przedłużeniu nawy środkowej było pierwotnie oddzielone od niej przez kamienne lektorium. Od wschodu posiada ono zakończenie czworoboczne, a sięgające zakończenia prezbiterium nawy boczne są zamknięte trójbocznie. Sklepienia powstały w swoistej adaptacji systemu wiązanego. Nad nawą główną liczącą łącznie z prezbiterium i przęsłem międzywieżowym siedem przęseł zbudowano sklepienia gwiaździste, a pomiędzy wieżami sklepienie krzyżowo-żebrowe. Nawy boczne przekryte są sklepieniami trójdzielnymi o dziewięciu tarczach w każdym przęśle. Dzięki temu elewacja północna posiada gęsty rytm przypór, występujących dwa razy częściej, niż filary nawy głównej. Elewacja zachodnia jest całkowicie płaska, bez skarp, brak także szczytu. Zdobienia ograniczają się do płaskorzeźbionego portalu z takąż wimpergą. Cała świątynia liczy 78 m długości, 25 m szerokości, 23,8 m wysokości wnętrza. Do nawy południowej przylega w jej wschodniej części czteroprzęsłowa zakrystia. Trzy nawy kościoła nakryte są wspólnym dwuspadowym dachem. Kościół początkowo posiadał trzy równoległe dachy, osobne dla naw, z kamiennymi koszami pomiędzy nimi, o czym świadczą ich pozostałości odkryte w czasie przedwojennych renowacji. Wysokość kościoła do kalenicy wynosi 41 m. Wieże nakryte są daszkami namiotowymi.
Przeważająca część dawnego wyposażenia kościoła uległa zniszczeniu w 1945. Z bogatej niegdyś dekoracji malarskiej wnętrza zachowały się tylko nieliczne pozostałości. Już w 1666 usunięto witraże, osadzone niegdyś w kamiennych maswerkach - obecne witraże powstały w okresie powojennej odbudowy. W przyziemiu wieży znajduje się bogato zdobiona późnogotycka kamienna chrzcielnica z lat 1464–1472. Do kamiennego detalu architektonicznego wnętrza zaliczają się ponadto rzeźbione konsole, na których oparte są sklepienia oraz znajdujące się poniżej ustawione na dalszych konsolach pełnopostaciowe przedstawienia aniołów i proroków pod baldachimami. Z początkowej romańskiej świątyni pozostały natomiast nieliczne spolia, przede wszystkim tympanon fundacyjny umieszczony obecnie nad wejściem do zakrystii, stanowiący cenne źródło ikonograficzne. Przy filarach umieszczono liczne drewniane ołtarze pochodzące ze zniszczonych kościołów śląskich. W kościele znajduje się też barokowy (XVII wiek) obraz Matki Boskiej Zwycięskiej, przywieziony po wojnie z Mariampola na Podolu, koronowany w 1989.
W kaplicy w przyziemiu zachodniego skrzydła budynku poklasztornego, dostępnej z południowej nawy kościoła wystawiona jest ruchoma szopka, przyciągająca przez cały rok turystów, a zwłaszcza najmłodszych. Brat Roger z Taizé prowadził w 1991 modlitwy w kościele NMP na Piasku, co upamiętnia odsłonięta 23 sierpnia 2005 tablica wmurowana w elewację.

</doc>
<doc id="289320" url="https://pl.wikipedia.org/wiki?curid=289320" title="Menopauza">
Menopauza



</doc>
<doc id="289323" url="https://pl.wikipedia.org/wiki?curid=289323" title="Kuros">
Kuros

Kuros ( – młodzieniec) – typ posągu w sztuce starożytnej Grecji, przedstawiający stojącego, nagiego młodego mężczyznę z falistymi włosami i zagadkowym uśmiechem („archaiczny uśmiech”), z rękami zawsze opuszczonymi wzdłuż ciała i lewą nogą wysuniętą lekko do przodu. Ten typ posągu był charakterystyczny dla drobnej i monumentalnej sztuki greckiej okresu archaicznego (około 640-430 p.n.e.).
Kompozycja i wykonanie.
Rzeźby te są zwartymi, zamkniętymi, blokowymi bryłami o frontalnym ustawieniu. Postać w sztywnej, lekko wykrocznej pozie, statyczna. Dłonie zwinięte w pięści. Twarze bezosobowe, o ponadczasowej młodości. Przypominają kanon egipski, gdyż w okresie archaicznym Grecja uległa wpływom sztuki Egiptu i Bliskiego Wschodu. Wykonane są z miękkiego kamienia, marmuru i niekiedy z brązu. Posągi mają wysokość od kilkudziesięciu cm do ponad 3 m wysokości. W VI wieku p.n.e. pojawia się pewne ożywienie psychiczne, tzw. archaiczny uśmiech. W VI wieku p.n.e. dochodzi również do rozbudowania kompozycji, czego przykładem jest Moschoforos – rzeźba przedstawiająca młodzieńca niosącego cielę. Jest to zerwanie z symetrią widoczną w postaciach kurosów.
Tendencja dorycka i jońska.
Liczne, naturalnej wielkości posągi wykonywały w VI wieku p.n.e. zarówno doryckie warsztaty rzeźbiarskie (np. "Kleobis i Biton" dłuta Polimedesa), aktywne na terenie Grecji właściwej i Wielkiej Grecji, jak i pracownie jońskie (np. "Kuros z Melos", ok. 550-540 p.n.e.), działające na wyspach Morza Egejskiego i wybrzeżach Azji Mniejszej. Sposoby opracowania kurosów w tych warsztatach były różne. Jedne były bardziej krępe, masywne, o zwartym ciele (tendencja dorycka), inne miały smukłe, delikatnie opracowane ciała (tendencja jońska). 
Przeznaczenie.
Nagie postaci młodzieńców świadczą o zainteresowaniu pięknem ludzkiego ciała. Ponadczasowa młodość i uogólnione rysy twarzy są wynikiem dążenia do osiągnięcia idealnego piękna. Są to wzorce postaci ludzkiej, a nie portrety konkretnych osób. Kurosy ustawiane w pobliżu świątyń upamiętniały zwycięzców igrzysk sportowych. Ustawiane na grobach były substytutem zmarłego. W świątyni (najczęściej Apollina) poświęcone były bóstwu – stanowiły dar wotywny.

</doc>
<doc id="289325" url="https://pl.wikipedia.org/wiki?curid=289325" title="Komisja Edukacji, Nauki i Młodzieży">
Komisja Edukacji, Nauki i Młodzieży

Komisja Edukacji, Nauki i Młodzieży (skrót ENM) – stała komisja sejmowa.
Zakres działania Komisji.
W zakresie kompetencji Komisji Edukacji, Nauki i Młodzieży znajdują się:
Przedmiotowy zakres działania Komisji Edukacji, Nauki i Młodzieży nie zwalnia innych komisji od szczególnej troski o sprawy postępu naukowo-technicznego w dziedzinach należących do ich właściwości.
Sejm VIII kadencji.
Komisja Edukacji Nauki i Młodzieży w Sejmie VIII kadencji została powołana 16 listopada 2015 roku, tego samego dnia Sejm wybrał 40 posłów do składu komisji.

</doc>
<doc id="289328" url="https://pl.wikipedia.org/wiki?curid=289328" title="Pocałunek smoka">
Pocałunek smoka

Pocałunek smoka (tytuł oryg. Kiss of the Dragon) – francuski film sensacyjny, wyreżyserowany przez Chrisa Nahona. Premiera filmu odbyła się 6 lipca 2001 w Stanach Zjednoczonych. W USA na potrzeby kina zrobiono 2025 kopii, natomiast w Polsce 30. W USA dystrybucją zajęła się wytwórnia Fox.

</doc>
<doc id="289331" url="https://pl.wikipedia.org/wiki?curid=289331" title="Cereme">
Cereme

Cereme (, także "Ciremai") – czynny wulkan w zachodniej części Jawy w Indonezji; zaliczany do stratowulkanów. Wysokość 3078 m n.p.m.
Najsilniejsza odnotowana erupcja w 1698 roku, od tego czasu kilka słabszych, ostatnia w 1951 r.

</doc>
<doc id="289334" url="https://pl.wikipedia.org/wiki?curid=289334" title="Wirtembergia-Hohenzollern">
Wirtembergia-Hohenzollern

Wirtembergia-Hohenzollern (niem. "Württemberg-Hohenzollern") –kraj związkowy Republiki Federalnej Niemiec ze stolicą w Tybindze, istniejący w latach 1948–1952.
Historia.
Wirtembergia-Hohenzollern powstała poprzez zjednoczenie okupowanych przez wojska francuskie terytoriów Wirtembergii oraz dawnej pruskiej prowincji Kraj Hohenzollernów (przyjęcie konstytucji 18 maja 1947). Po referendum z 16 grudnia 1951, połączyła się 25 kwietnia 1952 z Badenią i Wirtembergią-Badenią w Badenię-Wirtembergię. Z jej obszaru utworzono Rejencję Wirtembergia Południowa-Hohenzollern, przekształconą później w Rejencję Tybinga.

</doc>
<doc id="289336" url="https://pl.wikipedia.org/wiki?curid=289336" title="Język burgundzki">
Język burgundzki

Język burgundzki – wymarły język wschodniogermański używany przez Burgundów, przejściowo używany w dorzeczu dolnej Noteci i Odry od ujścia Nysy Łużyckiej.
Po upadku Cesarstwa zachodniorzymskiego Burgundowie wyemigrowali do południowo-wschodniej Galii w V wieku. Język ten wymarł najprawdopodobniej ok. 700 roku n.e. na skutek ekspansji łaciny i języka starofrancuskiego.

</doc>
<doc id="289338" url="https://pl.wikipedia.org/wiki?curid=289338" title="Sylvia Hanika">
Sylvia Hanika

Sylvia Hanika (ur. 30 listopada 1959 w Monachium) – niemiecka tenisistka, finalistka wielkoszlemowego French Open 1981, zwyciężczyni turnieju WTA Finals 1982.
Kariera zawodowa leworęcznej Niemki przypadła na lata 1977–1990 i przyczyniła się do popularyzacji tenisa w Niemczech krótko przed erą takich gwiazd jak Steffi Graf, Boris Becker czy Michael Stich. W 1979 Hanika awansowała do czołowej dwudziestki na świecie, zdobywając jednocześnie wyróżnienie WTA dla zawodniczki, która w sezonie poczyniła największe postępy. W 1981 została finalistką French Open (pokonała w drodze do finału Navrátilovą i Jaeger, przegrała z Mandlíkovą 2:6, 4:6), a rok później triumfowała w WTA Finals (w finale pokonała Navrátilovą 1:6, 6:3, 6:4). Ponadto wygrała pięć innych turniejów w grze pojedynczej oraz jeden turniej deblowy.
Poza finałem French Open kilkakrotnie docierała do ćwierćfinałów wielkoszlemowych (m.in. trzykrotnie w US Open). W turnieju WTA Finals startowała sześciokrotnie; poza zwycięstwem w 1982 dwukrotnie docierała do półfinału. W 1987 w 1 rundzie wyeliminowała Chris Evert, odnosząc pierwsze zwycięstwo nad Amerykanką w karierze po piętnastu porażkach (wcześniej nie udało się Hanice wygrać nawet seta z Evert), by w półfinale przegrać ze Steffi Graf. Wśród innych zawodniczek, które udało się jej pokonać były m.in. Wendy Turnbull, Rosalyn Fairbank, Arantxa Sánchez Vicario i Gabriela Sabatini.
W latach 1978–1988 broniła barw RFN w Fed Cup; występując zarówno jako singlistka, jak i deblistka wygrała 17 pojedynków, przegrała 11. W 1988 startowała także w igrzyskach olimpijskich w Seulu, ponosząc porażkę w 3 rundzie z Sabatini. Karierę sportową zakończyła po US Open we wrześniu 1990. Jej zarobki na korcie osiągnęły sumę prawie miliona trzystu tysięcy dolarów.
W 1989 wyszła za mąż (za Harolda Holdera), mieszka na stałe w Hiszpanii.
Wygrane turnieje:
Finały turniejowe (w grze pojedynczej):

</doc>
<doc id="289341" url="https://pl.wikipedia.org/wiki?curid=289341" title="Ryszard Legutko">
Ryszard Legutko

Ryszard Antoni Legutko (ur. 24 grudnia 1949 w Krakowie) – polski filozof, publicysta i polityk, profesor nauk humanistycznych, profesor zwyczajny Uniwersytetu Jagiellońskiego, autor książek o tematyce społeczno-politycznej, tłumacz i komentator dzieł Platona.
W latach 2005–2007 senator i wicemarszałek Senatu VI kadencji, w 2007 minister edukacji narodowej, w latach 2007–2009 sekretarz stanu w Kancelarii Prezydenta RP, od 2009 poseł do Parlamentu Europejskiego VII, VIII i IX kadencji, przewodniczący Europejskich Konserwatystów i Reformatorów.
Życiorys.
Działalność naukowa i społeczna.
Ukończył studia z zakresu filologii angielskiej w 1973 i z zakresu filozofii w 1976 na Uniwersytecie Jagiellońskim. W 1991 uzyskał stopień naukowy doktora habilitowanego (tytuł rozprawy habilitacyjnej: "Krytyka demokracji w filozofii politycznej Platona"). W 1998 otrzymał tytuł profesora nauk humanistycznych. Został nauczycielem akademickim na Uniwersytecie Jagiellońskim, w 2003 objął stanowisko profesora zwyczajnego tej uczelni. Specjalizuje się w filozofii politycznej i społecznej, filozofii starożytnej oraz historii filozofii. Członek Collegium Invisibile.
W latach 80. redagował w Krakowie podziemne czasopismo „Arka”. Do października 2005 pełnił funkcję prezesa Towarzystwa Edukacyjno-Naukowego Ośrodek Myśli Politycznej, którego w 1992 był współzałożycielem. Publikował m.in. w „Rzeczpospolitej”, „Życiu”, „Wprost”, „Nowym Państwie”, „Naszym Dzienniku” i w angielskojęzycznym „Critical Review”.
Działalność polityczna.
W wyborach parlamentarnych w 2005 z ramienia Prawa i Sprawiedliwości w okręgu krakowskim uzyskał mandat senatora VI kadencji. Przewodniczył Polsko-Izraelskiej Grupie Parlamentarnej, był członkiem Komisji Praw Człowieka i Praworządności. Do 4 listopada 2007 pełnił też funkcję wicemarszałka Senatu.
Od 13 sierpnia 2007 do 16 listopada 2007 zajmował stanowisko ministra edukacji narodowej w rządzie Jarosława Kaczyńskiego, zastąpił na tym urzędzie Romana Giertycha. Kontynuował ideę poprzednika dotyczącą wprowadzenia mundurków szkolnych. Zmienił kanon lektur szkolnych, wprowadzając całość niektórych utworów zamiast ich fragmentów. Wprowadził do spisu lektur "Pożogę" Zofii Kossak-Szczuckiej poświęconą agresji bolszewików na Kresy Wschodnie. Uważał, że religia nie powinna być wliczana do średniej ocen szkolnych, czym wywołał krytyczną odpowiedź przedstawicieli episkopatu.
W wyborach parlamentarnych w 2007 bez powodzenia ponownie kandydował do Senatu. Od 4 grudnia 2007 do 16 kwietnia 2009 był sekretarzem stanu w Kancelarii Prezydenta Lecha Kaczyńskiego. W wyborach do Parlamentu Europejskiego w 2009 kandydował z pierwszego miejsca dolnośląsko-opolskiej listy Prawa i Sprawiedliwości, zdobywając mandat europosła. W PE przystąpił do grupy Europejskich Konserwatystów i Reformatorów. Został szefem delegacji PiS, a także członkiem Komisji Spraw Zagranicznych.
W 2012 Sąd Okręgowy w Krakowie w postępowaniu cywilnym uznał, że Ryszard Legutko naruszył dobra osobiste dwojga uczniów jednej z wrocławskich szkół średnich, którzy zorganizowali debatę dotyczącą istnienia krzyży w klasach, przez nazwanie ich „rozpuszczonymi smarkaczami”, nakazując przeproszenie w prasie i uiszczenie kwoty 5 tys. zł na cel społeczny. Sprawa była objęta programem spraw precedensowych Helsińskiej Fundacji Praw Człowieka.
Kandydował z ramienia PiS również w wyborach do Parlamentu Europejskiego w 2014, uzyskując mandat europosła VIII kadencji. Został przewodniczącym delegacji Prawa i Sprawiedliwości w PE, wiceprzewodniczącym, a w lipcu 2017 współprzewodniczącym grupy Europejskich Konserwatystów i Reformatorów.
W wyborach do Parlamentu Europejskiego w 2019 kandydował z listy komitetu wyborczego Prawo i Sprawiedliwość w okręgu wyborczym nr 10 (Kraków), uzyskując po raz kolejny mandat poselski. W czerwcu tegoż roku Ryszard Legutko ponownie został wybrany na współprzewodniczącego Europejskich Konserwatystów i Reformatorów (drugim współprzewodniczącym do października 2022 był Raffaele Fitto, którego w lutym 2023 zastąpił Nicola Procaccini). W IX kadencji został w PE także członkiem m.in. Komisji Kontroli Budżetowej, Komisji Gospodarczej i Monetarnej oraz Komisji Kultury i Edukacji.

</doc>
<doc id="289343" url="https://pl.wikipedia.org/wiki?curid=289343" title="Koszykówka na Letnich Igrzyskach Olimpijskich 1948">
Koszykówka na Letnich Igrzyskach Olimpijskich 1948

Koszykówka na Letnich Igrzyskach Olimpijskich 1948 – koszykówka po raz drugi na igrzyskach olimpijskich. 23 zespoły narodowe przystąpiły do rywalizacji o olimpijskie medale.
Zawody odbyły się na hali po tym, jak katastrofalne warunki pogodowe uprzykrzały rozegranie finału poprzedniej olimpiady w Berlinie.
Format.
W eliminacjach 23 zespoły zostały podzielone (rozlosowane) na 4 grupy, w każdej po 6 ekip (z jedną grupą pięciozespołową). W grupach rozgrywano mecze systemem "każdy z każdym". Za zwycięstwo przyznawano 2 punkty, za porażkę 1 punkt. O kolejności miejsc w grupie w przypadku równej liczby punktów decydował bilnas małych punktów.
Najlepsze dwie druzyny z każdej grupy awansowały do ćwierćfinałów. Drużyny z miejsc 3 - 4 w każdej grupie walczyły o miejsca 9 -16, a druzyny z miejsc 5 -6 o miejsca 17 - 23.

</doc>
<doc id="289348" url="https://pl.wikipedia.org/wiki?curid=289348" title="Jae Hee">
Jae Hee

Jae Hee, właśc. Lee Hyun-kyoon (ur. 25 maja 1980) – południowokoreański aktor.
Występuje w serialach telewizyjnych i filmach, m.in. "Pusty dom" (reż. Kim Ki-duk), "Bloody Beach" (2000), "Ghost in Love" (1998). Wystąpił w 2009 w filmie Tekken jako Hwoarang.

</doc>
<doc id="289352" url="https://pl.wikipedia.org/wiki?curid=289352" title="Dream On (singel Depeche Mode)">
Dream On (singel Depeche Mode)

Dream On – singel zespołu Depeche Mode promujący album "Exciter".
O utworze.
Utwór jest utrzymany w klimacie folku (za sprawą gitary akustycznej), popu (za sprawą wokali) oraz electronici (za sprawą automatu perkusyjnego, wokali w tle zwrotek i syntezatorów). Wersję albumową utworu otwiera wers "Can you feel a little love?" śpiewany przez Davida Gahana oraz różnorodne dźwięki syntezatorów, a wersję singlową utworu otwiera gitara akustyczna oraz bas. Utwór ten otwiera dziesiąty album studyjny grupy Exciter, wersja singlowa utworu znalazła się na albumie The Best Of, Volume 1, a niektóre remiksy singla znalazły się na dwóch albumach remiksowych grupy.

</doc>
<doc id="289353" url="https://pl.wikipedia.org/wiki?curid=289353" title="Komisja Finansów Publicznych">
Komisja Finansów Publicznych

Komisja Finansów Publicznych (skrót: "FPB") – jedna ze stałych komisji sejmowych. Do jej zadań należą sprawy systemu pieniężnego, kredytowego i podatkowego, płac i dochodów, budżetu i planów finansowych państwa, funduszy celowych, agencji i fundacji z udziałem Skarbu Państwa, ubezpieczeń majątkowych oraz ceł i statystyki.

</doc>
<doc id="289354" url="https://pl.wikipedia.org/wiki?curid=289354" title="Język gocki">
Język gocki

Język gocki – wymarły język wschodniogermański, który był używany przez germańskie plemię Gotów. Jest on znany głównie dzięki tłumaczeniu Biblii dokonanemu przez biskupa Wulfilę w IV wieku n.e.
Wyróżniane są dwa dialekty: wizygocki (używany na terenie dzisiejszej Hiszpanii do VII/VIII wieku) i ostrogocki (przetrwał na Krymie być może do XVII/XVIII wieku). Około 70 słów i szereg konstrukcji gramatycznych tego dialektu zapisał w XVI wieku Ogier Ghiselin de Busbecq, flamandzki dyplomata w służbie austriackiej. Wcześniejszych i późniejszych relacji o języku gockim na Krymie brak.
Biblia.
Wulfila miał niezwykle trudne zadanie, ponieważ był prawdopodobnie pierwszym, który podjął się zapisu w języku germańskim. Znaki zapożyczył z alfabetu greckiego, gdyż nie mógł użyć run. Kolejnym problemem dla Wulfili były braki w terminologii związanej z Biblią, dlatego też słownictwo musiało zostać poszerzone poprzez zapożyczenia z łaciny i greki oraz słowotwórstwo, w tym złożenia. Budowę zdania oparł na składni greckiej.
Gramatyka.
Czasy gramatyczne w języku gockim.
Końcówki czasownika różnią się w zależności od liczby i osoby. W języku gockim istnieją dwa czasy: przeszły i nieprzeszły, który odnosi się zarówno do teraźniejszości, jak i do przyszłości. Gocki czas przeszły praeteritum odpowiada niderlandzkiemu i niemieckiemu czasowi przeszłemu niedokonanemu, dokonanemu czasowi teraźniejszemu oraz dokonanemu czasowi przeszłemu.
Początki analityczności: strona bierna.
Początek analityczności w języku gockim możemy dostrzec w stronie biernej. Podobnie jak w łacinie, w gockim stronę bierną w czasie teraźniejszym (tak w trybie oznajmującym, jak i w koniunktiwie) tworzą odpowiednie końcówki, natomiast stronę bierną czasu przeszłego tworzy się już za pomocą czasowników posiłkowych "wisan" („być”) i "wairþan" („być, stawać się”) w kombinacji z participium.
Gocki a inne języki germańskie.
Należy zauważyć, że choć gocki jest najstarszym językiem germańskim, którego zabytki się zachowały, to żaden ze współczesnych języków germańskich nie pochodzi bezpośrednio od niego. Istniały także inne języki wschodniogermańskie, takie jak burgundzki, longobardzki, wandalski, lecz nie ostały się żadne dokumenty zapisane w tych językach. Współczesne istniejące języki germańskie dzieli się na dwie grupy: północne (skandynawskie) i zachodnie.

</doc>
<doc id="289355" url="https://pl.wikipedia.org/wiki?curid=289355" title="Krzysztof Putra">
Krzysztof Putra

Krzysztof Jakub Putra (ur. 4 lipca 1957 w Józefowie, zm. 10 kwietnia 2010 w Smoleńsku) – polski mechanik i polityk. Wicemarszałek Senatu VI kadencji w latach 2005–2007 i wicemarszałek Sejmu VI kadencji w latach 2007–2010. Poseł na Sejm X, I i VI kadencji (1989–1993, 2007–2010) i senator VI kadencji (2005–2007), w 2004 przewodniczący Sejmiku Województwa Podlaskiego.
Życiorys.
Miał wykształcenie średnie, ukończył Technikum Mechaniczne w Białymstoku. Działał w branżowych związkach zawodowych. Od 1975 do 1994 pracował jako robotnik w Fabryce Przyrządów i Uchwytów w Białymstoku, od 1985 do 1986 pełnił funkcję wiceprzewodniczącego rady pracowniczej FPiU, a w okresie 1987–1988 jej przewodniczącego. Od sierpnia 1980 należał do Niezależnego Samorządnego Związku Zawodowego „Solidarność”.
Sprawował mandat posła na Sejm X kadencji z ramienia Komitetu Obywatelskiego „Solidarność”, a w latach 1991–1993 z listy Porozumienia Obywatelskiego Centrum. W 1990 objął funkcję prezesa zarządu wojewódzkiego Porozumienia Centrum. W 2001 był jednym z współzałożycieli Prawa i Sprawiedliwości, przed śmiercią sprawował funkcję prezesa PiS regionu podlaskiego. W latach 2002–2005 zasiadał w sejmiku podlaskim II kadencji, od maja do czerwca 2004 pełnił funkcję jego przewodniczącego.
W wyborach parlamentarnych w 2005 został wybrany na senatora w okręgu podlaskim. Od 27 października 2005 do 4 listopada 2007 pełnił funkcję wicemarszałka Senatu.
W wyborach parlamentarnych w 2007 uzyskał mandat poselski, otrzymując w okręgu podlaskim 53 651 głosów. 5 listopada 2007 klub parlamentarny PiS zgłosił jego kandydaturę na stanowisko Marszałka Sejmu, przegrał jednak z kandydatem Platformy Obywatelskiej Bronisławem Komorowskim stosunkiem głosów 160:292. 6 listopada tego samego roku został wybrany na wicemarszałka Sejmu.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. 20 kwietnia 2010 został pochowany na cmentarzu św. Rocha w Białymstoku.
Odznaczenia i upamiętnienie.
W 2008 został odznaczony portugalskim Krzyżem Wielkim Orderu Zasługi, a w 2010 pośmiertnie odznaczony Krzyżem Komandorskim z Gwiazdą Orderu Odrodzenia Polski.
W 2011 odsłonięto poświęconą mu tablicę pamiątkową w kościele św. Kazimierza w Białymstoku. W tym samym roku został mu pośmiertnie nadany tytuł honorowego obywatela Łap. W 2012 jego imieniem zostało nazwane rondo w Białymstoku.
Życie prywatne.
Był żonaty z Elżbietą, miał ośmioro dzieci (dwie córki i sześciu synów). Jego krewnym był Aleksander Putra, poseł na Sejm Ustawodawczy z ziemi suwalskiej i działacz ludowy. Był kuzynem Tomasza Putry (selekcjonera reprezentacji Polski w rugby union mężczyzn), a także stryjem pływaczki Alexandry Putry.

</doc>
<doc id="289356" url="https://pl.wikipedia.org/wiki?curid=289356" title="Komisja Kultury Fizycznej, Sportu i Turystyki">
Komisja Kultury Fizycznej, Sportu i Turystyki

Komisja Kultury Fizycznej, Sportu i Turystyki (skrót: "KFS") – stała komisja sejmowa zajmująca się sprawami kultury fizycznej i sportu.

</doc>
<doc id="289365" url="https://pl.wikipedia.org/wiki?curid=289365" title="Puchar Świata w skokach narciarskich w Zakopanem">
Puchar Świata w skokach narciarskich w Zakopanem

Puchar Świata w skokach narciarskich w Zakopanem – zawody w skokach narciarskich, przeprowadzane w ramach Pucharu Świata w skokach narciarskich od inauguracji tej imprezy, czyli od roku 1980 (z przerwami w latach 1981–1989, 1991-1995, 1997 i 2000-2001). Areną zmagań jest skocznia im. Stanisława Marusarza w Zakopanem.
Historia.
Już podczas pierwszego zakopiańskiego konkursu – 26 stycznia 1980 – zwycięstwo odniósł Polak – Stanisław Bobak. Dzień później zwyciężył Piotr Fijas przed Bobakiem. Kolejne konkursy odbywały się w 1990, 1996, 1998 i 1999.
W 2002 roku, po trzyletniej przerwie, Zakopane ponownie znalazło się w kalendarzu Pucharu świata. Wprowadzono wówczas nową koncepcję wizerunku imprezy, uatrakcyjniając ją o elementy rozrywki. Uzyskano zgodę FIS na zamontowanie 60 tys. watów nagłośnienia i puszczanie muzyki w trakcie części sportowej, a także na umieszczenie sceny między kibicami. Dzięki m.in. Michałowi Sieczko (szef oprawy PŚ w Zakopanem) zawody były pierwszą imprezą w skokach narciarskich na świecie, podczas której skokom towarzyszyła muzyka. Na trybunach i wokół nich zgromadziło się około 100 tysięcy osób. W niedzielnym konkursie przeprowadzonym 20 stycznia zwycięstwo odniósł Adam Małysz. W kolejnych latach zawodnik ten regularnie zajmował miejsca na podium: w 2003 dwa razy trzecie, w 2004 dwa razy drugie, w 2005 dwa razy pierwsze. W kolejnych latach konkursy w Zakopanem wpisywały się w efekt małyszomanii.
W 2003 roku zawody PŚ w Zakopanem okazały się najlepszą imprezą sportową w Polsce, w 69. Plebiscycie Przeglądu Sportowego.
20 stycznia 2007 podczas pierwszego z konkursów doszło do groźnego upadku czeskiego skoczka Jana Mazocha. Skacząc wówczas w niestabilnych warunkach stracił równowagę w locie i wskutek tego upadku na wiele godzin stracił przytomność. W stanie krytycznym odwiedziono go do szpitala Uniwersytetu Jagiellońskiego w Krakowie i został wówczas wprowadzony w stan śpiączki farmakologicznej. Po kilku dniach wybudzanie go ze śpiączki zakończyło się powodzeniem.
Zawody Pucharu Świata w Zakopanem w roku 2011 składały się po raz pierwszy z trzech indywidualnych konkursów. 21 stycznia zwycięstwo odniósł Adam Małysz (pierwsze od prawie czterech lat, a zarazem swoje ostatnie – 39. – w PŚ), 23 stycznia triumfował z kolei Kamil Stoch, dla którego była to pierwsza wygrana w konkursie PŚ. W tym zawodach upadek w pierwszej serii miał Adam Małysz, jednak wyszedł z niego bez poważnych obrażeń. Rok później, 20 stycznia 2012, Stoch ponownie zwyciężył w konkursie PŚ w Zakopanem.
W sezonie 2012/2013 – 11 stycznia 2013 – po raz pierwszy w ramach PŚ w Zakopanem przeprowadzono konkurs drużynowy.
W sezonie 2020/2021 na Wielkiej Krokwi odbyły się aż 4 konkursy, ponieważ do Zakopanego przeniesiono odwołane z przyczyn epidemicznych zawody w Zhangjiakou.

</doc>
<doc id="289367" url="https://pl.wikipedia.org/wiki?curid=289367" title="Komisja Łączności z Polakami za Granicą">
Komisja Łączności z Polakami za Granicą

Komisja Łączności z Polakami za Granicą (skrót: "LPG") – stała komisja sejmowa, do której należą sprawy więzi z krajem Polaków i osób pochodzenia polskiego zamieszkałych za granicą na stałe lub czasowo.
Komisja działa na podstawie "uchwały Sejmu Rzeczypospolitej Polskiej z dnia 30 lipca 1992 r. Regulamin Sejmu Rzeczypospolitej Polskiej" – art. 18 ust. 1 pkt 12 i pkt 12 załącznika do uchwały (). LPG jest zaliczana do komisji dużych.

</doc>
<doc id="289368" url="https://pl.wikipedia.org/wiki?curid=289368" title="Zaburzenia miesiączkowania">
Zaburzenia miesiączkowania

Zaburzenia miesiączkowania są przyczyną poważnych dolegliwości mogących zagrażać zdrowiu kobiety, ale również świadczyć o aktualnym jej stanie. Zburzenia te nie dotyczą jedynie nieregularnej częstotliwości, ale także obfitości i bolesności, czy obecności krwawień dodatkowych.
Występujące zaburzenia nie zawsze świadczą o problemach hormonalnych, gdyż mogą być związane również ze stylem życia. W Polsce co piąta kobieta zgłasza się do ginekologa z powodu nieprawidłowych krwawień miesięcznych.
W prawidłowym cyklu miesięcznym może występować bolesność, uśredniona, obecna przed wystąpieniem krwawienia jak i w jego trakcie. Prawidłowa długość cyklu 21-35 dni, a długość samego krwawienia to 3-7 dni. Obfitość krwawienia ("eumenorrhoea") powinna zawierać się w przedziale od 30 do 80 ml. 
Najczęstsze objawy zaburzeń miesiączkowania to m.in.:
Klasyfikacja zaburzeń miesiączkowania.
WHO (1976 rok) wyróżnia siedem grup zaburzeń miesiączkowania:
Leczenia zaburzeń miesiączkowania.
Początkowo leczenie polega na uregulowaniu cyklu zmianą stylu życia. Kobiecie proponuje się uregulowanie codziennych zajęć, racjonalne odżywianie czy wyeliminowanie lub zmniejszenie sytuacji stresowych. Tylko wyjątkowe nieprawidłowości leczone będą wprowadzoną przez lekarza terapią hormonalną, która będzie miała za zadanie uregulować cykl oraz zmniejszyć objętość krwawień.
W skrajnych przypadkach wykonuje się ablację endometrium, czyli chirurgiczne usunięcie błony śluzowej wyściełającej jamę macicy. Zabieg wykonuje się najczęściej w okresie menopauzalnym, bądź u kobiet nie reagujących na terapię hormonalną.

</doc>
<doc id="289369" url="https://pl.wikipedia.org/wiki?curid=289369" title="Papandayan">
Papandayan

Papandayan () – czynny wulkan w południowo-zachodniej części Jawy w Indonezji; zaliczany do stratowulkanów. Leży około 15 kilometrów na południowy zachód od miasta Garut.
Wysokość 2665 m n.p.m. Posiada cztery kratery, z których największy, Alun-Alun ma szerokość 1100 m.
Pierwsza odnotowana erupcja w 1772 roku spowodowała potężną lawinę kamienną, która przebyła ponad 11 km i zniszczyła 40 wsi, zabijając prawie 3000 osób. Dwie słabsze erupcje w 1923 i 1942 roku. Wulkan uaktywnił się ponownie w listopadzie 2002, wyrzucając popiół wulkaniczny na wysokość 6 km i niszcząc dwie wsie oraz okoliczne uprawy rolnicze.

</doc>
<doc id="289370" url="https://pl.wikipedia.org/wiki?curid=289370" title="Ita Kozakiewicz">
Ita Kozakiewicz

Ita Maria Kozakiewicz (łot. "Ita Marija Kozakeviča"; ur. 3 lipca 1955 w Rydze, zm. 28 października 1990 w Gaecie) – polska działaczka społeczna na Łotwie związana z Łotewskim Frontem Ludowym, deputowana do Rady Najwyższej Łotwy, założycielka i pierwsza prezes Związku Polaków na Łotwie (1989-1990).
Życiorys.
Urodziła się w rodzinie Kozakiewiczów (Kazakiewiczów), która po powstaniu 1863 związała swoje losy z Łotwą. Jej ojciec Jerzy był Polakiem, matka Rita zaś Łotyszką. W latach 1962–1974 uczęszczała do francuskojęzycznej szkoły średniej im. Henri Barbisa w Rydze. Naukę kontynuowała w Państwowym Uniwersytecie Łotewskim na Wydziale Romanistyki i Literatury Francuskiej (1974–1981).
Po ukończeniu studiów podjęła pracę w roli korektora w ryskim wydawnictwie "Liesma". Pracowała również jako dziennikarka w piśmie "Twórczość Ludowa". Uzdolniona lingwistycznie, obok języków łotewskiego, rosyjskiego i polskiego, władała również hiszpańskim, niemieckim, białoruskim, ukraińskim i gruzińskim. Zajmowała się pracą tłumacza z polskiego i francuskiego na łotewski.
Już w czasie studiów zaangażowała się w działalność, wówczas jedynie półoficjalną, mniejszości polskiej na Łotwie. W 1989 została prezesem Towarzystwa Społeczno-Kulturalnego Polaków na Łotwie powstałego w listopadzie 1988. Była współzałożycielką jakubowskiego (jēkabpilskiego) oddziału Związku Polaków na Łotwie w 1990, następnie stanęła na czele odnowionego po 50 latach okupacji sowieckiej Związku Polaków na Łotwie. Była jednocześnie współprzewodniczącą Związku Stowarzyszeń Narodowo-Kulturalnych Łotwy, skupiającego mniejszości narodowe zamieszkałe w kraju nad Dźwiną. Związek ten nosi dziś imię Ity Kozakiewicz.
W 1988 związała się z Łotewskim Frontem Ludowym, działającym na rzecz odrodzenia narodowego, autonomii, a następnie niepodległości Łotwy. Bez powodzenia kandydowała w wyborach do Rady Najwyższej Związku Radzieckiego w 1989 w okręgu Jēkabpils, a także w wyborach do łotewskiego samorządu. W wyborach 18 marca 1990 wybrano ją w skład Rady Najwyższej Łotewskiej Socjalistycznej Republiki Radzieckiej jako reprezentantkę okręgu wyborczego nr 129 w Jēkabpils. W parlamencie zajmowała się sprawami mniejszości narodowych, stała na czele Komisji Praw Człowieka i Spraw Narodowych. Zasiadała w Prezydium Rady Najwyższej. W głosowaniu z 4 maja 1990 wraz z pozostałymi deputowanymi LTF opowiedziała się za niepodległością kraju od ZSRR. Została wybrana kobietą roku 1990 na Łotwie.
W 1978 zawarła małżeństwo z Polakiem Stanisławem Ryszardem Lipcem, które szybko uległo rozwiązaniu – do końca życia pozostała wolna. Zginęła tragicznie w falach Morza Tyrreńskiego w czasie kąpieli, w drodze powrotnej z konferencji pod hasłem "Kraj – Emigracja", na której po raz pierwszy Polacy ze Związku Sowieckiego spotkali się z rodakami z różnych zakątków świata.
Postać otoczona pamięcią i szacunkiem wśród Polaków na Łotwie, jest patronką polskiej szkoły średniej w Rydze. Ceniona również po dziś dzień przez Łotyszy, prezydent Łotwy Vaira Vīķe-Freiberga nazwała ją "symbolem wolności i niezależności Łotwy". Jej postaci poświęcono film dokumentalny pod tytułem "Ita" (autorzy: Nora Ikstena, Harijs Beķeris), a także publikację "Zvaigznei tikai stunda" (pol. "Tylko jedna godzina dla gwiazdy") autorstwa Armandsa Melnalksnisa (2004), przetłumaczoną i wydaną w 2007 w języku polskim.
Odznaczona pośmiertnie Krzyżem Komandorskim z Gwiazdą Orderu Zasługi RP (2001). Została pochowana na ryskim cmentarzu św. Michała.
Została patronką polskiej szkoły w Rydze. 
5 grudnia 2022 r. w Jēkabpils odsłonięto jej pomnik.

</doc>
<doc id="289376" url="https://pl.wikipedia.org/wiki?curid=289376" title="Raoul Bott">
Raoul Bott

Raoul Bott (ur. 24 września 1923 w Budapeszcie, zm. 20 grudnia 2005 w San Diego) − węgierski matematyk i fizyk, znany ze swego wkładu do rozwoju geometrii. 
Życiorys.
Urodził się na Węgrzech, ale żył i pracował w USA. Doktorat uzyskał w Carnegie Institute of Technology w Pittsburghu. W latach 1959-1999 był profesorem na Harvard University. W 2005 został członkiem Royal Society w Londynie. Początkowo pracował jako teoretyk obwodów elektrycznych (prawo Botta-Duffina), od 1949 zajął się wyłącznie matematyką. 
Badał teorię homotopii grupy Liego przy zastosowaniu teorii Morse - Twierdzenie okresowości Botta (1956). 
Był on również znany z twierdzenia Borela-Botta-Weila. 
W 1987 został nagrodzony National Medal of Science przez prezydenta Ronalda Reagana. Z kolei w 2000 otrzymał Nagrodę Wolfa.

</doc>
<doc id="289377" url="https://pl.wikipedia.org/wiki?curid=289377" title="Władysław Owsiński">
Władysław Owsiński

Władysław Owsiński (ur. 16 maja 1874 w Krakowie, zm. 26 grudnia 1960 tamże) – polski artysta ludowy, twórca szopek krakowskich, mistrz murarski.
Życiorys.
Był synem Wojciecha i Anny z Zawrzykrajów. Szopki wykonywał od 14. roku życia i chodził z nimi "po kolędzie"; do końca życia wykonał łącznie ponad tysiąc szopek. W młodości był liderem zespołu kolędników rywalizującego z innym zespołem, prowadzonym przez Michała Ezenekiera; sam Owsiński utrzymywał, że jego dziełem była szopka, odkupiona przez Ezenekiera i znana później pod nazwą "szopki ezenekierowskiej".
Od 1937 Władysław Owsiński regularnie brał udział w konkursach na najpiękniejszą szopkę krakowską. Dwukrotnie otrzymał III nagrodę (1947, 1957) i IV nagrodę (1956, 1957), a także siedem wyróżnień. Ostatnią szopkę na konkurs wykonał krótko przed śmiercią, będąc już obłożnie chory. Został pochowany na cmentarzu Rakowickim.
Został wyróżniony m.in. Złotą Odznaką "Za pracę społeczną dla miasta Krakowa" (1959). Z małżeństwa z Wiktorią z Czepców (z Bronowic) miał pięcioro dzieci (synów Włodzimierza, Adama i Antoniego oraz córki Janinę, zamężną Mularz i Franciszkę, zamężną Matla). Prace Władysława Owsińskiego znajdują się w zbiorach Muzeum Historycznego miasta Krakowa.
Pochowana na cmentarzu wojskowym przy ul. Prandoty w Krakowie (kw. LXXXIX-2-12).

</doc>
<doc id="289383" url="https://pl.wikipedia.org/wiki?curid=289383" title="Jakub Runicki">
Jakub Runicki

Jakub Runicki (ur. 21 lipca 1878 w Rosenbarku, zm. 15 marca 1945) – polski filolog klasyczny, pedagog.
Życiorys.
Nosił nazwisko rodzinne Wszołek. Ukończył studia humanistyczne na Uniwersytecie Jagiellońskim. Był cenionym nauczycielem łaciny i greki, a także zastępcą dyrektora Państwowego Gimnazjum i Liceum im. Króla Stanisława Leszczyńskiego w Jaśle, zastępując w latach 1915-1916 dyrektora Kazimierza Midowicza powołanego do wojska
. Pracował nad przekładami wierszy Horacego (niepublikowane). Napisał też pieśń ku czci św. Andrzeja Boboli. Zgromadził księgozbiór, rozproszony podczas wysiedlania Jasła w czasie II wojny światowej. Złe warunki na wysiedleniu przyczyniły się do jego śmierci w marcu 1945. Został pochowany na Starym Cmentarzu w Jaśle przy ul Zielonej.

</doc>
<doc id="289386" url="https://pl.wikipedia.org/wiki?curid=289386" title="Koszykówka na Letnich Igrzyskach Olimpijskich 1972">
Koszykówka na Letnich Igrzyskach Olimpijskich 1972

Koszykówka na Letnich Igrzyskach Olimpijskich 1972 – turniej trwał od 27 sierpnia do 9 września.

</doc>
<doc id="289397" url="https://pl.wikipedia.org/wiki?curid=289397" title="Ismaił Enwer">
Ismaił Enwer



</doc>
<doc id="289398" url="https://pl.wikipedia.org/wiki?curid=289398" title="Ismail Enwer">
Ismail Enwer



</doc>
<doc id="289400" url="https://pl.wikipedia.org/wiki?curid=289400" title="Maria Bartlowa">
Maria Bartlowa

Maria Bartlowa z domu Rutkowska (ur. 3 kwietnia 1881 w Chodorowie, zm. 26 września 1969 w Krakowie) – polska działaczka niepodległościowa, senator II RP V kadencji, radna Lwowa, założycielka Unii Narodowo-Państwowej w 1922 roku. 
Życiorys.
Była córką Juliusza Rutkowskiego i Zofii Ajdukiewicz. W czasie I wojny światowej była zaangażowana w działalność niepodległościową na terenie Lwowa. Była członkinią Ligi Kobiet Galicji i Śląska, gdzie była aktywną działaczką koła we Lwowie m.in. prowadziła tam gospodę dla Legionistów , Towarzystwa „Opieki nad Legionistami i ich rodzinami”, komitetu „Szczypiorna” i Polskiego Czerwonego Krzyża.
W niepodległej Polsce działa w organizacjach kobiecych; była m.in. przewodniczącą Ligi Kobiet Polskich, od 1935 wiceprzewodniczącą Związku Pracy Obywatelskiej Kobiet, członkinią zarządu Unii Podczas obrony Lwowa pracowała w polskim szpitalu wojskowym (1918–1919). Polskich Związków Obrończyń Ojczyzny. W latach 1938–1939 pełniła mandat senatorski, wybrana w województwie lwowskim; w Senacie należała do klubu Obozu Zjednoczenia Narodowego. Pracowała w komisjach: oświatowej i społecznej.
Po śmierci męża rozstrzelanego przez Niemców w 1941 została eksmitowana z lwowskiego mieszkania i pozbawiona majątku. Pracowała w Polskim Komitecie Opieki nad więźniami, będącym lwowskim odpowiednikiem Rady Głównej Opiekuńczej, która w latach 1940–1945 miała siedzibę w Krakowie. 
Po II wojnie światowej (w maju 1945) Maria Bartlowa przeniosła się do Krakowa, gdzie w latach 1945–1948 była pracownicą sekcji opieki nad repatriantami. Zatrudniona też w latach 1946–1950 w inspektoracie kulturalno-oświatowym Czytelnika. Od roku 1950 do 1957 była kierowniczką świetlicy i bibliotekarką w Państwowej Wyższej Szkole Muzycznej w Krakowie. 
Była żoną trzykrotnego premiera II RP Kazimierza Bartla. 
Zmarła 26 września 1969 w Krakowie. Pochowana na cmentarzu Rakowickim (kwatera GD-8-13). 
W 2007 jej przybrana córka Cecylia Bartel, przekazała jej dokumenty i pamiątki do Muzeum Historii Polski w Warszawie.

</doc>
<doc id="289402" url="https://pl.wikipedia.org/wiki?curid=289402" title="Kemal Ataturk">
Kemal Ataturk



</doc>
<doc id="289403" url="https://pl.wikipedia.org/wiki?curid=289403" title="Most Grunwaldzki we Wrocławiu">
Most Grunwaldzki we Wrocławiu

Most Grunwaldzki we Wrocławiu – most wiszący przez rzekę Odrę o konstrukcji stalowej, nitowanej; elementy nośne wsparte są na pylonach murowanych z cegły klinkierowej i oblicowanych granitem, o wysokości około 20 m.
Most zaprojektowano w ramach budowy nowej trasy (obecnego pl. Grunwaldzkiego) stanowiącej połączenie między centrum miasta a osiedlami i instytucjami wschodniego Wrocławia.
Projekt i budowa.
W listopadzie 1904 roku ogłoszony został konkurs na projekt nowego mostu, który wówczas nazywany był "Kaiser-Friedrich-Brücke". Wpłynęło 39 projektów, spośród których komisja konkursowa do dalszego etapu zakwalifikowała 14. Nagrodzono ostatecznie cztery projekty (nagrody wynosiły 2000, 1500, 1000 i 500 marek), a dwa wyróżniono. Zwyciężył projekt oznaczony godłem "Gespannt" („Naprężony”), który okazał się być opracowaniem architekta Martina Mayera i inż. Roberta Weyraucha. Ostatecznie zwycięski projekt został jeszcze nieco zmodyfikowany w czerwcu 1906, a następnie w kwietniu 1907 (projektantem architektury mostu był miejski radca budowlany Richard Plüddemann). W październiku 1907 projekt mostu (który przyjął docelową nazwę "Kaiserbrücke") został ostatecznie zatwierdzony przez magistrat i rozpoczęły się roboty.
Wykonawcą była firma Beuchelt u. Co. z Zielonej Góry. Budowa trwała do jesieni 1909; przez wiosnę i lato 1910 prowadzone były prace wykończeniowe. We wrześniu przeprowadzone zostały próby obciążeniowe, z użyciem użyczonych przez spółki ESB i SSB 24 tramwajów (każdy ważył 12 ton) oraz wozów straży pożarnej. Po pomyślnym zakończeniu tych prób na dzień wyznaczono uroczyste otwarcie nowego mostu. Sam cesarz Wilhelm II na tej uroczystości się nie pojawił, bo choć planowano równoczesne otwarcie z jego udziałem Królewskiej Wyższej Szkoły Technicznej, to – wobec opóźnień powstałych przed jej oddaniem – zdecydowano się nie wstrzymywać przekazania do użytku tak bardzo oczekiwanego mostu. Cesarz ostatecznie przybył na otwarcie Szkoły w listopadzie i dopiero wtedy odwiedził most, i to symbolicznie tylko, bo jadąc przezeń dwukrotnie automobilem. Bilans inwestycji (wraz z wykonaniem dojazdów, bulwarów nadbrzeży itp. kosztujących 932 tys. marek) zamknął się kwotą 2,81 mln marek, do których trzeba dodać jeszcze niemal 800 tysięcy na wykup gruntów. Zużyto blisko 2 tysiące ton stali walcowanej, prawie 300 ton staliwa, ponad 4 tony ołowiu, niespełna półtorej tony miedzi, śląskiego granitu, ponad betonu. Cały most ważył , miał długość 112,5 m nad korytem rzeki i szerokość 20 m (w tym jedenaście metrów jezdni).
II wojna światowa i pierwsze lata powojenne.
W czasie oblężenia Wrocławia Niemcy, chcąc zmniejszyć podatność mostu na zniszczenie, zerwali taśmy nośne, tak by most opadł i oparł się na tymczasowych podporach zbudowanych w rzece na bazie zatopionych barek, drewna i gruzu kamiennego. Ponadto, ze względu na budowę polowego lotniska w bezpośrednim sąsiedztwie mostu, na polecenie władz niemieckich zmniejszono wysokość pylonów, demontując ich górne partie, zwłaszcza pylonów prawobrzeżnych. Bombardowania lotnicze, ostrzał artyleryjski i uszkodzenia w 1946 r. przez Odrę tymczasowych podpór, na których spoczywał most spowodowały liczne i poważne uszkodzenia stalowych elementów mostu. Pomimo tego, w trakcie oblężenia i później aż do wiosny 1946 r., most był zdatny do użytku i odbywał się po nim ruch drogowy. Wiosną 1946 r. most zamknięto celem przeprowadzenia odbudowy, realizowanej do września 1947 r. Trudna technicznie i kosztowna (22 mln zł) operacja obejmowała budowę nowych tymczasowych podpór, podniesienie mostu, wymianę lub zespawanie pękniętych, zerwanych lub zdeformowanych elementów stalowych, wyregulowanie przesuniętych elementów nośnych, naprawę powierzchni jezdni, chodników. Ponadto według projektu Dobrosława Czajki i Jerzego Rzepeckiego odbudowano z zachowanych przez Niemców materiałów górne części pylonów, choć bez rekonstrukcji niektórych elementów (hełmów na pylonach, niektórych płaskorzeźb), w efekcie czego pylony mają mniejszą wysokość niż pierwotne. Most otwarto 6 IX 1947 r.
Po odbudowie.
W 1956 r. przebudowano jezdnię, w 1966 r. wymieniono tory, w 1982 nawierzchnię jezdni, w 1990 r. poszerzono jezdnię, zwężając chodniki, wymieniono nawierzchnię jezdni i torowiska, w okresie 2003-2005 przeprowadzono duży remont, obejmujący m.in. stabilizację łożysk, naprawę i zabezpieczenie antykorozyjne elementów stalowych mostu, wymianę nawierzchnię jezdni i torowiska, zabezpieczenie granitowych obudów nabrzeży i pylonów.
Przez most przebiegają linie tramwajowe, używające wbudowanego w jezdnię torowiska. Po chodnikach (brak ścieżki rowerowej) przejeżdża 691 rowerzystów na godzinę (dane z 2016).
Dane konstrukcyjne.
Długość pomostu mostu wynosi 112,5 m, jego szerokość 18 m, rozpiętość przęsła 114 m (a mierzona między osiami pylonów na przeciwnych brzegach – 126,6m). Pylony pierwotnie miały wysokość 25,54 m od gruntu, jednak w wyniku ich obniżenia w latach 1945–1947 współcześnie są niższe.
Początkowo nazywany był "mostem Cesarskim" ("Kaiserbrücke"), od 1919 r. "mostem Wolności" ("Freiheitsbrücke"), a po objęciu władzy przez A. Hitlera przywrócono pierwotną nazwę. 6 IX 1947 nadano mu nazwę mostu Grunwaldzkiego. Budowie i konstrukcji mostu Grunwaldzkiego poświęcono książkę wydaną w 1910 r. przez magistrat miejski oraz książkę Jana Biliszczuka i in. wydaną w 2010 r.

</doc>
<doc id="289406" url="https://pl.wikipedia.org/wiki?curid=289406" title="Gánovce">
Gánovce

Gánovce (węg. "Gánócz", niem. "Gansdorf", dawniej zwane "Villa Ganau", "Gánfalva", "Ganfal", "Ganowecz", "Gánóc") – wieś (obec) na Słowacji, w kraju preszowskim, w powiecie Poprad. W 2011 roku zamieszkiwało ją 1249 osób. Gánovce słyną z bogatej historii oraz występowania na ich obszarze wód mineralnych. Mimo bliskości Popradu, który należy do zlewiska Bałtyku, Gánovce należą do zlewiska Morza Czarnego. Przez Gánovce płynie Gánovský potok, który wpada do Hornadu. Pierwsza wzmianka o wsi pochodzi z 1317 roku.
W 1926 r. w złożu trawertynu znaleziono tu unikatowy odlew czaszki człowieka neandertalskiego sprzed 120 tys. lat. Znalezisko to ocalił dla potomnych Béla Hajts, przyrodnik i krajoznawca z Nowej Wsi Spiskiej.

</doc>
<doc id="289407" url="https://pl.wikipedia.org/wiki?curid=289407" title="Wincenty Bałys">
Wincenty Bałys

Wincenty Stanisław Bałys (ur. 6 października 1906 w Tomicach k. Wadowic, zm. 22 grudnia 1939 w Krakowie) – polski rzeźbiarz i malarz, współzałożyciel grupy artystycznej „Czartak II”.
Życiorys.
Wincenty Bałys urodził się 6 października 1906 roku w Tomicach jako syn ogrodnika Jana Kantego Bałysa z Zygodowic i Marii z Witków z Lgoty. Po jego narodzinach rodzina przeprowadziła się na wadowickie Podstawie. Uczęszczał do Męskiej Szkoły Podstawowej im. Stanisława Jachowicza w Wadowicach przy ulicy Młyńskiej (obecnie ulica Legionów Polskich), a następnie do Szkoły Męskiej im. Marcina Wadowity na ulicy Henryka Sienkiewicza. Po ukończeniu pięciu klas zrezygnował z dalszej nauki ogólnej i przeprowadził się do Krakowa, gdzie w latach 1927–1932 studiował w Akademii Sztuk Pięknych.
W 1932 powrócił do Wadowic, gdzie kilkukrotnie zmieniał swoje miejsce zamieszkania. W dniach 4-18 czerwca 1933 w budynku Towarzystwa Gimnastycznego „Sokół” w Wadowicach miała miejsce wystawa ku uczczeniu twórczości Emila Zegadłowicza, na której wystawiono m.in. dzieła Wincentego Bałysa. W 1935 i 1936 roku artysta prezentował swoje dzieła w Towarzystwie Sztuk Pięknych w Krakowie.
Po wybuchu II wojny światowej i zajęciu przez Niemcy Podbeskidzia utworzył grupę konspiracyjną. 10 albo 11 listopada 1939 roku członkowie grupy zostali ujęci przez niemieckich policjantów i przewiezieni do Krakowa, gdzie wydano na nich wyrok śmierci. Egzekucję przez rozstrzelenie wykonano 22 grudnia tego samego roku w pobliżu Kopca Kościuszki, w Przegorzałach.

</doc>
<doc id="289412" url="https://pl.wikipedia.org/wiki?curid=289412" title="Geologia dynamiczna">
Geologia dynamiczna

Geologia dynamiczna – dział geologii poświęcony procesom dynamicznym – endogenicznym i egzogenicznym, kształtującym powierzchnię naszej planety. 
Dużą rolę odgrywa tutaj zasada aktualizmu geologicznego – procesy geologiczne kształtujące współcześnie wygląd powierzchni Ziemi, są analogiczne w szerokim ujęciu do procesów, które oddziaływały w dawnych epokach geologicznych, dlatego o charakterze i skutkach procesów w historii geologicznej można mówić posługując się przykładami obecnie występujących procesów.
W odniesieniu do innych ciał niebieskich – obiektów kosmicznych termin ten należy traktować umownie, rodzaje procesów dynamicznych kształtujących powierzchnie innych planet i księżyców silnie są uzależnione od warunków tam panujących, np. brak atmosfery powoduje silne bombardowanie powierzchni przez cząstki wiatru słonecznego, a wietrzenie fizyczne na takich planetach i innych ciałach niebieskich sprowadza się głównie do niszczenia przez uderzenia meteorytów.
Ze względu na zajmowanie się genetycznym opisem powierzchni Ziemi, geologia dynamiczna jest nauką pokrewną do geomorfologii.

</doc>
<doc id="289414" url="https://pl.wikipedia.org/wiki?curid=289414" title="Jon Lord">
Jon Lord

Jon Lord, John Douglas Lord (ur. 9 czerwca 1941 w Leicesterze, zm. 16 lipca 2012 w Londynie) – brytyjski muzyk rockowy, członek zespołu Deep Purple (1968–2002), Paice, Ashton &amp; Lord (1976–1977) i Whitesnake (1978–1984).
W latach 1964–1967 grał także w grupie The Artwoods, która w kwietniu 1966 między innymi w Radomiu jako support grupy Billy Kramer &amp; The Dakotas, jako jedna z niewielu zagranicznych gwiazd muzyki wystąpiła w Polsce. Z The Artwoods Lord nagrał płytę "Art Gallery" z 1966 roku. Lord po rozpadzie Deep Purple, wraz z perkusistą Ianem Paicem założył zespół PAL (Paice, Ashton, Lord) który okazał się efemerydą. Lord był jednym z najwybitniejszych współczesnych klawiszowców, wirtuoz organów Hammonda. Pierwszy muzyk rockowy, który dokonał udanego mariażu muzyki poważnej i popularnej na płycie "Concerto for Group and Orchestra" z 1969 roku. Jon Lord występował gościnnie na płytach wielu znanych wykonawców, m.in. The Kinks, Ashton, Gardner &amp; Dyke, Nazareth, George’a Harrisona, Davida Gilmoura, Cozy’ego Powella i Alvina Lee. Od 2012 roku w Warszawie organizowane są koncerty z cyklu Memoriał Jona Lorda, mające na celu upamiętnienie muzyka.
Chorował na raka trzustki. Zmarł 16 lipca 2012 w Londynie w wyniku zatoru tętnicy płucnej.
W 2016 został wprowadzony do Rock and Roll Hall of Fame.
Kariera.
2002.
W lutym 2002 Jon Lord ogłosił, że rozstaje się z zespołem Deep Purple. W tym samym miesiącu odbywała się pożegnalna trasa Lorda z zespołem po Wielkiej Brytanii. Z powodu choroby część koncertów została odwołana, a następnie przeniesiona na wrzesień tego roku. Ponieważ w składzie grupy znajdował się już wtedy Don Airey, Lord występował tylko w drugiej części koncertu.
2003.
Od stycznia do marca 2003 Jon Lord przebywał w Australii, gdzie wystąpił z grupą George podczas wykonań "Concerto for Group and Orchestra", a także wziął udział w koncertach z bluesowym zespołem The Hoochie Coochie Men prowadzoną przez Boba Daisleya. 15 lutego 2003 odbyło się premierowe wykonanie „Boom of the Tingling Strings” – kompozycji Lorda z 2002. W koncercie wzięła udział orkiestra Queensland pod batutą Paula Manna oraz solista Michael Kieran Harvey. 31 maja tego roku w Luksemburgu odbyła się europejska premiera kompozycji w wykonaniu Orkiestry Filharmonii Luksemburskiej pod batutą Paula Manna i ponownie z udziałem Michaela Harveya. We wrześniu 2003 r. Lord wystąpił na dwóch koncertach podczas festiwalu w Hell w Norwegii. Oprócz występu z bluesową supergrupą Hell Blues Band (m.in. Chris Farlowe i Bernie Marsden) Lord zagrał także koncert z własnym zespołem w katedrze Nidaros w Trondheim.
2004.
Następny rok (2004) Lord rozpoczął 20 marca koncertem w norweskim mieście Trondheim z towarzyszeniem Trondheim Soloists. Muzycy wykonali wówczas skróconą wersję kolejnej kompozycji Lorda – Disguises. Premiera pełnej wersji tej kompozycji odbyła się 23 maja tego roku podczas festiwalu w Bergen w Norwegii. W czerwcu Lord nagrywał w studiu Hansa-Haus w Kolonii pierwszą po opuszczeniu Deep Purple płytę solową – "Beyond the Notes", która ukazała się we wrześniu. W studiu towarzyszyli mu m.in. znani z płyty "Pictured Within" Miller Anderson, Sam Brown, Mario Argandona i Pete York. We wrześniu Lord ponownie wystąpił na Hell Blues Festival. W następnych miesiącach promował nową płytę na terenie Niemiec, występując w programach telewizyjnych. Lordowi towarzyszyła wówczas Frida z zespołu ABBA, która zaśpiewała na płycie "Beyond the Notes" w utworze „The Sun Will Shine Again”.
2005.
W lutym 2005 Jon Lord odbył krótką trasę koncertową po Niemczech i Holandii promującą album "Beyond the Notes". W marcu tego roku nagrał partie organów do kilku utworów z płyty "Gillan’s Inn" (2006) Iana Gillana. W październiku 2005 r. Jon Lord wziął udział w pracach nad świątecznym albumem norweskiej wokalistki Marii Arredondo, zatytułowanym "Min Jul". Płyta ukazała się w listopadzie tego samego roku. Lord zaaranżował orkiestralne fragmenty płyty.
2006.
W maju 2006 Jon Lord wręczył członkom grupy Led Zeppelin nagrodę Polar Music Award w Sztokholmie. 7 lipca tego roku wziął udział w wykonaniu "Concerto For Group &amp; Orchestra" podczas festiwalu w Henley. Cztery dni później w Londynie Lord zarejestrował swoje partie na płytę "Danger. Whitemen Dancing" (2007), nagrywanej z zespołem The Hoochie Coochie Men. 14 września 2006 r. Jon Lord wziął udział w koncercie charytatywnym The Sunflower Jamm. Obok niego na scenie pojawili się, m.in. Robert Plant, Ian Paice, Bernie Marsden i Paul Weller. Wieczór poprowadził Jeremy Irons. 7 grudnia 2006 r. w Odense, w Danii, odbyło się wykonanie kompozycji Lorda Boom of the Tingling Strings. Wystąpiła Odense Symphony Orchestra pod dyrekcją Paula Manna oraz z udziałem solisty Nelsona Goernera. Tydzień później kompozycja ta, wraz z Disguises, została zarejestrowana przez tych samym muzyków w studiu dla potrzeb EMI Classics.
2007.
Rok 2007 Lord rozpoczął od gościnnego udziału w dwóch koncertach w hołdzie zmarłym niedawno muzykom – Jimowi Capaldiemu (21 stycznia) oraz Artowi Woodowi (25 marca). 21 maja w katedrze Hereford w Anglii miało miejsce wykonanie kompozycji Lorda From Darkness to Light. Od premiery utworu w 2000 r. Lord naniósł wiele poprawek i dopisał nowe fragmenty. Kolejne wykonanie From Darkness to Light odbyło się 1 lipca w katedrze Nidaros w Trondheim, w Norwegii, m.in. z udziałem tenora Thora Inge Falcha. Właściwą część koncertu poprzedził występ Jona Lorda wraz z zaproszonymi artystami (m.in. Jørn Lande), podczas którego wykonane zostały utwory z solowych płyt Lorda. 20 września, podobnie jak w zeszłym roku, Lord wziął udział w koncercie charytatywnym The Sunflower Jam, podczas którego wystąpili tym razem także Roger Glover i Gary Moore. W tym samym miesiącu ukazała się płyta "Danger. Whitemen Dancing" The Hoochie Coochie Men z udziałem Lorda. 7 października Jon Lord wziął udział w II edycji Festiwalu im. Sir Malcolma Arnolda w teatrze Royal &amp; Derngate w Northampton, podczas którego wykonano "Concerto for Group and Orchestra". 20 października doszło do długo oczekiwanego wydarzenia, jakim była premiera Durham Concerto, dzieła skomponowanego przez Lorda z okazji 175-lecia Uniwersytetu w Durham. Wcześniej, w lipcu tego roku, koncert został nagrany w Liverpoolu z udziałem Royal Liverpool Symphony Orchestra. Lord wziął udział zarówno w nagraniu, jak i koncercie.
2008.
2008 rok Jon Lord rozpoczął wyprzedanym koncertem w Hagen w Niemczech 15 lutego, podczas którego wykonane zostało "Conerto for Group and Orchestra". Pod koniec następnego miesiąca koncert ten zaprezentowano także trzykrotnie z rzędu w Adelaide w Australli. Podczas bisu Jon Lord wykonał tu po raz pierwszy od czasu odejścia z Deep Purple jeden z najbardziej znanych utworów grupy – „Child in Time”. "Concerto" wykonano także 5 września 2008 roku w Luksemburgu i 6 lipca na rynku Starego Miasta w Płocku wraz z Płocką Orkiestrą Symfoniczną. W drugiej części koncertu w Płocku Lord wykonał z towarzyszeniem orkiestry utwory ze swoich solowych płyt. Na bis muzycy wykonali po raz drugi w tym roku utwór „Child in Time”.
5 kwietnia w Liverpoolu zaprezentowano jedno z ostatnich dzieło Lorda, Durham Concerto, tym razem z udziałem Royal Liverpool Symphony Orchestra, znaną z płytowego nagrania "Boom of the Tingling Strings" i "Disguises". W tym samym miesiącu Lord wystąpił na festiwalu „Zermatt Unplugged” w Zermatt w Szwajcarii, gdzie zagrał utwory ze swoich najbardziej znanych płyt solowych w nowych aranżacjach i zaprezentował nową kompozycję „Air on G String”. Na przełomie lipca i sierpnia Jon Lord wystąpił trzykrotnie w ramach brytyjskiej trasy „Proms Spectacular”, podczas której wykonywane były najbardziej znane utwory muzyki poważnej. Lord zaprezentował „The Telemann Experiment”, „The Road from Lindisfarne” i „Bourée”.
25 września, po raz pierwszy od czterech lat, Jon Lord wystąpił gościnnie z Deep Purple podczas koncertu charytatywnego na dorocznej imprezie The Sunflower Jam. Na tym samym koncercie Lord zagrał w składzie zespołu, który wykonał piosenki z repertuaru Whitesnake, z okresu, kiedy w składzie grupy występowali Ian Paice i Jon Lord. Obowiązki wokalisty objął Bruce Dickinson.
W listopadzie i grudniu 2008 roku Jon Lord wystąpił dwukrotnie z Trio Valore. Na obu koncertach wykonał z grupą kilka utworów, m.in. z repertuaru Graham Bond Organisation. Drugi z występów odbył się w ramach imprezy z okazji przyznania nagrody za całokształt Gingerowi Bakerowi, perkusiście grupy Cream.
2009.
Na 2009 rok zapowiedziano koncerty Jona Lorda w Szwajcarii, Niemczech, na Węgrzech i Słowacji obejmujące "Concerto for Group and Orchestra".
2010.
23 stycznia Poczdam, 25 marca Győr (Węgry), 25 kwietnia Horsham (Anglia), 9 maja Imst (Austria), 23 maja Trondheim (Norwegia); 31 maja Kijów, 16 czerwca Liverpool, 23 czerwca Luksemburg, 18 września Budapeszt, 25 września "Lahnstein Blues Festival" (Niemcy), 30 października Sofia, 10 listopada Warszawa, 15 listopada Essen.

</doc>
<doc id="289416" url="https://pl.wikipedia.org/wiki?curid=289416" title="Duobus">
Duobus

Duobus – skrzyżowanie autobusu i trolejbusu – pojazd napędzany dwoma źródłami energii: silnikiem elektrycznym pobierającym energię z sieci trakcyjnej i silnikiem spalinowym – najczęściej jest to silnik Diesla o wysokiej mocy.
Duobus jest cięższy od trolejbusu czy autobusu co powoduje, że musi mieć lepsze zawieszenie i wzmocnioną konstrukcję podwozia. Silnik spalinowy jest uruchamiany w miejscach, gdzie nie ma sieci trakcyjnej, dzięki czemu duobus może dotrzeć wszędzie tam gdzie docierają zwykłe autobusy i jednocześnie jest tańszy w eksploatacji na fragmentach trasy, gdzie może korzystać z silnika elektrycznego.

</doc>
<doc id="289417" url="https://pl.wikipedia.org/wiki?curid=289417" title="Rurkela">
Rurkela

Rurkela – miasto w Indiach, w stanie Orisa; położone w pobliżu rzeki Brahmani. Przemysł: hutnictwo żelaza, fabryka nawozów sztucznych. W pobliżu wydobycie rud żelaza, manganu, chromu.

</doc>
<doc id="289420" url="https://pl.wikipedia.org/wiki?curid=289420" title="Kod splotowy">
Kod splotowy

Kod splotowy () – typ kodu korekcyjnego. Kody splotowe zwykle są określane przez trzy parametry: formula_1 Ideą kodowania splotowego jest przekształcenie wejściowego formula_2-bitowego ciągu informacyjnego na formula_3-bitowy ciąg wyjściowy. Sprawność kodu splotowego wynosi formula_4
Dodatkowym parametrem jest formula_5 który oznacza liczbę przerzutników „D” w rejestrze układu kodującego albo ilość boksów, z których ten rejestr się składa. Można również wyróżnić wielkość formula_6 która oznacza ograniczoną długość kodu i jest definiowana jako: formula_7 Ograniczona długość formula_8 reprezentuje liczbę bitów w pamięci kodera wpływających na generowanie formula_3 bitów wyjściowych.
Kody splotowe używane są często w celu zwiększenia niezawodności transmisji w radiofonii cyfrowej, telefonii komórkowej oraz w łączach satelitarnych.
Wykluczanie.
Kody o szczególnych parametrach takich jak formula_10 i sprawnościach 1/2, 1/3, 1/4, 1/5, 1/7 są czasem nazywane „kodami matkami”. Nie zawsze pożądana jest tak duża nadmiarowość kodowania i można ją zmniejszyć, wykorzystując do transmisji tylko niektóre z wyjściowych bitów, „wykluczając” pozostałe. Przykładowo z kodera o sprawności 1/2 (na jeden bit wejściowy przypada 2 bity zakodowane) można pobierać dwa kolejne bity wyjściowe, opuszczając trzeci. Uzyskuje się przez to sprawność równą 2/3. Kody splotowe z wykluczaniem używane są w systemach satelitarnych, np. w Intelsat lub DVB.
Struktura koderów kodu splotowego.
Koder zapamiętuje stany w pamięci. Wyrafinowane kodery mają długie formula_6 natomiast niektóre prostsze kodery mają krótkie formula_12 Liczba stanów kodera to liczba kombinacji bitów w formula_8 rejestrach i wyraża się wzorem: Liczba stanów formula_14
Koder składa się z: formula_16 boksów reprezentujących formula_16 rejestrów pamiętających, formula_3 sumatorów modulo-2, które reprezentują formula_3 bitów wejściowych. Rejestry pamięci są odpowiednio połączone z sumatorami generującymi wielomian. Wybór, które bity są dodawane i wytwarzają bit wyjściowy jest dokonywany na podstawie wielomianu generującego formula_20 dla tego bitu. Dla kodera na rys. 2: pierwszy bit wyjściowy ma wielomian generujący w postaci (1,1,1), drugi bit (0,1,1), a trzeci (1,0,1).
Koder przedstawiony na rys. 1 ma ograniczoną długość kodu formula_24 Z tego wynika, że liczba stanów kodera wynosi 4. Zaciemnione rejestry są układem pamiętającym historię.
Kolejne etapy rysowania kodera dla kodu formula_26 gdzie formula_2 jest większe niż jeden, są następujące. Najpierw rysujemy formula_16 boksów, gdzie w każdym z nich znajduje się po formula_2 rejestrów. Potem rysujemy formula_3 sumatorów i łączymy je z rejestrami pamięci, wykorzystując do tego celu współczynniki przy formula_3-tym stopniu wielomianu.
Dla kodera na rys. 3 kod ma 3 bity wejściowe, daje 4 bity na wyjściu. Liczba rejestrów w tym koderze jest równa 3. Łatwo wyznaczyć skróconą długość, która wynosi 3 × 2 = 6, a ilość stanów w kodzie wynosi 64. Kod ten wymaga wielomianów generujących dziewiątego stopnia. Zaciemnione rejestry na rysunku reprezentują skróconą długość kodu.
Kod splotowy systematyczny.
Specjalna odmiana kodu splotowego, w której bity wyjściowe zawierają łatwo rozpoznawalna sekwencje bitów wejściowych, jest nazywana odmianą systematyczną. Wersja systematyczna wcześniejszego kodu (4,3,3) z rys. 3 jest pokazana poniżej. Z czterech bitów wyjściowych, trzy są dokładnie taki same jak bity wejściowe. Czwarty bit jest odmianą bitu parzystości wytwarzany jako kombinacja trzech bitów używanego pojedynczego wielomianu.
Kody systematyczne są często chętniej stosowane od kodów niesystematycznych, ponieważ można je łatwo rozpoznać. Dodatkowo kody te potrzebują mniej zasobów sprzętowych do ich zdekodowania. Inną ważną własnością kodów systematycznych jest to, że nie są one „katastrofalne”, co znaczy, że błędy nie mogą się katastrofalnie propagować. Wszystkie te własności czynią ten kod bardzo pożądanym. Kody systematyczne są również używane w modulacji kratowo-kodowej (ang. "Trellis-Code Modulation", TCM). Jednakże własności zabezpieczające przed błędami kody systematyczne są takie same jak w kodach niesystematycznych.
Jak dobrać wielomian generujący?
Dla każdego formula_16 szukanego kodu istnieje wiele różnych wielomianów generujących. Wielomiany te nie generują wszystkich możliwych sekwencji wyjściowych, a mimo to mają dobre własności wykrywania błędów. Poniżej w tabeli znajduje się lista „dobrych” wielomianów.
Tab.1 Wielomiany generujące dla kodów o klasie 1/2 znalezione przez Busganga.
Kodowanie kodów splotowych.
Wyjściowa sekwencja formula_33 może być wyliczona przez splot wejściowej sekwencji bitów formula_34 z odpowiedzią impulsową formula_35 Można to przedstawić jako: formula_36 lub w bardziej ogólnej formie:
gdzie formula_38 jest bitem wyjściowym formula_39 z kodera formula_40 formula_41 bitem wejściowym, a formula_42
jest formula_43-tym wyrazem w wielomianie formula_44
Tablica "look-up".
Kodery kodów splotowych używają gotowych tablic do kodowania – tzw. look-up table. Taka tablica składa się z czterech kolumn:
1. Bit wejściowy.
2. Stan kodera.
3. Bity wyjściowe.
4. Stan wyjścia, który będzie stanem wejściowym dla następnego bitu.
Diagram stanu.
W diagramie stanu każdy okrąg reprezentuje jeden stan kodera. W każdej chwili czasowej koder przebywa w jednym z tych stanów. Strzałki, które łączą poszczególne okręgi pokazują rodzaj transmisji, jaka może wystąpić w zależności od tego jaki bit podamy na wejście. W dowolnym momencie może nadejść „1” lub „0”. W zależności od tego bitu, który nadszedł, koder przechodzi do różnych stanów. Wadą diagramu stanu jest to, że nie obejmuje on działania w czasie, ale tylko połączenia logiczne.
Diagram o strukturze drzewa.
W tym diagramie zamiast skoków z jednego stanu do innego, poruszamy się po gałęziach drzewa w górę bądź w dół, w zależności czy na wejściu zostało odebrane „0” czy „1”.
Pierwsza gałąź wykrywa przybycie „1” lub „0”. Zaczynamy od stanu „0..0” (formula_8 zer). Jeżeli zostanie odebrane „0” idziemy w drzewie do góry, a jeżeli „1” to idziemy w dół. Na rys. 6 linie koloru czerwonego oznaczają przybycie na wejście „0”, natomiast linie kolor niebieskiego mówią, że na wejście nadeszła „1”. Pierwsze bity oznaczają stan wyjścia, bity w nawiasach informują o stanie kodera. W przypadku, gdy sekwencja wejściowa jest dłuższa od gałęzi drzewa należy „rozciągnąć” gałęzie drzewa – przeskakujemy w drzewie do miejsca gdzie bity wyjściowe i stan odpowiada naszemu następnemu stanowi.
Diagram kratowy.
stany, jakie mogą wystąpić. W diagramie takim poruszamy się poziomo zgodnie z upływem czasu. Każda transmisja oznacza, że na wejście został podany jeden nowy bit.
Rysując diagram kratowy, musimy najpierw nanieść wszystkie możliwe stany formula_46 na oś pionową. Później łączymy każdy stan z dopuszczalnym stanem następnym. W każdym stanie są tylko dwie możliwości do wybrania. Są one zdeterminowane przez nadchodzące bity w zależności czy to jest „0” czy „1”. Na poszczególnych strzałkach zaznaczone są bity wejściowe oraz bity wyjściowe, które umieszczamy w nawiasie. Strzałki są skierowane w górę bądź w dół, w zależności od tego jaki bit został podany na wejście. Jeżeli podamy „1” wówczas strzałka jest skierowana w dół, jeżeli natomiast podamy „0” to strzałka skierowana jest do góry. Taki diagram kratowy jest unikatowy dla każdego kodu, podobnie jak diagram stanu i diagram o strukturze drzewa. Możemy także rysować kraty dla tylu okresów ile chcemy. Każdy okres będzie powtarzał możliwą transmisje.
Zawsze startujemy ze stanu „0..0” (formula_8 zer). Rozpoczynamy z tego punktu i rozszerzamy kraty, aż wszystkie możliwe transmisje zostaną wykorzystane i uwzględnione na diagramie.
W górnej części rys. 8 pokazano nadchodzące bity w danych chwilach czasowych. Zaczynamy z punktu „0..0” (formula_8 zer). Następnie przesuwamy się w prawą stronę – w zależności od stanów na wejściu w górę, gdy jest „0” lub w dół, gdy przychodzi „1”. Na rys. 8 przedstawiono tak zbudowaną „ścieżkę” dla przykładowej sekwencji bitów wejściowych 1011000.
Dekodowanie kodów splotowych.
Istnieje kilka metod dekodowania kodów splotowych. Są one podzielone na dwie zasadnicze kategorie.
1. Metoda „twarda” (ang. "hard"). Porównujemy odebraną sekwencję z wszystkimi dostępnymi kombinacjami i wybieramy jedną, która ma najmniejszą odległość Hamminga. Metoda ta ma bardzo silny próg decyzyjny. Jest to przykład dekodowania sekwencyjnego.
2. Metoda „miękka” (ang. "soft"). Możemy skorelować te sekwencje i wybrać jedną o najlepszej korelacji. Próg decyzyjny jest trochę rozmyty i pozostaje tu zawsze pewien margines niepewności.
Jest to jeden z przykładów dekodowania metodą maksymalnego prawdopodobieństwa. Na takiej zasadzie działa np. dekodowanie Viterbiego.
Dekodowanie sekwencyjne.
Polega na wędrowaniu ścieżką diagramu kratowego i liczeniu ewentualnych błędnych decyzji. Gdy błędów będzie zbyt wiele – cofamy się i wybieramy inną ścieżkę. Liczbę błędów zapamiętuje licznik, a maksymalną ilość błędnych decyzji ustalamy sami. Pomimo odebrania zakłóconego sygnału, dekoder jest w stanie zdekodować go poprawnie.
Dekodowanie sekwencyjne używane jest gdy mamy do czynienia z dużymi zakłóceniami i słabym sygnałem użytecznym (gdzie odstęp sygnał-szum jest mały). Często spotykane w systemach satelitarnych, np. FEC.
Dekodowanie metodą maksymalnego prawdopodobieństwa.
Metoda ta korzysta z algorytmu Viterbiego. Polega on na analizowaniu wszystkich ścieżek i porównaniu ich z sekwencją odebraną. Patrzymy przy tym na liczbę pozycji, na których się różnią i wybieramy oczywiście ścieżkę najbardziej podobną do odebranej sekwencji.
Metoda ta jest stosowana w systemach gdzie błędy występują stosunkowo rzadko – małe jest prawdopodobieństwo przekłamania bitów, oraz błędy występują zupełnie przypadkowo a prawdopodobieństwo błędu podwójnego jest o wiele mniejsze od prawdopodobieństwa wystąpienia błędu pojedynczego.

</doc>
<doc id="289429" url="https://pl.wikipedia.org/wiki?curid=289429" title="Rajdowe Mistrzostwa Świata 2006">
Rajdowe Mistrzostwa Świata 2006

Rajdowe Mistrzostwa Świata w roku 2006 były 34 sezonem Rajdowych Mistrzostwach Świata FIA. Sezon składał się z 16 rajdów. Mistrzem świata kierowców rajdowych w roku 2006 został po raz trzeci z rzędu francuski kierowca Sébastien Loeb startujący samochodem Citroën Xsara WRC, wyprzedzając dwóch Finów Marcusa Grönholma i Mikko Hirvonena. Tytuł konstruktorów wygrał zespół Forda, który wyprzedził zespoły Citroëna i Subaru.
Kalendarz.
W sezonie 2006 kalendarz mistrzostw świata składał się z szesnastu rajdów (zawierał te same rajdy co rok wcześniej). 
Klasyfikacje.
Klasyfikacja generalna kierowców.
Do klasyfikacji mistrza świata kierowców w sezonie 2006 zaliczane było osiem pierwszych miejsc zajętych w rajdzie i punktowane one były według zasady:
Klasyfikacja generalna zespołów.
Do klasyfikacji mistrza świata producentów w sezonie 2006 zaliczane było osiem pierwszych miejsc zajętych w rajdzie przez nominowane załogi i punktowane one były według zasady:
Dla każdego producenta punkty zdobywały tylko dwie załogi nominowane przed każdym rajdem.

</doc>
<doc id="289431" url="https://pl.wikipedia.org/wiki?curid=289431" title="Komisja Spraw Zagranicznych (Sejm)">
Komisja Spraw Zagranicznych (Sejm)

Komisja Spraw Zagranicznych (skrót SZA) – stała komisja sejmowa zajmująca się sprawami polityki zagranicznej Polski.
Skład komisji w Sejmie IX kadencji.
Sejmową Komisję Spraw Zagranicznych IX kadencji Sejmu powołano 19 listopada 2019 i tego samego dnia wybrano jej skład. Obecnie liczy ona 29 posłów.

</doc>
<doc id="289433" url="https://pl.wikipedia.org/wiki?curid=289433" title="Trasa Siekierkowska w Warszawie">
Trasa Siekierkowska w Warszawie

Trasa Siekierkowska – trasa szybkiego ruchu w Warszawie, łącząca nad Wisłą lewobrzeżną i prawobrzeżną część miasta. Jest częścią Obwodnicy Etapowej Warszawy.
Historia.
Pierwsze plany dotyczące budowy mostu Siekierkowskiego powstały przed II wojną światową.
Po rozpoczęciu w latach 70. budowy wielkiego zespołu osiedli mieszkaniowych na Ursynowie (po lewej stronie Wisły) konieczna stała się poprawa dostępności komunikacyjnej tej części miasta. W 1982 projekt nowej trasy przebiegającej przez środek Siekierek został wpisany do planu zagospodarowania przestrzennego tego obszaru. W kwietniu 1986 biuro projektowe „Stolica” rozpoczęło na zlecenie Wojewódzkiego Zarządu Dróg i Mostów opracowywanie założeń trasy. W latach 90. była planowana jako droga ekspresowa o numerze S631.
Celem budowy trasy było odciążenie centrum Warszawy od ruchu kołowego, zwłaszcza dla komunikacji między Pragą-Południe a Mokotowem i Ursynowem. 1 marca 2000 został wmurowany kamień węgielny i rozpoczęto budowę.
Budowę Trasy Siekierkowskiej podzielono na 6 etapów. Pierwszy fragment trasy (most Siekierkowski oraz połączenie mostu z ul. Czerniakowską) został oddany do użytku 21 września 2002 roku. Budowa wraz z drogami dojazdowymi trwała 2 lata. Trasę otwierali m.in.: Prezydent RP Aleksander Kwaśniewski, Premier Leszek Miller, Marszałek Sejmu Marek Borowski, Wicemarszałek Senatu Kazimierz Kutz. 
Zakończenie budowy pierwotnie planowane było na początek 2006. Budowa trasy została zakończona w czerwcu 2007, zaś ukończenie węzła „Marsa” nastąpiło w 2010 roku.
Na początku sierpnia 2006 oddano do użytku nitkę trasy prowadzącą od mostu w stronę ulicy Marsa, a w drugiej połowie października otwarto jezdnię w przeciwną stronę.
W czerwcu 2007 roku oddano do użytku bezkolizyjne skrzyżowanie Trasy Siekierkowskiej z ul. Ostrobramską i ul. Płowiecką. Do lutego 2009 trwały rozmowy z właścicielami spornego komisu, który blokował budowę ronda i estakad, aby bezkolizyjnym skrzyżowaniem połączyć TS z Marsa. Dzięki odpowiednim zmianom w ustawie o wywłaszczeniu, komis został zlikwidowany i w połowie lutego ponownie ruszyły prace budowlane. 
Trasa Siekierkowska łączy węzeł komunikacyjny u zbiegu ulic Czerniakowskiej i Witosa na Mokotowie, ze skrzyżowaniem ulic: Ostrobramskiej, Marsa i Płowieckiej w dzielnicy Wawer. W jej skład wchodzą:
Od 1 stycznia 2014 roku do 20 grudnia 2021 roku (otwarcie tunelu pod Ursynowem) stanowiła fragment drogi krajowej nr 2 i trasy europejskiej E30.
W lutym 2023 roku na mocy "Zarządzenia nr 4 Generalnego Dyrektora Dróg Krajowych i Autostrad z dnia 31 stycznia 2023 r." trasa, mająca kategorię drogi wojewódzkiej, została włączona do nowego przebiegu drogi nr 628, łączącej węzeł "Puławska" w ciągu południowej obwodnicy Warszawy z drogą ekspresową S17 na pograniczu Warszawy i Zakrętu. Zaledwie kilka dni po wejściu w życie zarządzenia GDDKiA, na mocy "Uchwały nr 9/23 Sejmiku Województwa Mazowieckiego z dnia 17 stycznia 2023 r." odcinek trasy na zachodnim brzegu Wisły razem z mostem Siekierkowskim został pozbawiony kategorii drogi wojewódzkiej i przemianowany na drogę powiatową.
Konstrukcja.
Po lewej stronie Wisły Trasa Siekierkowska przebiega na estakadach, miejscami tylko opiera się na ziemnych nasypach. Trasa ma po 3 pasy ruchu w każdym kierunku, oraz kilka zatoczek i bezkolizyjnych zjazdów. Dołem przebiegają chodniki dla pieszych, oraz drogi rowerowe. Trasa na dużym dystansie zabezpieczona jest ekranami dźwiękochłonnymi. Dodatkowo w kilku miejscach przewidziano pod nią małe skrzyżowania dla ruchu lokalnego.
Po prawej stronie rzeki Trasa Siekierkowska jest zbudowana na ziemnym nasypie.

</doc>
<doc id="289436" url="https://pl.wikipedia.org/wiki?curid=289436" title="Zarządzanie środowiskowe">
Zarządzanie środowiskowe

Zarządzanie środowiskowe (zarządzanie proekologiczne) – celowe działanie mające na celu utrzymanie i poprawę stanu środowiska naturalnego, na które oddziałuje działalność człowieka. Jest to zarządzanie środowiskiem zintegrowane z ogólnym systemem zarządzania, np. w przedsiębiorstwie lub gminie.
Zarządzanie środowiskowe odróżnia się od zarządzania środowiskiem (tj. zarządzania ochroną środowiska). To ostatnie jest domeną władzy publicznej, a zarządzanie środowiskowe dotyczy planowania, organizowania, motywowania i kontroli działań, w wyniku czego ulega zmniejszeniu negatywny wpływ organizacji na środowisko.
Cele i zadania.
Nadrzędnym celem zarządzania środowiskowego jest zapewnienie ochrony i pewności, że zasoby pozostaną dostępne dla przyszłych pokoleń. Oprócz tego: 
Początki.
Procedury zarządzania środowiskowego jako pierwszy opracował Brytyjski Instytut Standaryzacji – Norma BS 7750, opublikowana w 1992 roku.Rozwiązania zastosowane w tej normie w znacznym stopniu zostały powielone w schemacie Audytu i Zarządzania środowiskowego Unii Europejskiej – EMAS. Na tej podstawie tworzono również system ISO 14000 Zarządzanie środowiskowe
Główne aspekty.
Aspekt etniczny.
Aspekty kulturowe i socjologiczne podejścia społeczeństwa danego regionu do ingerencji w środowisko naturalne. Bardzo duże znaczenie mają poglądy społeczeństw na temat poszanowania środowiska naturalnego. Aspekt ten obejmuje dwa podstawowe założenia: antropocentryzm i ekocentryzm.
Aspekt gospodarczy.
Gospodarka do prawidłowego działania i wzrostu potrzebuje zasobów naturalnych. Znaczenie środowiska naturalnego podkreślają zarówno teorie ekonomii klasycznej jak i neoklasycznej.
Aspekt ekologiczny.
Naukowe analizy środowiska naturalnego dotyczą kilku poziomów wątpliwości, dotyczących wypływu społeczeństwa na środowisko naturalne.
Standardy i koncepcje.
Aby zarządzanie środowiskowe było efektywne, niezbędne są standardy i koncepcje zarządzania. Publikacje te mają na celu pokazanie, w jaki sposób należy działać, aby zmniejszyć wpływ ludzkiej działalności na środowisko (według obiektywnych kryteriów). 
Najważniejsze systemy zarządzania oraz koncepcje redukcji szkód to:
Dość mocno rozpowszechniony jest także system The Green Dragon Environmental Management Standard – pięciostopniowy system zarządzania środowiskiem. Przeznaczony dla mniejszych przedsiębiorstw, dla których norma ISO 14001 może być zbyt trudna do wdrożenia. Korzystają z niej również większe przedsiębiorstwa, które chcą wdrażać normę ISO 14001 metodą „małych kroczków”
Kluczowe role w poszczególnych sektorach.
Sektor publiczny.
W skład sektora publicznego wchodzi cała administracja rządowa wraz z przedsiębiorstwami państwowymi. W zarządzaniu zasobami naturalnymi, sektor publiczny jest odpowiedzialny za kierowanie zarządzeniami dotyczącymi zarządzania środowiskowego oraz za tworzenie stosownego prawa chroniącego środowisko naturalne. Tradycyjnie sektor publiczny miał za zadanie dostarczanie wiarygodnych raportów na temat wpływu np. przemysłu na środowisko naturalne. Wraz z wzrastającą liczba zagrożeń dla środowiska naturalnego, niezbędne było wprowadzenie nowych zasad działania zarządzaniem środowiskowym. Z tego faktu wynikła współpraca między sektorem publicznym, prywatnym i cywilnym, która ma na celu zrównoważone gospodarowanie zasobami naturalnymi.
Sektor prywatny.
W skład sektora prywatnego wchodzą firmy prywatne oraz organizacje non-profit. Tradycyjną rola sektora prywatnego jest odzyskiwanie zasobów naturalnych. Przykładami takiej działalności mogą być organizacje zajmujące się górnictwem (minerały i ropa naftowa), zasobami leśnymi oraz zajmujące się połowem ryb. Zarządzanie środowiskowe podjęte przez sektor prywatny zależy od rodzaju dostępnych zasobów, ich powszechności i dostępności. Osoby odpowiedzialne za zarządzanie środowiskowe powinny posiadać wysokie zdolności negocjacyjne w celu kolaboracji ze środowiskiem socjalnym i politycznym.
Sektor cywilny.
Sektor cywilny zawiera stowarzyszenia, które tworzone są dobrowolnie, reprezentują interesy i żądania dużej części danej społeczności. Przykładami są organizacje bazujące na małych społecznościach, ludności rdzennej oraz organizacjach pozarządowych (). Opierają się one na wywieraniu nacisku społecznego, który może spowodować zmiany w planach zarządzania środowiskowego. Celem stowarzyszeń cywilnych jest posiadanie istotnego głosu w sprawach związanych z zarządzaniem zasobami naturalnymi na danym terenie.
Wdrażanie systemu.
Proces wdrażania systemu zarządzania środowiskowego składa się z trzech zasadniczych etapów, do których zalicza się: prace wstępne, opracowanie systemu, testowanie.
Etap I – Prace wstępne
Etap II – Opracowanie
Etap III – Testowanie

</doc>
<doc id="289439" url="https://pl.wikipedia.org/wiki?curid=289439" title="Walter Smith (piłkarz)">
Walter Smith (piłkarz)



</doc>
<doc id="289440" url="https://pl.wikipedia.org/wiki?curid=289440" title="Komisja Ustawodawcza (Sejm)">
Komisja Ustawodawcza (Sejm)

Komisja Ustawodawcza (skrót: "UST") wchodzi w skład stałych komisji sejmowych. Do zakresu zadań komisji należą sprawy problematyki legislacyjnej i spójności prawa, współdziałania w organizowaniu procesu ustawodawczego i zapewnienia jego prawidłowości, rozpatrywania projektów ustaw i uchwał o szczególnym znaczeniu prawnym lub o znacznym stopniu złożoności legislacyjnej, sprawy związane z postępowaniem przed Trybunałem Konstytucyjnym oraz wynikające z orzecznictwa Trybunału Konstytucyjnego, a także współudział w przeprowadzaniu kontroli wprowadzania w życie i wykonywania ustaw i uchwał Sejmu oraz koordynacja tych działań.

</doc>
<doc id="289446" url="https://pl.wikipedia.org/wiki?curid=289446" title="Północno-Zachodni Okręg Federalny">
Północno-Zachodni Okręg Federalny

Północno-Zachodni Okręg Federalny (ros. "Северо-западный федеральный округ") – jeden z ośmiu federalnych okręgów Rosji, położony na północy europejskiej części Rosji.
Dane ogólne.
Powierzchnia: 1 686 972 km2 (9,85% powierzchni Rosji).
Ludność w 2021 wynosiła 13 941 959 mieszkańców (9,54% ludności Rosji).
Gęstość zaludnienia: 8,26 os./km2.
Centrum administracyjnym Północno-Zachodniego OF jest Petersburg.
Najważniejsze miasta: Petersburg, Archangielsk, Czerepowiec, Kaliningrad, Murmańsk, Nowogród Wielki, Pietrozawodsk, Psków, Siewierodwińsk, Syktywkar, Wołogda.
Republiki: Karelia, Komi.
Obwody: archangielski, kaliningradzki, leningradzki, murmański, nowogrodzki, pskowski, wołogodzki.
Okręg autonomiczny: Nieniecki

</doc>
<doc id="289447" url="https://pl.wikipedia.org/wiki?curid=289447" title="Komisja Kultury i Środków Przekazu (Sejm)">
Komisja Kultury i Środków Przekazu (Sejm)

Komisja Kultury i Środków Przekazu (KSP) – stała komisja sejmowa, zajmująca się sprawami polityki kulturalnej i informacyjnej państwa, w tym rozwoju kultury i sztuki, twórczości, upowszechniania kultury, ochrony dziedzictwa kulturalnego, prasy, radia i telewizji, wydawnictw, społecznego ruchu kulturalnego oraz współpracy kulturalnej z zagranicą. KSP jest zaliczana do komisji średnich.
Skład Komisji w Sejmie IX kadencji.
Liczy 30 posłów. W jej prezydium zasiadają:

</doc>
<doc id="289450" url="https://pl.wikipedia.org/wiki?curid=289450" title="Olimpia Koło">
Olimpia Koło

Miejski Klub Sportowy Olimpia Koło – polski klub piłkarski z Koła, założony w 1920 r. W sezonie 2020/2021 występujący w IV lidze wielkopolskiej. Największym sukcesem klubu są występy sekcji piłki nożnej oraz piłki ręcznej w III lidze.
Historia.
W 1920 r. Franciszek Rutkowski oraz Antoni Czapski założyli KS Olimpia Koło z sekcją piłkarską. Wkrótce też ustalono barwy klubowe biało-czerwone (białe koszulki z czerwonym kołnierzem oraz czerwone spodenki). Wówczas na mecze Olimpii przychodziły całe rodziny. Najpierw grano z lokalnymi kolskimi drużynami: "Biali" oraz żydowskimi "Maccabi" i "Hapoel". W miarę upływu czasu zaczęto zapraszać drużyny przyjezdne z Konina, Kutna, Kalisza, Poznania i Włocławka. Do wojny KS Olimpia nie brał udziału w żadnych rozgrywkach ligowych. Podczas wojny klub zawiesił swoją działalność.
Mimo że obiekty sportowe były zniszczone przez działania wojenne, to klub reaktywował się i od nowa zaczęto grać w piłkę. Oprócz tego powstały inne „dzikie” drużyny w Kole – "Wicher" i "Kolanka". Obok konińskich drużyn rywalami Olimpii były również drużyny z innych miast Wielkopolski. Rok 1948 przyniósł mistrzostwo klasy powiatowej i awans do B klasy. W kolejnym roku Olimpia zmienia nazwę na "Gwardia". Opiekę nad piłkarzami przejęła Powiatowa Komenda Milicji Obywatelskiej. Zespół Gwardii na boiskach B klasy spisywał się rewelacyjnie m.in. 6:0 z Naprzodem Poznań, pozwoliło to awansować do półfinału w walce o A klasę. Ostatecznie jednak Gwardia przegrała finał z Legią Poznań. W 1954 roku powstaje "MZS Start Koło" z sekcją piłkarską i bokserską. W 1955 roku Start awansował do A klasy. W tym samym roku przywrócono nazwę "Olimpia". Rozegrano mecz towarzyski z Legią Warszawa, wynik 8:2 dla piłkarzy ze stolicy. W 1956 roku obie kolskie drużyny połączyły się i nazywały się "ZS Start–Olimpia Koło". Debiut w A klasie jednak nie był udany dla Olimpii. W 20 meczach zdobyła 18 punktów i została zdegradowana do B klasy.
Rok 1959 był o wiele lepszy od poprzednich Olimpia wygrała większość meczów i grała w barażach o III ligę z Victorią Jarocin. Dwumecz nie przyniósł rozstrzygnięcia, w dodatkowym meczu rozegranym 25 października we Wrześni, 2:1 wygrała drużyna z Koła. W sezonie 1960 w trzecioligowym debiucie przegrała w Kościanie z Obrą 4:2. Sezon zakończyła na ostatnim miejscu co oznaczało spadek do A klasy. Wydział Gier i Dyscypliny dowiedział się o przewinieniu regulaminowym kolskich działaczy i wystawieniu do gry nieuprawnionego zawodnika i Olimpia została zdegradowana do B klasy. W 1963 roku Olimpia posiadała wiele sekcji: piłkarską (A klasa), bokserską (klasa powiatowa), piłki ręcznej (A klasa), piłki siatkowej (klasa powiatowa). W roku 1963 po raz kolejny grała baraż o III ligę tym razem z Energetykiem Poznań wygrany przez Olimpię 2:1. W sezonie 1963/1964, w 28 meczach Olimpia zdobyła 26 punktów i zajęła dziewiątą pozycję – najlepszą w historii sekcji piłkarskiej. Podsumowując w III lidze Olimpia Koło rozegrała 78 spotkań, zdobyła 50 punktów, bilans bramkowy 101:201.
W następnych latach Olimpia występowała na boiskach A klasy i B klasy. W 1980 r. nastąpił pierwszy awans do IV ligi konińsko-włocławskiej. W 1985 r. piłkarz Olimpii, Andrzej Rutkowski został powołany do Reprezentacji Polski do lat 16. W 1989 r. rozwiązano sekcję piłki ręcznej występującej przez wiele sezonów w III lidze. W 1992 roku piłkarze Olimpii rozegrali mecz na własnym boisku z reprezentacją Orłów Górskiego, wynik meczu 2:1 dla gości. 5 października 1993 roku Olimpia rozegrała kolejny mecz z drużyną pierwszej ligi – Sokołem Pniewy. Tym razem Olimpia zremisowała 1:1. W 1995 r. nastąpiła zmiana nazwy klubu z "MZKS Start-Olimpia" na "MKS Olimpia". W latach 1995/1996, 1999-2001, 2002–2006 i od 2008 Olimpia znów występuje w IV lidze grupie wielkopolskiej południowej. W 2000 r. wychowanek kolskiego klubu Tomasz Kos zadebiutował w seniorskiej reprezentacji kraju.
W 2006 i 2007 r. w Kole organizowane były międzynarodowe turnieje piłkarskie juniorów, w których obok kolskiej drużyny występowali piłkarze Kujawiaka Włocławek oraz z Ukrainy (m.in. Ładyżyn, Biłgorod, Tulczyn) i Węgier (Gyöngyös).
W sezonie 2016/2017, po spadku z IV ligi wielkopolskiej, drużynę objął Piotr Krzyżanowski, który wcześniej pracował z drużynami młodzieżowymi. Kadra zespołu zostaje odmłodzona, gdzie szkieletem drużyny zostają zawodnicy związani z Kołem. Na koniec sezonu 2016/2017 kolanie zdobywają wicemistrzostwo, ustępując jedynie MKS Tur 1921 Turek.
Sezon 2014/2015 i drużyny młodzieżowe.
Na początku sezonu 2104/2015 klub stawiał zdecydowanie na szkolenie dzieci i młodzieży. Bardzo duże zainteresowanie spowodowało powołanie odrębnych, aż trzech drużyn dziecięcych (rocznika 2006 (8 lat), 2007 (7 lat) i grupy naborowej 2008/2009 (5 lat)). W sezonie 2017/2018 funkcjonowało aż 11 drużyn młodzieżowych, gdzie do rozgrywek zostało zgłoszonych aż 14 zespołów – bez grup naborowych. Dwie najstarsze zespoły: junior młodszy (rocznik 2001/2002) i trampkarz starszy (rocznik 2003) występują na poziomie Ligi Wojewódzkiej, a pozostałe rywalizują w Grupach Mistrzowskich powołanych przez Koniński Okręgowy Związek Piłki Nożnej.
Po sezonie 2016/2017 wieli zdolnych młodzieżowców trafiło do klubów z wyższych lig: Filip Kołodziejek (Miedź Legnica – I liga), Paweł Pusty (GKS Katowice – I liga), Kacper Gatrzkie, Dominik Jankowski (Ruch Chorzów – I liga), Olaf Ossowski (GKS Bełchatów – II liga).
Sezon 2017/2018.
Obecnie w MKS Olimpia Koło najprężniej funkcjonuje sekcja piłkarska. Zespół seniorski wygrał konińską klasę okręgową, jednocześnie po sezonie 2017/2018 awansując do IV ligi wielkopolskiej (piąty szczebel rozgrywek).
Drużyna juniorów młodszych (rocznik 2001–2002) gra na co dzień w lidze wojewódzkiej, gdzie kolscy młodzi piłkarze mają możliwość pojedynków z rówieśnikami z zespołów całego województwa wielkopolskiego, m.in. Lecha Poznań, Warty Poznań czy Górnika Konin. Młodsze drużyny rywalizują w rozgrywkach prowadzonych przez Okręgowy Związek Piłki Nożnej w Koninie, gdzie w sezonie 2017/2018 do rozgrywek zostało zgłoszonych aż 15 drużyn w 9 kategoriach wiekowych.
Sezon 2018/2019.
MKS Olimpia Koło występuje na poziomie IV ligi wielkopolskiej (V poziom rozgrywek). IV liga została zreformowana i z dwóch IV lig: północnej i południowej została utworzona jedna liga, tak aby podnieść poziom i atrakcyjność rozgrywek. 
PZPN wprowadził jednocześnie program PRO JUNIOR SYSTEM, gdzie celem tego systemu jest przede wszystkim promowanie i wspieranie jakości szkolenia w klubach. Kluby gromadzić będą punkty za występy młodzieżowców i wychowanków w zespołach seniorskich.
W obecnym sezonie 2018/2019 w rozgrywkach udział brała rekordowa ilość drużyn. Barwy Miejskiego Klubu Sportowego reprezentowało aż 15 drużyn, w tym oczywiście IV ligowa drużyna seniorów.
Pamiętać trzeba, że jeszcze istnieje 5 grup naborowych, nie biorące udziału w rozgrywkach ligowych, ale za to regularnie uczestniczą w zajęciach i treningach. Najmłodsza grupa bambini to 4-latkowie. Łącznie 20 drużyn.
Najstarsza drużyna juniorów młodszych (rocznik 2002–2003) gra na co dzień w lidze wojewódzkiej. Pozostałe drużyny młodzieżowej występują w rozgrywkach prowadzonych przez Okręgowy Związek Piłki Nożnej w Koninie, gdzie w sezonie 2018/2019 do rozgrywek zostało zgłoszonych aż 14 drużyn w 11 kategoriach wiekowych.

</doc>
<doc id="289454" url="https://pl.wikipedia.org/wiki?curid=289454" title="Zdzisław Truskolaski">
Zdzisław Truskolaski

Zdzisław Truskolaski herbu Ślepowron (ur. 1899 w Lipniku, zm. 1949 w Jaśle) – polski malarz ekspresjonista związany z Jasłem i Krosnem. Syn Alfreda, wnuk Henryka, mąż Jadwigi Dymnickiej. Sprawiedliwy Wśród Narodów Świata. Jego wuj to Gustaw Truskolaski.
Życiorys.
W 1919 został absolwentem Gimnazjum w Jaśle. W tym samym roku wstąpił do Akademii Sztuk Pięknych w Krakowie. Po roku porzucił Akademię, jak sam pisał „z niechęci do studiów tego typu, a zwłaszcza widząc marne wyniki końcowe kolegów, którzy Akademię ukończyli”.
W 1923 powrócił do Krakowa, zarabiając projektami „ornamentyki opartej na elemencie dotychczas nieznanym, tj. natężeniu kierunkowym czarno-białym”. Zarabiał wówczas, głównie malując portrety w Krakowie i w Zakopanem. Tam też poznał Stanisława Ignacego Witkiewicza. Truskolaski mieszkał przez pewien czas u Witkiewicza, który nazywał go swoim uczniem – patrz St.I. Witkiewicz, "Listy do żony", 1928-1931, PIW, Warszawa 2007. Pod wpływem Witkiewicza Truskolaski namalował dwa portrety Janiny Brzostowskiej. W tym czasie ukończył studia na UJ i otrzymał absolutorium z historii malarstwa i literatury.
W 1937 odbyła się wystawa prac w IPS w Warszawie i Lwowie w Związku Artystów Plastyków. Mając obiecaną wystawę w 1940 w lipcu w warszawskim IPS wysłał swoje prace w 1939 do Warszawy, prace te prawdopodobnie bezpowrotnie zaginęły. Podczas wojny dalej intensywnie pracował. W 1944 Niemcy, niszcząc i okradając Jasło, wykradli lub zniszczyli wszystkie jego obrazy. Po wysiedleniu z Jasła mieszkał z rodziną w Krośnie. Utworzył tam Oddział Związku Zawodowego Artystów Plastyków (w 1944 liczący 24 osoby) i prowadził Szkołę Malarstwa. W 1942 zaoferował pomoc rodzinie Bałutów, dawnym znajomym. Zdobył “aryjskie papiery” dla syna Bałutów, Tadeusza. Już jako Józef Juszczyk został przewieziony przez Truskolaskiego do Święcan, gdzie ukrywał się aż do końca wojny. Po jej zakończeniu wyemigrował do Izraela. 25 października 1984 Truskolaski otrzymał tytuł Sprawiedliwego wśród Narodów Świata.
W 1945 roku zorganizował pierwszą po wojnie na ziemiach polskich wystawę prac ZZAP, której katalog wymienia 64 prace 19 malarzy. Dokonania te nie byłyby możliwe bez subwencji (minister kultury i sztuki w 1946 przyznał 10 000 zł miesięcznej subwencji na założenie i prowadzenie szkoły malarstwa).
Zdzisław Truskolaski dużo pisał i publikował: "O krytyce malarskiej", "Teoria barw", "Próba syntezy", "O świadomości malarskiej" i wiele innych. Prace teoretyczne zamieszczał w wydawanym przez ZZAP piśmie „Sztuka i Życie”. Tam też znajdują się opinie Truskolaskiego o pracach kolegów i recenzje z wystaw.
Truskolaski wystawiał swoje prace na wielu wystawach: w 1945 w Krośnie, w 1946 w krakowskiej TPSzP, w 1947 w Rzeszowie (Wystawa Wiosenna ZPAP), w 1949 w Łańcucie (wystawa ZPAP), w lutym 1949 w Rzeszowie. 
Artysta zmarł w roku 1949 i został pochowany na Starym Cmentarzu w Jaśle przy ul. Zielonej.
Po śmierci Truskolaskiego największą wystawę zorganizowało Muzeum Okręgowe w Krośnie w 1979. Prace jego wystawiane były również w 1986 na wystawie malarstwa Polski południowo-wschodniej w Rzeszowie, a w marcu 1997 na wystawie w galerii KUL w Lublinie. Ostatnia wystawa odbyła się w Sandomierzu (2007, sierpień) (Wojciech Weiss, Jan Cybis, Piotr Potworowski i inni).
Jego obrazy znajdują się w muzeach w Krośnie, w Rzeszowie, w Krakowie oraz w zbiorach prywatnych.

</doc>
<doc id="289457" url="https://pl.wikipedia.org/wiki?curid=289457" title="Komisja parlamentarna">
Komisja parlamentarna

Komisje parlamentarne, są to pomocnicze organy parlamentu, złożone z parlamentarzystów i przygotowujące projekty decyzji parlamentarnych w dziedzinie ustawodawstwa i kontroli. Są tworzone w poszczególnych izbach parlamentu (w Polsce — komisje sejmowe i senackie). Mogą być też mieszane, np. dla uzgodnienia spornych spraw między izbami. 
Komisje parlamentarne mogą być: 
W Polsce Sejm ma prawo powołać tzw. komisje śledczą, mającą dodatkowe uprawnienia w ustalaniu faktów. W polskim Sejmie (2005 r.) istniało 26 komisji stałych, w Senacie — 14 oraz, wspólna dla obu izb, Komisja Konstytucyjna Zgromadzenia Narodowego, w której skład wchodzą posłowie i senatorowie.

</doc>
<doc id="289458" url="https://pl.wikipedia.org/wiki?curid=289458" title="Y-wing">
Y-wing

Y-wing – jeden z typów myśliwców kosmicznych występujących w świecie "Gwiezdnych wojen". 
Myśliwce tego typu były bardzo popularne w całej Galaktyce. Uzbrojenie - na które składały się pod laserowe, podwójne działko jonowe umieszczone w obrotowej wieżyczce oraz dwie wyrzutnie torped protonowych z zasobnikiem na 10 pocisków - zapewniało Y-wingom znaczącą siłę ognia. Pola siłowe tych myśliwców także były dość mocne. Znaczącą wadą tego typu maszyn były niska prędkość maksymalna i słaba zwrotność, w większości akcji Y-wingi musiały więc operować wspólnie z X-wingami. Standardowo myśliwce typu x-wing oczyszczały drogę y-wingom, by te mogły swobodnie zbombardować dany cel. Niektóre wersje były 2-osobowe (pilot i strzelec).
Z początku to właśnie Y-wingi stanowiły trzon floty Rebelii. Później do służby weszły jednak bardziej uniwersalne X-wingi. Eskadry tych maszyn walczyły wspólnie w bitwach o Yavin (do bazy powróciła wtedy tylko jedna jednostka tego typu) oraz o Endor. Y-W były już jednak w tym okresie jednostkami mocno przestarzałymi - już przed drugą z wymienionych bitew dowództwo Sojuszu zadecydowało o ich wymianie na B-wingi. Z powodu problemów z masową produkcją i zaopatrzeniem zamienników, pojedyncze egzemplarze Y-wingów brały jednak udział w walkach jeszcze podczas ofensywy Thrawna, a nawet inwazji Yuuzhan Vongów.

</doc>
<doc id="289460" url="https://pl.wikipedia.org/wiki?curid=289460" title="Montell Griffin">
Montell Griffin

Montell Griffin (ur. 6 czerwca 1970 w Chicago) – amerykański bokser.
Pierwszym sukcesem Griffina w boksie zawodowym było zwycięstwo nad Jamesem Toneyem 18 lutego 1995 roku i zdobycie tytułu interkontynentalnego mistrza świata organizacji IBF w wadze półciężkiej. Po kilku wygranych walkach wywalczył pas mało znanej organizacji WBU. 21 marca 1997 roku pokonał przez dyskwalifikację słynnego Roya Jonesa Jr. i zdobył tytuł mistrza organizacji WBC. W tym samym roku 7 sierpnia stracił ten tytuł na rzecz Roya Jonesa Jr. przez nokaut w pierwszej rundzie. W roku 1999 stanął przed szansą zdobycia tytułu WBO w wadze półciężkiej. W Bremie został pokonany jednak przez Dariusza Michalczewskiego w czwartej rundzie. 5 maja 2005 roku przegrał z Julio Cesarem Gonzalezem prawo do walki o mistrzostwo świata organizacji IBF.

</doc>
<doc id="289466" url="https://pl.wikipedia.org/wiki?curid=289466" title="Josef Hickersberger">
Josef Hickersberger

Josef Hickersberger (ur. 27 kwietnia 1948 w Amstetten), austriacki piłkarz i trener piłkarski. Obecnie jest szkoleniowcem klubu Al-Wahda. W latach 1987-90 był selekcjonerem reprezentacji Austrii, którą wprowadził do finałów Mistrzostw Świata 1990. Później przez wiele lat pracował poza Europą. Od stycznia 2006 roku ponownie był trenerem rodzimej drużyny narodowej. 23 czerwca 2008 roku złożył rezygnację z pełnienia funkcji trenera reprezentacji.
Sukcesy piłkarskie.
W reprezentacji Austrii rozegrał 39 meczów i strzelił 5 goli – uczestnik Mistrzostw Świata 1978.
Kariera trenerska.
Debiutował w roli szkoleniowca dość nietypowo, bo od razu jako selekcjoner reprezentacji Austrii, którą następnie wprowadził do finałów Mistrzostw Świata 1990. Po krótkiej przygodzie z Fortuną Düsseldorf i Austrią Wiedeń w latach 1995–2002 odnosił niemałe sukcesy w pracy z klubami z Azji i Afryki, przez kilka miesięcy był nawet selekcjonerem reprezentacji Bahrajnu.
Od 2002 roku był trenerem Rapidu Wiedeń, który w sezonie 2005-06 udało mu się wprowadzić do Ligi Mistrzów. W czerwcu 2005 roku zdobył z nim mistrzostwo kraju.
Po zdymisjonowaniu Hansa Krankla od stycznia 2006 roku ponownie objął funkcję selekcjonera rodzimej kadry. Jego nadrzędnym celem było przygotowanie reprezentacji do Euro 2008, w którym to Austriacy, jako współgospodarze turnieju, mieli zapewniony udział. W okresie od stycznia 2006 do czerwca 2008 reprezentacja przygotowując się do Euro 2008 grała jedynie mecze towarzyskie w których odnieśli 5 zwycięstw, 8 remisów i 11 porażek. Tak słaba gra reprezentacji Austrii w okresie przygotowań do Mistrzostw Europy w piłce nożnej wywołała niezadowolenie wśród kibiców którzy wystosowali nawet petycję do krajowej federacji piłkarskiej w sprawie wycofania reprezentacji z Euro 2008. Na samym turnieju Austriacy co nie było zaskoczeniem - odpadli już po fazie grupowej, zdobywając 1 punkt, remisując z Polską 1:1 (jedyną bramkę dla Austrii w tym turnieju zdobył Ivica Vastić w ostatniej minucie z rzutu karnego) i przegrywając z Chorwacją i Niemcami po 0:1. 23 czerwca, siedem dni po odpadnięciu z turnieju Hickersberger podał się do dymisji.
10 grudnia 2008 roku został trenerem drużyny Al-Wahda.

</doc>
<doc id="289468" url="https://pl.wikipedia.org/wiki?curid=289468" title="Komisja senacka">
Komisja senacka

Komisja senacka – komisja parlamentarna powoływana przez Senat w celu rozpatrywania i przygotowywania spraw stanowiących przedmiot prac Senatu oraz wyrażania opinii w sprawach przekazanych pod ich obrady przez Senat, Marszałka Senatu lub Prezydium Senatu.

</doc>
<doc id="289470" url="https://pl.wikipedia.org/wiki?curid=289470" title="Leżakowanie">
Leżakowanie

Leżakowanie – jeden z końcowych etapów wyrobu różnych alkoholi, np.: wina, piwa, wódek szlachetnych, miodu pitnego. Leżakowanie polega na przetrzymywaniu napojów w beczkach, kadziach lub tankach w specjalnych piwnicach leżakowych w celu sklarowania płynu oraz polepszenia jego smaku i zapachu. Leżakowanie pozwala na zajście powolnych przemian fizyko-chemicznych, czyli na tzw. „dojrzewanie” trunku.
Leżakowanie piwa.
Leżakowanie to jeden z ostatnich etapów produkcji piwa. Ma on na celu przeprowadzenie procesu klarowania i dojrzewania piwa. Odbywa się w poziomych lub pionowych tankach leżakowych umieszczonych w piwnicy leżakowej, w niskich temperaturach ok. 0 °C. Trwa w zależności od gatunku piwa od jednego do kilku miesięcy. W tym czasie drożdże dolnej fermentacji osadzają się na dnie tanku, natomiast górnej fermentacji tworzą kożuch na powierzchni piwa, wytwarza się dwutlenek węgla oraz alkohol, piwo się klaruje i osiąga pożądany bukiet smakowo-zapachowy. Następnym etapem jest odfiltrowanie gotowego piwa, pasteryzacja i rozlew do butelek i puszek.
W piwowarstwie nowoczesnym często zastępuje się leżakowanie piwa tzw. kondycjonowaniem w specjalnie do tego przystosowanych tankofermentorach.

</doc>
<doc id="289471" url="https://pl.wikipedia.org/wiki?curid=289471" title="Komisja Kultury i Środków Przekazu">
Komisja Kultury i Środków Przekazu



</doc>
<doc id="289472" url="https://pl.wikipedia.org/wiki?curid=289472" title="Komisja Spraw Zagranicznych">
Komisja Spraw Zagranicznych



</doc>
<doc id="289476" url="https://pl.wikipedia.org/wiki?curid=289476" title="Komisje senackie">
Komisje senackie



</doc>
<doc id="289479" url="https://pl.wikipedia.org/wiki?curid=289479" title="Werner Rohde">
Werner Rohde

Werner Rohde (ur. 11 czerwca 1904 w Magdeburgu, zm. 11 października 1946 w Hameln) – niemiecki zbrodniarz wojenny, lekarz SS w obozach Auschwitz-Birkenau i Natzweiler-Struthof oraz SS-Obersturmführer.
Urodził się w Marburgu nad Lahn. Po ukończeniu studiów medycznych uzyskał – w 1943 stopień naukowy doktora medycyny. Członek NSDAP od 1 kwietnia 1933 o numerze legitymacji partyjnej 1 663 050 oraz SS od 1 stycznia 1936 o numerze ewidencyjnym 283 486, z przydziałem do 35. pułku Powszechnej SS ("Allgemeine SS") w Kassel.
Między majem 1937 a 31 lipca 1937 służył w 115. pułku piechoty Wehrmachtu. W dn. 2 maja 1941 powołano go do czynnej służby w Waffen-SS, gdzie do 4 stycznia 1943 służył w I zapasowym batalionie sanitarnym SS, wchodzącym w skład 3 Dywizji Pancernej SS „Totenkopf”, po czym – 11 marca 1943 przeniesiono go do obozu koncentracyjnego Auschwitz-Birkenau, gdzie był m.in. obozowym lekarzem SS na odcinku BIb w Birkenau. Od 1 lipca 1944 Rohde był lekarzem garnizonowym w obozie koncentracyjnym Natzweiler-Struthof, i przebywał w nim do jego likwidacji we wrześniu 1944.
Mimo że wobec wielu lekarzy-więźniów wykazywał odruchy współczucia, to wielokrotnie brał udział w selekcjach (zarówno przywożonych do Brzezinki z całej Europy Żydów, jak i niezdolnych do pracy i chorych więźniów) i egzekucjach. Niezależnie od tego podczas służby w Natzweiler zamordował zastrzykami fenolu w serce czterech angielskich jeńców wojennych.
Po wojnie stanął przed Brytyjskim Trybunałem Wojskowym w Wuppertalu i był jednym z oskarżonych w procesie załogi Natzweiler. Proces toczył się w maju 1946. Za zabójstwo wspomnianych jeńców angielskich Rohde skazany został na śmierć i stracony przez powieszenie. Jego zbrodniczej działalności w Auschwitz nie rozpatrywano.

</doc>
<doc id="289482" url="https://pl.wikipedia.org/wiki?curid=289482" title="Podwójne życie Jagody Lee">
Podwójne życie Jagody Lee

Podwójne życie Jagody Lee (ang. "The Life and Times of Juniper Lee") – amerykański serial animowany.Twórcą serialu jest Judd Winick.
Opis fabuły.
Serial o przygodach młodej Azjatki o imieniu Jagoda Lee, która walczy w obronie świata przed światem chaosu i zła, a który widzi tylko ona i jej najbliżsi.Jagoda musi ukrywać swoją drugą tożsamość przed wszystkimi, co czasami bywa zbyt trudne, a znajomi często zastanawiają się, czy z Jagodą jest wszystko w porządku.
Wersja polska.
Wersja polska: Master Film na zlecenie Warner Bros.
Wystąpili:
i inni
Odcinki w komiksach.
SERIA PIERWSZA (Cartoon Network Magazyn)

</doc>
<doc id="289486" url="https://pl.wikipedia.org/wiki?curid=289486" title="Mount Afadjato">
Mount Afadjato

Mount Afadjato – najwyższa góra w Ghanie, ma 885 m n.p.m. Afadjato jest położona na granicy z Togo, w pobliżu wioski Liati Wote. Pobliski szczyt Aduadu jest wyższy niż Afadjato pod względem wysokości bezwzględnej, ale ze względu na niewielką wysokość względną nie jest uważany za górę.
Nazwa Afadjato pochodzi od słowa "Avadzeto", które w języku Ewe oznacza "walcząc z buszem." Nazwa wzięła się stąd, że na zboczach Afadjato występuje roślina powodująca ostre podrażnienie skóry, więc farmerzy i myśliwi wspinający się na górę musieli "walczyć" z roślinnością.

</doc>
<doc id="289490" url="https://pl.wikipedia.org/wiki?curid=289490" title="Szkoła Główna Służby Pożarniczej w Warszawie">
Szkoła Główna Służby Pożarniczej w Warszawie



</doc>
<doc id="289494" url="https://pl.wikipedia.org/wiki?curid=289494" title="Carlos Queiroz">
Carlos Queiroz

Carlos Manuel Brito Leal de Queiroz (wym. ; ur. 1 marca 1953 w Nampuli w Mozambiku) – portugalski trener piłkarski i piłkarz.
Kariera szkoleniowa.
Był bramkarzem miejscowego klubu Nampuli. W 1976 z powodu kontuzji musiał zakończyć piłkarską karierę. Pracę szkoleniową rozpoczął w Portugalii, z reprezentacją młodzieżową, z którą dwukrotnie – w 1989 i 1991 – zdobył tytuł mistrza świata. Jest twórcą największych sukcesów w historii młodzieżowej piłki portugalskiej i wychowawcą „Złotego pokolenia” portugalskich piłkarzy, którego najwybitniejsi przedstawiciele – Luís Figo, Rui Costa, Jorge Costa i Fernando Couto – stanowili później o sile dorosłej kadry.
W 1990 został selekcjonerem reprezentacji A, ale nie udało mu się z nią awansować do Mundialu 1994. Do światowego czempionatu wprowadził za to Republikę Południowej Afryki, lecz został zwolniony na kilka miesięcy przed turniejem. Ponadto szkolił zespoły w Stanach Zjednoczonych, Japonii i Zjednoczonych Emiratach Arabskich; jest jednym z nielicznych trenerów, którzy pracowali na czterech różnych kontynentach.
W 2003 dostał szansę od Realu Madryt, ale sezon spędzony w stolicy Hiszpanii – IV miejsce w Primera División i szybkie odpadnięcie z Ligi Mistrzów – był jednym z gorszych w całej historii klubu. W 2004 ponownie (wcześniej w latach 2002–2003) został asystentem Aleksa Fergusona w Manchesterze United. W tym czasie klub zdobył m.in. Puchar Mistrzów i dwa tytuły mistrza Anglii. Zdaniem wielu obserwatorów był szykowany na następcę Fergusona, jednak w lipcu 2008 zdecydował się przyjąć propozycję szefów Portugalskiego Związku Piłki Nożnej i po raz drugi w karierze poprowadził reprezentację Portugalii.
Brał z nią udział w kwalifikacjach do Mundialu 2010. W grupie eliminacyjnej Portugalia zajęła drugie miejsce, za Danią. Do mistrzostw awansowała dzięki wygranej w barażach z Bośnią i Hercegowiną. Na samym turnieju jego podopieczni, wśród których znajdowali się m.in. Cristiano Ronaldo, Deco, Paulo Ferreira i Ricardo Carvalho, doszli do drugiej rundy, gdzie przegrali 0:1 z przyszłymi mistrzami świata Hiszpanami. W rozgrywkach grupowych wygrali z Koreą Północną i Wybrzeżem Kości Słoniowej oraz zremisowali z Brazylią.
Po mistrzostwach Queiroz został zawieszony na pół roku za obrażenie kontrolerów antydopingowych. W tym czasie Portugalczycy (prowadzeni na boisku przez Agostinho Oliveirę) rozpoczęli eliminacje do Euro 2012; po dwu pierwszych meczach mieli na koncie tylko jeden punkt, po remisie z Cyprem (4:4) i porażce z Norwegią (0:1). 9 września, dwa dni po tym ostatnim spotkaniu, portugalska federacja postanowiła rozwiązać kontrakt z trenerem.
4 kwietnia 2011 został selekcjonerem reprezentacji Iranu. Dwa lata później świętował z nią awans do Mundialu 2014.
8 września 2021 roku został trenerem reprezentacji Egiptu.

</doc>
<doc id="289495" url="https://pl.wikipedia.org/wiki?curid=289495" title="Malinówka">
Malinówka



</doc>
<doc id="289499" url="https://pl.wikipedia.org/wiki?curid=289499" title="Ultrazaur">
Ultrazaur



</doc>
<doc id="289507" url="https://pl.wikipedia.org/wiki?curid=289507" title="Jan Styka">
Jan Styka

Jan Styka (ur. 8 kwietnia 1858 we Lwowie, zm. 28 kwietnia 1925 w Rzymie) – polski malarz, ilustrator książkowy.
Życiorys.
Był synem Czecha, austriackiego oficera. Studiował w Akademii Sztuk Pięknych w Wiedniu, później w Rzymie, Paryżu, Krakowie (pod kierunkiem Jana Matejki). Po studiach zamieszkał we Lwowie, gdzie miał pracownię. W latach 1888-1890 zamieszkiwał w Kielcach w pałacyku na Wzgórzu Karscha. Od 1900 r. zamieszkał w Paryżu, a od 1910 we Włoszech (na wyspie Capri). Razem z pielgrzymką polską, 11 kwietnia, w wielką sobotę, był na audiencji u papieża. 28 kwietnia 1925 rano, zastano go w łóżku martwego. Miał dwóch synów, także artystów malarzy: Tadeusza (1889-1954) i Adama (1890–1959), oraz córki Marię, Zofię i Janinę.
Po pogrzebie w Rzymie, tymczasowo został pochowany w Verano.
Obrazy artysty.
Malował obrazy historyczne, religijne i batalistyczne. Namalował cztery panoramy:

</doc>
<doc id="289509" url="https://pl.wikipedia.org/wiki?curid=289509" title="Kraje Beneluxu">
Kraje Beneluxu



</doc>
<doc id="289510" url="https://pl.wikipedia.org/wiki?curid=289510" title="Andrzej Szpringer">
Andrzej Szpringer

Andrzej Michał Szpringer (ur. 7 lipca 1941 w Lublinie, zm. 10 sierpnia 2018 tamże) – polski polityk, działacz PZPR, poseł na Sejm PRL IX kadencji.
Życiorys.
Urodził się w rodzinie inteligenckiej jako syn Piotra i Janiny. Studia wyższe z historii ukończył w 1966 w Lublinie na Uniwersytecie Marii Curie Skłodowskiej. Działał w Zrzeszeniu Studentów Polskich (jako członek rady naczelnej w latach 1959–1969, wiceprzewodniczący rady okręgowej od 1965 do 1967 oraz przewodniczący RO w latach 1967–1969) i od 1964 w Polskiej Zjednoczonej Partii Robotniczej. Od 1969 do 1972 wykładał nauki polityczne w Akademii Medycznej w Lublinie oraz w Wyższej Szkole Inżynierskiej w Lublinie. Jednocześnie w latach 1969–1971 był zastępcą członka Komitetu Wojewódzkiego PZPR w Lublinie oraz instruktorem (pod koniec starszym) Wydziału Nauki i Oświaty KW. Od 1972 do 1975 pełnił funkcję I sekretarza Komitetu Powiatowego PZPR w Opolu Lubelskim, a w latach 1975–1981 zasiadał w KW partii w Lublinie (był m.in. kierownikiem wydziału i członkiem sekretariatu). W latach 1981–1982 był dziennikarzem w „Sztandarze Ludu”, a od 1982 do 1984 wicewojewodą lubelskim. W latach 1985–1990 był I sekretarzem KW PZPR w Lublinie (w którym, jako sekretarz, ponownie zasiadał od 1984) i posłem na Sejm PRL IX kadencji z okręgu Lublin, gdzie zasiadał w Komisji Kultury. Z ramienia PZPR zasiadał też w Miejskiej oraz Wojewódzkiej Radzie Narodowej w Lublinie. W lipcu 1986 został członkiem Komitetu Centralnego partii. W okresie III RP początkowo bezrobotny, następnie kierował zakładem cukierniczym produkującym drażetki w spółce Sun-Pol, a potem był zastępcą dyrektora Wojewódzkiego Ośrodka Ruchu Drogowego w Lublinie.

</doc>
<doc id="289521" url="https://pl.wikipedia.org/wiki?curid=289521" title="Business Basic">
Business Basic

Business Basic - wersja języka programowania BASIC wywodząca się z Dartmouth BASIC opracowanego przez Johna Kemeny'ego i Thomasa Kurtza.
Jego pierwszym twórcą była firma MAI Systems Corporation, potem program rozwinął się do postaci rodziny produktów BBx (Business Basic Extended) rozwijanej przez BASIS International Ltd. z Albuquerque, Nowy Meksyk, i Thoroughbred Basic firmy Thoroughbred Software International Inc. z Somerset, New Jersey.

</doc>
<doc id="289523" url="https://pl.wikipedia.org/wiki?curid=289523" title="Brunatnice">
Brunatnice

Brunatnice ("Phaeophyta") – gromada protistów roślinopodobnych, zaliczanych do glonów.
Budowa.
Brunatnice to organizmy wielokomórkowe, brak wśród nich form jednokomórkowych. Charakteryzuje je ogromna rozpiętość rozmiarów (do 60 metrów) oraz różnorodna organizacja plechy u poszczególnych grup tych organizmów. Formy najprostsze reprezentują tzw. budowę heterotrychalną, przypominającą rozgałęzione nici. Formy bardziej zaawansowane prezentują budowę parenchymatyczną lub pseudoparenchymatyczną, charakteryzującą się zróżnicowaniem morfologicznym oraz utworzeniem jednej centralnej lub wielu osi ciała, od których wyrastają ogałęzienia plechy. U najwyżej rozwiniętych brunatnic obserwuje się plechę tkankową, tworzoną na skutek aktywności merystemów, co najbardziej zbliża je do roślin telomowych.
Ściana komórkowa komórek brunatnic zbudowana jest z dwóch warstw: wewnętrznej celulozowej i zewnętrznej pektynowej wysyconej polisacharydami: kwasami algilowymi i fukoidanami. Gamety i spory nie posiadają ścian komórkowych.
W cytoplazmie znajdują się chloroplasty wtórne z 4 błonami. Są one drobne i liczne u form bardziej rozwiniętych, natomiast u prymitywnych chloroplasty są większe i mniej liczne. Występuje chlorofil A i chlorofil C (brak chlorofilu b). Barwniki pomocnicze to fukoksantyna, wiolaksantyna oraz β-karoten.
Rozmnażanie.
Występuje rozmnażanie płciowe (izogamia, anizogamia, oogamia) oraz bezpłciowe przez zoospory, aplanospory lub fragmentację plech. Występuje u nich przemiana pokoleń.
Odżywianie.
Brunatnice to organizmy samożywne (tj. autotroficzne). Zdarzają się jednak wśród nich heterotrofy. Materiałami zapasowymi są: chryzolaminaryna, laminaryna, glicerol oraz mannitan (pochodna mannitolu). Nie wytwarzają skrobi.
Systematyka.
Ich pozycja w systematyce jest dyskusyjna. Zaliczane są do grupy "Stramenopiles", a z nią do supergrupy "Chromalveolata". Prawdopodobnie najbliżej spokrewnioną siostrzaną grupą są różnowiciowce ("Xanthophyceae").
W obrębie tej grupy organizmów wyróżnia się kilka rzędów. Są to:

</doc>
<doc id="289524" url="https://pl.wikipedia.org/wiki?curid=289524" title="Dartmouth BASIC">
Dartmouth BASIC

Dartmouth BASIC - pierwotny język BASIC, którego autorami byli w 1963 r. John Kemeny i Thomas Kurtz z Dartmouth College. 
Dartmouth BASIC był uruchamiany na maszynie GE 235 i IBM 704. Był zaprojektowany tak, aby mogli go szybko opanować studenci wykorzystujący projektowany w Dartmouth eksperymentalny system podziału czasu. W przeciwieństwie do późniejszych dialektów BASIC-a Dartmouth BASIC był językiem kompilowanym.

</doc>
<doc id="289527" url="https://pl.wikipedia.org/wiki?curid=289527" title="Mięguszowiecka Przełęcz Wyżnia">
Mięguszowiecka Przełęcz Wyżnia

Mięguszowiecka Przełęcz Wyżnia (, , , 2323 m) – przełęcz w Tatrach Wysokich znajdująca się pomiędzy dwoma Mięguszowieckimi Szczytami: Wielkim ("Veľký Mengusovský štít", 2439 m) i Pośrednim ("Prostredný Mengusovský štít", 2389 m).
Jest to wąska i głęboka przełęcz w głównej grani tatrzańskiej na granicy polsko-słowackiej. Na północny wschód, do Bańdziocha, opada z niej głęboki żleb o dwóch korytach i dwóch spiętrzeniach. Górne spiętrzenie, tuż poniżej przełęczy jest bardzo kruche i strome. Spiętrzenie dolne to próg o wysokości około 40 m znajdujący się na wysokości Tarasu Sokołowskiego. Na południowy zachód, do Doliny Hińczowej z przełęczy również opada żleb,
Przełęcz nie była używana jako połączenie leżących poniżej dolin: Rybiego Potoku i Hińczowej ("Hincova dolina") – w tym celu wykorzystywano pobliską Mięguszowiecką Przełęcz pod Chłopkiem.
Pierwsze odnotowane wejścia:

</doc>
<doc id="289528" url="https://pl.wikipedia.org/wiki?curid=289528" title="Północ, północny zachód">
Północ, północny zachód

Północ, północny zachód (tytuł oryg. "North by Northwest") – amerykański sensacyjny dreszczowiec szpiegowski z 1959 w reżyserii Alfreda Hitchcocka i według scenariusza Ernesta Lehmana. Inspiracją dla fabuły filmu była autentyczna historia z okresu II wojny światowej. W rolach głównych wystąpili Cary Grant, Eva Marie Saint i James Mason. Akcja filmu koncentruje się na Rogerze O. Thornhillu (Grant), kierowniku agencji reklamowej, niewinnie ściganym przez grupę szpiegów, którzy omyłkowo biorą go za osobę z kręgu agencji rządowej.
Po zaniechaniu pomysłu ekranizacji powieści "Tajemnica „Mary Deare”", Hitchcock zgodził się wyreżyserować nowy film dla studia Metro-Goldwyn-Mayer, którego kierownictwu spodobał się pomysł na fabułę. Reżyser podpisał kontrakt, uzyskując pełną niezależność w działaniu. Po premierze film otrzymał w większości pozytywne recenzje ze strony krytyków, którzy podkreślali, że po ryzykownych eksperymentach w "Zawrocie głowy" (1958) Hitchcock powrócił do sprawdzonej konwencji napięcia, humoru i romansu. "Północ, północny zachód" nominowany był w trzech kategoriach do nagrody Akademii Filmowej i odniósł sukces komercyjny, przynosząc w samych tylko Stanach Zjednoczonych dochód w wysokości ponad 13 milionów dolarów. W 1995 został objęty konserwacją przez National Film Registry.
Fabuła.
Kierownik agencji reklamowej Roger O. Thornhill (Cary Grant) bierze udział w nieformalnym spotkaniu biznesowym w nowojorskim hotelu Plaza. Jest zaniepokojony, ponieważ zapomniał powiedzieć swojej sekretarce Maggie (Doreen Lang), że jego matka (Jessie Royce Landis) jest na brydżu u jednej z przyjaciółek, przez co nie będzie miała możliwości dodzwonić się do niej. Postanawia wysłać telegram. Przywołuje do siebie boya hotelowego, który szuka na sali człowieka nazwiskiem George Kaplan. Po drugiej stronie sali stoi dwóch mężczyzn – Valerian (Adam Williams) i Licht (Robert Ellenstein) – którzy wierzą, że zawołanie Thornhilla jest potwierdzeniem na to, iż nazywa się Kaplan. Gdy Thornhill udaje się nadać telegram, mężczyźni zatrzymują go w korytarzu, zmuszając go pod groźbą użycia broni do opuszczenia budynku. Wsiadają razem do samochodu i udają się do prywatnej rezydencji należącej do dyplomaty Lestera Townsenda (Philip Ober) w Glen Cove.
Na miejscu Thornhill poznaje, podającego się za Townsenda, Phillipa Vandamma (James Mason) i jego sekretarza Leonarda (Martin Landau). Mężczyzna stanowczo zaprzecza, jakoby nazywał się Kaplan i całe porwanie uznaje za pomyłkę. Vandamm nie daje wiary jego słowom. Kiedy Thornhill usiłuje opuścić pomieszczenie, odkrywa, że przed drzwiami stoi Valerian. Vandamm informuje go, że ten może zostać zabity, jeśli nie podejmie współpracy. Gdy Thornhill zaprzecza wszystkim dokumentom, Vandamm opuszcza pokój. Leonard, Licht i Valerian zmuszają go do wypicia butelki burbonu, po czym prowadzą pijanego Thornhilla do samochodu. Valerian, siedzący na miejscu pasażera, odpala silnik i kieruje auto na zbocze góry. Mimo upojenia alkoholowego, Thornhill orientuje się w sytuacji i wypycha mężczyznę z samochodu. W ostatniej chwili unika spadku autem ze skał do morza. Podejrzanie jadącego mężczyznę zaczyna ścigać patrol policji. Chcąc uniknąć zderzenia z rowerzystą, Thornhill gwałtownie hamuje. Jadący za nim radiowóz uderza w tył jego samochodu. Śledzący Thornhilla Licht i Valerian, widząc całe zdarzenie, zawracają i udają się do rezydencji. Mężczyzna zostaje aresztowany. Na komisariacie zeznaje, że został porwany i próbowano go zabić. Okazuje się, że sportowy samochód, którym jechał, został skradziony. Korzystając z przysługującego mu prawa do jednego telefonu, w asyście sierżanta Klingera (John Beradino), nietrzeźwy Thornhill dzwoni do swojej matki, prosząc o interwencję adwokata i wpłacenie kaucji. Badający go doktor Cross (Philip Coolidge) diagnozuje zatrucie alkoholowe. Mężczyzna odmawia pobrania krwi i zasypia na stole.
Nazajutrz adwokat Thornhilla opowiada całą historię przed sądem. Decyzją sędziego rozprawa zostaje odroczona, aby można było zbadać wiarygodność zeznań. W towarzystwie swojej matki, adwokata i dwóch detektywów z wydziału śledczego, mężczyzna udaje się do rezydencji Townsenda. Pokazuje im pokój, w którym był przetrzymywany. Kobieta podająca się za panią Townsend (Josephine Hutchinson) zeznaje, że Thornhill był obecny na przyjęciu z własnej, nieprzymuszonej woli. Informuje przedstawicieli prawa, że jej mąż jest w siedzibie ONZ, gdzie po południu wygłosi przemowę na Zgromadzeniu Ogólnym. Poddenerwowany Thornhill, zdając sobie sprawę, że nikt mu nie wierzy, udaje się z matką do hotelu Plaza, szukając dowodów na potwierdzenie swojej historii. W recepcji dowiaduje się, że Kaplan jest zameldowany w pokoju 796. Prosi matkę, wręczając jej 50 dolarów, aby załatwiła klucz do apartamentu wynajmowanego przez Kaplana. W pokoju Thornhill odnajduje fotografię, na której rozpoznaje Townsenda (Vandamma, podającego się za niego). Zarówno sprzątaczka, jak i portier uważają Thornhilla za Kaplana. Gdy do pokoju dzwoni telefon, mężczyzna orientuje się, że jest śledzony. W windzie spotyka Lichta i Valeriana. Decyduje się na ucieczkę. Wsiada do taksówki i prosi o kurs do siedziby ONZ, gdzie przemawiać ma Townsend. Na recepcji podaje się za Kaplana i nalega na spotkanie z nim. W międzyczasie pod siedzibę ONZ podjeżdżają Licht i Valerian. Ten drugi wysiada z taksówki i udaje się do budynku. Thornhill jest zdezorientowany, gdy okazuje się, że Townsend to w rzeczywistości zupełnie inna osoba. Okazuje się, że żona dyplomaty nie żyje od wielu lat. Gdy wyjmuje znalezione w pokoju hotelowym zdjęcie i pyta o tożsamość znajdującego się na nim mężczyzny, prawdziwy Townsend zostaje zamordowany i upada w jego ramiona. Thornhill wyjmuje z pleców mężczyzny nóż. Stojący obok fotograf robi mu zdjęcie, a na miejscu zjawia się tłum ludzi i wybucha panika. Thornhill tłumaczy, że nie ma z tym nic wspólnego, po czym przerażony ucieka.
W siedzibie Defense Intelligence Agency grupa agentów pod kierownictwem człowieka o pseudonimie „profesor” (Leo G. Carroll) omawia zabójstwo Townsenda i zaangażowanie Thornhilla w tę sprawę. Agenci zastanawiają się, czy nie powinni interweniować, by chronić Thornhilla, lecz „profesor” odmawia, uważając, że skutecznie odwraca on uwagę od innego agenta, który pracuje pod przykrywką dla Vandamma. Dowiedziawszy się, że Kaplan pojechał do Chicago, Thornhill podąża jego tropem. Wymyka się policji i przedostaje na pokład pociągu. Spotyka w nim atrakcyjną blondynkę, która widząc ścigających go funkcjonariuszy, podaje im fałszywy trop. Wieczorem Thornhill w wagonie restauracyjnym ponownie napotyka tajemniczą kobietę, która przedstawia się jako Eve Kendall (Eva Marie Saint). Przyznaje, że zna prawdziwą tożsamość Thornhilla i wie za co jest ścigany. Oferuje mu ukrycie się w jej przedziale, gdy do pociągu wsiada dwóch funkcjonariuszy policji. Ich dalsza znajomość nabiera znamion intymności.
Kobieta przekazuje potajemnie stewardowi wiadomość dla Vandamma i Leonarda, którzy także jadą tym samym pociągiem. Rano Thornhill przebiera się za bagażowego i opuszcza z Kendall teren dworca. Gdy goli się w męskiej toalecie, kobieta otrzymuje od Leonarda dalsze instrukcje. Informuje ona Thornhilla, że Kaplan spotka się z nim poza obrębem miasta. Mężczyzna, zgodnie z otrzymanymi wskazówkami, udaje się autobusem poza Chicago, gdzie wysiada przy skrzyżowaniu ulic w samym środku pustych pól uprawnych. Po kilku minutach oczekiwania, Thornhill dostrzega latający nad polami samolot, zajmujący się agrolotnictwem. W pewnej chwili maszyna zaczyna atakować mężczyznę, co zmusza go do ukrycia się w pobliskim polu kukurydzy. Rozpylony w powietrzu środek chemiczny powoduje, że Thornhill zaczyna się dusić. Wkrótce dostrzega nadjeżdżającą cysternę, którą rozpaczliwie zatrzymuje na środku drogi. Samolot traci równowagę i uderza w tył cysterny, powodując wybuch. Przejezdni zatrzymują się, by zobaczyć zdarzenie z bliska. Thornhill kradnie stojącego z boku drogi pick-upa i wraca do hotelu Ambassador w Chicago.
W recepcji mężczyzna dowiaduje się, że Kaplan z samego rana zwolnił pokój i przeniósł się do Rapid City w Dakocie Południowej. Orientuje się, że Kendall go okłamała. Domyślając się prawdy udaje się do jej pokoju. Niczego nie zdradzając, nalega na wspólną kolację, lecz kobieta początkowo odmawia. W końcu zgadza się. Odbiera telefon i zapisuje adres. Gdy Thornhill idzie do łazienki, Kendall wychodzi z pokoju. Mężczyzna odczytuje z kartki adres i podąża jej śladem. Trafia do domu aukcyjnego, gdzie obserwuje kobietę w otoczeniu Vandamma i Leonarda. Czując zdradę i rozgoryczenie, decyduje się na bezpośrednią konfrontację. Na aukcji obecny jest również „profesor”. Po zdemaskowaniu Kendall i Vandamma, Thornhill grozi, że zgłosi się na policję, by zeznawać przeciwko im. Leonard i Valerian odcinają mu drogę wyjścia. Zdesperowany aranżuje scenę, uderzając jednego z pracowników, po czym zostaje aresztowany. Funkcjonariusze dostają rozkaz przewiezienia Thornhilla na lotnisko, gdzie spotyka się z „profesorem”. Pracownik wywiadu informuje go, że Kaplan jest wymyślonym agentem, przynętą na złapanie Vandamma, na którym ciążą poważne zarzuty, dotyczące kradzieży tajemnic państwowych. Prosi Thornhilla, aby przez dobę udawał Kaplana, aż do momentu pojmania Vandamma. Mężczyzna odmawia. „Profesor” wyznaje mu, że Kendall jest ich agentką i może grozić jej niebezpieczeństwo w przypadku zdemaskowania. Mężczyzna zgadza się kontynuować misję. Wyrusza do Rapid City, gdzie w pobliżu Mount Rushmore Vandamm posiada rezydencję.
Obydwaj spotykają się w kawiarni na Mount Rushmore. Thornhill (jako Kaplan), informuje Vandamma, że wie o jego wieczornym wyjeździe z kraju, a ceną za milczenie jest dziewczyna. Gdy dochodzi do konfrontacji Thornhilla z Kendall, kobieta dwukrotnie strzela do niego (ze ślepaków) i ucieka. Vandamm i Leonard są przekonani o jego śmierci. „Profesor” zawozi mężczyznę do lasu na spotkanie z Kendall. Podczas rozmowy Thornhill dowiaduje się, że kobieta wyjeżdża razem z Vandammem. Rozzłoszczony usiłuje zatrzymać Kendall, lecz kierowca „profesora” ogłusza go ciosem w twarz. Następnie zostaje przetransportowany do aresztu ochronnego w szpitalu, z którego potajemnie ucieka. Udaje się do rezydencji Vandamma, gdzie podsłuchuje jego rozmowę z Leonardem, dotyczącą tajnych mikrofilmów ukrytych w zakupionej na aukcji figurce. Leonard pokazuje, że broń, z której strzelała Kendall, naładowana jest ślepakami. Vandamm, domyślając się, że jest ona podwójną agentką, informuje swojego sekretarza, że dziewczyna zostanie zamordowana na pokładzie samolotu, a jej ciało – wyrzucone do wody. Podsłuchujący Thornhill usiłuje ostrzec Kendall, lecz kobieta wychodzi z pokoju, nim udaje mu się dotrzeć do okna. Pisze na pudełku od zapałek treść ostrzeżenia i zrzuca je na dół do salonu, gdzie Kendall w towarzystwie Vandamma i Leonarda czeka na prywatny samolot. Po chwili zauważa pudełko, na którym są inicjały „ROT”. Orientując się w sytuacji, idzie na piętro, gdzie spotyka Thornhilla, który mówi jej o ślepych nabojach i mikrofilmach. Ostrzega ją, aby pod żadnym pozorem nie wsiadała do samolotu. Gdy Kendall wychodzi z Leonardem i Vandammem na zewnątrz, gospodyni zauważa przechadzającego się na piętrze Thornhilla. Po wylądowaniu samolotu słyszą strzały. Kendall, korzystając z chwili dekoncentracji, zabiera od Vandamma rzeźbę i ucieka z Thornhillem. Leonard i Valerian ruszają w pościg za nimi. Thornhill uświadamia sobie, że znajdują się na szczycie Mount Rushmore. Schodząc z góry, Valerian atakuje nożem Thornhilla, lecz mężczyzna po krótkiej szamotaninie zrzuca go ze szczytu. Widząc, że Leonard popycha Kendall w dół klifu, w ostatniej chwili podaje jej dłoń. Gdy złoczyńca usiłuje zabić wiszącą nad przepaścią parę, zostaje zastrzelony przez ludzi „profesora”, którzy aresztowali Vandamma. Thornhill i Kendall wracają pociągiem do Nowego Jorku już jako małżeństwo.
Obsada.
Opracowano na podstawie materiału źródłowego:
Produkcja.
Scenariusz i przygotowania.
Po zakończeniu zdjęć do dreszczowca psychologicznego "Zawrót głowy" (1958), a przed rozpoczęciem prac montażowych, Alfred Hitchcock udał się wraz z Almą Reville, Lew Wassermanem i jego żoną na wakacje na Jamajkę. Przygotowania do następnego projektu reżyser rozpoczął jeszcze w trakcie realizacji wspomnianego filmu. Główną inspiracją do powstania fabuły "Północy, północnego zachodu" była historia z okresu II wojny światowej, którą na początku lat 50. opowiedział Hitchcockowi w trakcie lunchu dziennikarz „New York Herald Tribune” Otis Guernsey Jr. Z relacji kierownika produkcji Herberta Colemana wynika, że reżyser niemal od razu zaczął obmyślać w głowie pomysły dotyczące fabuły. Udał się do siedziby Metro-Goldwyn-Mayer, gdzie całą historię opowiedział ówczesnemu szefowi studia Solowi C. Siegelowi. Spotkała się ona z przychylnymi opiniami i zyskała aprobatę, wskutek czego Hitchcock zgodził się wyreżyserować dwa filmy, a nie jeden, jak pierwotnie zakładał kontrakt. Decyzja ta ucieszyła przedstawicieli MGM. Za namową Siegela do napisania scenariusza zatrudniono Ernesta Lehmana, który był związany z wytwórnią kontraktem. Coleman początkowo zgłaszał kandydaturę Samuela A. Taylora. Hitchcock dostał od studia wolną rękę w działaniu. Otrzymał również honorarium w wysokości 250 tys. dolarów plus gwarancję dziesięcioprocentowego zysku z przychodów brutto, jeżeli film zarobi ponad 8 milionów dolarów.
Po uzyskaniu zgody reżyser i Lehman przystąpili do pisania scenariusza, na wstępnym etapie zatytułowanego "W kierunku północno-zachodnim". W trakcie prac nad fabułą obydwaj improwizowali różne pomysły, opowieści i sytuacje. Hitchcock przyznał, że zawsze chciał sfilmować pogoń po twarzach Mount Rushmore. Jego pomysły na historię obejmowały między innymi takie wątki jak zabójstwo dyplomaty w siedzibie ONZ, pościg po całej Ameryce i finał akcji na Mount Rushmore. Przypadły one do gustu Lehmanowi, który powoli kreślił zarys opowieści. We wrześniu 1957 ukończył szkic pierwszego aktu scenariusza. Aby lepiej zbadać całą historię głównego bohatera i uzyskać silniejsze wyczucie lokalizacji, Lehman odbył dwutygodniową podróż po Nowym Jorku, Chicago i Dakocie Południowej. Kiedy reżyser zakończył prace nad "Zawrotem głowy", zadowolony ze współpracy z Lehmanem, kontynuował obmyślanie zawiłej fabuły nowego projektu. Na początku kwietnia 1958 Hitchcock przerwał prace nad scenariuszem, gdy dowiedział się, że rutynowe testy jego żony Almy Reville wykazały podejrzenie wystąpienia raka szyjki macicy i będzie musiała poddać się ryzykownej operacji. Z relacji biografa Johna Russella Taylora wynika, że reżyser dalej wypełniał harmonogram, obejmujący także epizod nadawanego od 1955 serialu kryminalnego "Alfred Hitchcock przedstawia", lecz „jeśli tylko mógł, natychmiast jechał do szpitala, przez cały czas łkając i trzęsąc się konwulsyjnie”. Norman Lloyd wspominał, że Hitchcock często płakał, a Peter Ackroyd podkreślał, że był bliski histerii. Ostatecznie pionierska operacja chirurgiczna zakończyła się powodzeniem i reżyser mógł wkrótce powrócić do pracy.
Kontynuował pisanie scenariusza z Lehmanem, który ciągle nosił tytuł "W kierunku północno-zachodnim" (czasami nazywano go także "Człowiek na nosie Lincolna"). Obydwaj byli zdecydowani, że historia skupi się na niewinnie ściganym człowieku, omyłkowo uznanym przez grupę bliżej nieokreślonych szpiegów za pracownika agencji rządowej. Według Ackroyda Hitchcock wyliczył Lehmanowi cały ciąg zaskakujących miejsc i incydentów – niektóre miał obmyślone już wcześniej – i polecił skonstruowanie scenariusza w taki sposób, żeby wszystkie zostały uwzględnione. Reżyser oficjalnie rozpoczął pracę dla MGM 2 czerwca, a Lehman nadawał końcowe szlify scenariuszowi, za napisanie którego otrzymał 25 tys. dolarów. 20 sierpnia obydwaj wyjechali na zdjęcia plenerowe do Nowego Jorku, Chicago i Rapid City. Początkowo studio przeznaczyło na realizację 2 miliony 500 tys. dolarów, lecz Coleman odmówił podpisania umowy, uważając, że scenariusz i preferencje reżysera, dotyczące tworzenia szczegółowych detali, będą wymagały budżetu przekraczającego 3 miliony.
Casting.
Aby zredukować budżet MGM zasugerowało swoich aktorów do głównych ról – Gregory’ego Pecka i Cyd Charisse. Ich kandydatury zostały odrzucone przez Hitchcocka, któremu umowa ze studiem gwarantowała pełną niezależność i całkowitą kontrolę nad każdym etapem powstawania filmu. W trakcie realizacji "Zawrotu głowy", reżyser opowiadał o nowym projekcie Jamesowi Stewartowi. Aktor założył, że Hitchcock chce zaangażować go do głównej roli. Według Patricka McGilligana rozczarowujący wynik finansowy i nieprzychylne recenzje "Zawrotu głowy" zadecydowały, że jego kandydatura została odrzucona. Inną wersję przytaczał Stephen Whitty, zdaniem którego reżyser celowo opóźniał rozpoczęcie zdjęć, wskutek czego Stewart przyjął ofertę udziału w komedii romantycznej "Czarna magia na Manhattanie" (1958, reż. Richard Quine), i nie mógł wystąpić w "Północy, północnym zachodzie". W opinii Ackroyda Grant od początku był jedynym kandydatem do roli Thornhilla. Dla aktora był to czwarty projekt zrealizowany z Hitchcockiem (wcześniej Grant wystąpił w "Podejrzeniu"; 1941, "Osławionej"; 1946 i "Złodzieju w hotelu"; 1955). W wyniku negocjacji z MGM aktor otrzymał z góry zapłatę w wysokości 450 tys. dolarów, gwarancję dziesięciu procent zysków przy sprzedaży powyżej 8 milionów wpływów i 5 tys. dolarów za każdy pozakontraktowy dzień spędzony na planie zdjęciowym. Według Marca Eliota to Hitchcock miał zaproponować Grantowi 450 tys. dolarów. Do momentu rozpoczęcia zdjęć, a więc przez okres siedmiu tygodni od chwili podpisania kontraktu, aktor otrzymywał dziennie 5 tys. dolarów, wskutek czego jego rzeczywiste wynagrodzenie miało wynieść 750 tys. dolarów. Grant początkowo kwestionował realizm scenariusza i chciał się wycofać z projektu. Reżyser zdecydował się zatrudnić jednego ze swoich ulubionych aktorów, mając nadzieję, że jego nazwisko pozwoli na przyciągnięcie do kin żeńskiej części widowni oraz zwiększy szanse filmu na sukces za granicą.
Na przełomie czerwca i lipca 1958, po zaangażowaniu Granta, Hitchcock przystąpił do rozpatrywania kandydatur do głównej roli żeńskiej. Przez krótki czas rozważał angaż Elizabeth Taylor lub Grace Kelly (mając nadzieję, że przerwie ona sprawowanie funkcji księżnej Monako i wróci do aktorstwa), lecz za sugestią Colemana i agenta Kurta Fringsa, zdecydował się na zatrudnienie Evy Marie Saint, laureatki nagrody Akademii Filmowej za drugoplanową kreację w dramacie kryminalnym "Na nabrzeżach" (1954, reż. Elia Kazan). Reżyser zaprosił aktorkę do swojego domu przy Bellagio Road. Saint pochlebnie wyrażała się o możliwości współpracy: „Hitchcock ma rzadki u reżyserów dar przekonania cię, że jesteś najdoskonalszą osobą do tej roli – a nic nie daje większej pewności siebie”. Pod nieobecność kostiumograf Edith Head (nie chciała opuścić szeregów Paramount Pictures), Saint miała swobodę w kwestii doboru strojów, lecz pod nadzorem reżysera. Wspólnie odwiedzili sklep Bergdorf Goodman przy Piątej Alei, gdzie wybrali klasyczny, czarny kostium, czarną jedwabną sukienkę koktajlową, a także jersey w tonacji palonego brązu, co miało komponować się z pomarańczowymi kombinezonami.
Do kreacji Phillipa Vandamma początkowo przymierzany był Yul Brynner, lecz aktor odmówił, nie będąc zainteresowanym rolą o mniejszym znaczeniu i nie lubiąc postaci, w którą miał się wcielić. Hitchcock zdecydował się zatrudnić Jamesa Masona, którego widział na scenie w Londynie na początku kariery. Matkę głównego bohatera zagrała Jessie Royce Landis (w rzeczywistości aktorka była starsza od Granta o siedem lat), która wcześniej wystąpiła u reżysera w "Złodzieju w hotelu". Leo G. Carroll, należący do ulubionych aktorów drugoplanowych Hitchcocka, otrzymał rolę „profesora”, natomiast Martin Landau, dla którego był to debiut w filmie fabularnym, wcielił się w homoseksualistę Leonarda. Reżyser zdecydował się na angaż aktora po tym, gdy zobaczył go w spektaklu "The Middle of the Night" z Edwardem G. Robinsonem.
Realizacja.
Okres zdjęciowy rozpoczął się 27 sierpnia 1958 w Nowym Jorku, a jako scenerie wykorzystano między innymi Grand Central Terminal, Hotel Plaza, Madison Avenue, Piątą Aleję, osiedle Westbury House i ogrody na wyspie Long Island. Film nagrywano w technicolorze i przy użyciu formatu VistaVision. Według różnych źródeł w pierwotnym założeniu budżet przeznaczony na projekt wynosił od 3,1 do 3,3 miliona dolarów. Hitchcock poprosił Saint o to, aby „dosłownie nic nie robiła, a tylko patrzyła w oczy Cary’ego Granta”. Reżyser w trakcie realizacji kładł duży nacisk na głos aktorki, polecając Saint obniżenie tonu. Hitchcock wymyślił cały alfabet sygnałów, który jej o tym przypominał. Grant, podobnie jak w przypadku realizacji "Złodzieja w hotelu", nie przywiązywał dużej wagi do poleceń reżysera. Jak przyznawał: „Cała sztuka polega na tym, aby nie zważać na to, co mówi Hitchcock. Tak czy owak, wiem co mu chodzi po głowie i robię dokładnie odwrotnie. Jeszcze się nie zdarzyło, by to nie podziałało, a mnie cała sytuacja wydaje się bardzo przyjemna”. Aktor do ostatniej chwili przed rozpoczęciem filmowania danej sceny uważnie studiował scenariusz, którego fabułę uważał za zbyt skomplikowaną i niewiarygodną. Był zdania, że reżyserowi brakuje lekkości w realizowaniu scen komediowych.
W opinii Colemana w trakcie kręcenia było wiele frustrujących i irytujących momentów. Ponieważ ekipa nie uzyskała zgody na filmowanie wewnątrz siedziby ONZ, gdzie rozgrywał się kluczowy dla całego filmu epizod, operator Robert Burks potajemnie wykonał tzw. "master shot" (czyli długie ujęcie sceny, w którym zawarty jest cały fragment dramaturgiczny) bohatera kreowanego przez Granta, idącego w stronę budynku ONZ. Początkowo Coleman chciał skorzystać z kamery potajemnie ukrytej w furgonetce, lecz został zdemaskowany przez personel bezpieczeństwa ONZ. Cały materiał sfilmowano za pomocą kamery wyposażonej w długą ogniskową, ukrytej w pobliskim budynku. Aby sfotografować, a następnie wiernie odtworzyć w studiu wnętrza siedziby ONZ, zatrudniono fotosistę, który przedostał się do budynku, gdzie dyskretnie uchwycił kluczowe zdjęcia wnętrz, w tym hol wejściowy.
W scenie realizowanej w nowojorskim hotelu Plaza, gdzie bohaterowie kreowani przez Granta i Landis oraz dwóch zabójców wysiada z windy, miała miejsce niecodzienna sytuacja. Kiedy kamera była gotowa do nagrywania, a aktorzy do wyjścia z windy, nagle z sąsiedniej windy wysiadło dwoje ludzi, którzy byli oszołomieni widokiem kamer i ekipy filmowej. „Gdy zobaczyli, że wszyscy gapimy się na nich, nie wiedzieli czy wskoczyć z powrotem do windy i zamknąć drzwi, czy wybiec na zewnątrz (…) Więc po prostu stali w milczeniu, wpatrując się w tłum ludzi. Tą piękną parą byli Elizabeth Taylor i Eddie Fisher. Po raz pierwszy ich romans został ujawniony opinii publicznej” – relacjonował Coleman.
We wrześniu produkcja została przeniesiona do Chicago, gdzie realizowano ujęcia na LaSalle Street Station, w Omni Ambassador Hotel i na terenie portu lotniczego Chicago-Midway. W międzyczasie Coleman rozpoczął poszukiwania odpowiednich lokalizacji do sfilmowania sekwencji z atakiem samolotu na głównego bohatera. W pierwszej kolejności kierownik produkcji udał się do Indiany i Iowa, lecz nie był w stanie znaleźć plenerów spełniających wymagań Hitchcocka, zakładających, że teren musi być całkowicie płaski, bez żadnych miejsc dających jakiekolwiek schronienie lub drogę ucieczki.
Gdy ekipa zakończyła zdjęcia w Chicago, produkcję przeniesiono do Rapid City w Dakocie Południowej i w rejon góry Mount Rushmore znajdującej się w rezerwacie Black Hills. Początkowo ekipie wydano zgodę na realizację ujęć na terenie rezerwatu, lecz wkrótce Departament Zasobów Wewnętrznych Stanów Zjednoczonych cofnął decyzję po tym, jak miejscowy dziennikarz opublikował artykuł opisujący, w jaki sposób Hitchcock planował przeprowadzenie gwałtownego pościgu po twarzach prezydentów. W artykule zamieszczono również zdjęcie papierowej serwetki, na której reżyser dokładnie rozrysował trasę pościgu. Wobec odmowy Hitchcock nakazał wytwórni zbudowanie dokładnej kopii, co było znacznie korzystniejsze, zwłaszcza jeśli chodzi o utrwalenie dźwięku i oświetlenie scen. W obrębie Mount Rushmore ekipa zrealizowała kilka ujęć, w tym rozmowę „profesora” z Thornhillem i przybycie Vandamma, Leonarda i Kendall. „Z powodu sprzeciwu rządu, nie mogliśmy mieć żadnej postaci na twarzach, nawet na ujęciach realizowanych wewnątrz studia. Powiedziano nam bardzo wyraźnie, żeby kamera jedynie prześlizgiwała się pomiędzy wizerunkami prezydentów. W końcu, jak twierdzili, jest to świątynia demokracji” – wspominał w późniejszym czasie reżyser.
Po zakończeniu zdjęć w rejonie rezerwatu w połowie września ekipa wróciła do studia MGM w Culver City, gdzie nagrano wszystkie wewnętrzne ujęcia, w tym finałową sekwencję pościgową po Mount Rushmore. W pracach nad nią zastosowano kombinację nieruchomych fotografii (używanych w ujęciach z punktu widzenia) oraz przezroczyste tło. Skały przedstawiające Mount Rushmore wykonano ze specjalnej gumy piankowej. Aby uchwycić zdjęcia, scenograf Robert F. Boyle i jego asystent byli opuszczani w dół na linach przez strażników parku. Końcowe sceny filmu, rozgrywające się w lesie w Dakocie Południowej, nagrywano w studiu MGM, gdzie zasadzono setkę drzew. Za mieszkanie Vandamma, ukazane w końcowej części trwania filmu, posłużyła miniaturka domu Franka Lloyda Wrighta, widziana z oddali.
Hitchcock każdego dnia wywierał presję na Colemanie, by ten znalazł odpowiednią lokalizację do sfilmowania sekwencji ataku samolotu. Aby ułatwić poszukiwania, MGM wyposażyło kierownika produkcji w mały, dwumiejscowy samolot. Coleman znalazł nieco pustynną, odludną, polną drogę między Bakersfield i Paso Robles w San Joaquin Valley nieopodal Blackwells Corner oraz odkupił od miejscowego rolnika trzy akry pola. Boyle polecił współpracownikom przekucie kolcami płyty umiejscowionej w ziemi. Na kilka dni przed rozpoczęciem nagrywania sekwencji ekipa ścięła kukurydzę i przetransportowała ją na miejsce realizacji, wbijając każdą łodygę kukurydzy na kolec. Według Ackroyda Lehman odbył kilka dyskusji z Grantem, dotyczących miejsca ataku na jego bohatera przez samolot. Aktor kazał się obwozić samochodem po różnych stronach i oceniał je z punktu widzenia kolejnych epizodów. W opinii autora ponad dwudziestoletnie doświadczenie filmowe Granta spowodowało, że Hitchcock często słuchał sugestii aktora, między innymi dotyczących odpowiedniego ustawienia kamery w danej scenie.
Montaż i postprodukcja.
Ostatni klaps na planie padł 24 grudnia 1958. W trakcie prac montażowych Coleman i George Tomasini w scenie lądowania samolotu w pobliżu rezydencji Vandamma w Mount Rushmore dokonali zmiany pory na nocną (ujęcie realizowano późnym popołudniem, a lokalizacją była autostrada 101 nieopodal Moorpark w Kalifornii). Gdy jeden ze współpracowników Siegela poinformował, że budżet przeznaczony na film został przekroczony o 2 miliony (wzrastając tym samym do sumy ponad 4 milionów), Hitchcock zmuszony był zrezygnować na etapie postprodukcji z dodania kilku planowanych scen, w tym ujęcia przedstawiającego widok z perspektywy pilota w trakcie trwania sekwencji ataku samolotu na głównego bohatera, które pokazałoby, że strzelcem był pomocnik Vandamma Licht, oraz otwierającej sceny, ukazującej Thornhilla w swoim biurze, przeglądającego oferty ogłoszeń, oczekujących na jego zatwierdzenie (koszt sekwencji wyniósł 20 tys. dolarów). Niektóre źródła podają, że budżet przeznaczony na film wyniósł 3 miliony 300 tys. dolarów.
W styczniu i lutym 1959 reżyser odbył rozmowy z przedstawicielami Production Code Administration, którzy mieli zastrzeżenia do orientacji seksualnej Leonarda, wzmianki Thornhilla o kilku rozwodach oraz sceny kończącej film, w której mężczyzna wciąga Kendall do łóżka w przedziale pociągu, by się z nią kochać. Poddano ją ponownemu montażowi z przerobionym dialogiem zaproponowanym przez Geoffreya Shurlocka, w którym zasugerowano, że dwójka głównych bohaterów jest już małżeństwem. Kwestię tę dodano w lutym, a w opinii Billa Krohna „została ona dograna na zbliżeniu Evy ze sceny w stołówce, a tło usunięto”. Wątpliwości urzędników wzbudził także fragment dialogu wypowiadany przez Kendall, wyznającej, że nigdy nie kocha się z pustym żołądkiem. Na etapie postprodukcji tekst zmieniono na „nigdy nie rozmawiam o miłości z pustym żołądkiem”, lecz ze względu na ograniczenia budżetowe sceny nie nagrano ponownie, a jedynie podłożono dubbing. Reżyser, chcąc zachować charakterystyczne dla siebie aluzje seksualne, pod koniec marca nakazał drugiej ekipie zrealizowanie krótkiego ujęcia przedstawiającego wjazd pociągu do tunelu, którego nie uwzględniono w scenariuszu Lehmana i nie przedstawiono do zatwierdzenia urzędnikom Production Code Administration. Krohn napisał, że była to „najbardziej sugestywna metafora aktu seksualnego, jaką kiedykolwiek udało się przemycić przed cenzurą”. 29 kwietnia Siegel zarządził pokaz filmu dla całego zarządu. Kierownictwo MGM uznało, że ostateczna wersja jest za długa. Polecono Hitchcockowi usunięcie sceny rozmowy pomiędzy Thornhillem a Kendall w lesie, mającej miejsce po fałszywej strzelaninie w kawiarni na Mount Rushmore. Po konsultacji z prawnikiem reżyser odmówił, zdając sobie sprawę z warunków umowy, dających mu pełną kontrolę nad każdym aspektem powstawania filmu.
Za sugestią Kennetha MacKenny zmieniono tytuł filmu z "W kierunku północno-zachodnim" na "Północ, północny zachód" (będący aluzją do słów wypowiedzianych przez Hamleta w sztuce Williama Szekspira). Jeszcze w trakcie pisania scenariusza Hitchcock i Lehman testowali inne tytuły, między innymi "Breathless". Robocza wersja brzmiała "In a Northerly Direction". W ocenie McGilligana roboczy tytuł nikomu się nie podobał, a "Północ, północny zachód" miał zasugerować Hitchcock, lecz członkowie komisji do spraw tytułów byli podzieleni co do jego zasadności.
Muzyka.
Autorem muzyki do "Północy, północnego zachodu" jest kompozytor Bernard Herrmann, dla którego był to piąty film, przy którym współpracował z Hitchcockiem. Prace nad udźwiękowieniem trwały od stycznia do marca 1959. Jack Sullivan, autor książki "Hitchcock’s Music" (2006), zaznaczył, że motyw pościgu jest już wyraźnie słyszalny w czołówce otwierającej film, gdzie następuje dynamiczna uwertura, często powtarzana w wariacjach w całym filmie. „Miejskie siatki geograficzne, zaprojektowane przez Saula Bassa, wkraczają w taniec Herrmanna, a następnie przekształcają się w linie pędzących samochodów, modernistyczny projekt, który wprawia widownię w ruch i sprawia, że przeskakują oni przez najdłuższe, najbardziej hojne widowisko Hitchcocka” – argumentował. Kierownictwo MGM początkowo chciało konwencjonalnej muzyki autorstwa George’a Gershwina w sekwencji otwierającej.
Według Sullivana taniec i pogoń, dwa podstawowe rytmy reżysera, zyskują apoteozę. Autor wyróżnił „szczekliwe” ostinato, okrężne arpeggio, tajemnicze modalne harmonie oraz, ku zaskoczeniu, „melodię miłosną pełnym gardłem”. W jego ocenie filmy Hitchcocka zwykle oferowały muzyczne innowacje, a "Północ, północny zachód" nie był wyjątkiem. „Maniakalna energia partytury Herrmanna, będąca przekształconym dwudzielnym na trójdzielne metrum w urzekającej wersji flamenco, była czymś nowym, zestawiając długość suspensu z szybkością pościgu. Herrmann osiągnął to dzięki odważnemu minimalizmowi daleko przed czasem”. Zdaniem Stevena C. Smitha, autora książki "A Heart at Fire’s Center: The Life and Music of Bernard Herrmann" (1991), „wykorzystując wściekłe południowoamerykańskie rytmy na przemian 3/4 i 6/8, Herrmann prześciga się z instrumentalnymi partiami głosowymi w niekończącej się ewokacji szalonego tańca, który ma się odbyć między Carym Grantem a całym światem”. Wariacje fandango szczególnie słyszalne są w scenach rozgrywających się na Mount Rushmore.
Romans Thornhilla z Kendall pozwolił kompozytorowi na wprowadzenie lirycznego duetu w postaci oboju i klarnetu, z delikatnymi, napędzanymi rytmami instrumentów smyczkowych (sugerujących równomierny rytm podróży pociągiem) w sekwencji przypominającej podobnie skonstruowaną pierwszą część V symfonii Szostakowicza. W jednej z najbardziej pamiętnych scen filmu, gdy samolot atakuje na otwartym polu głównego bohatera, Herrmann zrezygnował z muzyki. Gdy Thornhill ukrywa się w gęstym polu kukurydzy, słychać jedynie szelest latającej maszyny i wiatru. Staccato pojawia się dopiero w momencie zderzenia samolotu z cysterną. W opinii Smitha świadczyło to o poczuciu „przesadnej rzeczywistości Hitchcocka”. „Jeśli jesteś malarzem, nie oznacza to, że nie możesz używać czarnego – a to jest dźwięk: czarny” – argumentował Herrmann. W opinii Krzysztofa Loski muzyka często podkreśla także erotyczny charakter więzi łączących Vandamma i Leonarda.
Ścieżka dźwiękowa.
20 stycznia 1995 na rynku ukazała się płyta CD ze ścieżką dźwiękową do filmu autorstwa Herrmanna, wydana nakładem Rhino Movie Music/Turner (nr kat. R272101).
Odbiór.
Premiera kinowa i recenzje.
Przed wydaniem filmu reżyser zapewniał dziennikarzy, że jego nowy projekt spełni oczekiwania tych widzów, którzy liczą na to, co stanowiło o sile kwintesencji typowego Hitchcockowskiego filmu. Premiera "Północy, północnego zachodu" miała miejsce 1 lipca 1959 w Chicago. Obecni na niej byli Hitchcock, Saint i Carroll. Po niej nastąpiły otwarcia w całym kraju i towarzysząca im duża kampania reklamowa. Emitowano również krótki film promocyjny, na którym reżyser obiecywał „wakacje od wszystkich problemów”. 6 sierpnia film zadebiutował w nowojorskiej Radio City Music Hall, gdzie nagrodzono go zbiorową owacją i oklaskami na stojąco. Hitchcock wysłał telegram do Lehmana, informując go o przychylnej reakcji. W połowie października reżyser udał się na dwa tygodnie do Paryża i Londynu, promując film.
Film otrzymał w większości pozytywne recenzje. Krytycy podkreślali, że po ryzykownych eksperymentach w "Zawrocie głowy" (1958) Hitchcock powrócił do zabawiania publiczności ekstrawaganckimi dreszczowcami. Wielu z nich postrzegało film jako przykład talentu reżysera do łączenia makabry z humorem i romansem. Moira Walsh na łamach magazynu „America” napisała: „Potraktowana na poważnie intryga nie ma w ogóle sensu. Jest to o tyle dobre, że potraktowana poważnie nasuwa co najmniej alarmujące wnioski o moralności głównej bohaterki, metod amerykańskich służb wywiadowczych i rozmaitych innych sprawach. Jednakże jest zadziwiające, jak zajmujący robi się ten film wraz z rozwojem akcji”. Charles Champlin postrzegał "Północ, północny zachód" jako „antologię typowych Hitchcockowskich sytuacji”. Wyrażał także uznanie dla sekwencji ataku na głównego bohatera przez samolot. Zdaniem autora scena ta reprezentuje najlepsze prace reżysera. „Newsweek” uznał film za pełen blasku, koloru i „zręczny, jeszcze raz zręczny”. Opinię Champlina podzielała Gene Gleason z „New York Herald Tribune”, dla której wspomniana scena jest jedną z najbardziej pamiętnych sekwencji z całego filmu. Pozytywną recenzję wystawił również „New York Post”, opisując "Północ, północny zachód" jako „wspaniały rollercoaster, będący karuzelą czystej rozrywki”, dodając, że jest on najbardziej ożywionym filmem od czasów "Okna na podwórze" (1954). A.H. Weiler z „The New York Timesa” napisał: „Mimo że [główni bohaterowie] są zaangażowani w błyskawiczny romans i trochę luźnych intryg, wszystko odbywa się w energicznym, prawdziwie dowcipnym i wyrafinowanym stylu, z panem Hitchcockiem na czele. "Północ, północny zachód" to barwna i ekscytująca trasa dla szpiegów, kontrwywiadowców i kochanków”. „The New Yorker” wystawił negatywną opinię, uznając, że "Północ, północny zachód" jest niezamierzoną parodią własnych dokonań Hitchcocka. W ocenie Hollisa Alperta z „Saturday Review” film był zabawny i makabryczny oraz najlepszy od wielu lat w dorobku Hitchcocka. Jeden z recenzentów „Time’a” napisał, że „akcja filmu jest płynna, bez najmniejszego zacięcia i niezwykle wciągająca”. Z kolei „Variety” nazwał film „mieszaniną Alfreda Hitchcocka – suspensu, intrygi, komedii, humoru. Rzadko uzyskuje się miksturę serwowaną tak rozkosznie”.
W późniejszych latach krytycy często nawiązywali w swoich recenzjach do "Północy, północnego zachodu", uznając, że jest on filmową kwintesencją dorobku reżysera. Sam Hitchcock przyznawał, że był on amerykańską wersją "39 kroków" (1935).
Reakcje po latach.
Zdaniem biografa Donalda Spoto, autora książki "The Life of Alfred Hitchcock: The Dark Side of Genius" (1983), "Północ, północny zachód" był „rewelacyjnym komicznym dreszczowcem o błędnej tożsamości, politycznej deprawacji, seksualnym szantażu i wszechobecnym odgrywaniu ról”. Jack Sullivan opisywał Rogera O. Thornhilla jako skrzyżowanie Freda Astaire’a z Jamesem Bondem oraz doszukiwał się w filmie cech slapstickowych. Krzysztof Loska podkreślał, że Thornhill, podobnie jak Richard Hannay z "39 kroków" i Barry Kane z "Sabotażu" (1942), „musi oczyścić się, choć równocześnie musi uciekać nie tylko przed przestępcami, ale i policją, poszukującą go pod zarzutem morderstwa”. W opinii autora podstawowym składnikiem fabularnym była opowieść o niewinności i odzyskaniu tożsamości. Loska dostrzegał w filmie cechy filmu romantycznego, a jako przykład wymieniał takie elementy składowe narracji jak wyprawa, poszukiwanie przygód, walka dobra ze złem, zdobycie pięknej dziewczyny, śmierć i zmartwychwstanie oraz powrót do domu. Zdaniem Petera Ackroyda Hitchcock zastosował kilka sprawdzonych i ulubionych motywów z wcześniejszych produkcji, ocierając się momentami o pastisz i parodię, lecz, podobnie jak jego filmowi bohaterowie, zawsze będąc o jeden krok dalej. Jak zaznaczył, już sam tytuł jest zapowiedzią czegoś niemożliwego. „Pełen jest chaosu, ruchu i dramatycznych ucieczek, które jednak wcale nie poprawiają sytuacji bohatera. Podobnie jak «O» w nazwisku Roger O. Thornhill obraz staje się intrygującą improwizacją na temat pustki i nieobecności”. Robert E. Kapsis, autor książki "Hitchcock: The Making of a Reputation" (1992), zaznaczył, że "Północ, północny zachód" otrzymał bardziej jednolitą i przychylną reakcję krytyków niż wydany trzy lata wcześniej "Człowiek, który wiedział za dużo". W jego przekonaniu krytykom, którzy po raz pierwszy oglądali film, wydawał się on idealną ilustracją szeroko nagłośnionych teorii reżysera na temat tego, jak stworzyć skuteczny dreszczowiec.
Wynik finansowy.
"Północ, północny zachód" okazał się sukcesem kasowym w momencie wejścia na ekrany kin. W trakcie dwutygodniowych pokazów w nowojorskiej Radio City Music Hall film zarobił 404 tys. 56 dolarów. Z wynikiem 5,25 miliona dolarów uplasował się na 6. miejscu w podsumowaniu roku w amerykańskim box offisie. Według Jamesa Strattona film Hitchcocka zarobił w Stanach Zjednoczonych 6,5 miliona dolarów. Całkowity dochód krajowy "Północy, północnego zachodu" szacuje się na 13 milionów 275 tys. dolarów. W 2017 film zarobił w Wielkiej Brytanii 9 tys. 942 dolary.
Nagrody i nominacje.
W 1959 Alfred Hitchcock po raz drugi z rzędu został uhonorowany Srebrną Muszlą za najlepszą reżyserię podczas 6. edycji Międzynarodowego Festiwalu Filmowego w San Sebastián (rok wcześniej nagrodzono go za "Zawrót głowy"). "Północ, północny zachód" otrzymał od Amerykańskiej Akademii i Sztuki Filmowej trzy nominacje do nagrody Akademii Filmowej – w kategoriach za najlepszy scenariusz oryginalny, najlepszą scenografię i dekorację wnętrz (film barwny) oraz najlepszy montaż. Amerykańska Gildia Reżyserów Filmowych wyróżniła Hitchcocka nominacją w kategorii za najlepsze osiągnięcie reżyserskie w filmie fabularnym. Amerykańska Gildia Scenarzystów nominowała Lehmana za najlepszy scenariusz komedii. Autor został uhonorowany nagrodą im. Edgara Allana Poego za najlepszy scenariusz filmowy. Z kolei Cary Grant zdobył statuetkę Davida di Donatello dla najlepszego aktora zagranicznego, przyznawaną przez Włoską Akademię Filmową.
Dziedzictwo.
Sekwencja z atakującym samolotem na otwartym polu uznawana jest za jeden z najbardziej pamiętnych momentów z całego filmu i klasyczny przykład suspensu. Była ona główną inspiracją dla sceny ataku helikoptera w drugim oficjalnym filmie o przygodach Jamesa Bonda "Pozdrowienia z Rosji" (1963, reż. Terence Young). Obraz Hitchcocka często określany jest mianem pierwszego filmu o przygodach Jamesa Bonda. W rozmowie z François Truffautem z 1965 reżyser przyznał: „Kiedy uzmysłowiłem sobie, że James Bond i jego naśladowcy jeszcze tylko bardziej udziwniają w istocie moje i tak już dziwne filmy przygodowe, takie jak "Północ, północny zachód", pomyślałem, że nie ma sensu, abym z nimi rywalizował”. Szyty na miarę u krawców przy Savile Row wełniany garnitur Granta, koloru szarego, przeszedł do historii filmu jako jeden z najbardziej kultowych. Tytuł filmu był inspiracją do nazwy festiwalu muzycznego South by Southwest, odbywającego się corocznie w Austin od 1987. Pomysłodawcą był Louis Black, współzałożyciel i redaktor „The Austin Chronicle”.
W 1995 National Film Preservation Board uznało "Północ, północny zachód" za „kulturowo historyczny lub estetycznie znaczący” i wytypowany do konserwacji w National Film Registry przez Bibliotekę Kongresu. American Film Institute czterokrotnie doceniał obraz Hitchcocka. W 1998 sklasyfikował go na 40. miejscu w opublikowanym przez siebie rankingu „stu najlepszych amerykańskich filmów”, natomiast w 2007 na 55. Rok później AFI uznał "Północ, północny zachód" za 7. (na dziesięć możliwych miejsc w wybranym gatunku) „najlepszy kryminał” oraz wymienił go w gronie „100 najbardziej trzymających w napięciu amerykańskich filmów” (4. miejsce). W 1999 „Entertainment Weekly” sklasyfikował "Północ, północny zachód" na 44. lokacie w przygotowanym przez siebie zestawieniu „100 najlepszych filmów wszech czasów”. W 2005 scenariusz pióra Lehmana został uznany przez Amerykańską Gildię Scenarzystów za jeden ze „101 najlepszych, jakie kiedykolwiek napisano” (21. pozycja). Trzy lata później brytyjski magazyn branżowy „Empire”, na podstawie 10 tys. głosów czytelników, ocen 150 hollywoodzkich twórców filmowych i 50 krytyków, opracował ranking „500 najlepszych filmów wszech czasów”, w którym "Północ, północny zachód" zajął 98. pozycję.
W trzecim odcinku (pod tytułem „The Deadly Assassin” z 1976) 14. sezonu serialu science fiction "Doktor Who" złożono hołd filmowi Hitchcocka. Gdy tytułowy Doktor zostaje fałszywie oskarżony o morderstwo o podłożu politycznym, zostaje zaatakowany z dwupłatowca pilotowanego przez jednego z popleczników wroga. Nawiązania do sekwencji z samolotem są widoczne także w komediodramacie "Arizona Dream" (1993, reż. Emir Kusturica), gdzie jeden z bohaterów (Vincent Gallo) odgrywa słynną scenę.
W 2015 "Północ, północny zachód" został zaadaptowany przez Carolyn Burns na potrzeby sztuki teatralnej, którą wyreżyserował Simon Phillips. Premiera odbyła się w Melbourne Theatre Company. W roli Rogera O. Thornhilla wystąpił Matt Day, natomiast Evę Kendall zagrała Amber McMahon.

</doc>
<doc id="289531" url="https://pl.wikipedia.org/wiki?curid=289531" title="Rajd Hiszpanii 2005">
Rajd Hiszpanii 2005

Rezultaty Rajdu Katalonii w 2005 roku, który odbył się w dniach 28 października – 30 października:
Klasyfikacja po 15 rundach.
Tabele przedstawiają tylko pięć pierwszych miejsc.

</doc>
<doc id="289532" url="https://pl.wikipedia.org/wiki?curid=289532" title="Rafael Benítez">
Rafael Benítez

Rafael „Rafa” Benítez Maudes (ur. 16 kwietnia 1960 w Madrycie) – hiszpański piłkarz i trener.
Jest wychowankiem Realu Madryt. Ponadto był zawodnikiem klubów z Parli i Linares. W wieku dwudziestu sześciu lat zakończył piłkarską przygodę i poświęcił się działalności szkoleniowej. Początkowo pracował z dziećmi i młodzieżą, m.in. w Realu Madryt. Jako trener zespołu seniorów zadebiutował w 1995 roku w Realu Valladolid. Aż do 2001 roku, kiedy został szkoleniowcem Valencii CF, prowadził drużyny drugoligowe lub walczące o utrzymanie się w Primera División. Z Valencią dwukrotnie wywalczył mistrzostwo Hiszpanii oraz – w 2004 roku – Puchar UEFA. Dobrą passę kontynuował w Liverpoolu FC i dzięki wygraniu Pucharu Anglii oraz dwukrotnemu awansowi do finału Ligi Mistrzów stał się jednym z najbardziej cenionych współczesnych szkoleniowców. Kontrakt z Liverpoolem rozwiązał za porozumieniem stron 3 czerwca 2010 roku. Z dniem 8 czerwca 2010 roku stał się trenerem włoskiego klubu Inter Mediolan. 23 grudnia 2010 roku został zwolniony z funkcji trenera Interu Mediolan.
Kariera szkoleniowa.
W drugiej połowie lat 80. zajmował się szkoleniem dzieci i młodzieży w Castilli i Realu Madryt. Później przez pięć lat był trenerem drugiej drużyny Realu.
Samodzielną pracę z zespołem seniorów rozpoczął w 1995 roku, w pierwszoligowym Realu Valladolid, z którym na koniec sezonu 1995–1996 zajął szesnaste miejsce w lidze. Później pracował w drugoligowej Osasunie Pampeluna oraz Extremadurze Almendralejo, z którą najpierw wywalczył awans do Primera División, by po roku znów zawitać do drugiej ligi. W rozgrywkach 2000/2001 był trenerem również grającej na przedsionku ekstraklasy CD Tenerife Santa Cruz.
Kiedy latem 2001 roku szefowie Valencii pożegnali się z Héctorem Raúlem Cúperem, ku zaskoczeniu większości obserwatorów nowym trenerem został właśnie Benítez, który wówczas razem z Tenerife przygotowywał się do powrotu do I ligi. Już w pierwszym sezonie spędzonym w Walencji 42-letni madrytczyk zdobył mistrzostwo kraju. Kiedy w 2004 roku odchodził do u miał na swoim koncie dwa tytuły mistrza Hiszpanii oraz pierwszy w historii klubu Puchar UEFA.
Największą niespodziankę sprawił jednak wiosną 2005 roku, gdy prowadzony przez niego zespół z Liverpoolu pokonał faworytów (Chelsea F.C., A.C. Milan) i zdobył najważniejsze piłkarskie trofeum – Puchar Mistrzów. Pomimo że w rozgrywkach ligowych nie odniósł większych sukcesów, to Rafa Benítez był uważany ówcześnie za jednego z wybitniejszych szkoleniowców. Między innymi był trzecim w historii trenerem (po swoim poprzedniku w Liverpool FC – Bobie Paisleyu oraz José Mourinho), który zdobył z rzędu Puchar UEFA i Puchar Mistrzów.
3 czerwca 2010 Liverpool poinformował za pośrednictwem oficjalnej strony internetowej o odejściu z klubu Rafaela Beníteza. Kontrakt został rozwiązany za porozumieniem stron. Już w niespełna tydzień później znalazł nową posadę w Internazionale, najlepszej ówcześnie drużynie w Europie (po wygraniu Ligi Mistrzów w 2010 r.)
23 grudnia 2010 Inter poinformował za pośrednictwem oficjalnej strony klubowej o zwolnieniu z funkcji trenera Rafaela Beníteza, jednocześnie dziękując za wygrane trofea: Klubowe Mistrzostwa Świata oraz Superpuchar Włoch.
21 listopada 2012 oficjalna strona Chelsea F.C. poinformowała, że zostanie on tymczasowym trenerem londyńskiego klubu, pełniącym swoją funkcję do końca sezonu. Podczas pracy w Chelsea zdobył puchar Ligi Europy.
24 maja 2013 roku ogłoszono, że po wygaśnięciu jego kontraktu z Chelsea, zostanie trenerem SSC Napoli.
3 czerwca 2015 został trenerem Realu Madryt, zaś 4 stycznia 2016 po remisie z Valencią zwolniony z tej funkcji.
11 marca 2016 został trenerem Newcastle United.
Statystyki kariery.
Trener.
"Aktualne na 25 września 2020."

</doc>
<doc id="289534" url="https://pl.wikipedia.org/wiki?curid=289534" title="Czarnostawiańska Przełęcz">
Czarnostawiańska Przełęcz

Czarnostawiańska Przełęcz (, , , 2340 m) – stosunkowo szeroka przełęcz w grani głównej Tatr, oddzielająca od siebie Mięguszowieckie Szczyty i Wołowy Grzbiet, a dokładniej ich skrajne punkty, Mięguszowiecki Szczyt Czarny ("Východný Mengusovský štít", 2410 m) i Hińczową Turnię ("Hincova veža", 2372 m).
Opis przełęczy.
Po stronie polskiej ku północnemu wschodowi do Wyżniego Czarnostawiańskiego Kotła w Dolinie Rybiego Potoku opada z przełęczy skalisto-trawiasta ściana poprzecinana żlebami. Nie tworzą one jednak ciągłego żlebu opadającego na piargi u podnóży ścian. Po stronie słowackiej ku południowemu zachodowi z przełęczy do Doliny Hińczowej opada częściowo piarżysta, częściowo płytowa depresja. Przełęcz stanowi dość dogodny dostęp do Wołowego Grzbietu, nie służy jednak jako przejście pomiędzy sąsiednimi dolinami.
W rejonie przełęczy stwierdzono występowanie rutewnika jaskrowatego – bardzo rzadkiej rośliny, w Polsce występującej tylko w Tatrach i to w nielicznych tylko miejscach (na Czarnostawiańskiej Przełęczy znajduje się najwyżej położone w Tatrach stanowisko tej rośliny).
Historia zdobycia.
Najprawdopodobniej pierwszymi taternikami, którzy przeszli przez tę przełęcz, byli dwaj bracia Schrimpf. Podczas wycieczki (22 sierpnia 1886 r.) zabłądzili w Dolinie Mięguszowieckiej i przeszli nad Czarny Staw pod Rysami w bliżej nieokreślonym miejscu. Podczas przejścia starszy z braci stoczył się po zaśnieżonym zboczu i potłukł się, następnego dnia zaś został zniesiony w dół przez wezwanych na pomoc górali.
Pierwsze odnotowane wejścia:
Taternictwo.
Najłatwiejsze wejście na przełęcz jest z Mięguszowieckiej Przełęczy pod Chłopkiem trawersem po słowackiej stronie Mięguszowieckiego Szczytu Czarnego (droga nr 6). Dla turystów jest to jednak obszar zamknięty, dopuszczalne jest tutaj natomiast uprawianie taternictwa. Jest kilka dróg wspinaczkowych:

</doc>
<doc id="289535" url="https://pl.wikipedia.org/wiki?curid=289535" title="Stefan Niesiołowski">
Stefan Niesiołowski

 (ur. 4 lutego 1944 w Kałęczewie) – polski polityk, entomolog i nauczyciel akademicki, profesor nauk biologicznych (2005). Działacz opozycji demokratycznej w okresie PRL.
Poseł na Sejm X, I, III, VI, VII i VIII kadencji (1989–1993, 1997–2001, 2007–2019), w latach 2005–2007 senator VI kadencji, wicemarszałek Sejmu VI kadencji.
Życiorys.
Wykształcenie i działalność naukowa.
W 1966 ukończył studia na Wydziale Biologii i Nauk o Ziemi Uniwersytetu Łódzkiego i podjął następnie pracę jako pracownik naukowy tej instytucji. W 1979 uzyskał stopień doktora nauk biologicznych, a w 1990 stopień doktora habilitowanego. W 2005 otrzymał tytuł naukowy profesora nauk biologicznych. Jako nauczyciel akademicki związany z macierzystą uczelnią, został profesorem w Katedrze Zoologii Bezkręgowców i Hydrobiologii UŁ. Specjalizuje się w zagadnieniach z zakresu entomologii.
Działalność polityczna do 1989.
Podczas studiów był uczestnikiem duszpasterstwa akademickiego. W 1965 został współzałożycielem (wraz z Andrzejem Czumą, Benedyktem Czumą, Marianem Gołębiewskim i Emilem Morgiewiczem) konspiracyjnej organizacji Ruch. W latach 1968–1970 uczestnik akcji wynoszenia z instytucji państwowych sprzętu poligraficznego do wydawania podziemnego „Biuletynu”, gdzie był autorem tekstów o tematyce historycznej. W 1965 namalował słowo „Katyń” na pomniku przyjaźni polsko-radzieckiej w Łodzi, w sierpniu 1968 zrzucił tablicę z płaskorzeźbą Włodzimierza Lenina ze szczytu Rysów w Tatrach, a w 1970 był pomysłodawcą podpalenia Muzeum Lenina w Poroninie.
W czerwcu 1970 został aresztowany w związku z oskarżeniem o przygotowania do obalenia przemocą ustroju PRL. 23 października 1971 skazany wyrokiem Sądu Wojewódzkiego w Warszawie na karę 7 lat pozbawienia wolności. Karę odbywał w zakładzie karnym w Barczewie. 24 września 1974 zwolniony został na mocy amnestii. W grudniu 1975 został sygnatariuszem listu do Sejmu PRL przeciwko proponowanym zmianom w Konstytucji PRL. Od 1977 działał w ROPCiO, publikował teksty w niezależnym piśmie „Opinia”.
Od września 1980 należał do Niezależnego Samorządnego Związku Zawodowego „Solidarność”, był członkiem Komitetu Założycielskiego na Uniwersytecie Łódzkim, a w 1981 przewodniczącym komisji uczelnianej związku. W maju 1981 był delegatem na I WZD Regionu Ziemia Łódzka. Współzałożyciel, autor i redaktor pisma związkowego „Solidarność Ziemi Łódzkiej”.
Po wprowadzeniu stanu wojennego w Polsce został internowany w ośrodku odosobnienia w Jaworzu, a następnie w Darłówku. 26 listopada 1982 został zwolniony z internowania. Później prowadził wykłady i prelekcje w kościołach, publikował także w pismach podziemnych: „Antyk”, „Kurs”, „Biuletyn Uniwersytetu Łódzkiego”, „Prześwit”, „Tygodnik Mazowsze”.
W związku ze swoją działalnością opozycyjną w latach 1970–1973, 1974–1986 i 1986–1987 był rozpracowywany przez funkcjonariuszy Służby Bezpieczeństwa.
Działalność polityczna od 1989.
Był współzałożycielem Zjednoczenia Chrześcijańsko-Narodowego, od początku zasiadając w jego władzach naczelnych. W sejmie kontraktowym wspólnie z Markiem Jurkiem i Janem Łopuszańskim współtworzył charakterystyczny wizerunek tej partii. Wystąpił ze Zjednoczenia w 2001, w tym samym roku krótko związany był z Przymierzem Prawicy. W 2003 wraz ze Zbigniewem Romaszewskim i Janem Rulewskim współtworzył ugrupowanie Suwerenność-Praca-Sprawiedliwość.
Był posłem trzech kadencji – w latach 1989–1991 z ramienia Komitetu Obywatelskiego, w latach 1991–1993 z ramienia Wyborczej Akcji Katolickiej i w latach 1997–2001 z ramienia Akcji Wyborczej Solidarność, kiedy przewodniczył zespołowi chrześcijańsko-narodowemu w ramach klubu parlamentarnego AWS, który skupiał posłów i senatorów ZChN. W wyborach parlamentarnych w 2001 kandydował ponownie na posła z poparciem Ruchu Społecznego AWS, jednak Akcja Wyborcza Solidarność Prawicy nie uzyskała mandatów w Sejmie.
W 2005 został wybrany na senatora z okręgu łódzkiego z rekomendacji Platformy Obywatelskiej (startował jako bezpartyjny, następnie wstąpił do PO). PO zgłaszała jego kandydaturę na wicemarszałka Senatu, jednak została ona odrzucona w tajnym głosowaniu. W trakcie VI kadencji Senatu pełnił funkcję przewodniczącego Komisji Spraw Zagranicznych.
W wyborach parlamentarnych w 2007 po raz czwarty uzyskał mandat poselski, otrzymując w okręgu lubuskim 69 385 głosów. 6 listopada 2007 został wybrany wicemarszałkiem Sejmu, otrzymując 292 głosy poparcia przy 158 głosach sprzeciwu. Objął również funkcję przewodniczącego Polsko-Tajwańskiego Zespołu Parlamentarnego. 8 lipca 2010, po rezygnacji Bronisława Komorowskiego, tymczasowo wykonywał obowiązki marszałka Sejmu.
W wyborach w 2011 został wybrany na posła VII kadencji, otrzymując w okręgu lubuskim 36 993 głosy. W 2015 również z powodzeniem ubiegał się o poselską reelekcję (dostał 29 304 głosy). We wrześniu 2016 wystąpił z PO, współtworząc koło poselskie i stowarzyszenie Europejscy Demokraci, które w listopadzie tego samego roku współtworzyło Unię Europejskich Demokratów. W 2017 zasiadł w zarządzie krajowym tej partii, a w lutym 2018 w federacyjnym klubie poselskim PSL-UED (po rozwiązaniu koła UED), przekształconym w lipcu 2019 w klub PSL-Koalicja Polska. Wszedł w skład Komitetu Wspierania Muzeum Historii Żydów Polskich Polin w Warszawie.
W styczniu 2019 prokurator Prokuratury Krajowej wystąpił o uchylenie politykowi immunitetu w związku z zamiarem przedstawienia mu zarzutów dokonania przestępstw korupcyjnych z lat 2013–2015. Stefan Niesiołowski zrzekł się immunitetu i zaprzeczył popełnieniu zarzuconych mu w kwietniu tego samego roku czynów (mających polegać na przyjmowaniu i żądaniu korzyści osobistych oraz majątkowych od znanych mu przedsiębiorców). Nie wystartował w wyborach parlamentarnych w 2019 i ogłosił zakończenie swojej kariery politycznej. W czerwcu 2022 Sąd Rejonowy dla Łodzi-Widzewa nieprawomocnie uniewinnił polityka od wszystkich zarzucanych mu czynów.
Rodzina i życie prywatne.
Jego dziadek Bronisław Łabędzki został w 1905 zesłany na Syberię za organizowanie strajku szkolnego. Wuj Tadeusz Łabędzki był jednym z przedwojennych przywódców Młodzieży Wszechpolskiej. Został zabity w 1946 przez funkcjonariuszy Ministerstwa Bezpieczeństwa Publicznego w czasie przesłuchania. Ojcem Stefana Niesiołowskiego był Janusz Myszkiewicz-Niesiołowski, uczestnik wojny polsko-bolszewickiej oraz kampanii wrześniowej, w okresie okupacji żołnierza AK. Jego matką była Halina z domu Łabędzka.
Stefan Niesiołowski jest żonaty z Anną Królikowską-Niesiołowską, ma córkę Joannę Niesiołowską-Księżak. Jego bratem jest Marek Niesiołowski, również działacz opozycji w okresie PRL. Działał m.in. w Klubie Inteligencji Katolickiej w Łodzi oraz w Stowarzyszeniu Pisarzy Polskich.

</doc>
<doc id="289536" url="https://pl.wikipedia.org/wiki?curid=289536" title="Leigh Adams">
Leigh Adams

Leigh Scott Adams (ur. 28 kwietnia 1971 w Mildura) – australijski żużlowiec.
Kariera sportowa.
Swoją karierę rozpoczął w wieku ośmiu lat. Jest 3-krotnym mistrzem świata w drużynie z lat: 1999, 2001 i 2002, indywidualnym brązowym medalistą z 2005 oraz srebrnym z 2007, mistrzem świata do lat 21 z 1992, 10-krotnym mistrzem Australii na żużlu z lat: 1992, 1993, 1994, 1997, 2000, 2002, 2003, 2004, 2006, 2009, 8-krotnym zwycięzcą turniejów Grand Prix na żużlu. W 1999, 2000, 2001 i 2004 roku zdobył Zlatą Prilbę.
Zawodnik ten jest najskuteczniejszym obcokrajowcem w historii w rozgrywkach w najwyższej lidze polskiej sezonu zasadniczego. Razem z punktami bonusowymi (ale bez bonusów za tzw. jokera) zgromadził 2835 pkt. Pierwszy ustanowił rekord toru na nowym obiekcie Motoarena w Toruniu oraz jako pierwszy przekroczył barierę 10 000 punktów zdobytych w lidze angielskiej (20 kwietnia 2009 roku). Karierę żużlową zakończył w 2010 r. w barwach Unii Leszno, z którą w tym samym roku zdobył złoty medal drużynowych mistrzostw Polski.
Starty w lidze.
Liga brytyjska
Liga polska
Liga szwedzka
Liga duńska
Liga czeska
Liga rosyjska
Osiągnięcia.
Indywidualne Mistrzostwa Świata
Indywidualne Mistrzostwa Świata Juniorów
Drużynowe Mistrzostwa Świata
Drużynowy Puchar Świata
Mistrzostwa Świata Par
Indywidualny Puchar Mistrzów
Indywidualne Mistrzostwa Australii
MIM Australii do lat 16 (125 cm³) (Individual Junior Australian Championship Under 16 [125 cm³])
Młodzieżowe Indywidualne Mistrzostwa Australii
Drużynowe Mistrzostwa Polski - Sezon Zasadniczy Najwyższej Klasy Rozgrywkowej.
W nawiasie miejsce w danej kategorii (śr/m oraz śr/b - przy założeniu, że zawodnik odjechał minimum 50% spotkań w danym sezonie)
Podsumowanie
W nawiasie miejsce w danej kategorii biorąc pod uwagę tylko zawodników zagranicznych (śr/m oraz śr/b - przy założeniu, że zawodnik odjechał minimum 25 spotkań)
Inne ważniejsze turnieje.
Memoriał Edwarda Jancarza w Gorzowie Wlkp.
Zlatá Přilba w Pardubicach
Memoriał Alfreda Smoczyka w Lesznie
Wypadek.
7 czerwca 2011 Leigh Adams podczas treningu do pustynnego wyścigu Finke Desert Race uległ poważnemu wypadkowi. Były żużlowiec wjechał do suchego koryta rzeki. Gazeta Mildura Independet podała, że do wypadku doszło, kiedy zawodnik dotarł do fragmentu trasy, gdzie się wznosiła, zakręcała, a potem urywała nad wąwozem. Najprawdopodobniej nie udało mu się skręcić i runął na skaliste dno wyschniętej rzeki. W wyniku tego upadku złamał kręgosłup oraz uszkodził rdzeń kręgowy.

</doc>
<doc id="289538" url="https://pl.wikipedia.org/wiki?curid=289538" title="Latyczyn">
Latyczyn

Latyczyn – wieś położona w województwie lubelskim, w powiecie zamojskim, w środkowej części gminy Radecznica. W latach 1975–1998 miejscowość położona była w województwie zamojskim. Wieś znajduje się w sąsiedztwie wsi Zaburze.
Swoją nazwę zawdzięcza możnemu rodowi Latyczyńskich, którzy ponad cztery wieki byli jej właścicielami.
Historia.
Początków istnienia wsi należy doszukiwać się w XII wieku. Pierwszymi mieszkańcami Latyczyna byli najprawdopodobniej uchodźcy, którzy z dala od ważniejszych szlaków komunikacyjnych (dróg waśni etnicznych i zbrojnych) szukali schronienia. Żyzna ziemia i nadmiar łąk stwarzały dogodne warunki do upraw rolnych i hodowli.
W ówczesnym okresie powstawania wsi trwał stały konflikt na pograniczu polsko-ruskim (ziemia sandomierska Korony Polskiej oraz Grody Czerwieńskie i ziemia chełmska znajdowały się w posiadaniu raz Rusi, raz Polski). Sąsiednie Zaporze wchodziło w skład ziemi sandomierskiej.
Wieś otoczona w dawnych czasach z dwóch stron bagnami i torfowiskami, od wschodu rzeką Gorajec oraz innym ciekiem wodnym od południa, mając na zachodzie ścianę odległego o kilometr dużego kompleksu leśnego wraz z wąwozami Łysej Góry (305 m n.p.m.) stanowiła w tamtych warunkach możliwość bezpiecznego schronienia i ukrycia w przypadku zagrożenia.
Oprócz wyznawców kościoła rzymskokatolickiego są również Świadkowie Jehowy (Sala Królestwa).

</doc>
<doc id="289542" url="https://pl.wikipedia.org/wiki?curid=289542" title="Jeet Kune Do">
Jeet Kune Do

Jeet Kune Do (czyt. "dżit kun do") – sztuka walki stworzona przez Bruce’a Lee. Jeet oznacza przechwycenie, Kune to pięść a Do to droga, co tłumacząc na język polski oznacza „Drogę przechwytującej pięści.” Sam Bruce Lee nazwał to, co ćwiczył mianem Jeet Kune Do dopiero w 1967. Przed nadaniem tej nazwy sztukę walki, którą ćwiczył nazywał Jun Fan Gung Fu. Jeet Kune Do jest efektem wieloletniej pracy i wynikiem jego studiów na temat kinetyki, zasad dynamiki, mechaniki ludzkiego ciała, w efekcie czego jest to unikalna sztuka walki ze swoją własną strukturą i technikami stworzonymi przez Bruce’a Lee.
Bruce Lee odrzucił tradycyjne sztuki walki i będąc zainspirowany „zachodnimi sztukami walki” skierował się w stronę nauki kinetyki i praw fizyki w efekcie czego zdefiniował Jeet Kune Do jako „Naukową walkę uliczną”, jako że każda technika była wynikiem szczegółowej naukowej analizy, która miała działać w sytuacji prawdziwej walki. Bruce badał szczegółowe, sprecyzowane aspekty, jako że miał wizję swojej sztuki walki, wiedział czego chce i jak ma wyglądać jego Jeet Kune Do. Pomimo faktu, że Bruce był mocno inspirowany przez boks starej ery, zwany „słodką nauką”, oraz szermierką, to Jeet Kune Do nie jest ani boksem ani szermierką, nie jest sportem, a naukowym podejściem do sztuki walki i charakteryzuje je prostota, bezpośredniość i nieklasyczność.
Innymi słowy Jeet Kune Do jest tym co ćwiczył i jak ćwiczył Bruce Lee, to jak w najbardziej skuteczny według niego sposób używał swoich rąk i nóg, masy ciała, taktyki, oraz praw fizyki do walki. Jednakże oprócz aspektu technicznego, w JKD jest również aspekt filozoficzny, który wykracza poza kopnięcia i uderzenia, ale naucza sztuki życia.

</doc>
<doc id="289557" url="https://pl.wikipedia.org/wiki?curid=289557" title="House of the Blues">
House of the Blues

House of the Blues – płyta Johna Lee Hookera wydana w 1960 roku. Materiał na płytę nagrano w latach 1951-1952 w Detroit. Oryginalnie wydana przez wytwórnię płytową Chess Records i nosi numer katalogowy LP-1438. Doczekała się serii reedycji. Płyta została także wydana w 1998 jako dwupłytowe wydanie pod nazwą The Complete 50's Chess Recordings.

</doc>
<doc id="289558" url="https://pl.wikipedia.org/wiki?curid=289558" title="Atomic">
Atomic

Atomic – austriacki producent nart i innego sprzętu narciarskiego.
Firma powstała w 1955 roku, a głównym inwestorem był Alois Rohrmoser.
Siedziba firmy mieści się w Altenmarkt. Produkty firmy Atomic są bardzo rozpowszechnione w świecie, jest to jedna z najpopularniejszych firm produkujących sprzęt narciarski obok
Elana, Rossignola, Heada, Salomona oraz Fischera.
Do Teamu Atomic należą między innymi: Janne Ahonen, Thomas Morgenstern, Anders Bardal, Tom Hilde, Hermann Maier, Giorgio Rocca, Markus Larsson (należał także Bode Miller), czy wielu skoczków narciarskich.

</doc>
<doc id="289562" url="https://pl.wikipedia.org/wiki?curid=289562" title="Klasy i kategorie dróg publicznych w Polsce">
Klasy i kategorie dróg publicznych w Polsce

W Polsce drogi publiczne są podzielone na klasy (określające zbiór wymagań technicznych i użytkowych) oraz kategorie (wynikające z funkcji drogi w sieci drogowej).
Historia.
Po raz pierwszy kategorie dróg publicznych w Polsce unormowano 10 grudnia 1920, wprowadzając – od 15 stycznia 1921 – podział sieci drogowej na cztery kategorie, zależnie od ważności danego szlaku:
Taki system kategoryzacji dróg publicznych obowiązywał do 6 maja 1962, kiedy dokonano reformy, wprowadzającej trójstopniowy podział:
obowiązujący do 30 września 1985, gdy weszła w życie nowa ustawa o drogach publicznych.
Klasy dróg publicznych.
Rozporządzenie Ministra Transportu i Gospodarki Morskiej z dnia 2 marca 1999 roku w sprawie warunków technicznych, jakim powinny odpowiadać drogi publiczne i ich usytuowanie () w celu określenia wymagań technicznych i użytkowych wprowadza następujące klasy dróg oraz ich hierarchię, zaczynając od drogi o najwyższych parametrach:
Kategorie dróg publicznych.
Ustawa z dnia 21 marca 1985 roku o drogach publicznych (, ze zm.) dzieli drogi ze względu na ich funkcje w sieci drogowej na następujące kategorie:
Ulice leżące w ciągu ww. dróg należą do tej samej kategorii co te drogi. Drogi krajowe stanowią własność Skarbu Państwa, a drogi wojewódzkie, powiatowe i gminne stanowią własność właściwego samorządu województwa, powiatu lub gminy.

</doc>
<doc id="289565" url="https://pl.wikipedia.org/wiki?curid=289565" title="Franciszek Tepa">
Franciszek Tepa

Franciszek Tomasz Tepa (także Teppa) (ur. 17 września 1829 we Lwowie, zm. 23 grudnia 1889 tamże) – polski malarz i etnograf.
Życiorys.
Był synem lwowskiego cukiernika Tomasza i Katarzyny ze Szpoynarowskich. W latach 1842-46 studiował malarstwo w lwowskiej Akademii Stanowej u Jana Maszkowskiego, a także w Akademii Sztuk Pięknych w Wiedniu, Akademii Sztuk Pięknych w Monachium i Akademii w Paryżu.
Uczestnik Wiosny Ludów podczas pobytu w Wiedniu. W tym mieście podczas nauki na Akademii zasłynął ze swych miniatur na kościach słoniowych, które były zamawiane przez sam dwór bawarski.
W 1852 wraz z hrabią Adamem Potockim, jego żoną, oraz z publicystą krakowskim Maurycym Mannem odbył podróż do Grecji, Egiptu i Palestyny, czego wynikiem były jedne z pierwszych dzieł o tematyce orientalnej w polskim malarstwie. Z wyprawy tej Tepa przywiózł także tzw. "rączkę egipskiej księżniczki ozdobioną pierścieniem", której w posiadanie miał wejść podczas eksploracji jednego z egipskich grobowców. Eksponat ten po jego śmierci był wystawiony w ekspozycji stałej w lwowskim Ossolinem. Dzisiejszy jego los pozostaje nieznany. W 1855 roku wyjechał do Paryża, gdzie namalował portrety Mickiewicza, Lenartowicza, Goszczyńskiego i Krasińskiego.
Po powrocie z Paryża w 1858 zamieszkał na stałe we Lwowie, tworząc studia typów ludowych i widoków okolic dla hrabiego Włodzimierza Dzieduszyckiego. W 1872 roku otrzymał propozycję profesury na krakowskiej Akademii Sztuk Pięknych, którą z powodu przywiązania do Lwowa odrzucił.
Franciszek Tepa zmarł w uwielbionym Lwowie i tam też został pochowany na miejscowym Cmentarzu Łyczakowskim.
Twórczość.
Malował głównie portrety akwarelowe, miniatury portretowe na kościach słoniowych, obrazy ludowe i orientalistyczne.
Uczniem Tepy był m.in. Franciszek Żmurko. Także bratanek Franciszka, Bruno Tepa zasłynął jako słynny lwowski malarz.
Jego dzieła znajdują się w zbiorach m.in. Lwowskiej Galerii Sztuki, które po zakończeniu II wojny światowej i zmianie granic państwowych nie zostały zwrócone, wraz z innymi bezcennymi zabytkami kultury polskiej, Państwu Polskiemu jako prawowitemu właścicielowi. Także W Muzeach Narodowych w Krakowie, Warszawie, Wrocławiu i w licznych zbiorach prywatnych.
Życiu i twórczości Franciszka Tepy poświęcona jest monografia Michała Domańskiego "Ze studiów nad malarstwem lwowskim w XIX wieku. Franciszek Tomasz Tepa i jego krąg" (1985).

</doc>
<doc id="289574" url="https://pl.wikipedia.org/wiki?curid=289574" title="Biometria">
Biometria

Biometria – nauka zajmująca się badaniem zmienności populacji organizmów. Wyniki pomiarów biometrycznych po opracowaniu metodami statystyki matematycznej wykorzystywane są, między innymi w antropologii, fizjologii, genetyce, hodowli, medycynie, paleontologii.
Biometria to również technika dokonywania pomiarów istot żywych. W najnowszych zastosowaniach ukierunkowana jest na metody automatycznego rozpoznawania ludzi na podstawie ich cech fizycznych. Przykładem urządzeń do pomiarów biometrycznych na podstawie których można identyfikować konkretne osoby jest system rozpoznawania tęczówki rejestrujący obraz tęczówki.
Biometryczne metody badają cechy fizyczne (np. tęczówka, siatkówka (dno oka) linie papilarne, układ naczyń krwionośnych na dłoni lub przegubie ręki, kształt dłoni, kształt linii zgięcia wnętrza dłoni, kształt ucha, twarz, rozkład temperatur na twarzy, kształt i rozmieszczenie zębów, zapach, DNA itp.), jak też i cechy behawioralne, tzn. związane z zachowaniem (np. sposób chodzenia, podpis odręczny, ale też pisząc na klawiaturze komputera, głos, a nawet można wpisać tu sposób reakcji mózgu, fala P300, na pewne znane informacje-bodźce). Fala P300 jest reakcją mózgu powstającą w czasie 300 milisekund od bodźca. Jest ona charakterystyczna dla każdego człowieka. Biometryczne techniki w praktycznych zastosowaniach zajmują się przede wszystkim weryfikacją osób (porównują uzyskane cechy z zapisaną wcześniej próbką, czyli dokonuje się wyboru jednego z wielu i weryfikuje), a w mniejszym stopniu ich identyfikacją kiedy to uzyskane z pomiaru cechy należy porównać z każdą zapisaną w bazie próbką.
Ważnymi wadami metod biometrycznych są fakty, że nie u wszystkich osób dana cecha funkcjonuje w stanie możliwym do jej pomiaru oraz że prawie wszystkie cechy ulegają zmianom w trakcie życia.
Niektóre zmiany (choroby) w obrębie oczu mają wpływ na skuteczność metod biometrycznych opartych o wzorzec siatkówki i tęczówki. Skanowanie biometryczne oparte na wzorcu siatkówki oka zaburzają schorzenia naczyń tej tkanki (odwarstwienie, zator tętnicy i zakrzep żyły środkowej siatkówki). Z kolei biometrię opartą na wzorcu tęczówki oka zaburzają stany patologiczne powodujące jej znaczne przesłonięcie i deformację (np. guzy i obecność ropy). Wzorca tęczówki nie zaburza natomiast krew w komorze przedniej, wcześniejsze operacje jaskry oraz zaćma.
Zastosowanie biometrii.
Biometria wykorzystywana jest przede wszystkim jako sposób "kontroli dostępu" do chronionych pomieszczeń lub autoryzacji użytkowników korzystających z określonych danych, programów czy urządzeń. Podstawową jej funkcją jest więc uniemożliwianie realizacji nieautoryzowanego dostępu do bankomatów, komputerów osobistych, sieci komputerowych, telefonów komórkowych, domowych systemów alarmowych, zamków drzwiowych, kart procesorowych itp. Ponadto w obiektach użyteczności publicznej i firmach, systemy biometryczne wspomagają wyszukiwanie miejsca pobytu wybranych osób oraz rejestrację czasu pracy.
Trwają badania nad wykorzystaniem behawioralnych metod biometrycznych, w realizacji kontroli logicznej uczestników niestacjonarnych sesji egzaminacyjnych, analizujących dynamikę pisania na tablecie graficznym, wykonywania podpisu odręcznego czy metody oparte o dynamikę pisania na klawiaturze. Ponadto głównie ze względów bezpieczeństwa, część krajów wprowadziła rozwiązania biometryczne na granicach, a część prowadzi zaawansowane prace nad takim zastosowaniem biometrii. Jednak nawet te państwa, które do tej pory nie były zbytnio zainteresowane takimi rozwiązaniami, będą zobligowane do ich wprowadzenia, ze względu na plany budowy, w niedalekiej przyszłości, ogólnoświatowego systemu danych biometrycznych (wykorzystującego dane policyjne, administracyjne itp. z poszczególnych krajów dla realizacji wspólnych celów).
Rozwiązania biometryczne działają już z powodzeniem m.in. na lotniskach w Stanach Zjednoczonych czy w Australii. Ta ostatnia zdecydowała się na zastosowanie systemu rozpoznawania twarzy (o nazwie Smart Gate), który działa równolegle z tradycyjnymi punktami odprawy paszportowej. Odprawa z zastosowaniem czytnika twarzy trwa jedynie 6 sekund i jest niezwykle popularna, toteż obecnie 98% osób przekraczających australijską granicę wybiera właśnie biometryczną odprawę zamiast klasycznej. Podobny system oparty na rozpoznaniu twarzy chce także rozwijać Francja. Z kolei Wielka Brytania postawiła na rozwiązania odczytujące tęczówkę. System opracowywany w Wielkiej Brytanii ma pozwolić na skrócenie czasu odpraw paszportowych z 2 minut do 20 sekund, przy jednoczesnym zwiększeniu bezpieczeństwa.
Poza kontrolą dostępu, rejestracją czasu pracy czy autoryzacją użytkowników, czyli zastosowaniami głównie dla celów bezpieczeństwa, biometria jest wykorzystywana również w medycynie m.in. do wykrywania nieprawidłowości sposobu chodzenia i wczesnych objawów choroby Alzheimera, a także do projektowania przyrządów ortopedycznych i protetycznych.
Techniki biometryczne są obecnie jednym z najbardziej dynamicznie rozwijających się działów teleinformatyki. W przyszłości należy przewidywać duży wzrost praktycznych zastosowań biometrii. W Polsce rozwój biometrii obserwujemy w szczególności w obszarze bankowości, gdzie biometria wykorzystywana jest w procesach autoryzacji użytkowników systemów bankowych. 

</doc>
<doc id="289576" url="https://pl.wikipedia.org/wiki?curid=289576" title="Bartosz Żukowski">
Bartosz Żukowski

Bartosz Żukowski (ur. 9 czerwca 1975 w Warszawie) – polski aktor. Zyskał rozpoznawalność jako odtwórca roli Waldka Kiepskiego w serialu telewizyjnym Polsatu "Świat według Kiepskich".
Życiorys.
Mieszkał w Miastkowie Kościelnym w powiecie garwolińskim.
Jest absolwentem Studia Teatralnego przy Teatrze Ochoty w Warszawie. Studiował w PWST w Warszawie, lecz studiów nie ukończył. Studiował także prawo w Europejskiej Wyższej Szkole Prawa i Administracji w Warszawie.
Był związany z gwiazdą serialu "Ranczo", Violettą Arlak. Następnie związał się z Ewą Coll, z którą się ostatecznie rozwiódł. Mają córkę Polę (ur. 20 grudnia 2009).

</doc>
<doc id="289584" url="https://pl.wikipedia.org/wiki?curid=289584" title="Richard Sorge">
Richard Sorge

Richard Sorge (ur. 4 października 1895 w Sabunczi pod Baku, zm. 7 listopada 1944 w Toshimie) – niemiecki dziennikarz, doktor nauk politycznych, od 1929 agent sowieckiego wywiadu wojskowego (Razwiedupr\GRU) o kryptonimie „Ramsay”, od 1919 członek KPD, a od 1925 WKP(b).
Życiorys.
Był jednym z dziewięciorga dzieci Wilhelma Sorge – inżyniera górniczego – i jego żony Niny z d. Kobielew, Rosjanki. Rodzina wróciła do Niemiec, gdy Sorge miał trzy lata. Stryjeczny dziadek Richarda Sorge, Friedrich Adolf Sorge, był sekretarzem Karola Marksa.
Podczas I wojny światowej jako ochotnik wstąpił do wojska. Podczas działań na froncie zachodnim w 1916 zranił go szrapnel, łamiąc obie nogi i powodując okulawienie do końca życia. Awansowany do stopnia kaprala, otrzymał Krzyż Żelazny i został zwolniony z wojska z powodu złego stanu zdrowia.
Podczas leczenia studiował dzieła Marksa i Engelsa. Od 1916 był członkiem USPD. Resztę czasu wojny poświęcił na studia ekonomii i nauk politycznych w Berlinie, Kilonii i Hamburgu. W Kilonii został w Instytucie Gospodarki Światowej (niem. "Institut für Weltwirtschaft") asystentem socjologa prof. Kurta Alberta Gerlacha. W 1919, wraz z częścią członków USPD wstąpił do KPD. W 1920 w Hamburgu uzyskał doktorat z nauk politycznych, przedstawiając pracę "Die Reichstarife des Zentralverbandes deutscher Konsumvereine". Za aktywne przeciwstawianie się puczowi Kappa w marcu 1920 został usunięty z asystentury, kilka miesięcy pracował jako górnik. Osiedlił się w Solingen, w 1921 poślubił Christianę Gerlach (byłą żonę Kurta Alberta Gerlacha), zatrudnił w redakcji „Bergische Arbeiterstimme” i ponownie został asystentem prof. Gerlacha, aż do jego śmierci w 1922. W 1922 przeniósł się do Frankfurtu, gdzie kontynuował pracę jako dziennikarz. Na nielegalnym zjeździe KPD we Frankfurcie (7–10 kwietnia 1924) nawiązał kontakt z wysokimi funkcjonariuszami Kominternu i został zwerbowany jako agent wywiadu.
W 1924 wyjechał do Moskwy, gdzie pracował w kontrolowanym przez OGPU Wydziale Łączności Międzynarodowej (OMS) Kominternu. Wówczas rozpadło się jego małżeństwo. W 1929 Jan Bierzin zwerbował go do sowieckiego wywiadu wojskowego – Razwiedupru, którego agentem pozostał do końca życia.
W 1930 został wysłany do Szanghaju, gdzie pod przykrywką korespondenta „Frankfurter Zeitung” prowadził działalność szpiegowską dla Sowietów. Tam poznał japońskiego dziennikarza Hotsumiego Ozaki, pracującego dla gazety „Asahi Shimbun”, z którym później podjął współpracę szpiegowską. W styczniu 1932 opisywał chińsko-japońskie walki uliczne w Szanghaju. W grudniu tego roku został odwołany do Moskwy.
Sorge został odznaczony i ożenił się powtórnie z Jekatieriną Maksimową, z którą współpracował w Chinach i z którą powrócił do Moskwy. W 1933 został wysłany do Berlina, pod kryptonimem "Ramsay", aby odnowić kontakty z redakcją „Frankfurter Zeitung”. Umożliwiło to wysłanie go jako niemieckiego korespondenta do Japonii. 6 września 1933 przybył w tym charakterze do Jokohamy.
W latach 1933–1934 Sorge zbudował siatkę szpiegowską w Japonii pracującą dla Razwiedupru. Jego agenci mieli kontakty z głównymi politykami, dzięki czemu uzyskiwał informacje o japońskiej polityce zagranicznej. Ponownie nawiązał kontakt z Hotsumim Ozaki, który był doradcą Fumimaro Konoe, premiera Japonii. Wykorzystywał to, m.in. kopiując tajne dokumenty dla Sorgego.
Oficjalnie Sorge wstąpił do NSDAP i pracował dla lokalnej ambasady i ambasadora Eugena Otta jako agent Abwehry. Umożliwiało mu to potwierdzanie uzyskiwanych informacji w drugim źródle. Był uważany za gorliwego nazistę (na wydanym przez Sorgego przyjęciu pożegnalnym przed wyjazdem do Japonii był obecny Joseph Goebbels), jednak z powodu stresu popadł w alkoholizm.
Sorge przekazał Sowietom informacje o pakcie antykominternowskim, pakcie trzech i podał dokładną datę rozpoczęcia planu Barbarossa, którą uzyskał dwa dni wcześniej od niemieckiego attaché wojskowego w Tokio. Moskwa podziękowała za informację, ale nie podjęła jakichkolwiek działań. Jesienią 1941 przekazał informację, że Japonia nie ma zamiaru atakowania ZSRR od wschodu, do czasu upadku Moskwy lub uzyskania trzykrotnej przewagi Armii Kwantuńskiej nad Specjalną Armią Dalekiego Wschodu, lub też wybuchu powstania ludowego na Syberii. Japoński kontrwywiad (Tokkō) przechwytywał informacje Sorgego i podjął obserwację, w wyniku której 14 października 1941 został aresztowany Ozaki, a 18 października 1941 Sorge. Tokio trzykrotnie proponowało Moskwie wymianę Richarda Sorge na swoich agentów, trzykrotnie nastąpiła odmowa, z zaprzeczeniem jakichkolwiek jego związków z wywiadem sowieckim.
7 listopada 1944, w rocznicę rewolucji październikowej, Richard Sorge i Hotsumi Ozaki zostali powieszeni. W 1964 pośmiertnie przyznano mu tytuł Bohatera Związku Radzieckiego.

</doc>
<doc id="289585" url="https://pl.wikipedia.org/wiki?curid=289585" title="Droga ekspresowa S79 (Polska)">
Droga ekspresowa S79 (Polska)

Droga ekspresowa S79 – droga ekspresowa w Warszawie. Stanowi łącznik pomiędzy ul. Marynarską a Południową Obwodnicą Warszawy, tworząc tym samym połączenie między Lotniskiem Chopina a obwodnicą ekspresową.
Droga S79 ma stać się w przyszłości fragmentem Trasy N-S, ułatwiającej wyjazd z miasta na trasę S7.
W październiku 2019 odcinek drogi pomiędzy aleją Legionów Piłsudskiego a ulicą Sasanki otrzymał nazwę "ulica Pilotów".
Budowa.
10 sierpnia 2009 r. GDDKiA podpisała z konsorcjum TEERAG-ASDAG POLSKA Sp. z o.o./Intop Tarnobrzeg Sp. z o.o. umowę na budowę drogi ekspresowej S2 na odcinku od węzła Lotnisko do węzła Puławska (ok. 2,5 km) wraz z łącznikiem lotniskowym do węzła Marynarska S79 (5 km). Prace budowlane rozpoczęto 16 września 2009. Łączny koszt budowy trasy S79 wraz z fragmentem trasy S2 zaplanowano na 1,123 mld zł.
Węzeł "Marynarska" – węzeł "MPL Okęcie".
Długość: 2 km. Odcinek został oddany do ruchu 14 czerwca 2013 roku.
Węzeł "MPL Okęcie" – Węzeł "Warszawa Lotnisko".
Długość: 3 km. Ta część trasy została wybudowana 6 września 2013 roku. Tego dnia oddano do ruchu także 7 km trasy S2 na odc. węzeł „Krakowska” – węzeł „Lotnisko”.
Węzeł "Warszawa Lotnisko" – Węzeł "Puławska".
Długość: ok. 2,5 km. Odcinek ten – którego przebieg pokrywa się z przebiegiem drogi S2 – oddano 18 września 2013 roku.

</doc>
<doc id="289591" url="https://pl.wikipedia.org/wiki?curid=289591" title="Roger Bambuck">
Roger Bambuck

Roger Bambuck (ur. 22 listopada 1945 w Pointe-à-Pitre (Gwadelupa)) – francuski lekkoatleta, później polityk.
Startował w sprincie. Był dwukrotnym mistrzem Europy z Budapesztu 1966 w biegu na 200 m i sztafecie 4 x 100 m oraz wicemistrzem na 100 m na tych samych mistrzostwach.
Zdobył brązowy medal w sztafecie 4 x 100 m na olimpiadzie w Meksyku 1968, a w indywidualnych biegach na 100 m i 200 m był piąty.
Bambuck był wielokrotnym rekordzistą Europy na 100 m (od 10,24 s w 1967 do 10,11 s w 1968), 200 m (20,51 s w 1967 i 20,47 w 1968) i w sztafecie 4 x 100 m (38,43 s w 1968).
Był mistrzem Francji na 100 m i 200 m w latach 1965–1968.
W latach 1988–1991 był sekretarzem stanu we francuskim Ministerstwie Edukacji Narodowej, Badań Naukowych i Sportu, odpowiedzialnym za sprawy młodzieży i sportu (ministrem był wówczas Lionel Jospin).

</doc>
<doc id="289592" url="https://pl.wikipedia.org/wiki?curid=289592" title="Płd.">
Płd.



</doc>
<doc id="289596" url="https://pl.wikipedia.org/wiki?curid=289596" title="Brama Holsztyńska">
Brama Holsztyńska

Brama Holsztyńska (niem. "Holstentor") – zbudowana z cegły brama miejska w Lubece, część średniowiecznych fortyfikacji tego miasta. Od początku XX w. brama jest symbolem Lubeki. Można zauważyć, że jest trochę pochyła. 
Jest jednym z najznamienitszych zabytków lubeckiego hanzeatyckiego Starego Miasta, które w 1987 zostało wpisane na listę dziedzictwa kulturowego UNESCO.
Architektura.
Czterokondygnacyjna brama składa się z dwóch wież: południowej ("Südturm") i północnej ("Nordturm") oraz łukowatego przejścia pomiędzy nimi. Zachodnia strona bramy, wychodząca na zewnątrz miasta, nazywana jest stroną polną (niem. "Feldseite"), natomiast strona wschodnia, skierowana do wnętrza miasta, to strona miejska (niem. "Stadtseite"). Dla patrzących od strony miasta obydwie wieże i przejście tworzą jedną całość. Patrząc na bramę od strony zewnętrznej widać, jak wieże i blok bramy z przejściem wyraźnie odcinają się od siebie.
Wieże stoją w odległości 3,5 metra od przejścia. Każda z nich zwieńczona jest stożkowatym dachem a samo przejście (przejazd) szczytem.
Przejazd.
W przeszłości przejazd zamykano od strony zewnętrznej ogromnymi drzwiami. Brona (opuszczana krata) została zamontowana dopiero w 1934 r. i nie jest elementem oryginalnego wyposażenia bramy. Na podstawie przekazów historycznych wiadomo, że w tym miejscu znajdowały się w przeszłości tzw. organy (tj. belki umieszczone pionowo w bramie, zawieszone na łańcuchach, podnoszone i opuszczane indywidualnie). Pojedyncze opuszczanie belek umożliwiało pozostawienie przejścia dla własnych żołnierzy wycofujących się za mury miasta.
Inskrypcje.
Nad przejazdem, zarówno od strony miejskiej, jak i polnej, znajdują się pamiątkowe inskrypcje. Od strony miasta czytamy: codice_1. Pierwsza data to domniemany rok budowy bramy (prawidłowa data to 1478), druga data wyznacza powstanie II Rzeszy Niemieckiej. Pochodzący z 1871 napis jest inspirowany skrótem rzymskiej formuły S.P.Q.R. (łac. "Senatus populusque Romanus", pol. "Senat i lud rzymski"). S.P.Q.L. miało odpowiadać łacińskiemu "Senatus populusque Lubecensis" (pol. "Senat i lud Lubeki").
Od strony zewnętrznej nad przejściem znajduje się napis następującej treści: "Concordia domi foris pax" (pol. "Zgoda w domu (w kraju), za granicami pokój"). Również i ta inskrypcja pochodzi z 1871 i jest skróconą wersją tekstu znajdującego się na wyburzonym przedbramiu: "Concordia domi et foris pax sane res est omnium pulcherrima" (pol. "Zgoda w domu, pokój na zewnątrz są dla wszystkich najlepsze").
Umocnienia.
Strony miejska i polna różnią się znacznie od siebie. Strona wewnętrzna ozdobiona jest licznymi oknami. Po stronie polnej, bezpośrednio narażonej na ataki, dominują otwory strzelnicze. Również mury są tu znacznie grubsze: 3,5 metra w porównaniu z 1-metrowym murem po stronie miejskiej.
Po stronie polnej, na parterze, pierwszym i drugim piętrze obydwu wież znajdowały się pomieszczenia artyleryjskie. Pod koniec XIX w. ówczesny parter zapadł się na prawie 50 cm pod ziemię, co było spowodowane powolnym osiadaniem budowli i jej dużym odchyleniem od pionu. Na pierwszym piętrze obok wspomnianych pomieszczeń artyleryjskich, były jeszcze dwa mniejsze otwory strzelnicze. Małe otwory znajdują się również na ostatnim piętrze, skąd można było strzelać z broni ręcznej.
Część środkowa bramy nie posiada żadnych otworów strzelniczych. Jedynie nad przejściem znajdują się małe okna, z których można było wroga oblać smołą lub wrzątkiem.
Wystrój.
Bramę opasują dwa rzędy dekoracyjnych płytek z terakoty o boku 55 cm. Każda płytka ozdobiona jest jednym z trzech ornamentów: figurą heraldyczna złożoną z czterech kwiatów lilii (fr. "fleur-de-lis"), symetryczną kratką albo czterema listkami ostu. Symbole te nie są ułożone według jakiegoś określonego porządku. Mniej więcej po ośmiu płytkach z tym samym motywem pojawia się inna płytka w formie tarczy herbowej przedstawiającej herb Lubeki albo wizerunek drzewa. Tarcze te są podtrzymywane z obydwu stron przez ludzkie postaci.
Dekoracje terakotowe zostały odtworzone w czasie prac restauratorskich prowadzonych w latach 1865-1870. Tylko trzy z oryginalnych płytek zachowały się do dnia dzisiejszego i można je oglądać w muzeum historii miasta. Nowe płytki oddają wprawdzie stare motywy, ale restauratorzy pozwolili sobie na dość dużą swobodę przy pracy. Stąd też na przykład herb Lubeki nie jest wierny oryginalnemu wzorowi.
Również szczyt nie został dokładnie odtworzony. W tym przypadku jednak nie można winą obarczać restauratorów, ponieważ w XIX w. szczyt w zasadzie już nie istniał a jego oryginalny projekt był nieznany. Obraz ołtarza w lubeckim "Burgkloster" pokazuje Bramę Holsztyńską z pięcioma wieżami na szczycie. Ponieważ jednak na tym samym obrazie umieszczono też wyimaginowany krajobraz z górami i lasami, wiarygodność tego przedstawienia jest podważana. Dzisiaj na szczycie bramy znajdują się trzy wieże, widoczne jedynie od strony wewnętrznej.
Wnętrza.
Wnętrza wież są urządzone w jednakowym stylu. Parter oraz pierwsze piętro są wysokie, podczas gdy wyższe piętra wyraźnie mniejsze. Pomiędzy częścią środkową a wieżami znajdują się wąskie, kręte schody (z każdej strony bramy). Poszczególne poziomy wież są połączone specjalnymi przejściami z piętrami części środkowej. W 1934 w czasie prowadzonych prac restauratorskich w wieży północnej usunięto sufit pomiędzy drugim a trzecim piętrem tak, że sale się tu znajdujące stworzyły jedno większe pomieszczenie. Nad pomieszczeniami artyleryjskimi zainstalowane były specjalne haki, do których przywiązywano armaty, by złagodzić siłę odrzutu przy wystrzałach. Armaty znajdujące się obecnie na drugim piętrze nie pochodzą z oryginalnego wyposażenia bramy.
Historia.
Bogate miasto, jakim stała się Lubeka, odczuwało potrzebę budowy grubych murów obronnych i potężnych umocnień, by chronić się przed najeźdźcami. Wjazdu do miasta strzegły już trzy bramy: Brama Zamkowa (niem. "Burgtor") na północy, Brama Młyńska (niem. "Mühlentor") od południa oraz Brama Holsztyńska (niem. "Holstentor") od zachodu. Od wschodu miasto było chronione przez wysokie wody rzeki Wakenitz. Tu stała najmniej ufortyfikowana "Hüxtertor".
Na początku bramy miejskie były prostymi budynkami, które w miarę upływu lat systematycznie umacniano, tak że w końcu każda z nich składała się z kilku elementów zewnętrznych i wewnętrznych.
Dzisiejsza Brama Zamkowa to brama wewnętrzna (bramy środkowa i zewnętrzna nie przetrwały do naszych czasów). Z trzech części Bramy Młyńskiej nie zachowała żadna. Aktualna Brama Holsztyńska to tzw. Środkowa Brama Holsztyńska. Historia Bramy Holsztyńskiej to w rzeczywistości opowieść o czterech bramach: wewnętrznej, środkowej oraz dwóch zewnętrznych.
Wewnętrzna Brama Holsztyńska.
Najstarsza Brama Holsztyńska (wewnętrzna) leżała bezpośrednio nad brzegiem Trave. Droga z miasta do Holsztyna wiodła przez bramę, a następnie przez drewniany most. Na podstawie relacji kronikarskich, uważa się, że most oraz brama zostały odnowione w 1376. Pojęcie o ówczesnym wyglądzie bramy, daje drewniana płaskorzeźba Eliasa Diebela (1552), który przedstawił bramę jako wieżę z drewnianą galerią w górnej części.
W XVII w. Wewnętrzna Brama Holsztyńska została zastąpiona prostą bramą z muru pruskiego połączoną z domem celników. Następnie w 1794 w miejsce bramy postawiono konstrukcję metalową, którą wyburzono w 1828. Wraz z bramą zburzono także siedzibę służby celnej oraz mury obronne wzdłuż Trave.
Spekuluje się, że po drugiej stronie Trave kiedyś również znajdowała się brama. Nic jednak bliżej na jej temat nie wiadomo.
Środkowa Brama Holsztyńska.
W XV w. kompleks bram stał się niewystarczający z obronnego punktu widzenia. Upowszechnienie się broni palnej oraz armat wymusiło dodatkowe umocnienia – zdecydowano się wybudować Zewnętrzną Bramę Holsztyńską, później znaną jako Środkowa Brama Holsztyńska, a obecnie jako Brama Holsztyńska.
Budowa bramy pod kierunkiem majstra Hinricha Helmstede trwała od 1464 do 1478. Wzniesiona została na usypanym wcześniej kopcu 7-metrowej wysokości. Już wtedy podłoże okazało się niestabilne. Południowa wieża zaczęła się obsuwać na grząskim gruncie. Próbowano temu przeciwdziałać, starając się zrekompensować odchylenie budynku jeszcze w trakcie budowy.
Zewnętrzna Brama Holsztyńska.
Zewnętrzna Brama Holsztyńska zwana była także Bramą Renesansową (niem. "Renaissancetor"), przedbramiem albo Krzywą Bramą. Została wzniesiona w 1585 na usypanym na zachód od bramy środkowej kopcu. Jej wschodnie wyjście znajdowało się zaledwie 20 metrów od bramy środkowej, tak że nowa budowla całkowicie zasłoniła starą bramę. Pomiędzy bramami powstała otoczona murem przestrzeń, tzw. międzymurze.
Przedbramie Środkowej Bramy Holsztyńskiej mogło wydawać się niepozorne w porównaniu z bramą właściwą, było jednak dobrze umocnione od strony polnej. Strona miejska była bardzo skromna. Przedbramie jako pierwsze w zespole bram otrzymało łacińską inskrypcję po stronie miejskiej: codice_2 (pol. "Piękny jest pokój na zewnątrz i zgoda w domu-1585"). Napis ten został później lekko zmieniony i przeniesiony na stronę polną: codice_3 (pol. "Zgoda w domu, pokój na zewnątrz są dla wszystkich najlepsze"). Brama była połączona z domem strażnika, który troszczył się o utrzymanie zabudowań obronnych w należytym stanie.
Budowniczym Bramy Renesansowej był najprawdopodobniej majster Hermann von Rode, który projektując fasadę bramy wzorował się na podobnych budowlach holenderskich, np. bramie Nieuwe Oosterpoort w Hoorn. Brama stała 250 lat. Została zburzona w 1853, by zrobić miejsce pod budowę lubeckiego dworca kolejowego (niem. "Lübscher Bahnhof"). Dworzec nie przetrwał do naszych czasów. Obecny lubecki dworzec główny (niem. "Lübeck Hauptbahnhof") stoi ok. 500 m na zachód od swojego poprzednika.
Druga Zewnętrzna Brama Holsztyńska.
Na początku XVII w. Lubeka rozbudowała system umocnień za fosą miejską. Pracami kierował niderlandzki budowniczy Johann von Brüssel. W 1621 wzniesiono czwartą bramę holsztyńską z ośmiokątną wieżą, doskonale wpasowaną w wysoki wał obronny. Na łukach bramnych znajdowały się następujące inskrypcje: "Si deus pro nobis, quis contra nos" (pol. "Jeśli Bóg jest z nami, to któż przeciwko nam") po stronie miejskiej oraz "Sub alis altissimi" (pol. "Pod ochroną Najwyższego") po stronie polnej. Przed bramą wybudowano most "Puppenbrücke" umożliwiający przejście nad fosą miejską. Brama powstała wprawdzie jako ostatnia w zespole bram holsztyńskich, ale jako pierwsza została zburzona (1808).
Wyburzanie i restauracja w XIX w..
W okresie postępującej industrializacji obwarowania miejskie były uważane za barierę w dalszym rozwoju miasta. Na początku XIX w. zaczęto po kolei wyburzać poszczególne elementy fortyfikacji: Drugą Zewnętrzną Bramę Holsztyńską (1808), Wewnętrzną Bramę Holsztyńską (1828) oraz Zewnętrzną Bramę Holsztyńską(1853). Wyburzenie bramy środkowej wydawało się wtedy tylko kwestią czasu. W 1855 do senatu miasta wpłynął wniosek obywatelski (683 podpisy) wzywający do wyburzenia bramy, by zrobić miejsce pod nowe tory kolejowe.
Jednakże już w tym czasie ruch obrony zabytków był silny. Walka o utrzymanie bramy trwała bardzo długo. W końcu w 1863 r. podjęto ostateczną decyzję (przeważył jeden głos), by budowli nie tylko nie burzyć, ale by poddać ją gruntownej renowacji.
Brama była w bardzo złej kondycji, ponieważ wybudowana na grząskim gruncie, od lat zapadała się w ziemię. Część otworów strzelniczych znajdowała się już pół metra pod ziemią, a odchylenie budynku od pionu przybierało niebezpieczne wymiary. Doszło do tak drastycznych zmian w statyce budynku, że obawiano się zawalenia budowli. W 1871 przeprowadzono gruntowną restaurację budynku.
Po udanej restauracji lubeczanie zmienili swoje nastawienie do Bramy Holsztyńskiej. Budowla przestała być postrzegana jako szpetna ruina, lecz jako symbol świetnej przeszłości miasta. W 1901 znana lubecka firma produkująca marcepan- Niederegger – użyła wizerunku bramy w swoim znaku firmowym. Wiele innych firm poszło w jej ślady. W 1925 zjazd miast niemieckich (niem. "Deutsche Städtetag") wybrał bramę na swój oficjalny znak.
Restauracja 1933–1934.
Na początku XX w. wieże odchylały się coraz bardziej, tak że znowu nie można było wykluczyć zawalenia. Niezbędna stała się kolejna renowacja, którą przeprowadzono w latach 1933-1934. By poprawić stabilność wież zainstalowano wtedy swoiste betonowo-stalowe kotwice. Przeprowadzono również zmiany, które nie odpowiadały oryginalnemu wyglądowi bramy, jak już wspomniane połączenie wyższych kondygnacji w wieży północnej.
Narodowi socjaliści urządzili w bramie muzeum "Ruhmes- und Ehrenhalle", które miało ukazywać lubecką i niemiecką historię z punktu widzenia ideologii narodowego socjalizmu.
Restauracja 2005–2006.
Od marca 2005 do grudnia 2006 przeprowadzono kolejną restaurację Bramy Holsztyńskiej. Koszty prac wyniosły ponad 1 milion euro, przy czym kwota 498 tys. euro (początkowo zaplanowanych wydatków) pochodziła z Niemieckiej Fundacji Ochrony Zabytków (niem. "Deutsche Stiftung Denkmalschutz") oraz z Fundacji Possehl (niem. "Possehl-Stiftung"). Pozostałe koszty pokryto ze zbiórek oraz darowizn firm i osób prywatnych.
W czasie prac nieznani sprawcy ukradli z bramy swastykę, zamontowaną tam w 1934. Była to ostatnia swastyka zachowana na budynku publicznym w Niemczech i miała zostać przykryta blachą. W miejscu skradzionej swastyki zamontowano tablicę z datą 2006 upamiętniającą prace restauratorskie.
Brama Holsztyńska dzisiaj.
Od 1950 w Bramie ponownie mieści się muzeum historii miasta Lubeki, które posiada kolekcję obiektów z dawnych Liubic; prezentuje modele rozwoju miasta w średniowieczu oraz modele statków hanzeatyckich. W 2002 muzeum zostało zmodernizowane. Od 2006 muzeum zarządzane jest przez Fundację Kultury Hanzeatyckiego Miasta Lubeka (niem. "Kulturstiftung Hansestadt Lübeck").
Przed Bramą znajduje się mały park projektu Harriego Maasza, którego główną atrakcją są monumentalne posągi lwów autorstwa Christiana Daniela Raucha. Po drugiej stronie ulicy znajduje się brązowa statuetka antylopy Fritza Behna.
Wizerunek Bramy Holsztyńskiej wykorzystywany jest chętnie na banknotach i monetach: w latach 1962-1991 widniał na banknotach 50-markowych, a w 2006 umieszczono go na rewersie pamiątkowej monety 2 Euro. W 1948 brama pojawiła się też na znaczkach pocztowych. W 2000 wydano kolejny znaczek z jej wizerunkiem z serii „Atrakcje turystyczne” (niem. "Sehenswürdigkeiten").
Okolice Bramy Holsztyńskiej.
Brama Holsztyńska leży pomiędzy głównym dworcem kolejowym Lubeki a centrum miasta. Sąsiaduje z historycznymi składami soli, siedzibą Niemieckiego Zrzeszenia Związków Zawodowych (DGB) oraz zabytkową "Holstentorhalle", która w latach 2005-2007 dzięki środkom Fundacji Possehl została przebudowana na sale zajęć i ćwiczeń dla lubeckiej Wyższej Szkoły Muzycznej.

</doc>
<doc id="289599" url="https://pl.wikipedia.org/wiki?curid=289599" title="Kallus">
Kallus



</doc>
<doc id="289605" url="https://pl.wikipedia.org/wiki?curid=289605" title="Sceptic">
Sceptic

Sceptic – polska grupa muzyczna wykonująca technical death metal. Powstała w 1994 roku w Krakowie. 
Do 2022 roku ukazało się pięć albumów studyjnych zespołu, pozytywnie ocenianych zarówno przez krytyków jak i publiczność. Formacja pomimo częstych zmian składu wypracowała rozpoznawalne brzmienie inspirowane dokonaniami amerykańskiego zespołu Death. Grupie przewodzi gitarzysta Jacek Hiro, który pozostaje jedynym członkiem oryginalnego składu.
Historia.
Zespół powstał w 1994 roku w Krakowie początkowo pod nazwą Tormentor z inicjatywy gitarzystów Jacka Hiro i Dariusza Stycznia oraz perkusisty Macieja Zięby. Rok później, funkcjonując już jako Sceptic, grupę opuścił Dariusz Styczeń, którego zastąpił Jacek Mrożek, niedługo potem do zespołu dołączył wokalista Arkadiusz Stawiarski. W uzupełnionym o wokalistę składzie w 1996 roku grupa zarejestrowała pierwsze demo pt. "Demo'96". Po nagraniach z grupy odszedł Stawiarski, którego rolę przejął Mrożek. Tego samego roku do zespołu dołączył basista Paweł Kolasa związany z Atrophia Red Sun, z którym w składzie zespół nagrał drugie demo pt. "Beyond Reality". 
Po nagraniach z grupy odeszli Jacek Mrożek i Maciek Zięba. W ich miejsce do grupy dołączyli wokalista Marcin Urbaś i znany z grupy Atrophia Red Sun perkusista Jakub Kogut. W nowym składzie zespół zrealizował trzecie już wydawnictwo zatytułowane "Demo'98". Kilka miesięcy później do grupy dołączył drugi gitarzysta Czesław Semla, z którym na przełomie stycznia i lutego 1999 nagrała debiutancki album pt. "Blind Existence". Wydawnictwo ukazało się tego samego roku nakładem Mystic Production. Również w 1999 roku grupa wystąpiła na festiwalu Thrash'em All poprzedzając m.in. Vader, Christ Agony i Yattering. Podczas koncertu w roli wokalisty wystąpił Adrian "Covan" Kowanek, znany z występów w Atrophia Red Sun.
W lutym 2000 roku z zespołu odszedł Jakub Kogut, na którego miejsce powrócił współzałożyciel grupy Maciej Zięba oraz Marcin Urbaś, który zdecydował się na rozwój kariery sportowej. Urbasia zastąpił znany z grupy Thy Disease wokalista Michał "Psycho" Senajko. Pod koniec roku 2000 w olsztyńskim Selani Studio zespół rozpoczął pracę na drugim albumem pt. "Pathetic Being". Nagrania ukazały się w 2001 roku nakładem Empire Records. W ramach promocji do utworu "Pathetic Being" został zrealizowany teledysk, który wyreżyserował Adam Kuc. W lutym tego samego roku nowym wokalistą został znany z grupy Crionics Michał Skotniczny, który zastąpił Senajko. W sierpniu z grupy odszedł Czesław Semla, którego zastąpił Rafał Kastory z zespołu Atrophia Red Sun. W listopadzie 2001 roku z zespołu odszedł Maciej Zięba oraz niedługo potem Paweł Kolasa, którego zastąpił Grzegorz Feliks znany z grupy Atrophia Red Sun. 
W lutym 2002 roku odbył się ostatni koncert z Kastorym i Ziębą w składzie. Na stanowisko perkusisty do grupy przyjęty został Jakub Chmura, w roli drugiego gitarzysty występował natomiast Michał Skotniczny. W 2003 roku Skotniczny opuścił zespół, a obowiązki wokalisty ponownie objął Marcin Urbaś. W odświeżonym składzie w lipcu tego samego roku w białostockim Hertz Studio formacja nagrała trzecią płytę roboczo zatytułowaną "III". Wydawnictwo ostatecznie pt. "Unbeliever’s Script" ukazało się 25 września 2003 ponownie nakładem Empire Records. Płyta była promowana podczas koncertów z gościnnym udziałem wokalistki Weroniki Zbieg znanej z grupy Totem, zastępującej Urbasia. W 2004 roku zespół dał szereg koncertów w Polsce w ramach Empire Invasion Tour 2004 wraz z grupami Dies Irae, Trauma i Shadows Land.
W sierpniu 2005 roku z zespołu odszedł basista grupy Grzegorz Feliks, którego zastąpił Marcin Halerz, basista znany z występów w grupach Infernal Maze oraz Sourreal. Z kolei stanowisko wokalistki oficjalnie objęła Weronika Zbieg. Na przełomie września i października w olsztyńskim Studio X grupa rozpoczęła prace nad czwartym albumem studyjnym. Płyta zatytułowana "Internal Complexity" ukazała się 9 grudnia tego samego roku nakładem wytwórni muzycznej Mystic Production. Na płycie umieszczono pliki mp3 z alternatywną edycją albumu z partiami wokalnymi w wykonaniu Marcina Urbasia, który napisał również wszystkie teksty. W ramach promocji do utworu "Suddenly Awaken" został zrealizowany teledysk w reżyserii Marcina Halerza. Na przełomie września i października 2006 roku grupa wzięła udział w Rat Race Tour 2006. W trasie uczestniczyły ponadto zespoły Virgin Snatch, Thy Disease oraz Rasta. W 2008 roku z zespołu odszedł Halerz, którego zastąpił Paweł Kolasa. Skład uzupełnił także drugi gitarzysta - Wacław "Vogg" Kiełtyka. Muzyk występował z zespołem podczas sporadycznych koncertów do 2010 roku. Tego samego roku Kiełtykę zastąpił Daniel Kesler, członek formacji Redemptor. W międzyczasie Sceptic opuścił perkusista Jakub Chmura, którego zastąpił Jakub Kogut.
Muzycy.
Źródło.

</doc>
<doc id="289608" url="https://pl.wikipedia.org/wiki?curid=289608" title="Humberto Coelho">
Humberto Coelho

Humberto Manuel de Jesus Coelho (ur. 20 kwietnia 1950 w Porto) – portugalski piłkarz występujący na pozycji środkowego obrońcy, oraz trener piłkarski.
Jest wychowankiem klubu Ramaldese CF, ale najdłużej - łącznie przez szesnaście lat - i z największymi sukcesami grał w SL Benfica. W wieku osiemnastu lat znalazł się w kadrze zespołu, który dotarł do finału Pucharu Europejskich Mistrzów Krajowych, gdzie przegrał z Manchesterem United. Piętnaście lat później Coelho, już jako kapitan, poprowadził Benficę do finału Pucharu UEFA, również przegranego, tym razem z RSC Anderlecht. Ponadto w barwach Benfiki zdobył osiem tytułów mistrza oraz sześć Pucharów kraju. Z reprezentacją Portugalii rozegrał 64 mecze. Po zakończeniu kariery piłkarskiej rozpoczął działalność szkoleniową. Krótko pracował jako trener klubowy; od 1987 roku był zatrudniony w sztabie technicznym Portugalskiego Związku Piłki Nożnej. Dziesięć lat później został selekcjonerem reprezentacji Portugalii i wprowadził ją do Euro 2000. Od brązowego medalu na tym turnieju datuje się początek renesansu portugalskiej drużyny narodowej.
Po mistrzostwach był trenerem m.in. reprezentacji Maroka i Korei Południowej. Od czerwca 2008 roku prowadzi kadrę Tunezji
Sukcesy piłkarskie.
W reprezentacji Portugalii od 1969 do 1983 roku rozegrał 64 mecze i strzelił 6 goli.

</doc>
<doc id="289610" url="https://pl.wikipedia.org/wiki?curid=289610" title="Sumbing">
Sumbing

Sumbing () – wulkan w środkowej części Jawy w Indonezji; zaliczany do stratowulkanów. Sąsiaduje z wulkanem Sundoro.
Wysokość 3371 m n.p.m.; średnica krateru 800 m; jedyna zanotowana erupcja w 1730 r.
U podnóża leżą m.in. miasta Wonosobo i Magelang.

</doc>
<doc id="289615" url="https://pl.wikipedia.org/wiki?curid=289615" title="Dawid Plizga">
Dawid Plizga

Dawid Plizga (ur. 17 listopada 1985 w Rudzie Śląskiej) – polski piłkarz grający na pozycji pomocnika, trener, reprezentant Polski.
Kariera piłkarska.
Dawid Plizga rozpoczynał swoją karierę w Stadionie Śląskim Chorzów. Przed rundą wiosenną sezonu 2003/04 przeszedł do GKS Katowice. W jego barwach, 3 maja 2004 zadebiutował w ekstraklasie w spotkaniu z Górnikiem Polkowice. Dwa tygodnie później zdobył pierwszego gola w zremisowanym 1:1 spotkaniu z Górnikiem Zabrze. W sezonie 2004/05 Plizga był podstawowym zawodnikiem swojego zespołu, który zajął w tabeli ostatnie miejsce i spadł do drugiej ligi, a ze względów prawnych i finansowych rozpoczął grę na czwartym poziomie rozgrywkowym.
Latem 2005, w wyniku spadku Katowic do czwartej ligi, Plizga odszedł do Zagłębia Lubin, które w sezonie 2006/07 zdobyło tytuł mistrza Polski, jednak on nie zagrał w żadnym ligowym meczu. W kolejnych rozgrywkach wystąpił w czternastu spotkaniach, Zagłębie zaś zostało zdegradowane na drugi poziom za udział w aferze korupcyjnej. W sezonie 2008/09, po roku banicji, lubiński klub powrócił do Ekstraklasy. Po sezonie 2010/11 podpisał kontrakt z Jagiellonią Białystok. W klubie ze stolicy Podlasia Plizga rozegrał 68 spotkań ligowych, w których strzelił 15 bramek. Po zakończonym sezonie 2013/14 Plizga nie otrzymał z Jagiellonii sygnału o chęci parafowania nowego kontraktu.
Kariera reprezentacyjna.
10 grudnia 2010 zadebiutował w reprezentacji Polski podczas meczu towarzyskiego z reprezentacją Bośni i Hercegowiny. 6 lutego 2011 r. zdobył bramkę w towarzyskim meczu z Mołdawią.

</doc>
<doc id="289618" url="https://pl.wikipedia.org/wiki?curid=289618" title="Travemünde">
Travemünde

Travemünde – dzielnica Lubeki położona przy ujściu rzeki Trave nad Zatoką Lubecką. 
Travemünde powstało na bazie twierdzy założonej w tym miejscu przez Henryka Lwa w II poł. XII w. w celu ochrony ujścia Trave. Fortyfikacje były w późniejszym okresie stale umacniane przez Danię. Stało się miastem w 1317 r., a w 1329 r. przeszło w posiadanie Lubeki. W 1807 roku fortyfikacje zostały rozebrane. W roku 1913 miasto zostało włączone do Lubeki.
Travemünde jest od 1802 r. znaną miejscowością wypoczynkową nad brzegiem Morza Bałtyckiego i największym portem promowym nad tym morzem. Odpływają z niej promy do Szwecji, Finlandii, Danii, Łotwy, Rosji i Estonii, dawniej także do Polski.
Miasto w literaturze.
O Travemünde wspominał Tomasz Mann w powieści Buddenbrookowie.

</doc>
<doc id="289619" url="https://pl.wikipedia.org/wiki?curid=289619" title="Sundoro">
Sundoro

Sundoro lub Sindoro () – czynny wulkan w środkowej części Jawy w Indonezji; zaliczany do stratowulkanów. Sąsiaduje z wulkanem Sumbing.
Wysokość 3136 m n.p.m. (według innych źródeł 3151 m). Wulkan o bardzo symetrycznym stożku.
Erupcje notowane od około 1806 r., ostatnia w 1971 r.

</doc>
<doc id="289620" url="https://pl.wikipedia.org/wiki?curid=289620" title="Travemunde">
Travemunde



</doc>
<doc id="289623" url="https://pl.wikipedia.org/wiki?curid=289623" title="Marek Ziółkowski (socjolog)">
Marek Ziółkowski (socjolog)

Marek Aleksander Ziółkowski (ur. 6 marca 1949 w Poznaniu) – polski socjolog, profesor nauk humanistycznych. Senator VI, VII i VIII kadencji (2005–2015), w latach 2005–2011 wicemarszałek Senatu VI i VII kadencji, w latach 2015–2018 ambasador RP w Maroku.
Życiorys.
Syn Janusza Ziółkowskiego, socjologa, rektora Uniwersytetu im. Adama Mickiewicza i polityka. Brat historyka Adama Ziółkowskiego.
Ukończył I Liceum Ogólnokształcące im. Karola Marcinkowskiego w Poznaniu. Absolwent socjologii (1971) i filozofii (1976) na Uniwersytecie Łódzkim. Przez krótki okres studiował również matematykę. W 1974 uzyskał stopień doktora w zakresie socjologii, habilitował się sześć lat później. W 1990 otrzymał tytuł naukowy profesora. Zawodowo związany z UAM, w 1993 objął stanowisko profesora zwyczajnego na tym uniwersytecie. Zajął się również pracą w Instytucie Studiów Politycznych PAN i prowadzeniem wykładów z socjologii w warszawskiej Szkole Wyższej Psychologii Społecznej. Pod jego kierunkiem stopień naukowy doktora uzyskali m.in. Krzysztof Podemski (1988), Jerzy Leszkowicz-Baczyński (1993), Rafał Drozdowski (1996), Marek Krajewski (1997), Honorata Jakubowska (2005).
Został członkiem Polskiego Towarzystwa Socjologicznego, Poznańskiego Towarzystwa Przyjaciół Nauki, Komitetu Socjologii PAN, Biblioteki Narodowej, Redakcji Kroniki Miasta Poznania. Członek krajowy korespondent Polskiej Akademii Umiejętności. Objął funkcję wiceprzewodniczącego Europejskiego Towarzystwa Socjologicznego. Od 1996 do 2005 sprawował funkcję konsula honorowego Republiki Francuskiej w Poznaniu. Współredagował „Przegląd Socjologiczny” (od 1991) i „Studia Socjologiczne”. Był ekspertem Ministerstwa Edukacji Narodowej w latach 1990–1993 oraz Komisji Europejskiej w Brukseli w 1992.
W latach 80. działał w „Solidarności”. W 1990 współtworzył Partię Chrześcijańskich Demokratów, w 1999 przystąpił z nią do PPChD, a z nim w 2002 do SKL-RNP (działał w nim do końca 2003). W 2004 wstąpił do Platformy Obywatelskiej.
W 2005 z ramienia Platformy Obywatelskiej został wybrany na senatora VI kadencji w okręgu poznańskim. 22 grudnia 2005 powołano go na stanowisko wicemarszałka Senatu. W wyborach parlamentarnych w 2007 po raz drugi uzyskał mandat senatorski, otrzymując 280 859 głosów (najlepszy procentowy wynik wśród wszystkich wybranych senatorów). 5 listopada 2007 ponownie został wybrany na funkcję wicemarszałka.
W wyborach w 2011 z powodzeniem ubiegał się o reelekcję, w nowym okręgu jednomandatowym dostał 89 368 głosów.
W lipcu 2015 powołany na stanowisko ambasadora nadzwyczajnego i pełnomocnego RP w Królestwie Marokańskim. Pełnienie tej funkcji rozpoczął 4 sierpnia. Akredytowany również w Mauretanii, w latach 2015–2018 w Republice Zielonego Przylądka, a w latach 2016–2017 w Gwinei Bissau. Ze stanowisk ambasadora w Maroku i Mauretanii odwołany został ze skutkiem na 30 listopada 2018.

</doc>
<doc id="289624" url="https://pl.wikipedia.org/wiki?curid=289624" title="Elwro (komputer)">
Elwro (komputer)

Elwro – oznaczenie serii komputerów osobistych, których opracowanie i produkcja prowadzona była w latach osiemdziesiątych oraz na początku lat dziewięćdziesiątych XX wieku przez Wrocławskie Zakłady Elektroniczne Mera-Elwro z Wrocławia. Oznaczenie takie stosowane było w połączeniu z odpowiednim symbolem liczbowym (ewentualnie także z pewnymi rozszerzeniami), zarówno jako nazwa własna dla poszczególnych serii (rodzin) projektowanych i produkowanych komputerów, jak i dla poszczególnych konkretnych modeli w ramach wybranej serii.
Oznaczenia produktów utworzone według powyższego schematu stosowane były także dla innych urządzeń produkowanych przez Elwro, między innymi dla kalkulatorów, np. Elwro 180, Elwro 440, Elwro 481 Lolek i inne. Natomiast szereg innych produktów Elwro, w tym komputerów, posiadało inne, specyficzne nazwy, np. Odra 1300, R-32 i inne.

</doc>
<doc id="289626" url="https://pl.wikipedia.org/wiki?curid=289626" title="Osławica">
Osławica



</doc>
<doc id="289627" url="https://pl.wikipedia.org/wiki?curid=289627" title="Duobusy">
Duobusy



</doc>
<doc id="289633" url="https://pl.wikipedia.org/wiki?curid=289633" title="Zianon Pazniak">
Zianon Pazniak

Zianon Stanisławawicz Pazniak (, , "Zienon Stanisławowicz Pozniak"; ur. 24 kwietnia 1944 w Sobotnikach) – białoruski archeolog, polityk i działacz społeczny, jeden z liderów białoruskiego ruchu narodowego od początku procesów demokratycznych na Białorusi w 1988 roku; założyciel antykomunistycznej i niepodległościowej partii Białoruski Front Ludowy (BFL, lub "Biełaruski Narodny Front", BNF); odkrywca masowych grobów ofiar NKWD w Kuropatach; w latach 1990–1996 deputowany do Rady Najwyższej Białoruskiej SRR/Rady Najwyższej Republiki Białorusi XII kadencji; przewodniczący Opozycji BNF – frakcji parlamentarnej BFL; autor wielu książek i artykułów o tematyce historycznej i politycznej, a także wierszy; kandydat wiedzy o sztuce; od 1996 roku na emigracji.
Życiorys.
Młodość.
Zianon Pazniak (wnuk Jana Poźniaka) urodził się 24 kwietnia 1944 roku w miasteczku Sobotniki, na terytorium okupowanym przez III Rzeszę, w ówczesnym okręgu wileńskim, w Komisariacie Generalnym Litwa, w Komisariacie Rzeszy Wschód. Jego ojciec zginął na froncie w grudniu tego samego roku. Do szkoły średniej uczęszczał w rodzimej miejscowości.
W wieku 18 lat wyjechał do Moskwy, aby podjąć studia astronomiczne. Po kilku tygodniach powrócił jednak na Białoruś (tłumaczył to nostalgią) i zaczął naukę na kierunku aktorskim. Na drugim roku został skreślony z listy studentów za poglądy polityczne, niezgodne z panującą wówczas ideologią. Dzięki protekcji Maksima Tanka został przyjęty na fakultet kulturoznawstwa Białoruskiego Państwowego Instytutu Teatralno-Artystycznego (współcześnie Białoruska Akademia Sztuki), który ukończył w 1967 roku. Przed obroną dysertacji i końcowymi egzaminami państwowymi Pazniak na rozkaz KGB po raz drugi został skreślony z listy studentów. Jako przyczynę podano zerwanie przez niego gazetki naściennej, napisanej w języku rosyjskim. W 1968 roku władze uczelni udzieliły zgodę na zdanie egzaminów, które umożliwiały uzyskanie dyplomu.
W latach 1969–1972 odbył studia aspiranckie w Instytucie Etnografii oraz Historii Sztuki i Folkloru Akademii Nauk BSRR. W 1981 roku uzyskał stopień kandydata wiedzy o sztuce. Tytuł rozprawy brzmiał: "Problem powstania i rozwoju białoruskiego teatru zawodowego początku XX wieku (1900–1917)". Z powodu konfliktu z kierownictwem macierzystego instytutu bronił się w Leningradzie.
Praca zawodowa.
Po ukończeniu studiów Pazniak pracował jako kierownik Klubu Wiejskiego w Chilewiczach, pracownik sceniczny w Wielkim Państwowych Teatrze Opery i Baletu Białorusi, fotograf w Muzeum Państwowym Białoruskiej SRR, projektant w Mińskim Kombinacie Artystyczno-Produkcyjnym. Po okresie nauki na aspiranturze był fotografem w Muzeum Janki Kupały w Mińsku.
W trakcie represji polityczno-administracyjnych w 1976 roku został zwolniony z Instytutu Historii Sztuki; zajął się badaniami archeologicznymi jako starszy pracownik naukowy w Oddziale Archeologii Instytutu Historii Akademii Nauk. Do zakresu jego zainteresowań należał okres późnego średniowiecza na Białorusi, a także wykopaliska archeologiczne w Mińsku, Łosku (pod Wołożynem) oraz innych miast i miasteczek białoruskich. W 1988 roku przeprowadził badania archeologiczne w leśnym uroczysku Kuropaty pod Mińskiem, które ujawniły miejsce spoczynku tysięcy ofiar terroru stalinowskiego z lat 1937–1941.
Działalność na rzecz ochrony białoruskiego dziedzictwa narodowego.
Już w latach 60. Zianon Pazniak walczył o ochronę zabytków historycznej części Mińska, niszczonych przez władze radzieckie w czasie rozbudowy miasta (w miejsce zabytkowych wznoszono budowle w stylu socrealizmu). Założył "samizdat" i na zakupionej w komisie maszynce do pisania (dostępne w sklepach maszynki do pisania były rejestrowane w KGB) wydawał broszury o tematyce polityczno-kulturalnej. W 1969 roku opublikował w gazecie „Prawda” artykuł na ten temat, co przyczyniło się do ocalenia na pewien czas wielu cennych historycznie budynków i kwartałów miejskich w centrum białoruskiej stolicy (m.in. Wysoki Rynek, Rakowskie Przedmieście, Trojeckie Przedmieście).
Po odkryciach archeologicznych w Kuropatach Pazniak opublikował w gazecie „Litaratura i Mastactwa” artykuł "Kuropaty – droga śmierci" poświęcony temu odkryciu. Artykuł wywołał szeroki oddźwięk w białoruskim społeczeństwie, przyczynił się do rozpowszechnienia wiedzy o stalinowskich zbrodniach, a w rezultacie do wzrostu nastrojów antyradzieckich i niepodległościowych.
19 października 1988 roku z inicjatywy Pazniaka odbyło się zebranie w Czerwonym Kościele w Mińsku, na którym powołano społeczne historyczno-oświatowe towarzystwo Martyrologium Białorusi ("Martyrałog Biełarusi"), mające za zadanie gromadzenie dokumentacji na temat represji stalinowskich, oraz założono Komitet Organizacyjny Białoruskiego Frontu Ludowego „Odrodzenie”. 30 października 1988 roku Zianon Pazniak był jednym z organizatorów masowej demonstracji ku czci ofiar stalinizmu – "Dziadów'88". Jej uczestnicy mieli odbyć marsz na Kuropaty, zostali jednak brutalnie rozpędzeni przez milicję przy użyciu pałek i gazu łzawiącego. Był to pierwszy taki przypadek w Związku Radzieckim.
25 marca 1997 roku Pazniak za swoją działalność został odznaczony przez kulturalno-oświatowe stowarzyszenie „Spadczyna” orderem „Honar Ajczyny” (), a jego imię wpisano do księgi "Rupliucy twaje, Biełaruś" (). W 2009 roku Pazniak został laureatem nagrody imienia Franciszka Alechnowicza, wręczanej przez Białoruskie Społeczne Towarzystwo Ochrony Zabytków, za działalność na rzecz upamiętnienia ofiar stalinizmu.
Działalność parlamentarna.
W 1990 roku Zianon Pazniak został deputowanym ludowym do Rady Najwyższej Białoruskiej SRR z Anharskiego Okręgu Wyborczego Nr 9 miasta Mińska, z ramienia Białoruskiego Frontu Ludowego. Na początku czerwca 1990 roku został przewodniczącym Grupy Deputackiej BNF (od 16 lipca pod nazwą "Opozycja BNF"). Wchodził w skład Komisji Rady Najwyższej ds. Problemów Katastrofy Czarnobylskiej, Komisji Rady Najwyższej ds. Prawodawstwa, Komisji przy Radzie Najwyższej na rzecz Zabezpieczenia Praw i Interesów Rehabilitowanych i Ich Rodzin, Upamiętnienia Ofiar Represji Mających Miejsce w Okresie Lat 30., 40. i Na Początku 50.
Od 20 lipca 1990 roku Pazniak wchodził w skład Komisji Konstytucyjnej. Był również szefem tzw. "Gabinetu Cieni" Opozycji BNF (przy czym funkcję premiera pełnił w nim Uładzimir Zabłocki). Brał udział w opracowaniu i przyjęciu Deklaracji o Państwowej Suwerenności Białorusi, przygotowaniu projektów ustaw na nadzwyczajnej sesji Rady Najwyższej 24–25 sierpnia 1991 roku, w czasie której ogłoszono niepodległość Białorusi. Brał udział w opracowaniu "Koncepcji przejścia Białoruskiej SRR na gospodarkę rynkową" (jesień 1990 roku), "Koncepcji reformy ekonomicznej w Republice Białorusi" (wiosna 1992 roku), "Głównych kierunków reform dla wyjścia z kryzysu – przedwyborczej platformy ekonomicznej BFL „Odrodzenie”" (wiosna 1995 roku) i szeregu projektów ustaw. Uczestnik głodówki deputowanych Opozycji BNF 11–12 kwietnia 1995 roku w Sali Owalnej parlamentu, ogłoszonej na znak protestu przeciwko zainicjowanemu przez prezydenta Łukaszenkę referendum na temat wprowadzenia języka rosyjskiego jako drugiego języka państwowego, zmiany symboli państwowych Białorusi (biało-czerwono-białej flagi i herbu Pogoni) na symbole nawiązujące do sowieckich (obecne godło i flaga Białorusi), integracji ekonomicznej z Federacją Rosyjską i prawa prezydenta do rozwiązywania parlamentu. W nocy z 11 na 12 kwietnia został razem z innymi protestującymi wywleczony siłą z sali parlamentu przez zamaskowanych funkcjonariuszy wojska i służb specjalnych, pobity, wepchnięty do samochodu, wywieziony, a następnie wyrzucony na ulicy w centrum Mińska.
Kandydat na prezydenta.
W 1994 roku Zianon Pazniak był kandydatem w wyborach prezydenckich na Białorusi. Uzyskał wynik 12,82%. Nie przeszedł do drugiej tury, przegrywając z Alaksandrem Łukaszenką (44,82%) i Waczasłauem Kiebiczem (17,33%). Największe poparcie zdobył w obwodach grodzieńskim – 21,2%, obwodzie mińskim – 15,3% (w mieście Mińsk – 21%) i brzeskim – 11,7%. Poniżej 10% głosów uzyskał w obwodach witebskim – 9,4%, homelskim – 6,3% i najmniej w obwodzie mohylewskim – 4,7%.
Na początku 2001 roku Pazniak miał zamiar powrócić do kraju, aby wziąć udział w zaplanowanych na jesień wyborach prezydenckich. 15 czerwca 2001 roku rozpoczął działalność 1429-osobowy komitet wyborczy z Siarhiejem Papkouem na czele, który miał za zadanie zebranie podpisów, niezbędnych do zarejestrowania Pazniaka jako kandydata na prezydenta. Polityk nie startował w wyborach, ponieważ nie uzyskał niezbędnej do rejestracji liczby podpisów (wymagana liczba na mocy artykułu 67 Kodeksu wyborczego Republiki Białorusi wynosi 100 tys.).
21 grudnia 2005 roku liczący 2405 osób komitet wyborczy na czele z Siarhiejem Papkouem ponownie rozpoczął zbieranie podpisów, niezbędnych do rejestracji Pazniaka na kandydata na prezydenta w zaplanowanych na wiosnę 2006 roku wyborach prezydenckich. Przewodnicząca Centralnej Komisji Wyborczej, Lidzija Jarmoszyna, ogłosiła jednak, że nie ma podstaw prawnych, aby Pazniak wystawił swoją kandydaturę w wyborach. W styczniu 2006 roku członkom komitetu Pazniaka nakazano zaprzestanie działalności informacyjnej wśród wyborców, w innym przypadku CKW uzna sporządzone listy z podpisami za nieważne. Mimo iż komitet zebrał około 135 tys. podpisów, Pazniak 27 stycznia wycofał się z kampanii. W obliczu, jego zdaniem, stwarzanych przez milicję utrudnień pracy komitetu wyborczego (przesłuchania, przeszukiwania mieszkań, podsłuchy) nie przekazał także gotowych list poparcia kandydata do CKW, obawiając się represji wobec swoich zwolenników ze strony władz białoruskich.
Emigracja.
W marcu 1996 roku razem z deputowanym Siarhiejem Nawumczykiem opuścił Białoruś. Miesiąc później powrócił do kraju by zorganizować demonstrację w okazji rocznicy katastrofy w Czarnobylu. Po demonstracji władze podjęły nieudaną próbę zatrzymania Pazniaka w siedzibie BFL w Mińsku. Po tym zdarzeniu Pazniak opuścił kraj. Przebywał na Ukrainie, w Czechach, Polsce, Wielkiej Brytanii, po czym został zaproszony do Stanów Zjednoczonych w celu wzięcia udziału w kilku spotkaniach politycznych. W związku z prześladowaniami władz białoruskich Pazniak otrzymał w Stanach azyl polityczny. Zachował jednak obywatelstwo białoruskie. Wraz z Pazniakiem na emigrację udały się jego żona – Halina, i jej córka – Nadzieja. W kraju pozostała matka polityka – Hanna Jachimauna. Rodzina Pazniaków mieszka obecnie w Warszawie.
Na emigracji Pazniak wraz z żoną udziela się politycznie i społecznie. Jest przewodniczącym założonej przez siebie Konserwatywno-Chrześcijańskiej Partii BNF. Nawiązuje współpracę z politykami, dziennikarzami, propaguje przestrzeganie praw politycznych na Białorusi. Od 1996 roku wydaje biuletyn "Biełaruskija wiedamaści".
Poglądy.
W 1974 roku Zianon Pazniak pod pseudonimem Gienrich Rokutowicz opublikował w języku rosyjskim w "samizdacie" broszurę "Położenieje w Biełorusi"[!]. W publikacji analizował aktualną na tamte czasy sytuacje polityczną w BSRR. Według niego od lat 30. XX wieku polityka, uprawiana na Białorusi, charakteryzuje się kłamstwem. Społeczeństwo białoruskie w okresie odwilży chruszczowskiej nie zdołało dokonać rehabilitacji białoruskiej elity intelektualnej (polityków, pisarzy i poetów), dlatego długo jeszcze będzie odczuwało ich utratę.
Według Zianona Pazniaka polityka rządzi się własnymi zasadami. Jeżeli polityka Białorusi będzie wspierana finansowo przez jedną ze stron (w danym przypadku przez Rosję lub Unię Europejską), to przywódca państwa będzie zmuszony do podejmowania działań, zgodnych z interesami strony, udzielającej pomocy. Białoruś winna prowadzić politykę we własnych interesach i dla dobra własnego społeczeństwa. Społeczeństwo białoruskie powinno zrozumieć cel zmian ustrojowych, podobnie jak miało to miejsce w okresie upadku komunizmu. Walka o demokrację zakończy się powodzeniem wtedy, gdy poprze ją skonsolidowany naród białoruski za fundusze obywateli, bez interwencji jakiegokolwiek państwa. Problem społeczeństwa białoruskiego polega na tym, że najbogatsza część przedsiębiorców, która mogłaby sfinansować ewentualną rewolucję, nie ma do tego motywacji, dlatego obywatele mogą dokonać przemian poprzez odrodzenie białoruskiego dziedzictwa kulturowego, zniszczonego przez reżim. Przed podjęciem walki o demokrację Białorusini powinni także zrozumieć, że w razie sukcesu rewolucji nie doświadczą natychmiastowego efektu i poprawy życia.
Oceny.
Zianon Pazniak jest postacią kontrowersyjną i często komentowaną przez politologów i dziennikarzy. Opinię na temat działalności politycznej, poglądów i idei polityka oraz jego zwolenników – przeciwników rządów Łukaszenki – są niejednolite i często rozbieżne: od negatywnych, poprzez ambiwalentne, do pozytywnych. Najbliżsi współpracownicy Pazniaka, jak na przykład Pawieł Siewiaryniec, widzą w polityku "człowieka idei". Według Siewiaryńca Pazniak dąży do rozwiązania problemów Białorusi, nie szukając pomocy Rosji i krajów Europy zachodniej. Nieco inne zdanie o polityku ma politolog rosyjski, zajmujący się problematyką integracji rosyjsko-białoruskiej, Angriej Suzdalcew. Twierdzi, że Pazniak jest pragmatykiem i gdyby doszedł do władzy, nawiązałby bliższą współpracę z Kremlem.
Konstantin Czaruchin, autor monografii "Białoruś. Niektóre osobliwości okresu przejściowego" ("Biełaruś. Niekotoryje osoblennosti pieriechodnogo pierioda"), analizując sytuację postkomunistycznej Białorusi, stwierdził, że Zianonowi Pazniakowi drogę do świata polityki otworzyła publikacja "Kuropaty – droga śmierci". Czas jej powstania zbiegł się z okresem transformacji ustrojowej oraz wzrostu nastrojów antyrosyjskich i nacjonalistycznych. Umożliwiło to Pazniakowi zgromadzenie wokół siebie zwolenników idei martyrologicznej narodu białoruskiego. Już w 1988 roku skupiająca się wokół polityka opozycja użyła terminu „ludobójstwo” ("gienocyd") w stosunku do czynów, których dopuściła się bolszewicka Rosja na narodzie białoruskim. Z czasem w języku opozycji ten sam termin, „gienocyd” (dosłownie: ludobójstwo), zaczął oznaczać także zagładę języka oraz zbrodnię ekologiczną (awaria elektrowni atomowej w Czarnobylu). Te trzy aspekty zbrodni pozostają dotychczas trzonem oskarżeń, na którym Pazniak i otaczający go politycy budują swoje poglądy i przekonania polityczne.
Wśród negatywnych opinii na temat Pazniaka często pojawiają się oskarżenia o nacjonalizm i rusofobię. O rusofobię polityka oskarżał, na przykład, dyrektor Instytutu Słowianoznawstwa Rosyjskiej Akademii Nauk, Władimir Wołkow. Według historyka, filozofa i etnografa, Jurija Siemionowa, Pazniak szerzy poglądy nacjonalistyczne i faszystowskie, podżega Białorusinów do nienawiści do Rosjan. Publicyści Barys Kierzacz i Wital Chromau dopatrywali się w działalności Pazniaka obłudy, gdy w celach politycznej autopromocji wykorzystał obchody dziewięćdziesiątej rocznicy ogłoszenia Białoruskiej Republiki Ludowej. Przewodniczący Białoruskiego Frontu Ludowego, Alaksiej Janukiewicz, sugerował, że Pazniak stosuje oskarżenia o współpracę z Komitetem Bezpieczeństwa Państwowego i Federalną Służbą Bezpieczeństwa do rozgrywek politycznych.
Zianon Pazniak został pierwowzorem jednego z bohaterów opowiadania fantastycznego autorstwa Wasila Bykaua "Intehracyja". Pisarz stworzył obraz naiwnego szeregowego Zianona Spazniaka. Bohater ślepo wierzy i bezgranicznie ufa swojemu dowódcy i na jego rozkaz popełnia samobójstwo.
Тwórczość i publicystyka.
Zianon Pazniak jest autorem publikacji z zakresu polityki, kultury i historii Białorusi. Wydał także trzy tomiki wierszy i poematów, które podpisywał pseudonimem „Zianon”. Kilka swoich publikacji zilustrował fotografiami własnego autorstwa. Wszystkie swoje dzieła napisał w języku białoruskim. Wyjątek stanowią dysertacja na stopień kandydata wiedzy o kulturze i napisana pod pseudonimem broszura z 1974 roku, które powstały w języku rosyjskim.

</doc>
<doc id="289634" url="https://pl.wikipedia.org/wiki?curid=289634" title="Kondominium">
Kondominium



</doc>
<doc id="289635" url="https://pl.wikipedia.org/wiki?curid=289635" title="Louis van Gaal">
Louis van Gaal

Aloysius Paulus Maria „Louis” van Gaal (wym. []; ur. 8 sierpnia 1951 w Amsterdamie) – holenderski trener piłkarski i piłkarz. Obecnie pełni funkcję selekcjonera reprezentacji Holandii.
Jako zawodnik grał m.in. w Sparcie Rotterdam i AZ Alkmaar, ale nigdy nie wzniósł się ponad poziom ligowej piłki. Działalność szkoleniową rozpoczął w Ajaksie Amsterdam, w którym na różnych stanowiskach pracował łącznie przez jedenaście lat. W pierwszej połowie lat 90. był autorem odrodzenia amsterdamskiej drużyny na arenie krajowej i międzynarodowej; jego podopieczni zdobyli trzy tytuły mistrza kraju oraz – po raz pierwszy od 1987 roku – wygrali trofeum europejskie: Puchar UEFA, do którego niedługo potem dołączyli Puchar Mistrzów. Dobrą passę Van Gaal kontynuował początkowo także w FC Barcelonie, ale brak sukcesów w rozgrywkach międzynarodowych przyczynił się do dymisji w 2000 roku. Od tej pory datuje się spadek formy szkoleniowej Van Gaala, a jej najwyrazistszym przykładem jest nieudana praca z reprezentacją Holandii, z którą przegrał eliminacje do Mundialu 2002. Po bezowocnej drugiej przygodzie z Barceloną na kilka lat wycofał się z działalności trenerskiej. Powrócił do niej dopiero w 2005 roku. Został szkoleniowcem AZ Alkmaar, z którym rozpoczął odbudowywanie swojej pozycji z lat 90. Spełnieniem jego pracy w AZ był sezon 2008-2009, kiedy to doprowadził ten klub do pierwszego od dwudziestu ośmiu lat mistrzostwa kraju. Po jego zakończeniu objął stanowisko szkoleniowca Bayernu Monachium, gdzie zanotował osiągnięcia porównywalne z tymi z czasów Ajaxu: w jednym sezonie zdobył mistrzostwo i Puchar kraju oraz zagrał w finale Ligi Mistrzów. 10 kwietnia 2011 roku został zwolniony z funkcji trenera Bayernu Monachium po niezadowalających wynikach. 6 lipca 2012 po raz drugi został selekcjonerem reprezentacji Holandii. Z reprezentacją Holandii awansował na Mistrzostwa Świata 2014. Na mundialu prowadzona przez niego Holandia zajęła ostatecznie 3. miejsce, zdobywając brązowy medal. Po zakończeniu mistrzostw został trenerem Manchesteru United i tym samym zrezygnował z prowadzenia Holandii. W ciągu dwóch lat pracy w Manchesterze zdobył jedynie Puchar Anglii w sezonie 2015/16. Ponadto zajął z Manchesterem 4. miejsce w Premier League w sezonie 2014/15 oraz 5. miejsce w sezonie 2015/16. W sezonie 2015/16 Manchester United po jego wodzą grało również w fazie grupowej Ligi Mistrzów, jednak zajęli jedynie 3. miejsce w grupie, co pozwoliło jedynie na grę w fazie pucharowej Ligi Europy tam skończyli na 1/8 finału. Przez tak słabe wyniki 23 maja 2016 roku został zwolniony z funkcji trenera Manchesteru United.
Kariera piłkarska.
Zaczynał karierę w stołecznych RKSV De Meer Amsterdam i Ajaksie Amsterdam. Później przez kilka lat grał w Belgii, a od 1978 przez kolejną dekadę występował – bez sukcesów – w Sparcie Rotterdam i AZ Alkmaar.
Kariera szkoleniowa.
Ajax Amsterdam.
Swoją szkoleniową przygodę rozpoczynał od wszystkich szczebli trenerskiego wtajemniczenia w Ajaksie Amsterdam – przez kilka lat prowadził drużynę młodzieży, a później był asystentem pierwszego trenera Leo Beenhakkera.
W 1991 roku po odejściu Beenhakkera do Realu Madryt został jego następcą. Sześć lat pracy młodego szkoleniowca uważane jest za jeden z najlepszych okresów w historii klubu.
Czterdziestokilkuletniemu wówczas trenerowi udało się odkryć i oszlifować kilka talentów holenderskiego piłkarstwa, jego wychowankami są m.in. Edwin van der Sar, Marc Overmars, Edgar Davids, Frank i Ronald de Boer, Clarence Seedorf, Dennis Bergkamp i Patrick Kluivert. Już w pierwszym sezonie jego pracy drużyna zdobyła Puchar UEFA, w kolejnych do kolekcji tytułów międzynarodowych dołożyła Puchar Mistrzów i Superpuchar Europy. Ponadto trzykrotnie triumfowała w rozgrywkach o mistrzostwo kraju i raz w Pucharze Holandii. Gra zespołu podporządkowana była dyscyplinie i żelaznej taktyce, której realizacji Van Gaal, nie wpływało to jednak negatywnie na efektowność gry – ówczesny Ajax był jednym z najbardziej ofensywnie grających zespołów w Europie. Wtedy też utrwalił się boiskowy obraz szkoleniowca – pragmatycznego analityka z nieodłącznym notatnikiem w ręku.
FC Barcelona.
W 1997 roku przyjął propozycję z FC Barcelony. Wprawdzie już na początku pracy w stolicy Katalonii zdołał wywalczyć dwa najważniejsze krajowe trofea, ale później, głównie w związku z brakiem sukcesów na arenie międzynarodowej (m.in. odpadnięcie w fazie grupowej Ligi Mistrzów 1997–1998 i 1998–1999), oraz z masowym ściąganiem do zespołu piłkarzy holenderskich, Van Gaal był coraz częściej krytykowany. Ściągnięcie rodaków nie przełożyło się na poprawę wyników (w sezonie 1999-2000 ośmiu holenderskich piłkarzy miało miejsce w podstawowej jedenastce) i w 2000 roku, po przegraniu rywalizacji w lidze z Deportivo La Coruña, szkoleniowiec złożył rezygnację. W ostatnim sezonie fani drużyny na każdym meczu na Camp Nou witali go gwizdami, a żegnali białymi chusteczkami.
Reprezentacja Holandii.
Rozstanie z Barceloną było jednak tym mniej bolesne, że na Van Gaala czekała posada selekcjonera reprezentacji. Holender przymierzał się do objęcia sterów rodzimej kadry już w 1998 roku, ale wówczas na przeszkodzie stanął ważny kontrakt z Barceloną. Wydawało się, że dla takiego trenera jak Van Gaal praca z silną reprezentacją będzie stanowić potwierdzenie umiejętności i przyniesie obu stronom wiele korzyści. Tym bardziej, że w najlepszym dla piłkarza wieku znajdowało się wówczas pokolenie zawodników, które odkrył i wypromował w Ajaksie. Holendrzy jednak w eliminacjach do Mundialu 2002 grali nieefektywnie, ponadto w drużynie co i raz wybuchały konflikty między piłkarzami a trener przez ciągłe hołdowanie sprawdzonym schematom gry oraz eksperymenty kadrowe zraził do siebie wielu kibiców i media. Reprezentacja zajęła dopiero trzecie miejsce w grupie, za Portugalią i Irlandią, i po raz pierwszy od 1986 roku nie awansowała do międzynarodowego turnieju. Van Gaal, pomimo iż miał podpisany kontrakt z krajową federacją aż do 2006 roku, musiał podać się do dymisji.
Po tym niepowodzeniu ponownie przyjął propozycję od Barcelony. Po szybkim odpadnięciu z Pucharu Hiszpanii oraz nie najlepszej postawie w meczach ligowych po sześciu miesiącach został zwolniony. Kiedy odchodził, klub był na dwunastym miejscu w tabeli.
AZ Alkmaar.
Holenderski szkoleniowiec wycofał się z życia sportowego i trochę na uboczu wielkiego futbolu, przyglądał się mu zza biurka dyrektorskiego w Ajaksie.
Po niemal trzech latach nieobecności, od sezonu 2005-2006 powrócił do pracy szkoleniowej w AZ Alkmaar. Z młodym, niedoświadczonym zespołem zdobył wicemistrzostwo Holandii. Wielu z jego wychowanków, jak Kew Jaliens, Barry Opdam, Tim de Cler i Danny Koevermans, zaczęło występować w reprezentacji. W następnym sezonie AZ długo prowadził w tabeli, ale po przegranym ostatnim meczu ligowym (przed którym zajmował pierwszą lokatę) spadł na trzecie miejsce. Triumf w Eredivisie nadszedł dopiero w rozgrywkach 2008-2009.
Bayern Monachium.
1 lipca 2009 roku objął stanowisko szkoleniowca Bayernu Monachium. Jednak już w grudniu Holender był bliski zwolnienia – klub zawodził w rozgrywkach ligowych, a trener publicznie podważał decyzje szefa rady nadzorczej Bayernu Karla-Heinza Rummenigge. Przełomem było zwycięstwo 4:1 z Juventusem w fazie grupowej Ligi Mistrzów. W przerwie zimowej Van Gaal odsunął od zespołu kapryśnego napastnika Lukę Toniego, a szkielet drużyny zaczął budować wokół młodych i szerzej nieznanych graczy: Holgera Badstubera i Thomasa Müllera, których wspomagają reprezentanci krajów Arjen Robben, Philipp Lahm, Daniel Van Buyten i Ivica Olić. Komentatorzy podkreślają, że metoda pracy Van Gaala, oparta na skomplikowanych pomysłach taktycznych i dyscyplinie w grze, jest bardzo dobrze odbierana w Niemczech, gdzie zasada "Ordnung muss sein" określa kulturę piłkarską w tym kraju.
FC Bayern z trenerem Louisem van Gaalem wygrało dnia 9 maja 2010 z dużym wyprzedzeniem mistrzostwo w lidze niemieckiej i na zakończenie sezonu ma szanse na zdobycie Pucharu Niemiec oraz na zwycięstwo w Lidze Mistrzów, skąd wyeliminował już m.in. Manchester United (2:1 i 2:3) i Olympique Lyon (1:0 i 3:0). W finale tych ostatnich rozgrywek monachijczycy zmierzyli się z Interem Mediolan, prowadzonym przez dawnego asystenta Van Gaala, José Mourinho. Mecz zakończył się zwycięstwem włoskiej drużyny (2:0). 10 kwietnia 2011 roku został zwolniony z funkcji trenera Bayernu Monachium po słabych wynikach w lidze.
Powrót do reprezentacji Holandii.
6 lipca 2012 roku został selekcjonerem reprezentacji Holandii. Awansował z nią na Mistrzostwa Świata w Brazylii, gdzie Holandia zajęła trzecie miejsce.
Manchester United.
19 maja 2014 Louis Van Gaal został ogłoszony jako nowy szkoleniowiec drużyny. Asystentem Holendra został Ryan Giggs, który po 24 latach gry dla "Czerwonych Diabłów" zakończył piłkarską karierę. Pierwszym transferem Van Gaala był hiszpański pomocnik Ander Herrera. Klub pozyskał go za sumę 29 milionów funtów z Athleticu Bilbao. Pierwszy mecz pod wodzą nowego menadżera miał miejsce 24 lipca 2014, gdy Manchester United w meczu towarzyskim pokonał Los Angeles Galaxy 7:0. 26 sierpnia 2014 roku Manchester United pozyskał argentyńskiego pomocnika Ángela Di Maríę za kwotę 59,7 mln funtów, zostając przy tym najdrożej kupionym piłkarzem na Wyspach Brytyjskich. Kolejnym nabytkiem nowego trenera został Kolumbijczyk Radamel Falcao, który został wypożyczony z możliwością pierwokupu. W tym samym okienku zakontraktował również Luka Shawa oraz Daleya Blinda w styczniowym okienku transferowym zakontraktował Victora Valdésa. W pierwszym swoim sezonie zajął 4. miejsce w Premier League, doszedł do ćwierćfinału Pucharu Anglii, przegrywając w nim 1:2 z Arsenalem Londyn, oraz odpadł w II rundzie Pucharu Ligi, przegrywając w niej 4:0 z MK Dons.
W kolejnym sezonie pierwszym nabytkiem został Memphis Depay, a po nim do klubu dołączyli: Matteo Darmian, Bastian Schweinsteiger, Morgan Schneiderlin, Sergio Romero oraz Anthony Martial. Sezon 2015/2016 zakończył się zwycięstwem Manchesteru United w rozgrywkach Pucharu Anglii, gdzie w finale pokonali Crystal Palace 2:1. W Premier League zajęli 5. miejsce, odpadli w 1/8 finału Pucharu Ligi z Middlesbrough (wynik meczu 0:0) przegrywając po rzutach karnych 1:3. Ligę Mistrzów zakończyli na fazie grupowej, gdzie zajęli 3. miejsce, które dawało automatyczny awans do 1/16 finału Ligi Europy, w której to odpadli w 1/8 finału przegrywając w dwumeczu 3:1 z Liverpoolem. 23 maja 2016 roku został zwolniony z funkcji menadżera Manchesteru United. 9 grudnia oficjalnie zakończył karierę trenerską.
Statystyki.
Trenerskie.
"Stan na 21 maja 2016"

</doc>
<doc id="289636" url="https://pl.wikipedia.org/wiki?curid=289636" title="Kondominium (architektura)">
Kondominium (architektura)

Kondominium – w architekturze zespół mieszkaniowy złożony najczęściej z własnościowych budynków jednorodzinnych. Zbudowany na terenie stanowiącym współwłasność mieszkańców, bądź posiadający wspólne urządzenia (np. garaże, dojazd w postaci drogi prywatnej). Często stanowi osiedle strzeżone. Także budynek mieszkalny wielorodzinny, apartamentowiec lub wieżowiec, w którym każde z mieszkań lub apartamentów stanowi własność ich mieszkańców. Termin stosowany jest przede wszystkim w krajach anglosaskich, w Polsce pojawia się coraz częściej w nazwach osiedli.

</doc>
<doc id="289637" url="https://pl.wikipedia.org/wiki?curid=289637" title="Osławica (rzeka)">
Osławica (rzeka)

Osławica – rzeka, lewy dopływ Osławy o długości 18,14 km. 
Dolina Osławicy oddziela Bieszczady od Beskidu Niskiego, stanowi także granicę Beskidów Lesistych. Źródło jest położone ok. 680 m n.p.m., pod przełęczą Przysłup (689 m n.p.m.). Rzeka płynie na północ, przez miejscowości Osławica i Komańcza, a następnie w Rzepedzi uchodzi do Osławy (ok. 415 m n.p.m.).

</doc>
<doc id="289640" url="https://pl.wikipedia.org/wiki?curid=289640" title="Karol Jonscher (starszy)">
Karol Jonscher (starszy)

Karol Jonscher (ur. 14 lutego 1850 w Lublinie, zm. 14 maja 1907 w Łodzi) – lekarz, społecznik. 
Życiorys.
Syn pastora Karola Józefa i Agaty Karolin Hovelki z rodu Heweliusza. Po ukończeniu lubelskiego gimnazjum studiował na Wydziale Medycznym Szkoły Głównej w Warszawie, a później na Cesarskim Uniwersytecie Warszawskim. Po studiach i praktyce w Wiedniu w 1873 przybył do Łodzi. Od początku swojej pracy zawodowej włączył się w działania społeczne prowadzące do poprawy warunków sanitarnych i zdrowotnych w dynamicznie rozwijającej się dziewiętnastowiecznej Łodzi. Był współorganizatorem Obywatelskiego Komitetu Pomocy Biednym przekształconego później w Łódzkie Chrześcijańskie Towarzystwo Dobroczynności, którego prezesem został w 1905. Był również współorganizatorem utworzonego w 1886 Towarzystwa Lekarskiego Łódzkiego, którego prezesem został w 1897 i funkcję tę pełnił do końca życia. Współtworzył także Towarzystwo Pogotowia Ratunkowego założone w 1899, jak również był współtwórcą Oddziału Łódzkiego Towarzystwa Higienicznego „Kropla Mleka”, w którym zajmował się krzewieniem higieny wieku niemowlęcego i dziecięcego.
Opieką lekarską otoczył najbardziej potrzebujących robotników łódzkich. Był pomysłodawcą powstania pierwszego szpitala dla robotników. To on, jako domowy lekarz Karola Scheiblera, dał pomysł budowy przyfabrycznego szpitala służącego robotnikom. Wybudowano go w latach 1882–1884, według projektu przypisywanego Hilaremu Majewskiemu. Gotowy obiekt został poświęcony i oddany do użytku 1 września 1884 roku (obecnie szpital im. dr. K. Jonschera).
Był współorganizatorem szpitala dla nerwowo i psychicznie chorych „Kochanówka” (1902; obecnie szpital im. dr. J. Babińskiego) w Kochanówce oraz szpitala dla dzieci (szpital Anny Marii, obecnie szpital im. dr. J. Korczaka przy al. Piłsudskiego 71).
Pochowany został na Starym Cmentarzu przy ulicy Ogrodowej w Łodzi. Pomnik nagrobny wykonał Antoni Urbanowski.
Rodzina.
Z małżeństwa z Marią z Weilów miał syna, również Karola, profesora pediatrii Uniwersytetu Poznańskiego.

</doc>
<doc id="289642" url="https://pl.wikipedia.org/wiki?curid=289642" title="Filip II (rzymski cesarz)">
Filip II (rzymski cesarz)



</doc>
<doc id="289643" url="https://pl.wikipedia.org/wiki?curid=289643" title="Florian (rzymski cesarz)">
Florian (rzymski cesarz)



</doc>
<doc id="289645" url="https://pl.wikipedia.org/wiki?curid=289645" title="Konstantyn II (rzymski cesarz)">
Konstantyn II (rzymski cesarz)



</doc>
<doc id="289647" url="https://pl.wikipedia.org/wiki?curid=289647" title="Konstans (rzymski cesarz)">
Konstans (rzymski cesarz)



</doc>
<doc id="289651" url="https://pl.wikipedia.org/wiki?curid=289651" title="Przylądek Trafalgar">
Przylądek Trafalgar

Trafalgar (arab. رأس الطرف الأغ, hiszp. "Cabo Trafalgar") () – przylądek w południowo-zachodniej części Hiszpanii, w prowincji Kadyks, na wybrzeżu Atlantyku. Jego nazwa wywodzi się z arabskiego "Taraf al-Gharb", co oznacza Zachodni Przylądek.
21 października 1805 w okolicach tego przylądka rozegrała się jedna z najważniejszych bitew morskich okresu napoleońskiego pomiędzy flotą brytyjską a francusko-hiszpańską – bitwa pod Trafalgarem.

</doc>
<doc id="289658" url="https://pl.wikipedia.org/wiki?curid=289658" title="Korek drogowy">
Korek drogowy

Korek drogowy – czasowe zatrzymanie lub znaczne spowolnienie ruchu (zator) na drodze, które spowodowane jest najczęściej przez awarię, wypadek czy nadmierny ruch drogowy.
Korek powstaje, kiedy liczba pojazdów opuszczających odcinek drogi w określonym kierunku jest mniejsza od liczby pojazdów wjeżdżających na niego. Brak możliwości opuszczenia drogi przez pojazdy w przewidzianym czasie może być spowodowany niedrożnym skrzyżowaniem, ograniczeniem prędkości na odcinku lub liczby dostępnych pasów ruchu. Zjawisku kongestii towarzyszą zwiększone emisje hałasu i gazów.
Powody utrudnień drogowych.
Do głównych przyczyn zatorów ulicznych zaliczane są następujące procesy zachodzące w przestrzeni miejskiej:
Zapobieganie powstawaniu korków.
Intuicyjne rozwiązanie problemu korków – budowa dodatkowych dróg i poszerzanie istniejących – okazuje się w analizie naukowej niewłaściwe. W praktyce zachodzi bowiem zjawisko opisane przez paradoks Bressa oraz prawo Lewisa-Mogridge'a. Dodatkowe drogi paradoksalnie zwiększają korki, ponieważ prowadzą do ich intensywniejszego skupienia w najwęższych gardłach systemu. Paradoks Downsa-Thomsona opisuje ponadto, że największy wpływ na redukcję korków ma sprawność publicznego transportu zbiorowego: średni czas przejazdu prywatnym samochodem jest bezpośrednio proporcjonalny do średniego czasu przejazdu komunikacją zbiorową. Z tego powodu, działania ukierunkowane na bezpośrednie, miejscowe zmniejszanie kongestii przynoszą krótkotrwały efekt. Nowa przepustowość jest impulsem do wzrostu natężenia ruchu, czego następstwem jest ponownie osiągana krytyczna przejezdność.
Do inwestycji, które mogą złagodzić utrudnienia w ruchu drogowym należy zaliczyć:
Praktyczne sposoby na omijanie zatorów.
Wymiana informacji o korkach odbywa się między kierowcami za pomocą radia amatorskiego CB, informacji ogłaszanych przez rozgłośnie radiowe (w tym system TMC) oraz udostępnianych przez Internet w ramach aplikacji nawigacji samochodowych lub aplikacji mobilnych wykorzystujących GPS - w Polsce najpopularniejsze: Yanosik, Waze, Google Maps, Apple Maps, Here WeGo, Automapa, Tom Tom, NaviExpert.
Korki na świecie.
Korki pojawiają się regularnie w większych miastach czy na najbardziej uczęszczanych odcinkach autostrad. Według badań amerykańskiej firmy INRIX, najbardziej zakorkowanymi miastami na świecie są od lat są metropolie europejskie oraz amerykańskie. Lista najbardziej zakorkowanych miast oraz państw na świecie:
Konsekwencje finansowe kongestii.
W Stanach ekonomiczne koszty zatorów ulicznych, zużytej energii i straconego czasu, oszacowano na blisko 150 miliardów dolarów rocznie (tyle co roczne PKB Węgier). Koszty związane ze zdrowiem społeczeństwa oszacowano na kolejne 300 miliardów dolarów.
Polska.
Raport Deloitte i Targeo.pl (2014) wskazał, że biorąc za kryterium czas i koszty, najbardziej narażeni na korki są kierowcy w Krakowie, Wrocławiu i Poznaniu. Straty finansowe spowodowane korkami w 7 największych miastach Polski są szacowane na 3,46 mld zł rocznie. Według raportu średni dzienny koszt na kierowcę spowodowany korkami w 2013 r. wynosił 11 złotych.
W rankingu TomTom z 2019 roku najbardziej zakorkowanych miast świata, 7 polskich miast znalazło się w pierwszej setce na 400 badanych. Najbardziej zakorkowana w Polsce jest Łódź, która ulokowała się globalnie na 15 miejscu. Pozostałe 6 z pierwszej setki to: Kraków, Poznań, Warszawa, Wrocław, Bydgoszcz i Trójmiasto. Według badań kierowcy tracą dodatkowo od 8 do 26 min na dojazdy ze względu na korki.
Znaki drogowe.
Polskie prawo o ruchu drogowym obejmuje znak drogowy "A-33 - Zator drogowy", informujący o tworzeniu się zatorów. Znak ten stawiany jest przed odcinkami dróg, na których ze względu na wzmożony ruch pojazdów często ma miejsce tamowanie ruchu, a unieruchomione samochody mogą nie być wtedy w odpowiednim czasie zauważone przez kierowców pojazdów, które nadjeżdżają. Często jednak znak ten ustawiony jest "na stałe", niezależnie od rzeczywistej sytuacji drogowej, w miejscach szczególnie często tworzących się korków drogowych.
Ciekawostki.
Najdłuższym zanotowanym korkiem na świecie był zator w São Paulo 23 maja 2014 roku. Sięgał on długości 344 kilometrów.

</doc>
<doc id="289659" url="https://pl.wikipedia.org/wiki?curid=289659" title="Andrzej Brycht">
Andrzej Brycht

Andrzej Tadeusz Brycht, też Andrew Bright, ps. Andrzej Norbert (ur. 27 września 1935 w Warszawie, zm. 8 marca 1998 w Ancaster) – polski poeta, prozaik, reportażysta, laureat Nagrody Kościelskich za 1962 rok.
Życiorys.
Wychowany w Łodzi na Bałutach, w 1957 przeniósł się do Warszawy, gdzie został członkiem zespołu redakcyjnego tygodnika „Kierunki” i dwutygodnika „Współczesność”. W latach 1971–1987 przebywał za granicą, najpierw w Belgii, potem w Kanadzie. Był pisarzem o niezwykle ciekawej biografii. Zanim na poważnie zajął się literaturą, otarł się o szkołę wojskową, spędził jakiś czas w więzieniu, uprawiał boks i pracował w kopalni. Wszystkie te doświadczenia znalazły odzwierciedlenie w prozie Brychta, stanowiącej jego domenę.
Według dokumentów zachowanych w IPN, przed emigracją na Zachód Andrzej Brycht był tajnym współpracownikiem SB.
Twórczość.
Debiutował w 1954 na łamach czasopisma „Łódź Literacka” wierszem pt. "Biblioteka". Należał do Pokolenia „Współczesności; jego opowiadania krytyka często porównywała z tekstami Marka Hłaski i Marka Nowakowskiego. Debiutem książkowym był tomik wierszy "Czas bez Marii", którego tytuł nawiązywał do książki Tadeusza Borowskiego.
Za właściwy start na scenie literackiej należy jednak uznać "Suche trawy", niewielki objętościowo tomik opowiadań z roku 1961. To tutaj objawił się Brycht jako doskonały stylista, który umiejętnie wykorzystywał „mowę ulicy”. "Suche trawy" to historie rozgrywające się wśród lumpenproletariatu. W "Balbinie" i "Cyganie" pisarz posłużył się techniką monologu wypowiedzianego, którą na polski grunt przeniósł Jarosław Iwaszkiewicz we "Wzlocie" (odpowiedzi na "Upadek" Alberta Camusa).
Kolejne tomy ("Opadanie ziemi", "Ulica pomarańczowa") stanowiły kontynuację tematyki znanej z debiutu.
Wielką popularność przyniosły Brychtowi przede wszystkim "Dancing w kwaterze Hitlera" i "Raport z Monachium". W pierwszej z tych książek, w opowiadaniu tytułowym do głosu dochodzą akcenty antyniemieckie i krytyka tzw. bananowej młodzieży. Antyniemiecką pasję pokazał Brycht szczególnie w "Raporcie z Monachium", stylizowanym na reportaż paszkwilu na zachodnie Niemcy – bohaterem jest sam autor, który jedzie do zachodnich sąsiadów na spotkanie z wydawcą. Ówczesna wroga polityka PRL wobec RFN zapewniła książce należytą promocję, a samemu Brychtowi dała liczne materialne profity.
Po „Raporcie” Brycht nie zdołał ukończyć w kraju żadnej książki. W 1970 ukazały się "Marzenia" zawierające wybór opowiadań z dawnych lat. W 1971 Brycht poprosił o azyl polityczny w Belgii, w tym samym roku paryska „Kultura” opublikowała opowiadanie "Żywi" (napisane jeszcze w 1964), które nie mogło ukazać się w kraju. Ostatecznie Andrzej Brycht osiadł w Kanadzie. Książki pisał też na obczyźnie ("Opowieści z tranzytu", "Azyl polityczny", "Sandra").
W 1996 zachorował na szpiczaka mnogiego. Został pochowany w Hamilton, w prowincji Ontario (Kanada).
Film o pisarzu.
W serii programów biograficznych "Errata do biografii" powstał odcinek poświęcony Andrzejowi Brychtowi w reżyserii Zbigniewa Kowalewskiego.

</doc>
<doc id="289663" url="https://pl.wikipedia.org/wiki?curid=289663" title="Iñaki Sáez">
Iñaki Sáez

José Ignacio "Iñaki" Sáez Ruiz (ur. 23 kwietnia 1943 w Bilbao) – hiszpański piłkarz i trener piłkarski. Od 1996 związany jest krajową federacją piłkarską: przez kilka lat prowadził hiszpańskie reprezentacje juniorskie i młodzieżowe, zdobywając z nimi mistrzostwo świata, dwukrotnie mistrzostwo Europy oraz srebrny medal na Igrzyskach Olimpijskich. W latach 2002-04 był selekcjonerem dorosłej drużyny narodowej.
Kariera piłkarska.
Był solidnym ligowym zawodnikiem. Przez dwanaście lat związany był z Athletic Bilbao, z którym dwukrotnie triumfował w rozgrywkach o Puchar Hiszpanii. Trzy razy wystąpił w reprezentacji Hiszpanii.
Sukcesy piłkarskie.
W reprezentacji Hiszpanii w 1968 rozegrał 3 mecze.
Kariera trenerska.
Przez prawie dwadzieścia lat zajmował się szkoleniem dzieci i młodzieży w Athletic Bilbao, od czasu do czasu pomagając głównemu trenerowi przy pierwszej drużynie.
W 1992 został szkoleniowcem klubu UD Las Palmas, który prowadził przez trzy sezony. Po krótkiej przygodzie z Albacete Balompie w 1996 przejął obowiązki selekcjonera hiszpańskiej reprezentacji młodzieżowej i juniorskiej. W ciągu sześciu lat pracy z tymi drużynami zdobył wszystkie najważniejsze trofea (mistrzostwo świata U-20, dwukrotnie mistrzostwo Europy U-21 oraz srebrny medal olimpijski) oraz odnalazł i wyszlifował wiele piłkarskich talentów, które później stanowiły o sile dorosłej reprezentacji. Jego wychowankami są m.in. Iker Casillas, Daniel Aranzubia, Joan Capdevila, Carlos Marchena, Carles Puyol, David Albelda, Xavi, Fernando Torres i wielu innych.
Po niespodziewanej rezygnacji José Antonio Camacho po Mundialu 2002 został wybrany na selekcjonera dorosłej kadry. Reprezentację oparł na piłkarzach, których w przeszłości prowadził w drużynie młodzieżowej. Mimo to, do Mistrzostw Europy 2004 Hiszpania awansowała dopiero po barażach, a na samym turnieju zaprezentowała się bardzo słabo i pierwszy raz od 1988 wracała do domu już po rundzie grupowej. Sáezowi zarzucano defensywny styl gry oraz zbytnią ufność w Raúla, który wówczas nie był w najwyższej formie. Po Euro 2004 trener został zdymisjonowany ze stanowiska opiekuna zespołu seniorów i powrócił do pracy z hiszpańską drużyną młodzieżową.

</doc>
<doc id="289665" url="https://pl.wikipedia.org/wiki?curid=289665" title="Inaki Saez">
Inaki Saez



</doc>
<doc id="289670" url="https://pl.wikipedia.org/wiki?curid=289670" title="Luis Aragonés">
Luis Aragonés

Luis Aragonés Suárez (ur. 28 lipca 1938 w Hortalezie, zm. 1 lutego 2014 w Madrycie) – hiszpański trener piłkarski, wcześniej piłkarz. Na przełomie lat 60. i 70. był jednym z najlepszych zawodników Atlético Madryt, który w tamtym okresie osiągał swoje największe sukcesy. Po zakończeniu kariery sportowej sześciokrotnie prowadził klub z Madrytu, zdobywając z nim wszystkie najważniejsze laury w lidze hiszpańskiej. Od lipca 2004 był selekcjonerem reprezentacji Hiszpanii, którą doprowadził do 1/8 finału Mistrzostw Świata 2006 oraz do zwycięstwa w Mistrzostwach Europy 2008. Ostatnim klubem Aragonésa, który prowadził jako trener był turecki Fenerbahçe SK.
Kariera piłkarska.
Był jednym z najskuteczniejszych ofensywnych pomocników w lidze hiszpańskiej. Zaczynał sportową przygodę w Getafe CF, przez trzy sezony był również zawodnikiem Realu Madryt, ale szefowie klubu nie poznali się na jego talencie i nie pozwolili na debiut w pierwszej drużynie.
Kiedy miał 26 lat podpisał kontrakt z Atlético Madryt, gdzie wyrósł na jedną z gwiazd Primera División. Był specjalistą od stałych fragmentów gry i liderem drużyny, która na przełomie lat 60. i 70. trzykrotnie triumfowała w rozgrywkach o mistrzostwo kraju, a w sezonie 1973/1974 dotarła do finału Pucharu Mistrzów, w którym przegrała w dwumeczu (1:1 – strzelił w tym spotkaniu bramkę – i 0:4) z Bayernem Monachium.
W ciągu jedenastu lat rozegrał dla Atlético 265 meczów w lidze, w których zdobył 123 gole. Aragonés, którego madryccy kibice nazywali po prostu Luis, zakończył piłkarską karierę w wieku 37 lat.
Sukcesy piłkarskie.
W reprezentacji Hiszpanii od 1965 do 1972 rozegrał 12 meczów i strzelił 3 gole. W hiszpańskiej Primera División rozegrał 370 meczów i strzelił 172 gole.
Kariera trenerska.
Mimo iż w ciągu ponad trzydziestoletniej kariery szkoleniowej prowadził osiem różnych zespołów z Primera División, najbardziej znany jest z pracy w Atlético Madryt. Pracował w tym klubie sześciokrotnie, zdobywając z nim wszystkie najważniejsze krajowe laury. Ponadto w 1986 doprowadził go do pierwszego od 1974 finału europejskich pucharów (porażka 0:3 z Dynamem Kijów w Pucharze Zdobywców Pucharów), a w 2002, po dwuletniej przerwie, wprowadził ponownie do pierwszej ligi.
Był także trenerem FC Barcelona, z którym triumfował w rozgrywkach o Puchar Hiszpanii, trzykrotnie Realu Betis, RCD Espanyol, Sevilli FC, Valencii CF, Realu Oviedo i ostatnio dwa razy RCD Mallorca.
Po Euro 2004 66-letni Aragonés zastąpił Iñakiego Sáeza na stanowisku selekcjonera reprezentacji Hiszpanii. Mimo iż do Mundialu 2006 drużyna awansowała dopiero po barażach (5:1 i 1:1 ze Słowacją), to od czasu mistrzostw Europy do 27 czerwca 2006 nie zanotowała porażki. Pierwszą przegraną w roli selekcjonera Aragones zaliczył w drugiej rundzie mistrzostw świata, kiedy jego drużyna uległa 1:3 Francji i odpadła z turnieju. Do tego meczu jego bilans przedstawiał się następująco: 24 mecze, 16 zwycięstw – 8 remisów – 0 porażek.
Aragonés wprowadził do drużyny szereg młodych zawodników (m.in. Davida Villę, Sergio Ramosa, Cesca Fàbregasa i Andrésa Iniestę). Za jego kadencji z drużyną narodową pożegnał się natomiast Raúl, odsunięty od kadry po przegranym 2:3 meczu eliminacji Euro 2008 z Irlandią Północną, rozegranym we wrześniu 2006.
W 2008 Aragonés doprowadził reprezentację Hiszpanii do zwycięstwa w Mistrzostwach Europy. W finałowym meczu Hiszpanie pokonali 1:0 Niemców. Zwycięstwo drużyny Aragonésa jest pierwszym zwycięstwem hiszpańskiej kadry narodowej w rozgrywkach międzynarodowych seniorów od czasu wygranej w Mistrzostwach Europy w 1964
W sezonie 2008/2009 był trenerem tureckiego klubu Fenerbahçe SK. Po meczu w finale Pucharu Turcji 13 maja 2009 roku z Besiktasem przegranym 2:4 przez Fenerbahçe, trener został zwolniony przez prezesa klubu. Jako przyczynę prezes podał niekorzystny wynik w finale i niesatysfakcjonującą grę w lidze.

</doc>
<doc id="289672" url="https://pl.wikipedia.org/wiki?curid=289672" title="Wyspa Słodowa">
Wyspa Słodowa

Wyspa Słodowa we Wrocławiu – niewielka wysepka na Odrze w obrębie wrocławskiego Starego Miasta oraz Śródmiejskiego Węzła Wodnego – Górnego, w sąsiedztwie mniejszych nieco od niej Wyspy Bielarskiej i Wyspy Młyńskiej.
Charakterystyka.
Oddzielona od Wyspy Młyńskiej wąskim ciekiem – Upustem powodziowym Klary, połączona z nią małym Mostem Słodowym, a z Wyspą Bielarską – dwudziestometrowym Mostem św. Klary nad kanałem – Upustem Klary, pozostałością po znajdujących się kiedyś na obu jego końcach Młynach św. Klary. Pierwszy z nich – własność zakonu klarysek – wybudowano w 1242, a drugi – franciszkanów św. Jakuba – w 1275. Po pewnym czasie ten drugi również stał się własnością zakonu św. Klary, stąd ich nazwa. Obie wyspy nazywane były pierwotnie Bielarska Tylna ("Hinterbleiche") i Bielarska Przednia ("Vorderbleiche", dzisiejsza Słodowa od funkcjonujących tam od XV wieku słodowni). Nazwa pochodziła od cechu bielarzy płótna, którzy działali w tej okolicy.
Teren wysp był własnością zakonu św. Klary od średniowiecza, kiedy pozostawały poza obrębem murów miejskich, poprzez osiemnastowieczną rozbudowę fortyfikacji na prawym brzegu Odry, aż do roku ok. 1807–1810, kiedy fortyfikacje rozebrano, a same wyspy przeszły na własność miasta. Wówczas również wybudowano żelazne mosty pomiędzy wyspami i rozpoczęto zabudowę mieszkalną wysp. Część Wyspy Słodowej pozostawała jednak aż do końca lat 30. niezabudowana, urządzano na niej m.in. sportowo-rekreacyjne schroniska dla młodzieży.
W I połowie wieku XX przeprowadzono przez Wyspę Słodową trasę łączącą oba brzegi Odry. W czasie oblężenia Wrocławia pod koniec II wojny światowej prawie cała zabudowa wyspy uległa zniszczeniu, zachowały się jedynie niektóre budynki, w tym oba wspomniane młyny.
Młyny św. Klary przetrwały do roku 1975, kiedy zostały wysadzone w powietrze przez saperów. Decyzja ówczesnego prezydenta miasta Wrocławia Mariana Czulińskiego o ich wyburzeniu 30 lat po zakończeniu wojny spotkała się z powszechną krytyką i protestami ludzi kultury, w tym m.in. Jerzego Waldorffa, architektów, urbanistów i konserwatorów zabytków, zwłaszcza że wcześniej rok ich zburzenia był w PRL ogłoszony „Rokiem Ochrony Zabytków”. Młyny, choć nie były w dobrym stanie technicznym, nie stanowiły istotnego zagrożenia, a po rekonstrukcji stanowić mogły cenny zabytek średniowiecznej architektury przemysłowej. Działki, na których stały młyny pozostają nadal (2005) słabo wykorzystane. Czuliński przypłacił tę decyzję utratą szans na stanowisko wojewody, do którego był przez nomenklaturę PZPR szykowany.
Przez prawie ćwierć wieku po zburzeniu młynów teren wysp pozostawał prawie całkowicie niezagospodarowany, na samej Wyspie Słodowej stała tylko jedna kamienica. Pod koniec XX wieku wyspy uporządkowano i wytyczono na nich nadodrzańskie trasy spacerowe. Wykorzystywana jest także jako miejsce publicznych imprez plenerowych i koncertów.
Wyspa Słodowa to również nazwa uliczki, łączącej samą Wyspę Słodową, poprzez Wyspę Młyńską, z przebiegającą po Mostach Młyńskich ulicą św. Jadwigi. Z tego też powodu jeden z wrocławskich hoteli – hotel Tumski (w latach sześćdziesiątych – internat i Technikum Spożywcze), posługuje się adresem "Wyspa Słodowa 10", pomimo że sam mieści się w rzeczywistości na Wyspie Młyńskiej.
Wyspę Słodową, która połączona była do tej pory jedynie mostem św. Klary z Wyspą Bielarską i mostem Słodowym z Wyspą Młyńską połączono w 2003 z prawym brzegiem Odry na tyłach hotelu HP Park Plaza i byłego aresztu wojskowego trzecią przeprawą – pieszą kładką Słodową podwieszoną na charakterystycznych parabolicznych dźwigarach, a także z Wyspą Piasek czwartą przeprawą – pieszą kładką Piaskową.
Wyspa Słodowa od lat stanowi miejsce spotkań dla młodzieży akademickiej, a także jest przestrzenią dla różnorodnych aktywności kulturalnych - koncertów, warsztatów czy performance'ów. Od 1 sierpnia 2018 roku, uchwałą Rady Miejskiej, jest to miejsce wyłączone z zakazu spożycia alkoholu w miejscach publicznych.
Do dziś na Wyspie Słodowej znajduje się tylko jeden budynek - kamienica z XIX wieku przebudowana i rozbudowana w latach 2018-2021 na cele usługowe.
Linki zewnętrzne.
Wyspa Słodowa – oficjalna strona, harmonogram wydarzeń, atrakcje, koncerty

</doc>
<doc id="289675" url="https://pl.wikipedia.org/wiki?curid=289675" title="Biblioteka Narodowa (seria)">
Biblioteka Narodowa (seria)

Biblioteka Narodowa – seria wydawnicza wydawana przez Zakład Narodowy im. Ossolińskich (wcześniej – w latach 1919-1933 – przez Krakowską Spółkę Wydawniczą). Prezentuje najważniejsze utwory literatury polskiej i światowej wraz z bogatym opracowaniem, zawierającym aktualny stan wiedzy na temat danego dzieła. To najstarsza tego typu europejska seria wydawnicza. Do 2019 roku wydano w niej łącznie 608 tomów w trzech seriach: seria I (literatura polska, 335 tomów), seria II (literatura obca, 264 tytuły) i seria III (literatura dla młodzieży, 9 tomów). 
Pomysłodawcą serii był Stanisław Kot. Idea narodziła się w czasie I wojny światowej i wynikała z troski o to, by inteligencja była świadoma polskiego dorobku literackiego. Założeniem serii BN było podawanie poprawnej edycji dzieła literackiego ze wstępem historycznoliterackim opartym na najnowszym stanie badań, oraz z przypisami. Wstęp miał być pisany w sposób przystępny, zrozumiały dla różnorodnego – zarówno pod względem wieku, wykształcenia, jak i zawodu – odbiorcy, nie będącego specjalistą, jednocześnie zaś charakteryzować się wysoką jakością merytoryczną. Miały też za zadanie wywołać u czytelnika zainteresowanie i entuzjazm do utworu. Stąd w pierwszych latach często rezygnowano z uznanych autorytetów i powierzano pisanie wstępu raczej młodszym literaturoznawcom. Wstępy mogły liczyć od kilkunastu do kilkudziesięciu stron. 
Pierwszy tom ukazał się 1 listopada 1919 roku w Krakowie i był to tom serii I, "Treny" Jana Kochanowskiego, w opracowaniu Tadeusza Sinki (sprzedał się szybko w liczbie siedemdziesięciu tysięcy egzemplarzy). Pierwszy tom serii II ukazał się w 1920 roku – była to "Antygona" Sofoklesa (oprac. Kazimierz Morawski). Wydawcą była Krakowska Spółka wydawnicza, a drukiem zajmowała się drukarnia Władysława Ludwika Anczyca. Okładki były miękkie, papierowe, wykorzystywano też tańszy papier, aby zapewnić możliwie niskie ceny. Pierwsze tomy kosztowały niewiele: kilkanaście groszy-kilka złotych, a tomy sprzedawały się nieźle: od sześciu do dwudziestu pięciu tysięcy egzemplarzy. 
Od 1930 roku tempo wydawania kolejnych tomów serii znacznie spadło. Powodem były problemy finansowe ówczesnego wydawcy. Po upadku Krakowskiej Spółki Wydawniczej w 1933 roku, Stanisław Kot przeniósł wydawanie Biblioteki Narodowej do Zakładu Narodowego im. Ossolińskich we Lwowie. Redakcję tamtejszą zorganizował i objął Kazimierz Giebułtowski (wcześniej zatrudniony w Krakowskiej Spółce Wydawniczej jako redaktor, pracujący przy serii).
Tomy wydawane są w formacie B6 z charakterystycznym secesyjnym wieńcem na okładce. Początkowo wieniec zawierał ukryte inicjały jego projektanta – Antoniego Procajłowicza. Inicjały zniknęły w czasie PRL. Wieniec budził sprzeczne emocje – miał zarówno swoich zwolenników, jak i przeciwników. Wacław Borowy uważał, że sprawia on, że Biblioteka Narodowa jest "jednym z najbardziej szpetnych wydawnictw". Dlatego w ramach kodyfikacji serii próbował pozbyć się wieńca, jednak bezskutecznie (a emocje związane z tą grafiką były jedną z przyczyn jego rezygnacji z roli wydawcy serii). W latach 60. wieniec Procajłowicza został na pewien czas zastąpiony przez uproszczony wieniec olimpijski, autorstwa Aliny i Leszka Kaćmów. Wprowadzono też wtedy płócienną oprawę i obwolutę o odrębnej kolorystyce dla różnych serii: seria I ukazywała się w kolorze czerwonym, seria II natomiast – zielonym. Ani nowy wieniec na okładce, ani nowy sposób oprawy nie przyjęły się. Współcześnie na okładkach ponownie widnieje wieniec Procajłowicza.

</doc>
<doc id="289676" url="https://pl.wikipedia.org/wiki?curid=289676" title="Przylądek Dieżniowa">
Przylądek Dieżniowa

Przylądek Dieżniowa (ros. мыс Дежнёва, "mys Dieżniowa") – przylądek w Rosji; najdalej na wschód wysunięty punkt Azji; współrzędne geograficzne .
Leży na wschodnim krańcu Półwyspu Czukockiego nad Cieśniną Beringa pomiędzy Morzem Czukockim a Morzem Beringa. Po przeciwnej stronie Cieśniny znajduje się Przylądek Księcia Walii na półwyspie Seward (Alaska).
Przylądek nazwano na cześć XVII-wiecznego podróżnika rosyjskiego, Siemiona Iwanowicza Dieżniowa, badacza tamtego regionu.

</doc>
<doc id="289687" url="https://pl.wikipedia.org/wiki?curid=289687" title="Życie jest piękne (film 1997)">
Życie jest piękne (film 1997)

Życie jest piękne (wł. "La vita è bella") – włoski film z 1997 roku w reżyserii Roberta Benigniego. Reżyser zagrał w nim też główną rolę i był współautorem scenariusza. 
Dzieło Roberta Benigniego łączy w sobie elementy komedii, dramatu, filmu wojennego i romansu. Określano je jako „komedię o Holocauście”.
Fabuła.
Film opowiada historię obdarzonego bujną wyobraźnią i poczuciem humoru Guido Orefice, który zakochuje się w pięknej Dorze. Realizuje szalone pomysły, aby tylko zwrócić jej uwagę. Czyni to skutecznie i niedługo ją poślubia. Krótko cieszą się wspólnym życiem i swoim synkiem Giosué. Gdy przychodzi wojna, z uwagi na żydowskie pochodzenie, Guido z synem i wujem zostają zesłani do obozu koncentracyjnego. Dora jedzie za nimi z własnej woli. 
Guido ukrywa synka w baraku. Chcąc mu oszczędzić traumatycznych przeżyć, rozpoczyna z nim szczególną grę. Wmawia synkowi, iż ich nowa rzeczywistość jest fikcyjna, a oni sami uczestniczą w zawodach, w których za tysiąc punktów można zdobyć nagrodę - czołg. W tym świecie niezwykłej gry strażnicy obozu muszą być okrutni, ponieważ im także zależy na uzyskaniu nagrody, więc chcą zniechęcić konkurentów do rywalizacji.
Kontrowersje.
Niektórzy krytycy i ocaleni z Holocaustu zarzucali Benigniemu zbyt lekkie potraktowanie tragedii obozów koncentracyjnych i tematu Zagłady Żydów. Wytykano mu także liczne nieścisłości historyczne i merytoryczne w filmie. Jacques Offenbach był pochodzenia żydowskiego, nie grano by więc jego muzyki w kwaterze wojsk hitlerowskich. Nie byłoby tak łatwego dostępu do obozowego radiowęzła. Fikcją byłaby również parodia tłumaczenia przemowy strażnika obozowego.
Wbrew panującemu czasem przekonaniu, żadna ze scen filmu nie była kręcona na terenie Państwowego Muzeum Auschwitz-Birkenau, którego dyrekcja z reguły nie zgadza się na udostępnianie przestrzeni poobozowych dla tego typu przedsięwzięć.
Nagrody.
Film zdobył siedem nominacji do Oscara i trzy statuetki: za najlepszą pierwszoplanową rolę męską (Roberto Benigni), za najlepszą muzykę (Nicola Piovani) i za najlepszy film nieanglojęzyczny. Obraz zdobył także Wielką Nagrodę Jury na MFF w Cannes, Europejską Nagrodę Filmową za najlepszy film roku i najlepszą rolę męską oraz Nagrodę Publiczności na Warszawskim Międzynarodowym Festiwalu Filmowym.

</doc>
<doc id="289689" url="https://pl.wikipedia.org/wiki?curid=289689" title="Greg Hancock">
Greg Hancock

Greg Hancock, właśc. Gregory Alan Hancock (ur. 3 czerwca 1970 w Whittier) – amerykański żużlowiec.
Życie prywatne.
W trakcie kariery mieszkał w Szwecji. Z żoną Jenny ma trzech synów: Wilbura, Billa i Karla.
Kariera sportowa.
Czterokrotnie zostawał indywidualnym mistrzem świata (1997, 2011, 2014 i 2016) oraz trzykrotnie drużynowym (1992, 1993, 1998). Jest rekordzistą pod względem liczby występów, a także miejsc na podium oraz występów w finale w turniejach cyklu Grand Prix. Zdobył również najwięcej punktów w historii cyklu – 2655. Zwyciężając w Grand Prix 2016 został najstarszym IMŚ w historii dyscypliny. W dniu wywalczenia tytułu miał 46 lat i 141 dni.
Na podium indywidualnych mistrzostw świata stawał dziesięciokrotnie: w 1996 zdobył brązowy medal, w 1997 został mistrzem, w 2004 i 2012 ponownie był trzeci, a w 2006 i 2015 zdobył srebrny medal. W 2011 i 2014 znów został mistrzem świata. W 2016 roku ponownie zdobył złoty medal, jednocześnie został najstarszym mistrzem świata w historii dyscypliny. Od 1994 wielokrotnie sięgał po tytuł indywidualnego mistrza USA (ostatnio w 2006). W latach 1995, 1997, 2001 i 2002 uznawano go najlepszym zawodnikiem szwedzkiej ligi żużlowej, w 1997 uznano go także najlepszym żużlowcem ligi brytyjskiej.
Najwyższą w karierze średnią biegową w Ekstralidze zanotował w sezonie 2008. Wyniosła ona 2,505 pkt/wyścig, natomiast biorąc pod uwagę tylko sezon zasadniczy (bez fazy play-off) była ona równa 2,571. W sezonie 2011 po raz pierwszy w karierze wywalczył mistrzostwo Polski z Falubazem Zielona Góra. Rok później dokonał tego samego w barwach Unii Tarnów. W sezonie 2013 wystartował w ekstraligowym klubie żużlowym Polonia Bydgoszcz. Na przestrzeni całej kariery był zawodnikiem aż jedenastu klubów startujących w lidze polskiej.
Po raz ostatni w polskiej lidze ujrzeć go było można w 2-ligowej Stali Rzeszów. W roku 2019 nie startował z powodów rodzinnych. W sezonie 2020 miał podpisany kontrakt „warszawski” z ekstraligowym PGG ROW Rybnik. Nie wystartował w żadnym meczu z powodu zakończenia kariery.
Starty w lidze.
Liga brytyjska
Liga polska
Liga szwedzka
Liga duńska
Liga rosyjska
Liga czeska
Osiągnięcia.
Drużynowe mistrzostwa świata
Drużynowy Puchar Świata
Drużynowe mistrzostwa Polski
Mistrzostwa świata par
Drużynowe mistrzostwa Polski - sezon zasadniczy najwyższej klasy rozgrywkowej.
W nawiasie miejsce w danej kategorii (śr/m oraz śr/b - przy założeniu, że zawodnik odjechał minimum 50% spotkań w danym sezonie)
Podsumowanie:
Inne ważniejsze turnieje.
Memoriał im. Edwarda Jancarza w Gorzowie Wielkopolskim
Turniej o Koronę Bolesława Chrobrego - Pierwszego Króla Polski w Gnieźnie

</doc>
<doc id="289702" url="https://pl.wikipedia.org/wiki?curid=289702" title="Zapalenie kącików ust">
Zapalenie kącików ust

Zapalenie kącików ust, zapalenie kątów ust, potocznie zajady (łac. "cheilitis", "cheilosis") – zmiany polegające na pękaniu skóry w kącikach ust, zwykle po obu stronach, z tworzeniem się nadżerek. Mogą być wywołane przez drożdżaki, nowotwór lub alergię (przykładowo na nikiel, znajdujący się w większości sztućców) albo powstać w wyniku kiły wrodzonej wczesnej. Jeśli nie są leczone, przeważnie długo się utrzymują. 
Czynnikami sprzyjającymi zapaleniu kącików ust są: drażnienie przez protezy dentystyczne, choroby przebiegające z niedoborami odporności, niedobór witamin grupy B, głównie B2, a także cukrzyca. Jest to bardzo częsty objaw niepożądany występujący podczas doustnej terapii izotretynoiną.

</doc>
<doc id="289711" url="https://pl.wikipedia.org/wiki?curid=289711" title="Pekalongan">
Pekalongan

Pekalongan – miasto w Indonezji na Jawie nad Morzem Jawajskim w prowincji Jawa Środkowa; powierzchnia 3449 ha; 258 tys. mieszkańców (2005).
Ośrodek regionu rolniczego, uprawa ryżu, herbaty, kauczukowca; przemysł spożywczy, tytoniowy i włókienniczy; ważny port morski (wywóz cukru i herbaty); wyrób słynnych batików.
Miasto należało do Sułtanatu Mataram; od początku XVIII wieku wpływy holenderskiej Kompanii Wschodnioindyjskiej; w 1753 r. Holendrzy wybudowali fort, który stoi do dziś. Od 1830 r. intensywna uprawa trzciny cukrowej spowodowała rozwój miasta jako ośrodka handlowego i wywozowego.

</doc>
<doc id="289731" url="https://pl.wikipedia.org/wiki?curid=289731" title="Berlińska Plejada">
Berlińska Plejada

Berlińska Plejada (oryginalna niemiecka nazwa: "Berliner Siebengestirn") – grupa pionierów szachów niemieckich, w której skład wchodzili: Ludwig Bledow (1795-1846), Karl Schorn (1803-1850), Bernhard Horwitz (1808-1885), Carl Mayet (1810-1868), Wilhelm Hanstein (1811-1850), Paul Rudolph von Bilguer (1815-1840) i Tassilo von der Lasa (1817-1899).
Zetknęli się ze sobą w Berlińskim Towarzystwie Szachowym. Z inicjatywy Bledowa założyli czasopismo szachowe "Deutsche Schachzeitung", którego pierwszy numer ukazał się w lipcu 1846 r. Z inicjatywy Bilguera i przy pomocy pozostałej szóstki wydany został w 1843 r. w podręcznik teorii debiutów "Handbuch des Schachspiels". Cała siódemka odegrała bardzo ważną rolę w popularyzacji szachów w Niemczech. W latach 30. XX wieku z inicjatywy Bledowa wprowadzony został nowy przepis, głoszący, iż dotknięcie bierki zmusza gracza do wykonania nią posunięcia. Do tamtej pory dotknięcie bierki nie oznaczało obowiązku wykonania nią posunięcia. Z kolei z inicjatywy Schorna wprowadzono wcześniej istniejący już we Francji przepis, mówiący, iż bierka dochodząca do ostatniej linii szachownicy nie musi być promowana w hetmana, co wcześniej obowiązywało. Od tej pory przepis ten był stosowany na terenie całych Niemiec.

</doc>
<doc id="289732" url="https://pl.wikipedia.org/wiki?curid=289732" title="Tadeusz Sapierzyński">
Tadeusz Sapierzyński

Tadeusz Stanisław Sapierzyński (ur. 1 kwietnia 1958 w Miastku) – żołnierz, pułkownik dyplomowany Sił Zbrojnych Rzeczypospolitej Polskiej w rezerwie.
Ukończył Wyższą Szkołę Oficerską Wojsk Zmechanizowanych we Wrocławiu. Po mianowaniu na ppor. rozpoczął służbę w 25 Batalionie Rozpoznawczym, jako dowódca plutonu rozpoznawczego. Pełnił służbę w tej jednostce do 1989 r. jako dowódca kompanii rozpoznawczej, oficer operacyjny sztabu i szef sztabu aż do chwili skierowania na studia w Akademii Sztabu Generalnego. Po studiach w lutym 1992 został wyznaczony na stanowisko szefa Wydziału Rozpoznania 6 Brygady Desantowo-Szturmowej. Pod koniec 1993 roku został przeniesiony do Dowództwa Krakowskiego Okręgu Wojskowego, gdzie w Oddziale Rozpoznania i WRE pełnił służbę do 1995 r. Kolejnym etapem jego kariery wojskowej było stanowisko Dowódcy 10 Batalionu Desantowo-Szturmowego. W 1999 r. po powrocie z operacji pokojowej na Bałkanach pełnił obowiązki Szefa Sztabu 25 Brygady Kawalerii Powietrznej. W czerwcu 2000 r. został wyznaczony na stanowisko Szefa Oddziału Operacyjnego KPZ, a po jego przeformowaniu w 2 KZ. W 2003 r. po powrocie z BiH został wyznaczony na stanowisko Szefa Oddziału Operacji Specjalnych Generalnego Zarządu Operacyjnego SG WP (w okresie 2007-2014 Dowództwo Wojsk Specjalnych pełniło zbliżoną funkcję). Posiada bogate doświadczenie wynikające z pełnienia obowiązków na stanowiskach dowódczych i sztabowych w tym podczas pełnienia służby na misjach pokojowych ONZ i operacjach pokojowych NATO. Był szefem sztabu i Dowódcą PKW Syria w misji pokojowej UNDOF na Wzgórzach Golan w latach 1997-1998. Dwukrotnie brał udział w operacji pokojowej SFOR w Bośni i Hercegowinie w latach 1998-1999 jako dowódca PKW Bośnia i Hercegowina, w okresie 2002-2003 Dowódca Nordycko-Polskiej Grupy Bojowej wchodzącej w skład MND(N). Był dwukrotnie awansowany w drodze wyróżnienia. Pierwszy raz do stopnia ppłk potem do stopnia płk, po powrocie z operacji prowadzonej przez SFOR w 1999 r. Oprócz studiów na ASG (następcą jest Akademia Obrony Narodowej) ukończył szereg kursów. Do najważniejszych z nich należały:
Od 11 lutego 2004 r. do 24 lutego 2006 Decyzją Ministra Obrony Narodowej pełnił funkcję Dowódcy JW 2305. Posiada złotą odznakę JW Grom.
W lutym 2006 r. zakończył służbę wojskową po 30 latach jej pełnienia.
We wrześniu 2013 r. został Prezydentem „Stowarzyszenia im. Generała Sławomira Petelickiego”, upamiętniającego gen. bryg. Sławomira Petelickiego.

</doc>
<doc id="289737" url="https://pl.wikipedia.org/wiki?curid=289737" title="Zbigniew Podraza">
Zbigniew Podraza

Zbigniew Marian Podraza (ur. 2 grudnia 1953 w Sosnowcu) – polski polityk, lekarz, były wiceminister zdrowia, poseł na Sejm IV i V kadencji w latach 2001–2006, w latach 2006–2018 prezydent Dąbrowy Górniczej.
Życiorys.
Ukończył studia na Wydziale Lekarskim Śląskiej Akademii Medycznej (specjalizacja II stopnia w dziedzinie chirurgii urazowo-ortopedycznej, specjalizacja w dziedzinie zdrowia publicznego). Przez wiele lat pełnił funkcję dyrektora Szpitala Miejskiego w Dąbrowie Górniczej. Zasiadał w sejmiku śląskim I kadencji.
23 września 2001 liczbą 8069 głosów został wybrany na posła IV kadencji z listy Sojuszu Lewicy Demokratycznej w okręgu sosnowieckim. W drugim rządzie Marka Belki od 27 października 2004 do 2 listopada 2005 pełnił funkcję wiceministra zdrowia.
25 września 2005 został ponownie wybrany do Sejmu z listy SLD liczbą 5363 głosów. 27 listopada 2006 wygrał w drugiej turze wybory na prezydenta miasta Dąbrowa Górnicza jako przedstawiciel Lewicy i Demokratów, uzyskując 52,8% głosów, w związku z czym utracił mandat poselski. Jego kontrkandydatem był Zbigniew Meres z Platformy Obywatelskiej. Cztery lata później w drugiej turze pokonał Krzysztofa Stachowicza (również kandydata PO), uzyskując reelekcję. W 2014 został wybrany na trzecią z rzędu kadencję, wygrywając w pierwszej turze. W 2018 zrezygnował z ubiegania się o reelekcję, uzyskał natomiast mandat radnego miejskiego.
Odznaczenia.
W 2010 otrzymał Krzyż Kawalerski Orderu Odrodzenia Polski. W 2009 odznaczony Brązową Odznaką „Zasłużony dla Ochrony Przeciwpożarowej”.

</doc>
<doc id="289743" url="https://pl.wikipedia.org/wiki?curid=289743" title="Jachówka (województwo małopolskie)">
Jachówka (województwo małopolskie)

Jachówka – wieś w Polsce, położona w województwie małopolskim, w powiecie suskim, w gminie Budzów.
W latach 1954–1960 wieś należała i była siedzibą władz gromady Jachówka, po jej zniesieniu w gromadzie Budzów. W latach 1975–1998 wieś administracyjnie należała do województwa bielskiego.
Położenie.
Leży w Beskidzie Makowskim, w dolinie potoku Jachówka, u północnego podnóża Makowskiej Góry.
Historia.
Jachówka została założona w XIV w. przez Kazimierza Wielkiego. Swą nazwę wzięła od pierwszego osadnika Jacha.
Pod koniec XIX w. wieś liczyła 151 domów i 868 mieszkańców wyznania rzymsko-katolickiego, należących do parafii w sąsiedniej Bieńkówce. Mieli oni 574 morgi roli, 46 mórg łąk i ogrodów, 1004 morgi pastwisk i 344 morgi lasu. 15 mórg lasu było własnością ks. Maurycego Montléart. Słownik geograficzny Królestwa Polskiego w 1882 r. pisał: "Z powodu nieurodzajności gleby, w której przeważa glinka z kamieniem, trudni się ludność handlem i przemysłem i dlatego odbywa często dalekie podróże. Zamożna ludność, oceniając korzyści nauki i dobrego nauczyciela, dopłaca na utrzymanie nauczyciela 50 zł. (...) Mimo odludnego położenia każdy mieszkaniec umie czytać i pisać." Wody Jachówki napędzały wówczas we wsi 3 młyny i 11 "traczów" (tartaków).
Do miejscowych zabytków należy m.in. przydrożna kapliczka z 1830 r. Znajduje się tu również dom rodzinny katolickiej mistyczki Rozalii Celakówny.

</doc>
<doc id="289745" url="https://pl.wikipedia.org/wiki?curid=289745" title="Janiszew (województwo wielkopolskie)">
Janiszew (województwo wielkopolskie)

Janiszew – wieś w Polsce, w gminie Brudzew, w powiecie tureckim, w województwie wielkopolskim, ok. 10 km od Turku. W 2005 roku wieś zamieszkiwało 286 osób. W Janiszewie znajduje się kościół pw. św. Jadwigi Śląskiej i Matki Boskiej Szkaplerznej oraz cmentarz z początku XX wieku.
Wieś położona jest w centralnej części gminy Brudzew, nad wkopem Kopalni Węgla Brunatnego "Adamów" odkrywka Koźmin, nad rzeczką, tzw. Strugą Janiszewską. Położony jest przy drodze gminnej z Brudzewa do Koźmina, ok. 10 km od Turku, a 2 km od Brudzewa. W skład Janiszewa wchodzą tzw. Parcele, Poduchowne, Ostrów oraz Stara Wieś, po której pozostał tylko ogromny dół po wkopie. Wieś sąsiaduje z Brudzewem, Krwonami, Głowami i Koźminem. Miejscowość położona jest na wysokości ok. 100-105 m n.p.m.
Historia.
Najwcześniejsza potwierdzona pisana informacja dotycząca Janiszewa widnieje w sieradzkich księgach ziemskich i pochodzi z 1420 roku. Dotyczy ona Piotra Niewieskiego, który procesował się z Janem i Mrokotą z Janiszewa.
Z zapisu w poznańskiej księdze ziemskiej z 1463 roku wynika, że pierwszymi właścicielami wsi byli Janiszewscy (stąd też nazwa miejscowości). W tym też roku Mikołaj Janiszewski, na połowach wsi Janiszew i Głowy oraz młynie Borowym, zapisał swej żonie Zuzannie 300 grzywien.
Kolejny odnaleziony zapis pochodzi z 1631 roku. Mówi on o zawarciu kontraktu dzierżawnego wsi Janiszew.
W czasie potopu Szwedzi zniszczyli zamek w Brudzewie, a także spalili okoliczne miejscowości, wśród których znalazły się Marulew, Janiszew i Głowy. W późniejszych latach tereny te nękały epidemie. W 1681 roku dziedzicem Janiszewa był Stanisław Wysocki z Budzisławia. Od 1732 roku wieś była własnością jego syna Franciszka. W roku 1777 dziedzicem Janiszewa został Jan Zaręba Cielecki.
Po II rozbiorze Polski (1793) okolice Janiszewa znalazły się pod zaborem pruskim.
W "Księgach zmarłych parafii Janiszew", znajdujących się w Archiwum Diecezjalnym we Włocławku, widnieją akty zgonów pięciu powstańców styczniowych, poległych w sierpniu 1863 roku. Z ksiąg tych wynika, że byli uczestnikami walki w borze pod Krwonami. Najprawdopodobniej ich ciała kryje mogiła znajdująca się w pobliżu kaplicy w Posoce.
"Słownik Geograficzny Królestwa Polskiego" mówi, że w II poł. XIX wieku wieś Janiszew składała się z kolonii, folwarku i osady. Kolonia składała się z 48 domów, zamieszkiwanych przez 340 osób. Folwark stanowiło osiem domów, w których mieszkało 106 osób, zaś osadę, liczącą jeden dom, zamieszkiwało pięć osób. Zatem ogólna liczba mieszkańców wsi wynosiła ponad 450 mieszkańców, czyli blisko dwa razy więcej osób niż w czasach obecnych.
Kilka lat później tereny Janiszewa przeszły w posiadanie rodu Sokolnickich, którzy postawili tutaj dworek. Również z inicjatywy państwa Sokolnickich w 1919 roku w Janiszewie założono Ochotniczą Straż Pożarną. Po ich śmierci dworek przeszedł w posiadanie pana Łempickiego. W 1964 roku budynek został zniszczony, a pozostałości posłużyły podczas budowy dróg.
W latach 1975–1998 Janiszew leżał na terenie byłego województwa konińskiego, a od 1 stycznia 1999 znajduje się w granicach województwa wielkopolskiego.
Dworek.
W miejscowym parku stał parterowy, murowany, wysoko podpiwniczony, siedmioosiowy dworek z początku XIX wieku. We wnętrzu zachowała się z tego okresu stolarka. Dobudówka przy narożniku pochodziła już z późniejszego okresu. Zwrócony był frontem na południe. Północna ściana podpierana była szkarpami. Dach naczółkowy dworku pokryty był słomą.
Dworek wraz z ziemiami, budynkami gospodarczymi i mieszkalnymi wchodził w skład majątku ziemskiego, należącego do rodziny Sokolnickich, herbu Nowina.
W majątku pracowało wielu mieszkańców Janiszewa oraz innych okolicznych miejscowości.
Po II wojnie światowej nastąpiła parcelacja majątku. Około roku 1964, ze względu na zły stan, budynek został zburzony. Pozostałe po nim gruzy zostały wykorzystane przy budowie dróg.
Grobowiec Sokolnickich znajduje się obok kościoła parafialnego w Janiszewie. W grobowcu tym spoczywają dzieci dziedziców – Emilia i Janina.
Kościół pw. św. Jadwigi w Janiszewie.
Pierwsze potwierdzone wzmianki z 1415 roku. Drewniana świątynia została wybudowana w roku 1712 z fundacji ówczesnego proboszcza Piotra Szymańskiego. Kościół rozebrali hitlerowcy w czasie II wojny światowej (1939-1945). Po wojnie istniał drewniany, prowizoryczny kościół, a w 15 lat po zakończeniu wojny, w latach 1958-1960 postawiono nową, murowaną świątynię.
Najcenniejszymi elementami budowy i sztuki są: obraz Matki Boskiej Szkaplerznej (XVIII wiek), ołtarzowe rzeźby śś. Piotra i Pawła (połowa XIX wieku) oraz kielich z tegoż samego okresu.
Parafia.
Parafia pw. św. Jadwigi w Janiszewie wchodząca w skład dekanatu kościeleckiego (diecezja włocławska), liczy ok. 1300 parafian. Obejmuje swym zasięgiem następujące wsie: Janiszew (kościół pw. Matki Boskiej Szkaplerznej i św. Jadwigi), Koźmin, Krwony, Kuźnicę Janiszewską, Posokę (kaplica pw. Najświętszego Serca Pana Jezusa) oraz Sacały.
Odpusty w parafii Janiszew odbywają się 16 lipca oraz 16 października (w Janiszewie), a także 3 czerwca (w kaplicy w Posoce) lub w niedziele przypadające najbliżej tych dni.
Janiszewska parafia podlega Urzędowi Stanu Cywilnego w Brudzewie.
W Janiszewie znajduje się cmentarz parafialny z nagrobkami z początku XX wieku (najstarszy z 1907 roku).

</doc>
<doc id="289746" url="https://pl.wikipedia.org/wiki?curid=289746" title="Tomasz Kos">
Tomasz Kos

Tomasz Kos (ur. 4 kwietnia 1974 w Kole) – były polski piłkarz występujący na pozycji obrońcy.
Trzykrotny reprezentant Polski. Mistrz Polski 1998 (ŁKS Łódź).
Od 2010 honorowy obywatel miasta Koła.
Przebieg kariery.
Jego pierwszym zespołem była Olimpia Koło, w której rozpoczął treningi w 1989 r. Cztery lata później odszedł z kolskiego zespołu do Pniew.
W czerwcu 1994 r. zadebiutował w I lidze w barwach Sokoła Pniewy w meczu z Legią Warszawa. W marcu 1995 r. zdobył swoją pierwszą bramkę w ekstraklasie. Swój pierwszy sezon w najwyższej klasie rozgrywkowej Kos zakończył na dziesiątym miejscu w tabeli. Wynik ten piłkarze Sokoła powtórzyli także rok później. Po dokonaniu fuzji klubu z Pniew z GKS-em Tychy latem 1995 drużyna przeniosła się do Tych i występowała pod nazwą: Sokół Tychy. W sezonie 1995/1996 tyszanie, z Kosem w składzie, zajęli dziewiąte miejsce w tabeli. W czerwcu 1996 r. przeszedł do ŁKS Łódź.
Kos od początku był podstawowym graczem łódzkiego zespołu. W pierwszym sezonie pomógł drużynie w uplasowaniu się na szóstym miejscu w tabeli końcowej rozgrywek I ligi. Następne rozgrywki łodzianie wygrali i w czerwcu 1998 r. mogli świętować mistrzostwo Polski. Kolejny sezon Kos rozpoczął jeszcze w barwach ŁKS-u, ale w styczniu 1999 r. przeszedł do niemieckiego FC Gütersloh.
W Gütersloh Tomaszowi Kosowi się nie powiodło. Rozegrał tam tylko rundę wiosenną sezonu 1998/1999, który zakończył się dla jego drużyny spadkiem z ligi. Kos jednak zapadł w pamięć trenerowi Friedelowi Rauschowi, który ściągnął Polaka do 1. FC Nürnberg.
Już w debiucie w nowym klubie, w meczu przeciwko SV Waldhof Mannheim Kos zdobył bramkę. Później rozegrał jeszcze 23 mecze i przyczynił się do zajęcia przez klub czwartego miejsca w tabeli. Również w kolejnym sezonie Kos zagrał w 24 spotkaniach, jednak tym razem piłkarze 1. FC Nürnberg wygrali rozgrywki 2. Bundesligi i wywalczyli awans do najwyższej klasy rozgrywkowej. W pierwszym sezonie gry na boiskach 1. Bundesligi Kos rozegrał 27 meczów, a piłkarze z Norymbergi uplasowali się na piętnastym miejscu w tabeli. Rozgrywki sezonu 2002/2003 zakończył z 26 meczami na koncie, i spadkiem ze swoim klubem do 2. Bundesligi. W następnym sezonie zagrał tylko w jednym meczu i latem 2004 roku przeszedł do drugoligowego niemieckiego FC Erzgebirge Aue.
Kos od początku był wiodącą postacią w swojej drużynie. Jego 30 meczów i dwie bramki pomogły drużynie w uplasowaniu się na siódmym miejscu w tabeli. Następny sezon to 28 meczów Polaka i znów siódme miejsce piłkarzy z Aue, którzy w kolejnych rozgrywkach uplasowali się na dziesiątym miejscu przy 25 meczach Tomasza Kosa. Sezon 2007/2008 był już jednak nieudany i Erzgebirge spadło z ligi, a w utrzymaniu nie pomogło nawet 30 meczów Kosa i strzelona przez niego bramka. Po spadku drużyny do 3. Ligi był jednym z nielicznych graczy, którzy przedłużyli umowę z klubem i został kapitanem zespołu. Pierwszy sezon w niższej klasie rozgrywkowej Kos zakończył z 35 meczami na koncie, a w drugim jako zdecydowany lider Erzgebirge miał znaczący wkład w awans do 2. Bundesligi. Sezon po powrocie do wyższej ligi piłkarze z Aue zakończyli na wysokim, piątym miejscu, jednak ich kapitan, nękany kontuzjami, rozegrał tylko 16 spotkań i postanowił o zakończeniu kariery. 8 maja 2011 roku został uroczyście pożegnany przez klub i kibiców.
Reprezentacja Polski.
W reprezentacji Polski rozegrał 3 spotkania. Zadebiutował w październiku 2000 w meczu przeciwko Islandii w Warszawie. Był bliski wyjazdu na Mistrzostwa Świata w Korei i Japonii w 2002 roku.

</doc>
<doc id="289751" url="https://pl.wikipedia.org/wiki?curid=289751" title="Smok (mityczne zwierzę)">
Smok (mityczne zwierzę)



</doc>
<doc id="289755" url="https://pl.wikipedia.org/wiki?curid=289755" title="Merapi">
Merapi

Merapi ( – „Góra Ognia”) – czynny wulkan w środkowej części Jawy w Indonezji; zaliczany do stratowulkanów.
Wysokość 2910 m n.p.m. (niektóre źródła podają 2930 m). Leży w bardzo gęsto zaludnionej okolicy, w pobliżu dużego miasta Yogyakarta. Wioski położone są do wysokości 1700 m n.p.m.
Szacuje się, że ten jeden z najbardziej aktywnych wulkanów w Indonezji wyemitował największą ilość materiału piroklastycznego ze wszystkich wulkanów na świecie. Dym wydobywający się z wulkanu widoczny jest przez około 300 dni w roku.
Pierwsza zanotowana erupcja miała miejsce w 1548 r. (istnieją dowody uzyskane metodą datowania radiowęglowego erupcji z ok. 7310 i 8780 r. p.n.e.), prawdopodobnie również w 1006 r., kiedy to skutki wybuchu miały spowodować załamanie gospodarcze i upadek hinduistycznego Królestwa Mataram, a popioły wulkaniczne pokryły centralną część Jawy. Od 1548 r. zanotowano około 60 większych erupcji, mniejsze następują co 2-3 lata. Częste lawiny piroklastyczne pociągające za sobą dziesiątki ofiar śmiertelnych (na przykład w 1979 r. i w listopadzie 1994 r.). Gorące gazy z wielkiej erupcji 22 listopada 1994 r. zabiły 27 ludzi, głównie w miejscowości Muntilan, położonej na zachód od wulkanu. Ciągle stanowi duże zagrożenie, intensywnie monitorowany.
Wzmożona aktywność wulkanu w połowie maja 2006 roku zagroziła ponad 34 tys. ludzi, z których wielu zostało ewakuowanych w obawie przed skutkami spodziewanego w niedługim czasie kolejnego groźnego wybuchu.
Ostatnia duża erupcja rozpoczęła się w ostatnich dniach października 2010 roku. W przeciągu kilku dni śmierć poniosło ponad 100 osób, a ponad 100 tys. zostało ewakuowanych. Z dnia na dzień erupcja stawała się silniejsza. Wulkan wyrzucał z siebie popioły i materiał piroklastyczny na wysokość 7 km, które następnie opadały na obszarze ponad 150 km² wokół wulkanu. W marcu 2023 doszło do ponownej erupcji wulkanu.

</doc>
<doc id="289758" url="https://pl.wikipedia.org/wiki?curid=289758" title="Przełęcz Radoszycka">
Przełęcz Radoszycka

Przełęcz Radoszycka, także: "Przełęcz Beskid nad Radoszycami", , 684 m n.p.m. – przełęcz w głównym grzbiecie wododziałowym Karpat, we wschodniej części Beskidu Niskiego w pobliżu Radoszyc. Stanowi przejście z doliny Osławicy (na północy) w dolinę Laborca (na południu). Siodłem przełęczy przebiega granica Polski ze Słowacją.
Przełęcz Radoszycka już w starożytności (około 50 lat po narodzeniu Chrystusa) była jednym z miejsc, w których szlak handlowy z południa na północ Europy przekraczał główny grzbiet Karpat. W średniowieczu przez przełęcz biegł szlak handlowy między Polską a Węgrami, używany zwłaszcza przez kupców sandomierskich. Współcześnie na przełęcz od strony polskiej biegnie Droga wojewódzka nr 892 z Zagórza, zaś po stronie słowackiej droga wojewódzka nr 575 z Medzilaborec. Znajdowało się tu drogowe przejście graniczne Radoszyce-Palota, czynne od 1 lutego 2005, a zlikwidowane w dniu 21 grudnia 2007. Poprzednio, zanim położono asfaltową drogę dojazdową od polskiej strony, było to przejście turystyczne. Do dzisiaj zdarzają się jakkolwiek wyrywkowe kontrole Straży Granicznej, której patrol stoi nieopodal tzw. cudownego źródła. 
Okolice Przełęczy Radoszyckiej były zasiedlane z inicjatywy polskiej, od północy, przez ludność polską i ruską, począwszy od późnego średniowiecza. Po rozbiciu w 1657 r. najazdu wojsk siedmiogrodzkich Jerzego Rakoczego ich część, wycofując się na południe, spustoszyła te okolice do tego stopnia, że wymagały ponownego zasiedlenia. Do czasu wysiedleń w ramach akcji "Wisła" po obu stronach przełęczy mieszkała ludność rusińska, blisko związana kulturowo i gospodarczo mimo utrudnień spowodowanych podziałem przez granicę po 1918 r.
Na przełęczy stoi pochodzący z 1893 r. obelisk z herbem Królestwa Węgier, stanowiący niegdyś znak graniczny.
Grzbietem przez Przełęcz Radoszycką prowadzi niebiesko znakowany, tzw. "graniczny" szlak turystyczny (odcinek Czeremcha – Nowy Łupków). Równolegle do niego biegnie czerwony szlak słowacki.
10 września 1939 r. przez przełęcz wkroczyły na teren Polski okupacyjne wojska słowackie. Z kolei 23 czerwca 1941 r. przez przełęcz przemaszerowały słowackie oddziały uczestniczące u boku hitlerowskich Niemiec w wojnie przeciwko Związkowi Radzieckiemu.
Poprzednią (patrząc z zachodu na wschód) ważną komunikacyjnie przełęczą w granicznym łańcuchu Karpat jest Przełęcz Beskid nad Czeremchą, a kolejną – Przełęcz Łupkowska.

</doc>
<doc id="289760" url="https://pl.wikipedia.org/wiki?curid=289760" title="MK Górnik Katowice">
MK Górnik Katowice

MK Górnik Katowice – klub piłkarski z Katowic.
Historia.
Klub powstał w 1977 roku z połączenia Górnika Murcki założonego w 1921 roku i Górnika Kostuchna założonego w 1924 roku. W latach 1985−2004 (z przerwą w sezonie 1998/99) klub występował w III lidze, od roku 2004 klub grał w IV lidze. Górnik obecnie gra w klasie okręgowej.

</doc>
<doc id="289762" url="https://pl.wikipedia.org/wiki?curid=289762" title="Karel Brückner">
Karel Brückner

Karel Brückner (ur. 13 listopada 1939 w Ołomuńcu) – czeski piłkarz i trener piłkarski. Po latach owocnej pracy z reprezentacją młodzieżową, w 2002 roku został selekcjonerem seniorskiej kadry, z którą zdobył brązowy medal na Euro 2004.
Kariera trenerska.
Nazywany wielkim strategiem ("velký stratég"), jest jednym z najbardziej znanych czeskich trenerów.
W latach 80. i 90. wyrobił sobie markę solidnego trenera ligowego. Trzykrotnie był szkoleniowcem Sigmy Ołomuniec.
W 1997 roku został selekcjonerem młodzieżowej reprezentacji Czech, z którą w 2000 roku zdobył wicemistrzostwo Europy. W tamtej drużynie grało wielu zawodników, którzy później byli filarami dorosłej reprezentacji: Petr Čech, Marek Jankulovski, Roman Týce, Zdeněk Grygera, Tomáš Ujfaluši czy Marek Heinz. W finałowym meczu młodzi Czesi ulegli Włochom 1:2, tracąc bramkę na kilka minut przed końcem spotkania.
W 2002 roku zastąpił Jozefa Chovanca na stanowisku selekcjonera pierwszej reprezentacji. Zdobył dużą sympatię kibiców oraz szacunek wielu obserwatorów po Euro 2004, gdzie prowadzona przez niego drużyna grała skutecznie i widowiskowo, i przez wielu była typowana do roli zwycięzcy turnieju. Czesi pechowo (bramka stracona w dogrywce w 106 minucie) przegrali w półfinale, a mistrzostwo zdobyli ich pogromcy – Grecy. W meczu grupowym z Holandią, dzięki udanym decyzjom kadrowym i taktycznym jego drużyna potrafiła ze stanu 0:2 wyprowadzić wynik na zwycięskie 3:2.
W listopadzie 2005 roku po wygraniu dwumeczu barażowego z Norwegią (1:0, 1:0) Czesi po raz pierwszy od powstania samodzielnego państwa awansowali do mistrzostw świata, ale w Niemczech, mimo zwycięstwa 3:0 ze Stanami Zjednoczonymi w pierwszym meczu, nie wyszli z grupy. Szkoleniowcem Czech Brückner był także na Euro 2008, na którym prowadzona przez niego reprezentacja nie wyszła ze swojej grupy. Po tym turnieju Czech został zwolniony ze stanowiska, a jego miejsce zajął Petr Rada.
W lipcu 2008 roku Brückner zaczął pracować jako szkoleniowiec w Austrii. Na tym stanowisku był przez dziewięć miesięcy, po czym, na początku marca został zwolniony.

</doc>
<doc id="289765" url="https://pl.wikipedia.org/wiki?curid=289765" title="Paweł I Grecki">
Paweł I Grecki

Paweł I (właśc. ; ur. 14 grudnia 1901 w Atenach, zm. 6 marca 1964 tamże) – król Grecji w latach 1947–1964 z dynastii Glücksburgów, bocznej linii Oldenburgów. Syn Konstantyna I i królowej Zofii Hohenzollern.
Biografia.
W czasie wojny przeciw państwom osi w latach 1940–1941 służył w sztabie generalnym jako oficer armii greckiej. Następnie przebywał na emigracji. Tron objął po śmierci swojego starszego brata Jerzego II Glücksburga.
W sierpniu 1949 r. wojska królewskie ostatecznie pokonały siły komunistycznych partyzantów DSE, kładąc kres wojnie domowej.
W późniejszym okresie król praktycznie nie brał udziału w życiu politycznym.
Wystawny tryb życia rodziny królewskiej, dotowany z budżetu państwa, głęboko dzielił greckie społeczeństwo, prowadząc także do masowych protestów, m.in. w 1960 roku, gdy parlament, głosami prawicy, przyjął ustawę o sfinansowaniu przez budżet państwa niezwykle wystawnego ślubu księżniczki Zofii z następcą hiszpańskiego tronu Janem Karolem, a przy tej okazji także zjazdu rodzin królewskich i arystokratycznych Europy, wiążące się ze wzrostem akcyzy szeregu towarów, finansującym uroczystość. Z budżetu państwa asygnował też astronomiczną, zdaniem ówczesnych komentatorów, kwotę 9 mln drachm na posag księżniczki Zofii, z jednoczesnym zwolnieniem tych środków z opodatkowania oraz ze zgodą na ich wywóz za granicę. W tym samym okresie parlament odrzucił wnioski posłów centrum i lewicy o poprawę finansowania oświaty. Okoliczności te określone zostały przez opozycję jako „wyzwanie z XVII wieku” i pogłębiły ochłodzenie pomiędzy dworem a prawicowym rządem Konastantinosa Karamanlisa. Rządowi zarzucono „niedostateczną ochronę rodziny królewskiej i pryncypiów”. W następnym roku budżet państwa obciążyło huczne świętowanie w całym kraju 60 urodzin królewskich. W taki sposób, pod rządami króla Pawła, grecka monarchia weszła w ostatnie już dziesięciolecie swego funkcjonowania.
Paweł I zmarł na raka żołądka. Pochowany jest w byłych dobrach rodziny królewskiej w Tatoi koło Aten, obecnie znacjonalizowanych i wchodzących w skład Parku Narodowego Góry Parnitha.

</doc>
<doc id="289768" url="https://pl.wikipedia.org/wiki?curid=289768" title="Eddie Kirkland">
Eddie Kirkland

Eddie Kirkland (ur. 16 sierpnia 1923 na Jamajce, zm. 27 lutego 2011 w Crystal River na Florydzie) – amerykański muzyk bluesowy. Nagrywał z Johnem Lee Hookerem. Koncertował z Otisem Reddingiem.

</doc>
<doc id="289769" url="https://pl.wikipedia.org/wiki?curid=289769" title="Maria Montessori">
Maria Montessori

Maria Tekla Artemisia Montessori (ur. 31 sierpnia 1870 w Chiaravalle, zm. 6 maja 1952 w Noordwijk aan Zee w Holandii) – włoska lekarka, twórczyni systemu wychowania dzieci zw. metodą Montessori.
Metoda ta kładzie nacisk na swobodny rozwój dzieci. Przeciwstawia się systemowi szkolnemu, tłumiącemu aktywność dzieci, którego symbolem była dla Marii Montessori „szkolna ławka”. Montessori uważała, że głównym zadaniem pedagogiki jest wspieranie spontaniczności i twórczości dzieci, umożliwianie im wszechstronnego rozwoju fizycznego, duchowego, kulturowego i społecznego. Odkryła także zjawisko polaryzacji uwagi u dzieci. W 1907 otworzyła przedszkole "Casa dei Bambini" (pol. Dom Dzieci).
Życie i kariera.
Narodziny i rodzina.
Montessori urodziła się w Chiaravalle we Włoszech. Jej ojciec, Alessandro Montessori, miał w tym czasie 33 lata, był urzędnikiem resortu finansów i pracował w miejscowej fabryce tytoniu należącej do Skarbu Państwa. Jej matka, Renilde Stoppani, miała w czasie narodzin Marii 25 lat, była dobrze wykształcona jak na tamte czasy i była prawdopodobnie kuzynką włoskiego geologa i paleontologa Antonia Stoppaniego.
Edukacja.
Z powodu pracy ojca w 1873 roku rodzina Montessori przeniosła się do Florencji, a w 1875 do Rzymu. Maria Montessori zaczęła uczęszczać do państwowej szkoły podstawowej w 1876 roku, w wieku lat sześciu. Jej wczesne osiągnięcia szkolne „nie zasługiwały na szczególną uwagę”, chociaż otrzymała wyróżnienie za dobre zachowanie w 1. klasie i za „Lavori donneschi” („Robótki kobiece”) rok później.
W 1883 lub 1884 roku, w wieku 13 lat Montessori rozpoczęła naukę w szkole technicznej Regia Scuola Tecnica Michelangelo Buonarroti. Uczyła się tam języka włoskiego, arytmetyki, algebry, geometrii, rachunkowości, historii, geografii i innych przedmiotów szkolnych. Szkołę ukończyła w 1886 roku z dobrymi ocenami i wynikami egzaminów. W tym samym roku, w wieku lat 16, rozpoczęła naukę w Instytucie Technicznym Regio Istituto Tecnico Leonardo da Vinci, gdzie uczyła się języka włoskiego, matematyki, historii, geografii, geometrii, rysunku, fizyki, chemii, botaniki, zoologii i dwóch języków obcych. Osiągnęła dobre wyniki w naukach ścisłych, a zwłaszcza w matematyce. Początkowo chciała studiować inżynierię po ukończeniu szkoły, co było nietypową aspiracją dla kobiety w tamtym czasie i miejscu. Po ukończeniu szkoły średniej w 1890 roku, w wieku 20 lat i otrzymaniu świadectwa z fizyki i matematyki, Montessori zdecydowała się studiować medycynę, co także łamało ówczesne normy kulturowe.
W 1890 roku rozpoczęła studia na La Sapienza. Zdobyła "Diploma di licenza" w 1892 roku. Stopień ten, wraz z dodatkowymi kursami w języka włoskiego i łaciny, kwalifikował ją do rozpoczęcia studiów medycznych na uniwersytecie w 1893 roku.
Życie prywatne.
31 marca 1898 urodziła swoje jedyne dziecko – syna Mario Montessori (31 marca 1898 – 1982). Ojcem dziecka był Giuseppe Montesano, jej kolega lekarz, który był z nią współdyrektorem rzymskiej Szkoły Ortoforycznej. Gdyby Montessori wyszła za niego za mąż, wówczas oczekiwano by od niej, że przestanie pracować zawodowo. Montessori postanowiła zrezygnować z małżeństwa, a w zamian za to kontynuować pracę i studia. Montessori chciała zachować w tajemnicy związek z ojcem jej dziecka, pod warunkiem, że żadne z nich nie poślubi nikogo innego. Kiedy ojciec jej dziecka został zmuszony przez rodzinę, aby korzystnie ożenił się, Montessori poczuła się zdradzona i postanowiła opuścić szpital uniwersytecki. W tym czasie oddała syna pod opiekę mamki mieszkającej na wsi. Mimo wyboru pracy, była zrozpaczona, że nie może uczestniczyć w pierwszych latach jego życia. Nawiązała z nim kontakt, kiedy był nastolatkiem, a także w latach późniejszych okazał się świetnym asystentem w jej badaniach.
Myśl pedagogiczna.
Metoda Montessori wywodzi się od badań nad dziećmi z problemami psychicznymi, ale później została rozszerzona na badanie edukacji dla wszystkich dzieci. Montessori twierdziła, że jej metoda stosowana w pracy z osobami z niepełnosprawnością była także stymulująca, gdy była stosowana w edukacji dzieci pełnosprawnych. Według Montessori dziecko jest określone jako kompletny byt, zdolny do rozwijania twórczej energii i posiadający predyspozycje moralne (np. do miłości), które to cechy zostały zduszone przez dorosłych.
Podstawową zasadą musi być wolność ucznia, ponieważ tylko ona wyzwala kreatywność dziecka obecną w naturze. Z wolności powinna zrodzić się dyscyplina. Zdyscyplinowana jednostka jest w stanie kontrolować się sama i przystosować się do zasad obowiązujących w życiu. Okres dzieciństwa jest okresem ogromnej kreatywności, jest to etap życia, w którym umysł dziecka chłonie cechy otoczenia i przyswaja je. Dzięki ideom Montessori zmieniło się wiele zasad pedagogicznych obowiązujących w pierwszych latach dwudziestego wieku. Dzieci miały nauczyć się dbać o siebie i były zachęcane do podejmowania własnych decyzji.
Montessori opracowała wszystkie swoje zasady pedagogiczne, bazując na konstruktywnej krytyce naukowej psychologii.
Maria Montessori określa dziecko jako "duchowy embrion", u którego rozwój psychiczny jest związany z rozwojem biologicznym. W rozwoju psychicznym istnieją okresy, w których dzieci mają większą możliwość rozwijania specjalnych talentów.

</doc>
<doc id="289771" url="https://pl.wikipedia.org/wiki?curid=289771" title="Megiddo">
Megiddo

Megiddo (hebr. מגידו, arab. تل المتسلم, "Tell el-Mutesellim"; pol. "Miejsce tłumów") – starożytne miasto i stanowisko archeologiczne znajdujące się w Dolnej Galilei, na północy Izraela. Od 1966 roku obszar chroniony jest przez Park Narodowy Megiddo (hebr. גן לאומי תל מגידו; ang. Megiddo National Park). W 2005 roku obszar został zarejestrowany wraz z ruinami miast Chasor i Beer Szewa na liście światowego dziedzictwa kultury UNESCO.
Położenie.
Wzgórze Tell Megiddo wznosi się na wysokość 167 m n.p.m. u północnego wylotu z Wadi Ara do Doliny Jezreel, w Dolnej Galilei na północy Izraela. Po stronie zachodniej wznosi się płaskowyż Wyżyny Manassesa. Wśród tamtejszych wzgórz dominuje Giwat Joszijahu (235 m n.p.m.), z którego zboczy spływa strumień Megiddo. Po stronie południowej znajduje się wadi strumienia Keini, natomiast na wschodzie rozciąga się urodzajna Dolina Jezreel. Na południowy zachód od wzgórza jest położony kibuc Megiddo.
Historia.
Wzgórze Tell Megiddo jest stanowiskiem archeologicznym typu tell. Odkryto na nim 20 kolejnych warstw historycznych. Samo wzgórze wznosi się zaledwie 60 metrów powyżej dna Doliny Jezreel, jednak zajmuje strategiczną pozycję na skrzyżowaniem ważnych dróg prowadzących z Zatoki Hajfy do Bet Sze’an i Doliny Jordanu, oraz z równiny Szaron do Wzgórz Golan i dalej do Damaszku. Jeszcze w starożytności dostrzeżono znaczenie tego miejsca, które umożliwiało sprawowanie kontroli nad skrzyżowaniem szlaków handlowych i stanowiło klucz do obrony Doliny Jordanu (od południa) i równiny przybrzeżnej (od północy). Kontrola nad wejściem do Wadi Ara umożliwiała czerpanie zysków ze starożytnego szlaku handlowego Via Maris, łączącego Egipt z Asyrią. Dodatkowym korzystnym czynnikiem była żyzność ziem Doliny Jezreel oraz dostępność wody i innych potrzebnych surowców w okolicy. Wszystko to razem powodowało, że już od najdawniejszych czasów Tell Megiddo było zamieszkane. Najstarsze ślady osadnictwa pochodzą z chalkolitu z IV tysiąclecia p.n.e. W owym czasie istniała tutaj niewielka wioska. Na początku III tysiąclecia p.n.e. (epoka brązu) Megiddo było już miastem otoczonym murami obronnymi. Domy były położone przy utwardzonych ulicach, które z czasem wyposażono w kanalizację. W XX wieku p.n.e. Megiddo było warownym miastem z bogatą świątynią. Całe miasto zajmowało powierzchnię około 20 hektarów, a na wzgórzu wznosiła się cytadela. Większość ludności mieszkała na wschodnich zboczach wzgórza, chroniąc się w cytadeli w razie niebezpieczeństwa. Po kolejnej przebudowie miasta zauważalne jest wyodrębnienie się władzy świeckiej od religijnej – powstał pałac w pobliżu bramy miejskiej. Prace archeologiczne odkryły między innymi tzw. „wyżynę” kananejską – wielki kopiec o charakterze kultowym (XIX wiek p.n.e.), system zaopatrzenia miasta w wodę, mury obronne wraz z bramami, zbudowane w podobny sposób jak w Gezer i Chasor. Nazwa miasta Megiddo pojawia się w grupie egipskich tekstów złorzeczących z XX-XVIII wieku p.n.e. Warstwy archeologiczne z końca XIX wieku p.n.e. wskazują na upadek kultury miejskiej Megiddo. Na ruinach starożytnego miasta zamieszkała ludność koczownicza tworząca tymczasowe struktury budowlane. Okres ten jednak bardzo szybko minął, gdyż wykopaliska ujawniły kolejne ślady życia miejskiego z odnalezionymi fragmentami ceramiki.
W XVII wieku p.n.e. rozpoczęła się nowa era w historii Megiddo – miasto otrzymało status miasta-państwa. Wybudowano wówczas nowe fortyfikacje, powstał nowy pałac, przy którym zbudowano nową bramę. Zniszczenia kolejnej warstwy archeologicznej wskazują, że miasto zostało zniszczone. Wykopaliska z XVI wieku p.n.e. ujawniły bogaty zbiór narzędzi oraz rozbudowane wschodnie skrzydło pałacu. Jednak do najciekawszych artefaktów należy zbiór rzeźb z kości słoniowej pochodzący z Egiptu i Lewantu. Zbiór nosi nazwę „Kość słoniowa z Megiddo” i zawiera 380 rzeźbionych przedmiotów. Do najpiękniejszych należy kwadratowa rzeźba z wizerunkami lwów i sfinksów. Na początku XV wieku p.n.e. miasto weszło w koalicję z Kananejczykami, którzy mieli wsparcie militarne imperium Mitanni. W 1478 roku p.n.e. Megiddo otwarcie wystąpiło przeciwko władzy egipskiej. Doszło wówczas do bitwy pod Megiddo, w której wojska faraona Totmesa III rozbiły koalicję książąt syryjskich. Samo miasto zostało zdobyte i zniszczone. Megiddo szybko stało się twierdzą i ważnym ośrodkiem egipskiej administracji w regionie. Następnie Megiddo pojawia się w listach z Amarna, które są datowane na XIV wiek p.n.e. (EA 234, 242, 243, 244, 245, 246, 248 i 365). Około 1350 roku p.n.e. miasto zostało ponownie zniszczone i odbudowane. W połowie XIII wieku p.n.e. na tutejsze wybrzeża zaczęły napływać Ludy Morza, za których sprawą Megiddo zostało zniszczone.
Mniej więcej w tym okresie doszło do podboju Kanaanu przez Hebrajczyków. Wówczas to Megiddo po raz pierwszy pojawia się w Biblii. Podczas podboju ziemi, Jozue pokonał między innymi króla Megiddo. Podczas podziału Ziemi Izraela pomiędzy pokolenia, Megiddo wraz z mieszkańcami przypadło pokoleniu Manassesa, Izraelici nie zdołali jednak zdobyć samego miasta. Z upływem czasu mieszkańcy Megiddo uznali zwierzchność Izraelitów nad sobą i pracowali przy różnych pracach publicznych. Walka z Kananejczykami była kontynuowana także po śmierci Jozuego, jednak Megiddo nie zostało zdobyte i przez długie lata pozostawało ono w rękach Kananejczyków oraz Filistynów. Z racji swojego położenia, w pobliżu Megiddo dochodziło do licznych bitew, które często rozstrzygały o losach całych wojen. W drugiej połowie X wieku p.n.e. miasto zostało splądrowane przez egipskie wojska faraona Szeszonka I, który jednak szybko wycofał się z tego obszaru. Dopiero za czasów króla Dawida miasto weszło w skład Królestwa Izraela, a swój największy rozkwit osiągnęło pod panowaniem króla Salomona. Salomon rozbudował miasto, które zajmowało wówczas powierzchnię około 6 hektarów, oraz otoczył je potężnymi murami o szerokości 3,5 metrów i wysokości 6 metrów. Pusta przestrzeń pozostawiona we wnętrzu murów, służyła jako magazyny. Przy wschodniej bramie powstał nowy pałac, a po stronie zachodniej wybudowano cztery duże budynki administracyjne. Miasto było prawdziwym klejnotem królestwa Izraelitów, nazywanym Miastem Rydwanów.
Po rozpadzie królestwa, Megiddo weszło w skład północnego Królestwa Izraela. Za panowania króla Omri w IX wieku p.n.e. wybudowano nową bramę obronną, a z czasów króla Achaba pochodzą stajnie mogące pomieścić nawet kilka tysięcy koni do rydwanów. Rozbudowując fortyfikacje wykopano głęboki tunel podziemny umożliwiający dostęp do źródeł wody. W 841 roku p.n.e. w Megiddo zmarł król judzki Ochozjasz. Około 835 roku p.n.e. Królestwo Izraela najechał asyryjski król Chazael, który zniszczył Megiddo i całe północne królestwo. Następni królowie izraelscy zręcznie odzyskali utracone terytorium i rozpoczęli odbudowę zniszczonej twierdzy. Za czasów Jeroboama II Megiddo odzyskało swoje znaczenie. Miasto zbudowano w oparciu o sieć równoległych i przecinających się ulic. Wykopaliska odkryły duże silosy na zboże. Jednak słabość ówczesnych fortyfikacji wskazuje na osłabienie militarne i gospodarcze, co było charakterystyczne dla końcowej fazy istnienia Królestwa Izraela. Po śmierci króla Jeroboama II doszło do wewnętrznej walki o władzę, dzięki czemu Asyryjczycy z łatwością podbili Izrael. W 734 roku p.n.e. Megiddo zostało zdobyte, jednak tym razem nie zniszczono go. Miasto zostało przekształcone w nowe centrum asyryjskiej administracji, a tutejsze stajnie koni były siedzibą elitarnej jednostki jazdy asyryjskiej. Prowadziła ona wojny z położonym na południu Królestwem Judy. Podczas panowania króla judzkiego Jozjasza doszło do załamania potęgi Asyrii. Jozjasz podjął próbę powstrzymania Egiptu przed zajęciem obszarów dawnego północnego Królestwa Izraela i zastąpił drogę wojskom faraona Necho II pod Megiddo w 609 roku p.n.e. Bitwa pod Megiddo zakończyła się klęską, a sam król poległ. Miasto Megiddo zostało zniszczone i nigdy już nie odzyskało swojej świetności. W warstwie wykopalisk z VI wieku p.n.e. widnieją pozostałości niewielkiego fortu, który zapewne pełnił funkcję koszarów wojsk perskich. Fort został opuszczony wraz z upadkiem Persji. O mieście Megiddo wspominał jeszcze prorok Zachariasz w jednym ze swoich proroctw. Nowy Testament używa nazwy tego miasta jako symbolu dla ostatniej bitwy: Har-Magedon („wzgórze Megiddo”).
Pod koniec IV wieku p.n.e. wojska macedońsko-greckie podbiły Azję Mniejszą, Syrię i Fenicję. Aleksander Macedoński założył w Megiddo nowe miasto, było ono jednak położone już poza starożytnym wzgórzem Tell Megiddo. Przetrwało ono do czasów stłumienia w 135 roku n.e. żydowskiego powstania Bar-Kochby. Rzymski cesarz Hadrian rozkazał wówczas zbudowanie przy tutejszym skrzyżowaniu dróg obozu nazwanego "Legio" (pol. "Legion"). W ten sposób Rzymianie strzegli strategicznego przejścia Wadi Ara, oraz kontrolowali linię komunikacyjną łączącą nadmorską równinę z Doliną Jezreel. Gdy w III wieku rzymskie wojska zostały wycofane, Legio stało się miastem o nazwie "Maximianopolis", na cześć cesarza Maksymiana. Po podboju muzułmańskim nazwę osady zmieniono na Ladżdżun (arabskie słowo „"ladżdżun"” wywodzi się z rzymskiego „"legio"”, i oznacza legion). Krzyżowcy przywrócili mu rzymską nazwę "Legio", ale używali także nazw "Ligum" i "le Lyon". W 1182 roku miasto ponownie zajęli muzułmanie, którzy powrócili do nazwy Ladżdżun. W 1596 roku miasto Ladżdżun zostało włączone do Imperium osmańskiego. Walki wewnętrzne toczone w drugiej połowie XVIII wieku spowodowały stopniowy upadek miasta, i jego degradację do statusu wioski.
W trakcie działań wojennych I wojny światowej doszło w pobliżu do bitwy pod Megiddo (1918). Brytyjskie wojska złamały opór Turków i przejęły kontrolę nad Palestyną. W 1922 roku formalnie utworzono Brytyjski Mandat Palestyny. Podczas I wojny izraelsko-arabskiej pod koniec maja 1948 roku siły żydowskie zajęły i zniszczyły arabską wioskę Ladżdżun. Na początku 1949 roku powstał tutaj żydowski kibuc Megiddo. Kiedy w 1964 roku papież Paweł VI odwiedził Ziemię Świętą, ze względu na znaczenie Megiddo dla judaizmu i chrześcijaństwa, wybrał to miejsce na spotkanie z prezydentem Izraela Zalmanem Szazarem i premierem Lewim Eszkolem. Dla ochrony parku archeologicznego w styczniu 1966 roku utworzono Park Narodowy Megiddo. Miejsce to zostało w 2005 roku wpisane na listę światowego dziedzictwa kultury UNESCO (wraz z ruinami miast Chasor i Beer Szewa).
Asyryjska prowincja Megiddo.
Asyryjska prowincja Megiddo utworzona została z północnej części królestwa Izraela po tym, gdy ziemie te zostały zdobyte i przyłączone do Asyrii przez króla Tiglat-Pilesera III (744–727 p.n.e.). O wydarzeniach tych milczą wprawdzie inskrypcje tego władcy, ale wzmianka o nich znalazła się w Biblii (2 Krl 15,29). Przypuszcza się, iż miały one miejsce w 732 r. p.n.e., w trakcie wyprawy wojennej Tiglat-Pilesara III, która doprowadziła do zajęcia i zaanektowania Damaszku. Stolicą nowej prowincji stało się miasto Megiddo (asyryjskie "Magiddû"), które dało prowincji swą nazwę. Prowincja wzmiankowana jest w tekstach administracyjnych z czasów panowania Sargona II (722–705 p.n.e.). Gubernator Megiddo o imieniu Issi-Adad-anenu pełnił za rządów Asarhaddona (680–669 p.n.e.) urząd "limmu" w 679 r. p.n.e.
Praca archeologiczne.
Pierwsze wykopaliska archeologiczne w Megiddo przeprowadzono w latach 1903–1905. Prowadził je amerykański archeolog Gottlieb Schumacher. W latach 1925–1939 były one kontynuowane przez wyprawę archeologiczną z University of Chicago, dzięki wsparciu finansowemu Johna Rockefellera. W latach 1960–1967 wykopaliskami kierował Jigael Jadin. Od 1994 roku nadzór nad pracami sprawuje Uniwersytet Telawiwski, oraz archeolodzy Israel Finkelstein i David Ussishkin. Prace archeologiczne odsłoniły pozostałości z dwudziestu odrębnych okresów historycznych od 4000 do 400 roku p.n.e. Dostrzeżenie jednak dawnej świetności tego starożytnego miasta wymaga obecnie dużej wyobraźni, ponieważ pozostały po nim jedynie ruiny.
Park narodowy.
Park Narodowy Megiddo chroni cały obszar stanowiska archeologicznego Tell Megiddo. Można tu podziwiać ruiny starożytnego miasta, z pozostałościami domów, murów i bram miejskich. Przy zwiedzaniu pomocne są tablice informacyjne objaśniające co znajdowało się w zagłębieniach i pagórkach terenu. W tutejszym muzeum można zobaczyć makietę dawnego miasta oraz audiowizualną prezentacją. Niezwykłym obiektem jest zachowany w całości system zaopatrywania miasta w wodę. Powstał on w IX wieku p.n.e. i składa się z 30-metrowego podziemnego szybu wykutego w litej skale, połączonego z 70-metrowej długości tunelem. Łączył się on z zamaskowanym systemem dostarczającym wodę z okolicznych strumieni i źródeł. W ten sposób woda była dostępna w mieście bez potrzeby wychodzenia na zewnątrz murów. System jest dowodem imponującej zaradności i wysokich umiejętności inżynierskich. Współcześnie tunelem nie płynie woda i można go zwiedzać.
Turystyka.
Teren parku jest dostępne dla zwiedzających przez cały rok. Czas zwiedzania wynosi około 1–2 godziny. Jest tutaj sklep z pamiątkami oraz bar. Teren jest dostępny dla osób niepełnosprawnych. Ze wzgórza roztacza się panorama na Dolinę Jezreel.

</doc>
<doc id="289772" url="https://pl.wikipedia.org/wiki?curid=289772" title="Merbabu">
Merbabu

Merbabu () – wulkan w środkowej części Jawy w Indonezji; zaliczany do stratowulkanów. Wysokość 3145 m n.p.m. (według niektórych źródeł 3118 m); połączony siodłem o wysokości ok. 1500 m z wulkanem Merapi.
Zanotowano dwie potwierdzone erupcje: w 1560 i 1797 r.
Walory turystyczne: brak aktywności, piękne widoki i niezbyt duża trudność techniczna tras przyciągają wielu, nawet mniej zaawansowanych amatorów wspinaczki.

</doc>
<doc id="289774" url="https://pl.wikipedia.org/wiki?curid=289774" title="Felipe (książę Asturii)">
Felipe (książę Asturii)



</doc>
<doc id="289776" url="https://pl.wikipedia.org/wiki?curid=289776" title="Leoninus">
Leoninus

Leoninus Magister (II poł. XII wieku w Paryżu) – francuski kompozytor epoki średniowiecza, kantor, kierownik chóru, zakonnik, przedstawiciel "szkoły paryskiej". Uchodził za najwybitniejszego kompozytora muzyki organalnej.
Związany był z katedrą Notre-Dame. Komponował głównie 2-głosowe utwory, zebrane w dziele "Magnus liber organi" (Wielka księga organum).
Razem z Perotinusem (który był jego następcą i prawdopodobnie uczniem) próbował rozwiązać problemy rytmiczne związane z organum melizmatycznym, które było budowane na zasadzie "nota contra notam" (nuta przeciw nucie, czyli równe wartości rytmiczne we wszystkich głosach). Problem ten polegał na tym, że np. na 3 dźwięki w "vox principalis" (głos główny) przypada 5 dźwięków "vox organalis" (drugi głos). W tym celu wprowadzono schematy rytmiczne (były one podobne do stóp metrycznych starożytnych Greków), które poprawiły czytelność organum.
Znaczenie Leonina polega na wprowadzeniu nowego, jednakowo uporządkowanego rytmu w dopiero co kiełkującej polifonii.

</doc>
<doc id="289779" url="https://pl.wikipedia.org/wiki?curid=289779" title="Pablo García">
Pablo García

Pablo Gabriel García Pérez (ur. 11 maja 1977 w Pando) – urugwajski piłkarz grający na pozycji defensywnego pomocnika.
Jego kariera piłkarska zaczęła się w Montevideo Wanderers. W klubie tym zagrał 36 spotkań i strzelił jedną bramkę.
W 1997 przeniósł się do Atlético Madryt, tam wielkiej kariery nie zrobił, bo nie mógł nawet przebić się do pierwszej jedenastki zespołu i w 1998 r. został wypożyczony do CA Peñarol, w którym rozegrał 12 spotkań. Kolejne dwa sezony (1998/1999 i 1999/2000) spędził w rezerwach Atlético. Zagrał tam w 38 meczach, strzelając 3 bramki.
W sezonie 2000/2001 Pablo trafił do Milanu. W Mediolanie rozegrał 5 spotkań w Serie A, jedno w Coppa Italia i jedno w europejskich pucharach. Z Milanu trafił do Venezii. Jednak i tam nie zdołał przebić się do pierwszego składu. Podobnie jak w Milanie rozegrał tylko 5 meczów w lidze włoskiej.
Po nieudanych meczach we Włoszech, García postanowił wrócić do Hiszpanii. Zgłosiła się po niego CA Osasuna. Debiut w Primera División zaliczył 1 września 2002 r. w meczu z Villarreal CF na El Madrigal. Mecz ten zakończył się remisem 2-2. W Pampelunie, Pablo szybko wywalczył sobie miejsce w pierwszej jedenastce. Łącznie w barwach Osasuny rozegrał 78 meczów La Liga, w których strzelił 7 bramek.
Latem 2005 roku zgłosił się po niego Real Madryt, który zapłacił za niego kwotę równą 4.000.000 €. Od sierpnia 2006 Pablo García był wypożyczony innego pierwszoligowca, Celty Vigo, z którą spadł z ligi. W 2007 roku, również na zasadzie wypożyczenia trafił do beniaminka La Liga, Realu Murcia. Latem 2008 przeszedł do greckiego PAOK-u Saloniki. W 2014 roku odszedł do Skody Ksanti, w której zakończył karierę.

</doc>
<doc id="289780" url="https://pl.wikipedia.org/wiki?curid=289780" title="Nagroda im. Zbyszka Cybulskiego">
Nagroda im. Zbyszka Cybulskiego

Nagroda im. Zbyszka Cybulskiego – przyznawana od 1969 nagroda filmowa dla młodych aktorów wyróżniających się wybitną indywidualnością. Inicjatorką Nagrody była Wiesława Czapińska, do 1995 nagrodę przyznawało czasopismo „Ekran”. W 2005 po 10-letniej przerwie została reaktywowana przez wydawcę miesięcznika „Kino” – Fundację Kino. W 2008 roku Fundacja Kino wydała książkę "Być jak Cybulski?" pod red. Iwony Cegiełkówny poświęconą laureatom Nagrody.

</doc>
<doc id="289783" url="https://pl.wikipedia.org/wiki?curid=289783" title="Jozef Chovanec">
Jozef Chovanec

Jozef Chovanec (ur. 7 marca 1960 w Dolnych Kočkovcach) – czechosłowacki piłkarz i trener piłkarski pochodzenia słowackiego, podczas kariery występował na pozycji obrońcy lub pomocnika. Działacz piłkarski. W latach 80. był jednym z najskuteczniejszych i najbardziej znanych zawodników czechosłowackich; apogeum jego kariery piłkarskiej przypadł na okres spędzony w Sparcie Praga, w ciągu którego zdobył pięć tytułów mistrza kraju, trzy Puchary oraz tytuł najlepszego piłkarza Czechosłowacji (1986), ponadto z reprezentacją, w której barwach rozegrał 52 mecze, dotarł do ćwierćfinału Mundialu 1990. Po upadku komunizmu wyjechał do PSV Eindhoven, gdzie kontynuował udaną passę. Owocami trzyletniego pobytu w Holandii są trzy tytuły mistrza tego kraju oraz dwa zwycięstwa w rozgrywkach o Puchar. Piłkarską karierę Chovanec zakończył w wieku trzydziestu pięciu lat w barwach Sparty. Od 2012 roku jest trenerem Baniyas SC.
Niedługo potem rozpoczął pracę szkoleniową, także w Sparcie. Udany sezon 1997–1998, uwieńczony mistrzostwem kraju oraz nagrodą dla najlepszego szkoleniowca w Czechach, otworzył mu drogę do stanowiska selekcjonera reprezentacji Czech. Jego podopieczni wygrali grupę eliminacyjną i jako pierwsi zakwalifikowali się do Euro 2000, jednak na boiskach Belgii i Holandii nie dali rady mistrzom świata Francuzom i gospodarzom Holendrom. Po porażce w kwalifikacjach do Mundialu 2002, Chovanec otrzymał wymówienie. Pracę szkoleniową kontynuował – mało udanie – na Słowacji i w Rosji. Od stycznia 2006 roku jest prezesem Sparty Praga.
Sukcesy piłkarskie.
W reprezentacji Czechosłowacji od 1984 do 1992 rozegrał 52 mecze i strzelił 4 gole – uczestnik Mundialu 90.
Kariera szkoleniowa.
Przygodę szkoleniową rozpoczął właściwie w 1997 roku i już pod koniec sezonu mógł się pochwalić dużym osiągnięciem. Po zdobyciu mistrzostwa Czech, objął zwolnione przez Dušana Uhrina stery narodowej reprezentacji.
Czesi w eliminacjach do Euro 2000 nie przegrali żadnego meczu i jako pierwsza drużyna zapewnili sobie udział w turnieju rozgrywanym na boiskach Belgii i Holandii. Podopieczni Chovanca, wśród których byli wówczas zdobywcy wicemistrzostwa Europy sprzed czterech lat (m.in. Pavel Nedvěd, Karel Poborský, Radoslav Látal, Vladimír Šmicer i Patrik Berger), ale również młodsi, rozpoczynający kariery (Jan Koller, Marek Jankulovski, Tomáš Rosický), trafili do grupy ze współgospodarzami turnieju Holandią, ówczesnymi mistrzami świata Francją oraz Danią. W pierwszym spotkaniu ulegli 0:1 „Pomarańczowym”, a jedyny gol padł w kontrowersyjnych okolicznościach: po rzucie karnym podyktowanym (jak się później okazało niesłusznie) w '88 minucie meczu. Po drugiej z rzędu porażce (1:2 z Francuzami) odpadli z mistrzostw. W ostatnim spotkaniu ograli 2:0 Duńczyków. W eliminacjach do kolejnego turnieju – Mundialu 2002 – Czesi pierwsze miejsce w grupie musieli oddać Danii, a sami wystąpili w barażach. Tu jednak, niespodziewanie, przegrali z reprezentacją Belgii. Wkrótce potem Chovanca na stanowisku selekcjonera zmienił Karel Brückner.
Po rozstaniu z kadrą Chovanec w żadnym klubie nie potrafił zagrzać miejsca na dłużej. W 2004 roku był bardzo poważnym kandydatem na trenera warszawskiej Legii. Wszystko podobno było już uzgodnione, ale na przeszkodzie do finalizacji umowy miała stanąć żona Chovanca, która odmówiła wyjazdu do Warszawy. W tym samym roku czeski szkoleniowiec podpisał kontrakt z portugalskim SC Beira Mar, ale znów wycofał się w ostatniej chwili.
W swoim kraju Chovanec ze względu przede wszystkim na sukcesy piłkarskie cieszy się wielkim poważaniem. Jest człowiekiem-instytucją, oprócz zajęć trenerskich zajmuje się pracą w narodowym związku piłkarskim, jest cenionym komentatorem.
W 2005 roku przez kilka miesięcy pracował w rosyjskim drugoligowcu Kubaniu Krasnodar. W styczniu 2006 roku został prezesem Sparty Praga. Od 2009 roku ponownie pełni funkcję szkoleniowca Sparty.

</doc>
<doc id="289784" url="https://pl.wikipedia.org/wiki?curid=289784" title="Światowy Dzień Wegan">
Światowy Dzień Wegan

Światowy Dzień Wegan, ang. "World Vegan Day" – święto obchodzone przez wegan na całym świecie 1 listopada, dla upamiętnienia powstania Towarzystwa Wegańskiego, "Vegan Society", w 1944 roku.
Celem święta jest promowanie weganizmu, czyli wyeliminowania produktów pochodzenia zwierzęcego nie tylko ze swojej diety, ale i w ogóle z życia. Akcje uświadamiające na temat zwierząt przeznaczonych do ubojni i ochrony środowiska: kwestia zanieczyszczeń płynących z farm zwierzęcych, oraz zabezpieczanie soi i zbóż dla milionów niedożywionych ludzi na świecie.
Motywacją wegan jest „współczucie dla cierpiących oraz szacunek dla życia”.
Obchody w Polsce.
Ponieważ 1 listopada w Polsce obchodzone jest święto Wszystkich Świętych, w kraju weganizm promowany jest 1 października, przy okazji Światowego Dnia Wegetarianizmu.

</doc>
<doc id="289785" url="https://pl.wikipedia.org/wiki?curid=289785" title="John Lee Hooker Plays and Sings the Blues">
John Lee Hooker Plays and Sings the Blues

John Lee Hooker Plays and Sings The Blues – płyta Johna Lee Hookera z 1961 roku. Na płycie zostały zebrane wczesne nagrania Hookera z lat 1950–1952 nagranych w Detroit. Oryginalnie wydana przez wytwórnię Chess Records. Płytę wydano również pod tytułem Blues for Big Town (razem z czterema dodatkowymi utworami) i w kompilacji The Complete 50's Chess Recordings.

</doc>
<doc id="289788" url="https://pl.wikipedia.org/wiki?curid=289788" title="Russell Schweickart">
Russell Schweickart

Russell Louis „Rusty” Schweickart (ur. 25 października 1935 w Neptune w stanie New Jersey) – astronauta amerykański.
Wykształcenie i służba wojskowa.
Jako pilot wylatał ponad 3900 godzin, z czego 3500 na samolotach odrzutowych.
Kariera astronauty.
Apollo 9.
W dniach 3–13 marca 1969 jako pilot modułu księżycowego „Spider” wziął udział w locie statku kosmicznego Apollo 9. Dowódcą misji był James McDivitt, a David Scott – pilotem modułu dowodzenia. W trakcie lotu na orbicie okołoziemskiej po raz pierwszy zostały przeprowadzone próby modułu księżycowego w warunkach kosmicznych oraz konfiguracji przewidywanej dla planowanego lotu statku Apollo na Księżyc. W czasie prób McDivitt i Schweickart odcumowali lądownik od modułu dowodzenia i oddalili się od niego na około 160 km, a następnie przycumowali go z powrotem. 6 marca Schweickart odbył godzinny spacer kosmiczny. Wyszedł w otwartą przestrzeń przez luk modułu LM i prowadził próby podstawowego systemu podtrzymywania życia ("Primary Life Support System"), urządzenia wykorzystywanego później przez wszystkich astronautów lądujących na Księżycu. 
Po pomyślnym zrealizowaniu zadań lotu kapsuła z załogą osiadła 13 marca 1969 na powierzchni Oceanu Atlantyckiego.
Po opuszczeniu NASA.
Od 1977 do 1979 był doradcą ds. nauki i techniki gubernatora stanu Kalifornia Jerry'ego Browna. Odpowiadał za prace służb ratowniczych stanowej Gwardii Narodowej. W sierpniu 1979 został członkiem Kalifornijskiej Komisji ds. Energetyki ("California Energy Commission"). Pełnił również funkcje kierownicze w firmach Courier Satellite Services, Inc. oraz CTA Commercial Systems, Inc. Od 1996 do 1998 był prezesem korporacji informatycznej ALOHA Networks. 
Obecnie jest na emeryturze. 

</doc>
<doc id="289793" url="https://pl.wikipedia.org/wiki?curid=289793" title="Wysokość astronomiczna">
Wysokość astronomiczna

Wysokość astronomiczna, elewacja – kąt między płaszczyzną horyzontu astronomicznego, a kierunkiem na ciało niebieskie. 
W astronawigacji przyrządem do wyznaczania jej jest sekstant.

</doc>
<doc id="289795" url="https://pl.wikipedia.org/wiki?curid=289795" title="Salatiga">
Salatiga

Salatiga – miasto w Indonezji na Jawie w prowincji Jawa Środkowa u podnóża wulkanu Merbabu; powierzchnia 1787 ha; 173 tys. mieszkańców (2005).
Ośrodek regionu rolniczego, uprawa ryżu, manioku, batatów, orzeszków ziemnych, chili i bananów; hodowla bydła domowego i ryb; przemysł głównie spożywczy i drzewny.
Uniwersytet "Universitas Kristen Satya Wacana" (zał. 1956).

</doc>
<doc id="289797" url="https://pl.wikipedia.org/wiki?curid=289797" title="Park Narodowy Glacier (USA)">
Park Narodowy Glacier (USA)

Park Narodowy Glacier (ang. "Glacier National Park") – park narodowy położony w północno-zachodniej części stanu Montana w Stanach Zjednoczonych, przy granicy z Kanadą. Utworzony w 1910 roku park zajmuje powierzchnię 4102 km² i obejmuje swoim zasięgiem dwa pasma górskie w obrębie Gór Skalistych. Na jego obszarze znajduje się kilka dużych – o długości 8-10 km – i kilkaset małych jezior polodowcowych, oraz żyje ponad 1000 gatunków roślin i setki gatunków zwierząt. Znajduje się w nim również kilkadziesiąt lodowców, od których wywodzi się nazwa parku. W porze letniej występują liczne wodospady i kaskady utworzone z bardziej obfitych wód roztopowych. Park zarządzany jest przez agencję federalną National Park Service, jest otwarty przez cały rok i odwiedzany przez około 2 miliony turystów rocznie.
Na północy Park Narodowy Glacier graniczy z Parkiem Narodowym Waterton Lakes położonym w Kanadzie. Łącznie oba parki, powołane do życia w obliczu zagrożenia środowiska przyrodniczego w II połowie XIX wieku przez poszukiwaczy złota, ropy naftowej i innych bogactw naturalnych, tworzą ustanowiony w 1932 roku Międzynarodowy Park Pokoju Waterton-Glacier. W 1976 roku został on uznany za rezerwat biosfery UNESCO, a w 1995 roku wpisany na listę światowego dziedzictwa UNESCO.
Lodowce.
Przeprowadzone w połowie XX wieku badania map i zdjęć pozwoliły ustalić, że sto lat wcześniej na terenie parku znajdowało się 150 lodowców. Większość z nich uległa znacznemu zmniejszeniu lub zupełnie zniknęła. Przedstawione poniżej zdjęcia lodowca Grinnell wykonane z podobnego miejsca na przestrzeni kilku dekad ilustrują te zmiany. W 2005 roku na terenie parku pozostało 27 lodowców. Przeprowadzone symulacje sugerują, że lodowce mogą całkowicie zniknąć z terenu parku do roku 2030.
Jeziora.
Na terenie parku jako efekt działalności ustępujących lodowców powstało wiele jezior. Sumaryczna liczba jezior podawana przez National Park Service wynosi ponad 700, jednak tylko 131 z nich ma swoje własne nazwy. Największym jeziorem jest Lake McDonald, leżące w zachodniej części parku, którego długość wynosi około 16 km. Kolejnymi znaczącymi są St. Mary Lake, Swiftcurrent Lake, Bowman Lake, Kintla Lake oraz Two Medicine Lake.
Fauna i flora.
Na terenie parku zidentyfikowano 1132 gatunki roślin. Dominują lasy iglaste. Ze względów klimatycznych, granica drzew we wschodniej części parku jest niemal 250 metrów niżej niż w części zachodniej.
Na terenie parku ostoję znajdują liczne gatunki zwierząt. Udokumentowano tu 67 gatunków ssaków, między innymi niedźwiedzie grizzly, wilki i kozły śnieżne, które są symbolem parku. Odnotowano również 260 gatunków ptaków. Ze względu na surowy klimat płazy i gady spotyka się wyjątkowo rzadko. Do tej pory zidentyfikowano trzy gatunki gadów i sześć gatunków płazów. W wodach parku żyją 23 gatunki ryb.
Szczyty w parku.
Najwyższym szczytem w parku jest Mount Cleveland, osiągający wysokość 3190 m n.p.m. Ponadto w parku jest jeszcze 9 szczytów o wysokości co najmniej 3000 m n.p.m., ponad 100 szczytów wznosi się na wysokość co najmniej 8000 stóp (2438 m)
. Góry w parku należą do jednego z trzech łańcuchów górskich. Największym z nich jest Lewis Range, leżący zarówno na terenie Stanów Zjednoczonych jak i w Kanadzie. Po zachodniej stronie parku jest leżący całkowicie w USA Livingston Range. Natomiast na północy parku jest niewielki fragment łańcucha Clark Range, który w 96% leży już w Kanadzie. 

</doc>
<doc id="289802" url="https://pl.wikipedia.org/wiki?curid=289802" title="Pałac Izraela Poznańskiego">
Pałac Izraela Poznańskiego

Pałac Izraela Poznańskiego – neobarokowy pałac fabrykancki z XIX w. znajdujący się w Łodzi. Pałac, ze względu na wielkość i dekoracje, zwany jest „łódzkim Luwrem”.
Opis.
W 1877 roku Izrael Poznański kupił narożną kamienicę o skromnej elewacji i budynek magazynowy (posesja u zbiegu ul. Ogrodowej i ul. Stodolnianej – dziś Zachodniej) z zamiarem wybudowania w jej miejsce obiektu reprezentacyjno-handlowego i siedziby dla swojej rodziny. Powstała największa rezydencja fabrykancka w Polsce i, jako jedna z pierwszych w Łodzi, zelektryfikowana. Jej wnętrza składają się z wielkich salonów i kameralnych pomieszczeń mieszkalnych. Na piętrze znajdowała się część prywatna rodziny, na parterze, w głównym korpusie - gabinet prezesa, kantory, spółki i biura. Boczne skrzydło mieściło w piwnicach zaplecze gospodarcze, kuchnię, a na parterze magazyny wyrobów gotowych. Poddasze przeznaczone było dla służby. Budynek oparto na planie litery "L". Najokazalsza, południowa część budowli jest zwieńczona wypiętrzonymi, kopulastymi dachami i zdobiona figurami przedstawiającymi alegorie przemysłu. Przez lata pałac był rozbudowywany, a na jego architektoniczny kształt miało wpływ kilku architektów. Pierwotny projekt autorstwa Hilarego Majewskiego został rozwinięty przez Adolfa Zeligsona i Franciszka Chełmińskiego. Podczas przebudowy, w 1898 roku, dobudowano ogród zimowy nakryty szklanymi kopułami, a skrzydło południowe wydłużono w kierunku zachodnim, by na piętrze stworzyć salę balową. Od strony fabryki, dobudowano do pałacu dwa pawilony: jednopiętrową oranżerię ze szklaną kopułą i parterowy pasaż - łącznik między fabryką a pałacem. Dopełnieniem reprezentacyjnego charakteru był ogród spacerowy projektu właściciela łódzkiej firmy ogrodniczej - Leona Grabowskiego. W ogrodzie wybudowano bogato zdobioną fontannę. Ostateczny kształt budowla osiągnęła już po śmierci Izraela Poznańskiego, w 1903 roku.
Wystrojem sali jadalnej oraz balowej zajął się, na zlecenie Leoni Poznańskiej, łódzki malarz Samuel Hirszenberg.
Późniejsze przebudowy związane były ze zmianą jego użytkowników – w okresie międzywojennym był siedzibą Urzędu Wojewódzkiego (1927–1939). W 1975 roku główną część budynku przejęło, utworzone wówczas, Muzeum Historii Miasta Łodzi.
W latach 70. XX w. realizowano adaptację piwnic, rekonstrukcję wnętrz oraz aranżację kawiarni muzealnej na potrzeby Muzeum Historii Miasta Łodzi wg projektu Stanisława Cuchry-Cukrowskiego.
W 2015 roku pałac został uznany pomnikiem historii. W 2017 roku rozpoczęły się prace remontowe fasady pałacu w ramach wieloletniej rewitalizacji obiektu. Na rok 2019 zaplanowano m.in. odnowienie ogrodu pałacowego. Planowany koszt prac ma wynieść 20 mln złotych.

</doc>
<doc id="289810" url="https://pl.wikipedia.org/wiki?curid=289810" title="Park Narodowy Glacier Bay">
Park Narodowy Glacier Bay

Park Narodowy Glacier Bay (ang. " Glacier Bay National Park and Preserve") – park narodowy położony w południowo-wschodniej części stanu Alaska w Stanach Zjednoczonych, w Górach Świętego Eliasza, słynący z formacji lodowców. Park został utworzony w 1980, na powierzchni 13 287 km². Inicjatorem powstania parku w tym miejscu był słynny przyrodnik John Muir, który przybył na Alaskę w rejon Zatoki Lodowców w 1879 r., o czym pisze w dzienniku "Travels in Alaska" wydanym w 1915 r. (rok po śmierci autora).
W 1979 Park Narodowy Glacier Bay został wpisany na listę światowego dziedzictwa UNESCO. W 1986 na obszarze parku oraz pobliskiej Wyspy Admiralicji utworzono rezerwat biosfery.

</doc>
<doc id="289813" url="https://pl.wikipedia.org/wiki?curid=289813" title="Herbert Prohaska">
Herbert Prohaska

Herbert Prohaska (ur. 8 sierpnia 1955 w Wiedniu) – austriacki piłkarz i trener piłkarski. Był jednym z najlepszych austriackich piłkarzy w historii. W latach 1993-1999 prowadził reprezentację Austrii, z którą awansował do Mundialu 1998.
Kariera piłkarska.
W drugiej połowie lat 70. był liderem Austrii Wiedeń, która w 1978 roku grała w finale Pucharu Zdobywców Pucharów. Przez trzy lata występował we Włoszech, gdzie zdobył mistrzostwo (z AS Romą) oraz Puchar kraju (z Interem). Sportową przygodę zakończył w wieku trzydziestu czterech lat w Austrii.
Sukcesy piłkarskie.
W reprezentacji Austrii od 1974 do 1989 rozegrał 83 mecze i strzelił 10 goli – uczestnik Mistrzostw Świata 1978 i 1982.
Kariera trenerska.
Przygodę szkoleniową rozpoczął zaraz po przejściu na sportową emeryturę w Austrii Wiedeń, zdobył z nią dwukrotnie mistrzostwo kraju i wywalczył dwa Puchary Austrii. 
W 1993 roku został selekcjonerem rodzimej kadry z nadrzędnym zadaniem awansu do Euro 1996. Wprawdzie rozgrywki grupowe Austriacy zakończyli dopiero na czwartej pozycji i oczywiście nie pojechali do Anglii, ale jak się okazało Prohaska potrafił wyciągnąć doświadczenia z tamtego niepowodzeniu. Zaufano mu po raz kolejny i tym razem szefowie federacji nie zawiedli się. W kolejnych eliminacjach (do Mistrzostw Świata 1998) Austriacy pierwszy raz od ośmiu lat wywalczyli awans do Mundialu, wyprzedzając m.in. Szwedów oraz Szkotów.
Na turnieju drużyna prowadzona przez Prohaskę zaprezentowała się jednak bardzo słabo i już po trzech meczach musiała wracać do domu. Mimo niepowodzenia selekcjoner nie stracił posady. Został zwolniony dopiero rok później po porażce z Hiszpanią 0:9 w eliminacjach do Euro 2000. Po sześcioletniej przygodzie z kadrą Prohaska powrócił do Austrii Wiedeń, ale po kilku słabych meczach musiał zrezygnować. 
Od 2000 roku pracuje jako komentator piłkarski w austriackiej telewizji.

</doc>
<doc id="289814" url="https://pl.wikipedia.org/wiki?curid=289814" title="Jerzy II Grecki">
Jerzy II Grecki

Jerzy II (ur. 19 lipca 1890 w Tatoi, zm. 1 kwietnia 1947 w Atenach) – król Grecji w latach 1922–1924 i 1935–1947 z dynastii Glücksburgów, bocznej linii Oldenburgów. Syn Konstantyna I Greckiego i Zofii Pruskiej.
Życiorys.
Pierwszy okres sprawowania władzy.
Królem został po abdykacji ojca Konstantyna I, 27 września 1922. Przyczyną rezygnacji Konstantyna z tronu było rozgoryczenie społeczeństwa po przegranej wojnie z Turcją, wyrażone w rewolucji 11 września 1922. Dzień po formalnym przejęciu korony przez Jerzego do Aten wkroczyły oddziały wierne sformowanemu przez wojsko Komitetowi Rewolucyjnemu.
Polityka rządu sformowanego przez wojskowych, z premierem Stylianosem Gonatasem, spotkała się ze sprzeciwem części oficerów o przekonaniach rojalistycznych. Próba puczu przeprowadzona przez gen. Jeorjosa Leonardopulosa zakończył się jednak klęską, zaś rząd oskarżył Jerzego II o współorganizację spisku. W grudniu 1923 republikanie odnieśli zwycięstwo w wyborach parlamentarnych, zaś w marcu 1924 przegłosowali pozbawienie panującej dynastii tronu. Jerzy II odmówił dobrowolnej abdykacji. 25 marca 1924 (święto niepodległości) parlament ogłosił Grecję republiką, co 13 kwietnia 1924 potwierdził powszechny plebiscyt.
Członkowie rodziny królewskiej postanowili opuścić kraj. Odjazdowi władcy nie towarzyszyło zbyt wiele osób ponieważ sam władca o to prosił. Parowiec z rodziną królewską skierował się do Rumunii żegnany odgłosami piętnastu strzałów armatnich z lądu.
Król Jerzy osiadł w Londynie, gdzie przez dwanaście lat żył w Brown's Hotel. W proklamowanej w 1924 Republice Grecji, pod koniec 1934 do władzy doszło stronnictwo monarchistyczne. W listopadzie 1935 ponad 75% Greków zagłosowało w plebiscycie za restauracją monarchii. Plebiscyt ten został zmanipulowany. Według oficjalnych wyników za powrotem monarchii oddano 1,49 mln głosów, zaś 32 tys. padły przeciwko. Oznaczało to, że deklarowana liczba oddanych głosów była o 400 tys. wyższa niż łączna liczba uprawnionych do głosowania; wyniki te A. Brzeziński uważa za niewiarygodne
Do 1941.
Jerzy II wrócił do kraju po tym, gdy delegacja grecka na czele z gen. Jeorjosem Kondilisem oficjalnie poprosiła o to w Londynie. Jerzemu towarzyszył brat Paweł, naturalny następca tronu, ponieważ król nie miał dzieci. Nie mogąc zamieszkać w ateńskim pałacu królewskim, zajętym już przez Parlament Grecji, król przeniósł się do rodzinnej rezydencji w Tatoi, odległej o ok. 27 km od centrum miasta.
Jedną z pierwszych decyzji Jerzego II było ogłoszenie amnestii wobec uczestników nieudanego wenizelistowskiego zamachu stanu z marca tego samego roku, mimo sceptycyzmu rządzącej Partii Ludowej. Następnie król rozwiązał parlament. Na czele rządu pozaparlamentarnego stanął Konstantinos Demertzis. W styczniu 1936 w kolejnych wyborach rojaliści i wenizeliści wraz z sojusznikami uzyskali niemal identyczną liczbę mandatów (143 i 142). Demertzis ponownie stanął na czele rządu traktowanego jako tymczasowy, nieoczekiwanie jednak zmarł. Wówczas król mianował premierem gen. Joanisa Metaksasa. Z kryzysem gospodarczym i politycznym zbiegł się konflikt społeczny i fala protestów robotniczych. W sierpniu 1936 Jerzy II poparł zamach stanu Metaksasa, zastępując ustrój demokratyczny autorytaryzmem inspirowanym częściowo wzorcem faszyzmu włoskiego. Król oddał całość władzy w ręce Metaksasa, usuwając się z życia publicznego.
II wojna światowa.
W 1940 Grecję zaatakowały wojska włoskie. Mimo szczupłych sił, kraj okazał się bardzo dobrze przygotowany do obrony. Toteż wiosną 1941, już po niespodziewanej śmierci dyktatora Metaksasa, do agresji dołączyły III Rzesza i Bułgaria. Król z rodziną uciekli za granicę. Z Kairu król wydał antydatowaną proklamację do narodu, stwarzając wrażenie, że powstała jeszcze na Krecie, przez którą rodzina królewska ewakuowała się do Egiptu. W Londynie Jerzy II powołał tymczasowy rząd na wygnaniu. Na emigracji król nie śledził bieżącej sytuacji w okupowanej Grecji. Jak pisze Tadeusz Czekalski
 Drastyczne czystki przeprowadzono w greckich siłach zbrojnych na wychodztwie. Trzy greckie brygady zredukowano do jednej, większą część ich składu internując, do końca wojny, w brytyjskich obozach jenieckich, jako uznanych za nieprzychylnych idei odtworzenia po wojnie monarchii.
Wielka Brytania wspierała powrót króla do kraju po zakończeniu działań wojennych. 4 lipca 1944 Jerzy II deklarował przywrócenie konstytucji z 1911, przeprowadzenie wolnych wyborów. Mimo tego król był w okupowanej Grecji całkowicie niepopularny. Znacznie większe poparcie społeczeństwa miała lewicowa partyzantka ELAS i sformowany przez lewicę Polityczny Komitet Wyzwolenia Narodowego.
W październiku 1944 r. nastąpiło wyzwolenie Grecji spod okupacji. W duchu uzgodnień dokonanych w Warkizie k. Aten pomiędzy aliantami, powracającym do kraju rządem greckim oraz dowódcami z ugrupowań greckiego ruchu oporu, 1 września 1946 odbyło się referendum narodowe o ustroju państwa. Według opublikowanych wyników, 68% głosujących opowiedziało się wtedy za powrotem monarchy. Na jego mocy król Jerzy II po raz drugi powrócił do kraju. Referendum odbyło się w warunkach terroru policyjno-wojskowego, skierowanego przeciw lewicy, jaki rozpoczął się praktycznie natychmiast po zawarciu porozumienia z Warkizy. W tym okresie aresztowano i często także torturowano oraz skazano na długoletnie więzienie co najmniej 80 tys. osób. Dodatkowo w okresie przedwyborczym oraz przed referendum ustrojowym zaznaczyła się aktywność bojówek o orientacji prawicowo-monarchistycznej. W szczególności doszło do 1289 mordów, 6671 zranień, 31 632 przypadków tortur, 165 gwałtów i 18 767 rabunków wobec działaczy lewicy i ich rodzin. Zniszczono 767 biur i punktów informacji wyborczej lewicy. Niemal bezpośrednio po ogłoszeniu wyniku referendum, kraj ogarnęła wojna domowa, w której zginęło od 70 tysięcy do 80 tys. Greków, dziesiątki tysięcy dotkniętych zostało trwałym inwalidztwem, a od 50 do ok. 60 tysięcy wychodźców politycznych musiało udać się na emigrację.
Po powrocie do kraju.
Niezwłocznie po królewskim powrocie, przez greckie siły zbrojne przetoczyła się fala procesów, w tym kilkudziesięciu wyroków śmierci, nieraz jedynie "za postawę", przez co sądy rozumiały niechęć żołnierzy wobec idei monarchii. W siedem miesięcy później król zmarł na zawał serca. Pochowano go na prywatnym cmentarzu greckiej rodziny królewskiej w Tatoi. Jego następcą został brat Paweł I Grecki.
W 1937 odznaczony Orderem Orła Białego, co mogło mieć związek z zakupami dla greckich sił zbrojnych uzbrojenia polskiej produkcji, zwłaszcza 36 myśliwców PZL P.24.
Życie prywatne.
27 lutego 1921 poślubił Elżbietę Hohenzollern-Sigmaringen, córkę króla Rumunii Ferdynanda I. Para nie miała dzieci i rozwiodła się 6 lipca 1935.

</doc>
<doc id="289816" url="https://pl.wikipedia.org/wiki?curid=289816" title="Su-27 Flanker">
Su-27 Flanker



</doc>
