<doc id="289818" url="https://pl.wikipedia.org/wiki?curid=289818" title="Gospodarka Poznania">
Gospodarka Poznania

Poznań jest ośrodkiem produkcji, handlu, logistyki oraz turystyki biznesowej. Międzynarodowe Targi Poznańskie są największym w kraju organizatorem imprez targowych, a także konferencji i kongresów.
Produkt krajowy brutto.
W 2010 r. łączna wartość produktu krajowego brutto wytworzonego w Poznaniu wyniosła 40,2 mld zł – co stanowiło trzeci wynik w kraju, po Warszawie (191,8 mld) i Krakowie (42,3 mld). Wielkość ta jest porównywalna do wartości PKB wytworzonego w podregionie katowickim (39,7 mld), a większa m.in. od wyniku podregionu trójmiejskiego (38,7 mld), Wrocławia (35,7 mld), Łodzi (33,9 mld), czy Szczecina (18,5 mld).
W 2010 r. Poznań wytworzył 2,8% PKB Polski, co równocześnie stanowiło 30,5% produktu krajowego brutto województwa wielkopolskiego.
Poznań charakteryzuje wysoki poziom wytwarzanego PKB. Jego wielkość regularnie wzrasta, jednak przyrost ten jest często niższy niż w innych dużych miastach.
Wartość wytworzonego PKB w przeliczeniu na 1 mieszkańca jest wskaźnikiem mało obiektywnym, gdyż od wielu lat liczba mieszkańców stolicy Wielkopolski systematycznie spada ze względu na przeprowadzanie się ludności miasta do ościennych gmin powiatu poznańskiego.
Największy udział w tworzeniu produktu krajowego brutto dla miasta Poznania w 2010 r. miały następujące sektory gospodarki:
Inwestycje publiczne.
W latach 2009–2012 miasto Poznań wydało na inwestycje łącznie ponad 3158 mln zł, co w przeliczeniu na jednego mieszkańca daje kwotę 5734 zł. Jest to trzeci wynik w Polsce po Warszawie i Wrocławiu. Zbliżoną kwotę na inwestycje wydano również w Gdańsku.
Większe inwestycje realizowane w Poznaniu.
Wybrane inwestycje publiczne oraz partnerstwa publiczno-prywatnego w Poznaniu:
Większe inwestycje drogowe realizowane w okolicach Poznania.
W czerwcu 2012 r. oddano do użytku wschodnią obwodnicę Poznania. Projekt obejmował budowę dwujezdniowej trasy ekspresowej o długości 34,6 km, budowę dwujezdniowej drogi przyspieszonej o długości 4,5 km oraz budowę węzła autostradowego „Poznań Wschód”. Całość inwestycji kosztowała ok. 1400 mln zł
W 2012 r. oddano do użytku dwa odcinki zachodniej obwodnicy Poznania o łącznej długości 21,9 km. Cały projekt obejmuje budowę dwujezdniowej trasy ekspresowej o długości 27,2 km oraz budowę węzła autostradowego „Poznań Zachód”. Koszt obecnie zrealizowanej części inwestycji (etapy I i IIa oraz węzeł autostradowy) wyniósł ok. 1056 mln zł. Budowa brakującego środkowego odcinka obwodnicy (etap IIb) o długości 5,3 km rozpoczęła się wiosną 2013 r. Nowa trasa będzie kosztować ok. 108 mln zł.
W czerwcu 2012 r. oddano do użytku 9,3-kilometrową obwodnicę Murowanej Gośliny wyprowadzającą poza miasto ruch z dróg wojewódzkich nr 196 i nr nr 187. Budowa jednojezdniowej trasy kosztowała ok. 90,5 mln zł.
W grudniu 2011 r. oddano do użytku przebudowany 5-kilometrowy fragment drogi wojewódzkiej nr 307 na odcinku od granic miasta Poznania do węzła z zachodnią obwodnicą Poznania w Zakrzewie. Budowa dwujezdniowej drogi kosztowała ok. 44 mln zł.
Większe inwestycje kolejowe realizowane w okolicach Poznania.
Wiosną 2013 r. rozpoczęła się modernizacja 32-kilometrowego fragmentu linii kolejowej E 59 Wrocław – Poznań na odcinku od stacji Poznań Dębiec do stacji Czempiń. Koszt inwestycji szacuje się na ok. 940 mln zł.
W grudniu 2011 r. otwarto zmodernizowany 50-kilometrowy fragment linii kolejowej nr 356 na odcinku od stacji Poznań Wschód do stacji Wągrowiec. Inwestycja kosztowała ok. 154 mln zł.
W marcu 2011 r. rozpoczęła się modernizacja 73-kilometrowego fragmentu linii kolejowej nr 357 na odcinku od stacji Luboń k/Poznania do stacji Wolsztyn. Inwestycja kosztować będzie ok. 84 mln zł.
Inwestycje zagraniczne.
W latach 1990–2010 łączna wartość bezpośrednich inwestycji zagranicznych ulokowanych w Poznaniu wyniosła ok. 6,6 mld USD, czyli blisko 12 tys. USD na mieszkańca. W okresie tym kapitał o wartości powyżej 1 mln USD zainwestowało w stolicy Wielkopolski ponad 140 firm pochodzących z 27 krajów świata.
Głównymi inwestorami są firmy niemieckie (ponad 1/3 zainwestowanego kapitału), francuskie, brytyjskie, amerykańskie oraz japońskie. Największym zainteresowaniem inwestorów cieszą się przedsięwzięcia takie, jak:
Podmioty gospodarcze.
Pod koniec 2012 r. w Poznaniu zarejestrowanych było 102 513 podmiotów gospodarczych, a w powiecie poznańskim działało kolejne 50 810 podmiotów.
W Poznaniu dominują podmioty gospodarcze prowadzące działalność w zakresie:
W Poznaniu ulokowało się 3099 spółek handlowych z udziałem kapitału zagranicznego, natomiast w powiecie poznańskim – 947. Dla porównania – w Warszawie zarejestrowanych jest 23 081 firm zagranicznych; we Wrocławiu – 3394; w Krakowie – 3037; w Szczecinie – 2077, w Łodzi – 1797; a w Gdańsku – 1581.
Inkubatory przedsiębiorczości.
W rejonie Poznania działa kilka instytucji stanowiących inkubatory przedsiębiorczości. Wspierają one rozwój zarówno już istniejących, jak i nowych firm (w tym przedsiębiorstw innowacyjnych). Powstanie większości z nich zostało dofinansowane ze środków unijnych.
Inkubatory przedsiębiorczości w aglomeracji poznańskiej (VII 2013 r.):
Największe przedsiębiorstwa.
Na opublikowanej w 2013 r. przez gazetę Polityka liście 500 największych firm w Polsce „Pięćsetka Polityki” (według przychodów ze sprzedaży w 2012 r.) umieszczono łącznie 34 przedsiębiorstwa mających swoją siedzibę w Poznaniu i powiecie poznańskim. Wśród nich było 5 firm, które znalazły się w gronie 40 największych w kraju:
W dodatkowym rankingu „Przedsionek Listy 500” uwzględniono 2 poznańskie firmy, które osiągnęły w 2012 r. przychody ze sprzedaży powyżej 300 mln zł:
W rankingu za 2012 r. udziału nie wzięło 20 firm z rejonu Poznania, które osiągają roczne przychody powyżej 300 mln zł: Aluplast Sp. z o.o. (Poznań), Apart Sp. z o.o. (Suchy Las), Bemo Motors Sp. z o.o. (Poznań), Dalkia Poznań S.A. (Poznań), Dalkia Poznań Zespół Elektrociepłowni S.A. (Poznań), Inter Consult S.A. (Poznań), Beiersdorf Manufacturing Poznań Sp. z o.o. (Poznań), Goldbeck Sp. z o.o. (Komorniki), Grupa Allegro (Poznań), Hilding Anders Polska Sp. z o.o. (Murowana Goślina), Kimball Electronics Poland Sp. z o.o. (Sady), Magna Automotive Poland Sp. z o.o. (Tarnowo Podgórne), MH Sp. z o.o. (Kostrzyn), NIVEA Polska Sp. z o.o. (Poznań), Grupa Pfeifer &amp; Langen (Poznań), TFP Sp. z o.o. (Kórnik), Volkswagen Group Polska Sp. z o.o. (Poznań), Wavin Metalplast – Buk Sp. z o.o. (Buk), Wielkopolska Spółka Gazownictwa Sp. z o.o. (Poznań) i Zakłady Drobiarskie Koziegłowy Sp. z o.o. (Koziegłowy).
W przypadku Poznania – aż 15 największych firm (43%) ma swoje siedziby w ościennych miejscowościach, co jest rekordem wśród polskich aglomeracji. Podobna sytuacja występuje jedynie w Katowicach (50%).
"W wyniku procesu prywatyzacji, a także serii fuzji i przejęć, Poznań utracił siedziby kilku dużych firm: Goplana (1994 r.), Bestfoods Polska (2000 r.), Aral Polska (2001 r.), Wielkopolski Bank Kredytowy (2001 r.), Polmos Poznań (2001 r.), Invest-Bank (2002 r.), Stollwerck Polska (2002 r.), Esso Polska (2005 r.), Plus Discount (2007 r.), W. Kruk (2008 r.) i Billa Polska (2010 r.)."
Pracujący, wynagrodzenia i dojazdy do pracy.
Pracujący.
Poznań jest czwartym co do wielkości rynkiem pracy w Polsce, porównywalnym do Wrocławia i Trójmiasta. Pod koniec 2011 r. pracowało tam łącznie 312 798 osób. Dane te nie uwzględniały zatrudnionych w instytucjach obrony narodowej oraz bezpieczeństwa publicznego.
Dominujące w Poznaniu sektory pod względem przeciętnej liczby zatrudnionych w 2012 r. (w firmach zatrudniających co najmniej 10 osób):
Wynagrodzenia.
W 2012 r. przeciętne miesięczne wynagrodzenie w poznańskich przedsiębiorstwach (zatrudniających co najmniej 10 osób) wynosiło 4148 zł. brutto, czyli ok. 2956 zł netto.
Średnie wynagrodzenie w poznańskich firmach z podziałem na branże (2012 r.):
Dojazdy do pracy.
Z badań poznańskiego Ośrodka Statystyki Miast przeprowadzonych w 2006 r. wynika, że w aglomeracji poznańskiej występuje zjawisko przepływu siły roboczej pomiędzy Poznaniem i powiatem poznańskim. Oznacza to, że część mieszkańców tego obszaru dojeżdża do pracy w innej gminie niż ta, w której mieszkają.
W 2006 r. Poznań był ośrodkiem, który z grona dziesięciu największych miast Polski, miał największą liczbę mieszkańców pracujących w innych gminach – 14,2 tys. osób. Większość z nich (71,9%) dojeżdżała do pracy w miejscowościach oddalonych od centrum miasta o maks. 30 km. Jest to spowodowane wysokim poziomem rozwoju powiatu poznańskiego, w którym działa wiele firm zatrudniających poznaniaków. Z drugiej strony stolica Wielkopolski zajęła czołowe miejsce pod względem liczby osób, które dojeżdżały do miasta z innych gmin w celach zarobkowych – 61,5 tys. osób. Z tej liczby 65,0% stanowiły osoby przyjeżdżające do pracy w Poznaniu z miejscowości oddalonych od centrum miasta o maks. 50 km (powiaty: kościański, obornicki, poznański, szamotulski, śremski i wągrowiecki).
Bezrobocie.
Poziom bezrobocia w Poznaniu należy do najniższych w kraju. Pod koniec kwietnia 2013 r. stopa bezrobocia w stolicy Wielkopolski wynosiła 4,6% (15,2 tys. osób bez pracy), zbliżony współczynnik odnotowano w powiecie poznańskim – 5,4% (8,2 tys. osób bezrobotnych). Podobnie niski poziom bezrobocia stwierdzono jedynie w Sopocie (5,1%) i Warszawie (4,9%).
Kampania promocyjna miasta.
W kwietniu 2009 r. stolica Wielkopolski rozpoczęła nową kampanię promocyjną miasta pod hasłem „"Poznań – miasto know-how"” (z nowym logo „POZnan* – *Miasto know-how”). W szerszym tłumaczeniu oznacza to „Poznań – znamy się, wiemy jak stworzyć dobrą firmę, czy dobrą markę, wiemy jak zapewnić sukces”. Kampania ta ukazuje Poznań jako miasto specjalistów i sukcesu, miasto wielu znanych marek i symboli.
Za granicą miasto promuje się hasłem „Poznań – energia wschodu, zachodni styl” (w języku angielskim „'Poznan – eastern energy, western style'”). Energia wschodu – gdyż Poznań jest dla Europejczyków miastem leżącym w Europie Wschodniej, ośrodkiem z potencjałem, szansą rozwoju i dużą siłą. Zachodni styl – wysoka jakość życia w stolicy Wielkopolski, wysoki poziom kultury i wysokie standardy.
W listopadzie 2011 r. swoją działalność rozpoczęło Konsorcjum Marki Poznań posługujące się logotypem „Made in Poznan”. Do uczestnictwa w konsorcjum zostały zaproszone silne i prestiżowe marki związane z Poznaniem poprzez siedzibę firmy, miejsce produkcji, czy historyczne pochodzenie. Członkowie tej organizacji podejmują we współpracy z miastem przedsięwzięcia związane promocją i marketingiem.
Specjalna strefa ekonomiczna.
W Poznaniu, Swarzędzu i Stęszewie znajdują się podstrefy Kostrzyńsko-Słubickiej Specjalnej Strefy Ekonomicznej (KSSSE). Firmy, które zainwestują na tych terenach kwotę co najmniej 100 tys. EUR, uprawnione będą do skorzystania ze zwolnienia z podatku dochodowego CIT w wysokości 40–60% wartości poniesionych nakładów inwestycyjnych lub 40–60% wartości dwuletnich kosztów pracy. Ulgi te przysługiwać będą do 2026 r.
Poznańska podstrefa KSSSE to kompleks działek inwestycyjnych w rejonie dzielnic Franowo i Żegrze, o łącznej powierzchni 51,5 ha (wolne tereny). W pobliżu przebiega dwujezdniowa droga krajowa nr 11 (Kołobrzeg – Katowice) oraz linia kolejowa E20 (Paryż – Moskwa). Tereny te należą do Miasta Poznania. W okolicy znajdują się liczne zakłady produkcyjne, magazyny i obiekty handlowe.
Podstrefa swarzędzka KSSSE obejmuje obszar 49,0 ha (wolne tereny). Grunty inwestycyjne znajdują się przy szlaku kolejowym E20 (Paryż – Moskwa) oraz w pobliżu dwujezdniowej drogi krajowej nr 92 (Berlin – Warszawa). Obszar ten należy do Centrum Logistyczno-Inwestycyjnego Poznań (CLIP). W okolicy znajdują się liczne zakłady produkcyjne i magazyny oraz centrum logistyczne.
Podstrefa KSSSE w gminie Stęszew to działki inwestycyjne w miejscowościach Strykowo i Strykówko, o łącznej powierzchni 30 ha (wolne tereny). Zlokalizowane są one przy drodze krajowej nr 32 (Poznań – Gubin) oraz linia kolejowa nr 357 (Poznań – Sulechów). Do 2017 r. powstanie tu „Węzeł Stęszew” stanowiący skrzyżowanie z dwujezdniową drogą ekspresowej S5. W okolicy znajdują się zakłady produkcyjne i magazyny.
Budownictwo mieszkaniowe.
W chwili obecnej Poznań jest piątym co do wielkości rynkiem inwestycji mieszkaniowych. Charakterystyczną cechą miasta jest fakt, iż od 2008 r. na obszarze gmin powiatu poznańskiego powstaje więcej nowych domów i mieszkań, aniżeli w samym Poznaniu.
Budownictwo indywidualne (domy jednorodzinne) to jedynie 18,1% nowo powstałych mieszkań
W powiecie poznańskim 57,0% lokali mieszkalnych powstałych w 2012 r. stanowiły domy jednorodzinne, a kolejne 43,0% – mieszkania na sprzedaż lub wynajem w budynkach wielorodzinnych.
Magazyny i logistyka.
Z raportu sporządzonego przez firmę doradczą Cushman &amp; Wakefield wynika, że pod koniec 2012 r. aglomeracja poznańska dysponowała 1 027 000 m² nowoczesnej powierzchni magazynowej. Dominującymi najemcami są operatorzy logistyczni i firmy handlowe. Zajmują się one dystrybucją towarów zarówno na obszarze województwa wielkopolskiego, jak i w północno-zachodniej Polsce, czy na terenie całego kraju. Nowo powstające hale magazynowe mają przede wszystkim charakter obiektów typu build-to-suit (BTS), czyli magazynów budowanych na zlecenie przyszłych najemców. Na przełomie 2012 i 2013 r. w budowie znajdowało się kolejne 30 000 m² nowoczesnej powierzchni magazynowej.
W grudniu 2013 r. firmy spedycyjno-logistyczne z Poznania i okolic miały do dyspozycji 7 przeładunkowych terminali kolejowych:
Na poznańskim Franowie działa jedna z trzech kolejowych stacji rozrządowych w Polsce. Jest to wielka stacja towarowa, która posiada nowoczesną górkę rozrządową oraz możliwość przeładunku paliw. W ciągu doby rozszczepianych jest tu około 900 wagonów i odprawianych blisko 46 pociągów. Są tu rozrządzane pociągi z zachodu Europy do centrum kraju i za wschodnią granicę.
Działająca w podpoznańskim Jasinie firma STS Logistic Sp. z o.o. prowadzi jedno z większych w Europie Środkowo-Wschodniej centrów logistyki samochodów osobowych i dostawczych. Mieści się ono na obszarze 30 ha i dysponuje miejscami postojowymi dla 15 000 samochodów. Przedsiębiorstwo zajmuje się transportem pojazdów, dostawą do dealerów, magazynowaniem, ekspedycją samochodów drogą kolejową oraz doposażaniem pojazdów. W 2009 r. firma dostarczyło dystrybutorom i dealerom ponad 400 000 samochodów.
Powierzchnie biurowe.
W stosunku do znaczenia ekonomicznego miasta oraz jego wielkości (liczba mieszkańców), Poznań jest wciąż wyjątkowo wolno rozwijającym się rynkiem biurowym.
Z raportu sporządzonego przez firmę doradczą Jones Lang LaSalle, wynika że pod koniec I kw. 2013 r. stolica Wielkopolski była 6. co do wielkości rynkiem nowoczesnej powierzchni biurowej w Polsce, dysponując 292 950 m² biur na wynajem.
Centra usług wspólnych.
Poznań jest obecnie jednym z większych ośrodków lokacji centrów usług wspólnych dla zagranicznych firm. Pod koniec 2013 r. w sektorze tym zatrudnionych było ok. 9,0 tys. osób. W ciągu roku liczba pracujących w poznańskich centrach usług wzrosła o ok. 1,0 tys. osób. Dominującą pozycję pod względem rodzaju świadczonych usług zajmują finanse i księgowość.
Wybrane centra usług wspólnych działające w Poznaniu:
W 2014 r. utworzone zostaną w Poznaniu 2 znaczące centra usług dla amerykańskich koncernów – Mars Incorporated i Owens-Illinois.
W rejonie Poznania działają nowoczesne serwerownie obsługujące największe firmy kraju. Są to tzw. data center – centra przechowywania i przetwarzania danych. Usługi te świadczą firmy: BCC (Złotniki), Beyond.pl (Poznań), Inea (Wysogotowo), Itelligence (Tarnowo Podgórne) i Talex (Poznań). Przy ul. Dziadoszańskiej w Poznaniu powstaje największe centrum danych w Polsce – Beyond.pl Data Center 2. Do dyspozycji klientów będzie tam ponad 6300 m² powierzchni technologicznej.
Turystyka.
Korzystający z noclegów.
W 2012 r. z rejestrowanej bazy noclegowej na terenie miasta Poznania skorzystało łącznie 621 836 osób, w tym 175 012 turystów z zagranicy (28,1%). Przeciętny turysta przebywał w Poznaniu średnio 1,68 doby.
W tym samym okresie z obiektów noclegowych zlokalizowanych w gminach powiatu poznańskiego skorzystało łącznie 181 293 turystów, w tym 17 823 osoby z zagranicy (9,8%). Przeciętna długość pobytu wyniosła 1,75 doby.
Poznań jest czwartym najliczniej odwiedzanym przez turystów dużym miastem w Polsce.
Odbywające się w 2012 r. Mistrzostwa Europy w Piłce miały wpływ na zwiększenie ruchu turystycznego jedynie w Gdańsku (+20,9%) oraz w dwóch miastach, które nie były gospodarzami imprezy – Łodzi (+16,3%) i Krakowie (+8,4%).
Baza noclegowa.
Pod koniec lipca 2012 r. na terenie Poznania i powiatu poznańskiego znajdowały się 154 zarejestrowane (całoroczne) obiekty noclegowe, dysponujące łącznie liczbą 11 728 miejsc noclegowych.
W rzeczywistości jednak baza noclegowa Poznania jest znacznie bogatsza, gdyż obejmuje wiele obiektów nieskategoryzowanych – przede wszystkim motele, pensjonaty, hostele, ośrodki wypoczynkowe, gospodarstwa agroturystyczne oraz apartamenty i kwatery prywatne. Dla przykładu, w lipcu 2013 r. baza portalu „trivago.pl” zawierała 377 obiektów noclegowych z rejonu Poznania, „emeteor.pl” (396 obiektów), a „booking.com” (200 obiektów).
W stolicy Wielkopolski dominują hotele średniej wielkości i obiekty małe – prowadzone przede wszystkim przez lokalnych przedsiębiorców. Sieciowe obiekty reprezentują: Sheraton, IBB Andersia, Ikar (Hotele WAM), Mercure, NH, Novotel Poznań Centrum, Novotel Poznań Malta, Gromada, Hotel 500, HP Park, Quality System, Campanile i Ibis.
W Poznaniu nie powstały dotąd znane sieciowe hotele, które z powodzeniem działają w innych polskich miastach: Andel’s, ComfortExpress, DeSilva, Diament, Focus, Hilton, Holiday Inn, Radisson Blu, Scandic, Sofitel, Start i Qubus.

</doc>
<doc id="289820" url="https://pl.wikipedia.org/wiki?curid=289820" title="Coolkon">
Coolkon



</doc>
<doc id="289821" url="https://pl.wikipedia.org/wiki?curid=289821" title="Promieniowanie synchrotronowe">
Promieniowanie synchrotronowe

Promieniowanie synchrotronowe, promieniowanie betatronowe – promieniowanie elektromagnetyczne o charakterze nietermicznym, podobne do promieniowania cyklotronowego, lecz generowane przez naładowane cząstki (głównie elektrony) poruszające się w polu magnetycznym z prędkością bliską prędkości światła w próżni, w wyniku czego są przyspieszane po krzywoliniowych torach. Można je uzyskać sztucznie w pierścieniach akumulacyjnych synchrotronów lub naturalnie w wyniku szybkiego ruchu elektronów przez pola magnetyczne w przestrzeni kosmicznej. Promieniowanie synchrotronowe zawiera typowo pasma podczerwone, widzialne, ultrafioletu oraz X.
Teorię promieniowania synchrotronowego opracował radziecki fizyk-teoretyk pochodzenia ukraińskiego Dmytro Iwanenko.
Promieniowanie synchrotronowe z pierścieni akumulacyjnych.
Promieniowanie synchrotronowe charakteryzuje się:
Elektrony są przyspieszane na kilku etapach, aby móc osiągnąć końcową energię rzędu gigaelektronowoltów (GeV). Elektrony znajdują się wewnątrz pierścienia z próżnią i poruszają się po zamkniętym obwodzie, przez to okrążając pierścień ogromną liczbę razy. Tor ruchu elektronów po obwodzie jest wymuszony przez potężne pola elektromagnetyczne. Elektromagnetyzm służy skupianiu wiązki ładunków, których jednoimienność powoduje wzajemne odpychanie (zgodnie z prawem Coulomba). Zmiana kierunku jest formą przyspieszenia i stąd elektrony emitują promieniowanie o energii rzędu gigaelektronowoltów. Występuje tu podobieństwo do radionadajników, lecz z tą różnicą, że takie przyspieszenie zmienia obserwowaną częstotliwość o czynnik γ, zgodnie z efektem Dopplera. Kolejnym znaczącym efektem relatywistycznym jest to, że wzór promieniowania także odbiega od izotropowego wzoru dipola oczekiwanego z nierelatywistycznej teorii, dając skrajnie skierowany do przodu stożek promieniowania. To sprawia, że promieniowanie synchrotronowe jest jednym z najjaśniejszych źródeł promieniowania X. Przyspieszenie w geometrii płaskiej powoduje, że promieniowanie jest spolaryzowane liniowo, gdy obserwowane w płaszczyźnie orbitalnej oraz spolaryzowane kołowo, gdy obserwowane przy niewielkim kącie do tej płaszczyzny.
Wzrastająca społeczność naukowa zaczęła sobie zdawać sprawę z zalet używania promieniowania synchrotronowego w badaniach spektroskopowych i dyfrakcyjnych począwszy od lat 60 i 70. Na początku pierścienie akumulacyjne były budowane dla celów fizyki cząstek, a promieniowanie synchrotronowe było uzyskiwane przy okazji, gdy uginane promieniowanie elektromagnetyczne musiało być wydobyte przez dodatkowo wywiercone dziury.
Z czasem, gdy zastosowanie promieniowania synchrotronowego stawało się coraz częstsze i bardziej obiecujące, zaczęto wbudowywać w istniejące pierścienie urządzenia, które poprawiały natężenie promieniowania synchrotronowego. Synchrotrony trzeciej generacji zostały od początku przemyślane i zoptymalizowane dla uzyskania promieniowania X o wysokiej jasności.
Działają już źródła czwartej generacji promieniowania synchrotronowego – lasery rentgenowskie. 
W 2019 r. najsilniejszym źródłem synchrotronowego spójnego promieniowania był znajdujący się w hamburgu European XFEL. Wcześniej w Hamburgu był laser FLASH wytwarzający impulsy monochromatycznego promieniowania w zakresie XUV-SX (skrajnego ultrafioletu próżniowego do miękkiego promieniowania rentgenowskiego) o mocy szczytowej w impulsie dochodzącej do 1 GW. Szczytowe natężenie w impulsie osiągać może wartości ponad 9 rzędów wielkości większe niż otrzymywane z najpotężniejszych synchrotronów III generacji.
Jak wspomniano powyżej, uginające wiązkę elektromagnesy są często stosowane do generowania promieniowania, jednak aby wygenerować silniejsze promieniowanie, czasem stosowane są inne urządzenia zwane urządzenie wstawkowe. Źródła trzeciej generacji bazują głównie na tych urządzeniach wstawkowych, gdzie proste odcinki w magnesie zakrzywiającym są używane do wprowadzenia periodycznej struktury magnetycznej (złożone z szeregu magnesów o odpowiednio ułożonych biegunach N i S), która kierunkuje elektrony sinusoidalnie lub spiralnie. W ten sposób, zamiast pojedynczego ugięcia, wiele dziesiątek lub setek wigglerów w precyzyjnie określonych miejscach zwielokrotnia całkowitą intensywność wiązki. Główna różnica pomiędzy wigglerami a undulatorami polega na intensywności ich pola magnetycznego i amplitudzie elektronu.
W pierścieniach akumulacyjnych znajdują się otwory umożliwiające wyjście promieniowaniu do komór próżniowych dostępnych badaczom. Duża liczba takich strumieni promieniowania może powstać we współczesnych synchrotronach trzeciej generacji.
Promieniowanie synchrotronowe w przestrzeni kosmicznej.
Promieniowanie synchrotronowe jest generowane także przez struktury astronomiczne i ruch w przestrzeni kosmicznej, gdy elektrony poruszają się po torach spiralnych w polu magnetycznym. Zostało ono odkryte w 1956 roku przez Geoffreya R. Burbridge’a w dżecie wyemitowanym przez M87, który spostrzegł to jako potwierdzenie przewidywań Iosifa Szkłowskiego z 1953 roku (było to jeszcze wcześniej przewidziane przez Hannesa Alfvéna i Nicolaia Herlofsona w 1950 roku).
Zasugerowano, że odpowiedzialnymi za wytworzenie promieniowania synchrotronowego są supermasywne czarne dziury, które grawitacyjnie rozpędzają zjonizowane cząstki w polach magnetycznych.
Fizyk plazmy Hannes Alfvén zasugerował, że jony poruszające się wzdłuż biegu Birkeland formują podwójną warstwę, która może być przyspieszana do prędkości relatywistycznych, gdyż w niejednorodnym polu magnetycznym jony przyspieszają do prędkości relatywistycznych, wytwarzając tym samym promieniowanie synchrotronowe X i gamma. Mechanizm ten jest podobny do metody otrzymywania promieniowania X w laboratoriach.
Linki zewnętrzne.
Polskojęzyczne
Anglojęzyczne

</doc>
<doc id="289823" url="https://pl.wikipedia.org/wiki?curid=289823" title="Paweł Kieszek">
Paweł Kieszek

Paweł Kieszek (ur. 16 kwietnia 1984 w Warszawie) – polski piłkarz występujący na pozycji bramkarza w portugalskim klubie União Leiria.
Kariera klubowa.
Od początku swojej kariery piłkarskiej związany z warszawską Polonią, zaliczył też krótki epizod w Marymoncie Warszawa. 4 listopada 2003, w wieku 19 lat, zadebiutował w ekstraklasie w barwach Polonii, zastępując Roberta Gubca, w meczu z Odrą Wodzisław Śląski (1:0) i zachował czyste konto. Po dobrym występie do końca rundy nie odstąpił już nikomu miejsca w bramce, zaliczając 6 występów. W następnej rundzie musiał uznać wyższość doświadczonego Artura Sarnata i znów był tylko rezerwowym (zagrał dwa spotkania puszczając 11 bramek). W sezonie 2004/2005 rozegrał tylko 2 mecze ligowe, za to prawie wszystkie pucharowe (7 na 8). Wreszcie, w sezonie 2005/2006, został na stałe pierwszym bramkarzem drużyny z Konwiktorskiej. Zagrał w 16 spotkaniach polonistów rundy jesiennej oraz 5 wiosennej, po czym przeniósł się do Grecji.
W zespole z Aten – AO Egaleo – spędził cały 2006 rok zbierając pochlebne recenzje. Na początku 2007 wrócił do Polonii. Od jesieni 2007 do lata 2010 był związany był z portugalskim SC Braga, przy czym 22 stycznia 2009 na resztę sezonu 2008/2009 został wypożyczony do zespołu Vitória Setúbal. W lipcu 2010 roku Kieszek podpisał czteroletni kontrakt z drużyną FC Porto, gdzie karierę zakończył 36-letni Nuno Espírito Santo. W FC Porto ma pełnić rolę trzeciego bramkarza, po Beto i Heltonie. W drużynie zadebiutował 11 grudnia 2010 w meczu o Puchar Portugalii z Juventude Evora (wygranym 4:0).
Sezon 2011/2012 spędził na wypożyczeniu w holenderskim klubie Roda JC Kerkrade. W sierpniu 2012 roku rozwiązał kontrakt z FC Porto aby następnie związać się dwuletnią umową z Vitórią Setúbal. W czerwcu 2014 roku Kieszek zasilił "Kanarki" na zasadzie wolnego transferu po tym, jak wygasł jego kontrakt z Vitorią Setubal. W lipcu 2016 związał się dwuletnią umową z Córdoba CF występującą w Segunda División.
Kariera reprezentacyjna.
Kieszek występował w młodzieżowych reprezentacjach Polski (w tym w reprezentacji Polski do lat 21).

</doc>
<doc id="289825" url="https://pl.wikipedia.org/wiki?curid=289825" title="Karelia (kraina)">
Karelia (kraina)

Karelia (fin. "Karjala") – kraina historyczna w północno-wschodniej Europie, rozciągająca się między Morzem Bałtyckim a Białym, zamieszkiwana przez lud Karelów.
Geografia.
Obecnie historyczne ziemie Karelii w zdecydowanej większości wchodzą w skład Rosji, zaś pewne tereny znajdują się w granicach Finlandii.
Na historyczne ziemie Karelii składają się:
Republika Karelii.
Główną część karelskich ziem zajmuje autonomiczna Republika Karelii, pozostająca w składzie Federacji Rosyjskiej. Jej powierzchnia to 180,5 tys., ludność liczy 703 080 osób (1 stycznia 2005 r.), głównie Rosjan (76,6%) oraz Karelów (9,2%), a największymi miastami są Pietrozawodsk, Kondopoga, Siegieża i Kostomuksza.
Przesmyk Karelski.
Tzw. Przesmyk Karelski to wąski pas lądu pomiędzy Morzem Bałtyckim a jeziorem Ładoga, który zapewniał Karelii dostęp do Bałtyku. W początkach XVII w. po zajęciu tych ziem przez Szwecję jego karelscy mieszkańcy w większości opuścili kraj, osiedlając się w innych częściach Karelii i w Rosji, zaś Przesmyk został zasiedlony przez osadników fińskich; ci z kolei po zajęciu tych ziem przez Związek Radziecki w 1940 r. zostali wysiedleni i zastąpieni przez Rosjan, stanowiących obecnie zdecydowaną większość populacji. Obecnie tereny te wchodzą w skład rejonów: wyborskiego, prioziorskiego i częściowo wsiewołożskiego. Główne miasta: Wyborg, Prioziorsk.
Fińska Karelia.
Mianem fińskiej Karelii określa się pewne tereny, przyległe do rosyjskiej Karelii. Obszary te zawsze były przedmiotem rywalizacji pomiędzy Szwecją, władającą Finlandią a rządzącą zdecydowaną większością Karelii Rosją. Miejscowa ludność mówiąca lokalnym dialektem pośrednim pomiędzy językiem fińskim a karelskim wyznawała częściowo prawosławie, a częściowo luteranizm, i to kwestia religijna była kryterium podziału niemal jednolitej kulturowo populacji na Finów (luteran) i Karelów (prawosławnych).
Obecnie pewne fińskie ziemie położone w sąsiedztwie rosyjskiej Karelii, które historycznie przez pewien czas związane były z Karelią, zostały wyodrębnione w dwa rejony: Karelia Północna i Karelia Południowa, wchodzące w skład fińskich prowincji – odpowiednio jako Finlandia Wschodnia i Finlandia Południowa.
Ludność stanowią głównie Finowie, pewną grupę także Karelowie, zaś największymi miastami są Lappeenranta i Joensuu.
Ludność.
Obecnie na historycznych karelskich ziemiach Karelowie stanowią niewielką mniejszość.
Autonomiczna Karelia.
W XX w. w rosyjskiej Karelii intensywne osadnictwo doprowadziło do tego, iż udział Karelów w populacji z roku na rok systematycznie spadał, czemu sprzyjały małżeństwa mieszane, z których dzieci uważały się zazwyczaj za Rosjan. W wyniku tego w ostatnich latach istnienia ZSRR Karelowie stanowili ok. 12% ludności Karelskiej ASRR. Po rozpadzie tego kraju kryzys gospodarczy spowodował emigrację ludności z Karelii, przy czym poziom emigracji wśród Karelów, wyjeżdżających głównie do Finlandii był wyższy niż wśród Rosjan, i obecnie Karelowie stanowią tylko niewiele ponad 9% społeczności, przy czym ich osadnictwo skupione jest na obszarach wiejskich i rzadko zaludnionych, gdzie stanowią większość.
Przesmyk Karelski.
Większość ludności karelskiej opuściła tereny Przesmyku Karelskiego po przekazaniu tych ziem Szwecji w 1617, a osiedlili się na nim Finowie i – w mniejszym stopniu – Szwedzi.
W czasie II wojny światowej, po zajęciu tych ziem przez ZSRR w wyniku wojny zimowej (marzec 1940) zdecydowana większość dotychczasowej ludności opuściła swe domy i wyjechała do Finlandii. W ich miejsce przybyła pewna liczba osadników z ZSRR, głównie Rosjan. Nie zdążyli oni jednak zaludnić opuszczonych przez Finów ziem, gdyż już w 1941, w wyniku działań tzw. wojny kontynuacyjnej ziemie te ponownie zajęli Finowie, co umożliwiło powrót uchodźców (powróciło jednak tylko ok. 60% spośród tych, którzy wyjechali). Po II wojnie światowej Finowie ponownie zostali repatriowani, teren ten zaludnili Rosjanie.
Fińska Karelia.
Na obszarze fińskiej Karelii Karelowie nigdy nie byli narodowością dominującą liczebnie, a ich udział w populacji systematycznie spadał od XIX w. w wyniku przyjmowania fińskiej świadomości narodowej, czemu sprzyjał wyższy poziom fińskiej kultury oraz pokrewieństwo językowe i kulturowe obu narodów.
Historia.
Prehistoria.
Zasiedlanie obszaru dzisiejszej Karelii rozpoczęło się w IX-VIII tys. p.n.e. Głównymi zajęciami ówczesnych mieszkańców było myślistwo i rybołówstwo. Kultury tych ludów, których przynależność etniczna nie jest znana, pozostawiły po sobie zabytki, m.in. w postaci petroglifów. Od I tys. p.n.e. na terenach kraju rozpoczęto produkcję żelaza z lokalnych złóż. Obszary kraju zamieszkiwały wówczas plemiona ugrofińskie – przodkowie dzisiejszych Karelów (na większości terytorium), Wepsów (w pobliżu jezior Ładoga i Onega), oraz Lapończyków (na północy). W początku II tys. p.n.e. część Karelów zasiedliła tereny położone w pobliżu Zatoki Botnickiej i Morza Białego.
Średniowiecze.
W IX i X w. powstały na terenie Karelii pierwsze organizmy państwowe. Główny ośrodek gospodarczy i kulturalny kraju znajdował nad jeziorem Ładoga, gdzie powstała stolica Karelii "Käkisalmi". W tym czasie nasiliły się wpływy kultury słowiańskiej i nabrały one politycznego charakteru, gdyż Karelia weszła w strefę wpływów Rusi Kijowskiej. W okresie tym Karelowie utrzymywali ożywione kontakty handlowe nie tylko ze Słowianami, ale także z Normanami i Bułgarami Nadwołżańskimi. Po rozpadzie Rusi Kijowskiej w XII w. Karelia stała się częścią Republiki Nowogrodzkiej. Początkowo, do lat 70. XIII w. była to zależność o charakterze lennym, a w latach następnych kraj bezpośrednio wszedł w skład państwa nowogrodzkiego. W owym czasie nadal główną dzielnicę kraju, o największym zaludnieniu i najbardziej rozwiniętą gospodarczo stanowiła południowo-zachodnia część Karelii, dzisiaj w dużej mierze pozostająca poza granicami republiki, zaś centrum plemiennym (a potem administracyjnym) był gród Käkisalmi (obecnie jest to miasto Prioziorsk, w obwodzie leningradzkim).
W 1227 r. książę nowogrodzki, Włodzimierz Wsiewołodowicz schrystianizował Karelów, a wkrótce potem prawosławie przyjęli także Wepsowie.
Prawosławni mieszkańcy Karelii walczyli wspólnie z Nowogrodzianami przeciw niemieckim i szwedzkim próbom ekspansji w rejonie Morza Bałtyckiego. Mimo to w końcu XIII w. Szwedzi opanowali część ziem w południowo-zachodniej Karelii, w rejonie Przesmyku Karelskiego, gdzie w 1293 roku założyli twierdzę w Viipuri (Wyborg).
Ten stan rzeczy został usankcjonowany przez pokój w Pähkinäsaari w 1323 r.
W okresie zależności Karelów od Nowogrodu społeczeństwo przeszło od opisywanej we wspólnym dla Finów i Karelów eposie "Kalevala" wspólnoty plemiennej o charakterze rodowym, do feudalizmu. W tym czasie także uformowała się ostatecznie narodowość karelska.
Nowożytność.
W 1478 r. zdecydowana większość Karelii wraz z innymi ziemiami dotychczas wchodzącymi w skład Nowogrodu weszła w skład państwa rosyjskiego. Zachodnie tereny kraju nadal pozostawały w składzie szwedzkiej Finlandii.
W końcu XVI w. ponownie rozpoczęła się szwedzka ekspansja na ziemie rosyjskiej Karelii. W 1581 r. Szwedzi zdobyli Korielę i zajęli cały Przesmyk Karelski, a także inne obszary, na których pozostawali do roku 1595 r., kiedy to ziemie te odzyskała Rosja. Jednak już po 16 latach, w 1611 r. po sześciomiesięcznym oblężeniu twierdza Koriela padła ponownie. W traktacie pokojowym z 1617 r. zwanym pokojem stołbowskim Rosja zmuszona była odstąpić Szwecji całość ziem Przesmyku Karelskiego a także inne obszary, co pociągnęło za sobą przesiedlenia dużej liczby Karelów na terytorium państwa rosyjskiego. Przesiedleńcy osiedlali się w rejonach przyległych do Karelii, lub w centralnej Rosji. Największa ich liczba (25.000-30 000 osób) osiadła w rejonie Tweru, gdzie wykształciła się z nich grupa etniczna tzw. twerskich Karelów.
W 1649 r. założono nowe centrum administracyjno-handlowe Karelii – twierdzę Ołoniec, która zastąpiła znajdującą się w rękach szwedzkich Korielę (noszącą wówczas szwedzką nazwę Kexholm). W XVII w. nastąpił znaczny rozwój hutnictwa żelaza na terenie kraju.
W 1710 r. car Piotr I pokonał Szwedów w rejonie Przesmyku Karelskiego i zajął historyczne karelskie ziemie w tej części kraju, zaś na mocy traktatu pokojowego z Nystad w 1721 r. formalnie przyłączył do Rosji pozostającą dotychczas w rękach szwedzkich południowo-zachodnią Karelię.
W XVIII w. większość terytorium rosyjskiej Karelii wchodziło w skład najpierw guberni petersburskiej, następnie nowogrodzkiej, a od 1784 r. – guberni Ołonieckiej (z centrum w Pietrozawodsku). Pozostała część znajdowała się w składzie guberni wyborskiej i archangielskiej.
Po opanowaniu przez Rosję szwedzkiej Finlandii i utworzeniu w 1809 r. Wielkiego Księstwa Finlandii – autonomicznej prowincji Cesarstwa Rosyjskiego włączono w jego skład tereny północnej części Przesmyku Karelskiego oraz pewne obszary Karelii położone na północ od niego, pozostające dotąd w bezpośredniej władzy Rosji. Ziemie te, od czasu "exodusu" Karelów z początku XVII w. zamieszkane były w większości przez Finów, osiadłych na częściowo wyludnionych terenach.
W wieku XIX zamieszkująca częściowo w fińskiej części Karelii ludność karelska uległa w dużej części wynarodowieniu pod wpływem wyżej rozwiniętej kultury fińskiej, zaś w rosyjskiej części coraz intensywniej osiedlali się Rosjanie. Odtąd drogi rozwoju obu części kraju całkowicie się rozeszły.
XX wiek.
Po I wojnie światowej, gdy Finlandia uzyskała niepodległość, przejęła granice po Wielkim Księstwie Finlandii. Spowodowało to, iż w pobliżu drugiego co do wielkością miasta ZSRR – Leningradu – znajdowała się granica państwowa. Związek Radziecki uznał ten fakt za "potencjalne zagrożenie" i w 1939 r. w ultymatywnej formie zażądał przekazania tych terenów, mając za nic jakiekolwiek zasady prawa międzynarodowego. Spodziewana odmowa miała bowiem stać się pretekstem do najazdu na Finlandię i w konsekwencji ustanowienia w tym kraju władzy komunistycznej i włączenia go w skład ZSRR.
Zgodnie z oczekiwaniami Finlandia odmówiła spełnienia radzieckich żądań i w wyniku tego 30 listopada 1939 ZSRR dokonał agresji na ten kraj, który rozpoczął tzw. wojnę zimową. Nieudolność radzieckiego dowództwa spowodowała, iż mimo ogromnej przewagi liczebnej i technologicznej Armia Czerwona poniosła bardzo duże straty i dopiero po kilku miesiącach przełamała fiński pas umocnień zwany linią Mannerheima. Długotrwały opór uniemożliwił realizację planu podboju i sowietyzacji Finlandii, jednak traktat pokojowy – jakkolwiek utrzymywał niepodległość tego kraju – przekazywał ZSRR ok. 10% terytorium, w tym cały obszar Przesmyku Karelskiego oraz pewne ziemie w zachodniej Karelii.
Prawie cała ludność tego obszaru przeniosła się w nowe, okrojone granice Finlandii.
Miasta.
Wykaz najludniejszych miast na terenie historycznej Karelii:

</doc>
<doc id="289826" url="https://pl.wikipedia.org/wiki?curid=289826" title="European Geostationary Navigation Overlay Service">
European Geostationary Navigation Overlay Service

EGNOS (ang. "European Geostationary Navigation Overlay Service") – zbudowany przez Europejską Agencję Kosmiczną, Komisję Europejską i Eurocontrol europejski system satelitarny wspomagający (ang. SBAS – Satellite Based Augmentation System) systemy GPS i GLONASS, a w przyszłości Galileo. Najważniejsze zadania to transmisja poprawek różnicowych i informowanie o awariach systemu GPS. System znacznie zwiększa dokładność i wiarygodność pozycji uzyskiwanej z GPS, co ma szczególne znaczenie dla lotnictwa. Odpowiednikami EGNOS w Ameryce Północnej jest WAAS, w Indiach – GAGAN (GPS-Aided Geosynchronous Augmented Navigation System – ma zostać uruchomiony do 2013 roku), a w Japonii – MSAS (Multi-functional Satellite Augmentation System).
Segment kosmiczny składa się z trzech satelitów geostacjonarnych obejmujących zasięgiem całą Europę. Segment naziemny składa się z 40 stacji referencyjnych i retransmitujących oraz 6 stacji kontrolnych i kontrolno-testowych:
Budowa systemu zakończyła się w 2006 roku, wraz z oddaniem go do użytku publicznego. 1 października 2009 roku oficjalnie uruchomiono usługę otwartą EGNOS (ang. "EGNOS Open Service"). W roku 2010 uruchomiono również usługę „bezpieczeństwa życia” ("safety-of-life") przeznaczoną do zastosowań, gdzie awarie systemu GPS mogą mieć wpływ na ludzkie życie lub zdrowie (np. w lotnictwie). M.in. informuje o spadku dokładności lub awarii systemu GPS najpóźniej po 6 sekundach. Również w 2010 roku uruchomiono usługę komercyjną, która wyróżnia się zwiększoną dokładnością.
Teoretycznie EGNOS powinien zwiększać dokładność wyznaczania pozycji do około 3-4 metrów. Jak wykazały badania przeprowadzone w Centrum Badań Kosmicznych PAN, w Polsce dokładność jest gorsza, gdyż system nie nadaje poprawek dla części satelitów widocznych nad Polską. Sytuację tę ma zmienić zwiększenie liczby satelitów nadających sygnał EGNOS. W ramach dwóch kontraktów Komisji Europejskiej z firmą SES Astra pierwszy zostanie wystrzelony w trzecim kwartale 2011 roku, a drugi – w pierwszym kwartale 2013 roku. Będą one umieszczone na orbitach geostacjonarnych położonych nad południkami 5°E oraz 31,5°E.
26 kwietnia 2013 Komisja Europejska opublikowała nową wersję dokumentacji otwartej usługi EGNOS (Open Service Definition Document 2.0). Nowa dokumentacja jest aktualizacją wersji 1.1 opublikowanej w październiku 2009 r. Zawiera ona zaktualizowany zasięg działania serwisu oraz zaktualizowane dane dotyczące dokładności i dostępności serwisu m.in. na stacji monitorującej (RIMS) w Warszawie. Dokładność wynosi 0,9 m (współrzędne X, Y) oraz 1,4 m (Z) na poziomie prawdopodobieństwa 95% i przy 99,98% dostępności usługi. Dzięki poprawkom wyliczanym na poszczególnych stacjach referencyjnych i retransmitujących poprawki przez satelity geostacjonarne dokładność wyznaczania pozycji powinna wzrosnąć do około 1-3 metrów. W przyszłości swoim zasięgiem system ma objąć, poza Europą zachodnią i środkową również Europę wschodnią oraz południową i północną Afrykę.

</doc>
<doc id="289827" url="https://pl.wikipedia.org/wiki?curid=289827" title="Slavia Ruda Śląska (piłka nożna)">
Slavia Ruda Śląska (piłka nożna)

Slavia Ruda Śląska – polski klub piłkarski z Rudy Śląskiej, obecnie grający w klasie okręgowej. Klub powstał w 1919 roku.
Historia.
Klub w 1919 roku nosił nazwę Strzała Ruda, od 1924 roku Slavia Ruda, w czasie okupacji jako SC 1910 Ruda, 28.02.1945 reaktywowano Slavia Ruda. Od 27.02.1949 jako ZKS Górnik Ruda po fuzji z Naprzodem Ruda. Od 1958 roku jako Slavia Ruda Śląska po włączeniu Rudy do nowo utworzonej Rudy Śląskiej.

</doc>
<doc id="289831" url="https://pl.wikipedia.org/wiki?curid=289831" title="Bańgów">
Bańgów

Bańgów (niem. "Baingow") – dzielnica Siemianowic Śląskich granicząca z Piekarami Śląskimi i Czeladzią, położona 3 km na północ od centrum. Przez Bańgów przebiega ulica Henryka Krupanka, która jest częścią drogi krajowej nr 94.
Wierni rzymskokatoliccy przynależą do dwóch bańgowskich parafii: pod wezwaniem Nawiedzenia Najświętszej Maryi Panny oraz pod wezwaniem św. Jana Sarkandra. Znajduje się tu park Fazaniec (Bażantarnia) o powierzchni 39,32 ha. Bańgów składa się z dwóch części: starszej gdzie przebiega droga krajowa i nowszej czyli osiedla bloków bardziej na wschód od starej części, gdzie znajduje się Szkoła Podstawowa nr 16 oraz Gimnazjum nr 5. Jako dzielnica miasta, Bańgów zachował w znacznym stopniu charakter rolniczy.
Ludność starszej części Bańgowa jest pochodzenia zwykle autochtonicznego, mieszkańcy części nowszej to w dużej części przybysze z innych stron Polski.
W Bańgowie działa firma Adient, która jest producentem części samochodowych oraz zakład luksemburskiej firmy Ugine&amp;Alz, która jest producentem blachy (obecnie Aperam).
Historia.
Mimo położenia na średniowiecznym szlaku handlowym z Wrocławia do Krakowa, pierwsza wzmianka źródłowa o Bańgowie pochodzi dopiero z 1596 roku. Początkowo występowała dwojaka pisownia osady: "Bańgów" i "Bańków" (według Ludwika Musioła ta druga forma była jeszcze w użyciu do 1813 roku). Z czasem jednak przeważył, używany obecnie wariant "Bańgów". Ten osobliwy zapis związany jest z charakterystyczną dla ludności na tym terenie wymową bezdźwięcznych spółgłosek "k,t" na dźwięczne "g,d". Analogicznie nazwiska Klimas i Termin zapisywano często jako Glimas i Dermin. Przypuszczalnie nazwa miejscowości wywodzi się od założyciela o nazwisku "Bańka". 
Pierwszym właścicielem wsi był prawdopodobnie Jan Starszy Mieroszewski. W posiadaniu rodu Mieroszewskich dobra bańgowskie były do 1675 roku. Kolejnym właścicielem został Kaspar Hunter von Grandon – cesarski poborca podatkowy i sędzia ziemski Ziemi Bytomskiej. Po jego śmierci, w 1718 roku wieś przeszła w ręce katolickiej linii hrabiów Henckel von Donnersmarcków i pozostała w nich aż do początków XX wieku. W Bańgowie istniał folwark z owczarnią, huta szkła oraz wapieniołom z piecem wapiennym. Jeszcze w 1780 roku Bańgów był maleńką osadą liczącą zaledwie 7 domów i 42 mieszkańców. Cała dorosła ludność mogła się pomieścić przy dużym stole w bańgowskiej karczmie. Wraz z rozwojem przemysłu w pobliskich miejscowościach wzrastała liczba mieszkańców samego Bańgowa: 
Mimo tak szybkiego przyrostu populacji, istniejąca do 1951 roku gmina Bańgów, pozostała najmniejszą pod względem liczby ludności gminą dawnego powiatu katowickiego.

</doc>
<doc id="289832" url="https://pl.wikipedia.org/wiki?curid=289832" title="Ken Saro-Wiwa">
Ken Saro-Wiwa

Kenule Beeson Saro-Wiwa (ur. 10 października 1941 w Bori, Nigeria, zm. 10 listopada 1995 w Porcie Harcourt) – nigeryjski pisarz, producent telewizyjny i działacz ekologiczny. 
Życiorys.
Był członkiem ludu Ogoni, mniejszości etnicznej zamieszkującej deltę Nigru, która była obszarem poszukiwania ropy naftowej od lat pięćdziesiątych XX wieku. Jako prezydent Ruchu na rzecz Przetrwania Ludu Ogoni (ang. "The Movement for the Survival of the Ogoni People", MOSOP), Saro-Wiwa prowadził kampanię bez użycia przemocy przeciwko niszczeniu środowiska naturalnego, co było związane z działalnością wydobywczą ponadnarodowych korporacji naftowych, szczególnie Shella. W 1994 za swoją działalność otrzymał nagrodę Right Livelihood.
31 października 1995 został skazany przez trybunał wojskowy na śmierć. Mimo wielu protestów na całym świecie, został powieszony 10 listopada 1995 wraz z ośmioma liderami ruchu MOSOP.

</doc>
<doc id="289834" url="https://pl.wikipedia.org/wiki?curid=289834" title="Sean Paul">
Sean Paul

Sean Paul, właśc. Sean Paul Ryan Francis Henriques (ur. 9 stycznia 1973 w Kingston) – jamajski wykonawca muzyki dancehall, ocierający się o reggae, DJ i freestylowiec.
Życiorys.
Wczesne lata.
Sean Paul znany także jako "Sean-da-Paul" (w swoich utworach określa siebie także jako "Dutty Paul" lub "SPeezy") wywodzi się z rodziny o mieszanych korzeniach. Jego dziadek od strony ojca pochodził z Portugalii i był sefardyjskim Żydem, jego babka od strony ojca miała z kolei afro-karaibskie pochodzenie, natomiast jego matka ma korzenie angielsko-chińskie. Sam jednak wykonawca deklaruje, że jest Jamajczykiem – oboje jego rodzice wywodzą się z Jamajki, on sam mieszkał tam od najmłodszych lat. Wychowany został w religii katolickiej, lecz obecnie nie utożsamia się z żadną religią. Szanuje jednak przy tym swoje żydowskie korzenie, co ma poniekąd związek z popularną na Jamajce filozofią rasta opartą w znacznej mierze na dziejach Izraelitów, i co sam artysta podkreśla swoimi alternatywnymi pseudonimami jak "Zion Lion" oraz "King of Israel".
Uczęszczał do Wolmers High School, Bel Air High School oraz College of Arts, Science and Technology. Jako nastolatek należał do jamajskiej reprezentacji w piłce wodnej. Jego rodzice uprawiali zawodowo sport. Ojciec, Garth Henriques, jest biznesmenem, a matka, Frances malarką i konserwatorką zabytków. Jego młodszy brat Jason (pseudonim JigZagula lub JigZag') jest producentem i DJem.
Kariera.
W wieku 10 lat rozpoczął naukę gry na fortepianie, którą następnie porzucił. Pojawił się na scenie muzycznej w 1996 roku. W 1997 po raz pierwszy zdobył rozgłos na Jamajce jako współtwórca "Ladies Man", który uplasował się w czołówce jamajskich list przebojów.
W 2000 wydał swój pierwszy studyjny album "„Stage One”", który nie zdobył rozgłosu i dotarł do 109. miejsca na liście Billboard 200. Wydany dwa lata później drugi album „Dutty Rock” okazał się większym sukcesem wraz z dwoma promującymi go singlami: „Gimme the Light” oraz „Get Busy” (ten drugi dotarł na 1. miejsce notowania Billboard Hot 100). Sukces potwierdza ponad 6 milionów egzemplarzy tego albumu sprzedanego na całym świecie. W tym samym okresie Paul zaznaczył także swój udział w „Baby Boy”, piosenkarki Beyoncé Knowles oraz w „Breathe” Blu Cantrell.
27 września 2005 wydany został jego trzeci studyjny album "„The Trinity”", promowany przez cztery single: „We Be Burnin’”, „Ever Blazin’”, „Never Gonna Be the Same” oraz „Temperature”.
Sean Paul był jedną z głównych gwiazd na dwudniowym Coke Live Music Festivalu, który odbył się w Muzeum Lotnictwa Polskiego w Krakowie, w 2008 roku. Występ miał miejsce drugiego dnia festiwalu – 23 sierpnia. Sean Paul był już wcześniej w Polsce – w Sopocie, w 2004 roku. Trzeci koncert Seana Paula w Polsce odbył się 23 lipca 2015 roku w Sopocie w ramach Lotto Music Festival w Zatoce Sztuki Beach Club.
W 2009 roku został wydany jego czwarty studyjny album pod tytułem "„Imperial Blaze”", którą promował utwór „So Fine”.
Premiera jego piątego studyjnego albumu "„Tomahawk Technique”", odbyła się 27 stycznia 2012 roku. Pierwszy singiel promujący ten album to „Got 2 Luv U” z gościnnym udziałem Alexis Jordan. Drugim singlem został utwór „She Doesn’t Mind”.
14 lutego 2014 roku odbyła się premiera jego szóstego studyjnego albumu zatytułowanego „Full Frequency” z takimi singlami jak „Other Side of Love”, „Turn It Up” i „Riot” z gościnnym udziałem Damiana Jr. Gong Marleya.
Ponadto Sean Paul na swoim koncie posiada również nieoficjalny album „A New Age” wydany w 2008 roku i udostępniony wyłącznie przez internet, mini-album „Sean Paul:Special Edition” z 2015 roku wydany przez FM Records LLC oraz pochodzący z tego samego roku mixtape „Full Speed Riddim”.
W 2016 roku wygasł jego kontrakt z Atlantic Records i podpisał nowy z Island Records.
Życie prywatne.
Sean Paul wziął ślub 26 maja 2012 roku, jego żoną została jamajska osobowość telewizyjna i radiowa oraz modelka Jodi Stewart. 27 lutego 2017 roku urodził im się syn, któremu nadali imię Levi Blaze.

</doc>
<doc id="289837" url="https://pl.wikipedia.org/wiki?curid=289837" title="Karelia">
Karelia

Karelia (ros. Карелия, karel. i fiń. "Karjala"); oficjalna nazwa Republika Karelii (w urzędowym na terenie kraju języku rosyjskim – Республика Карелия – "Riespublika Karielija", w karelskim "Karjalan tazavaldu", fińskim – "Karjalan tasavalta") – autonomiczna republika wchodząca w skład Federacji Rosyjskiej.
Geografia.
Położenie.
Karelia położona jest w północnej Europie, między Morzem Białym a Finlandią, na północnym zachodzie europejskiej części Rosji, na wschodzie obszaru określanego niekiedy jako Międzymorze Fińsko-Karelskie.
Na zachodzie Karelia posiada 723 km granicę z Finlandią. Wewnątrz Federacji Rosyjskiej kraj graniczy na południu z obwodem leningradzkim i obwodem wołogodzkim, na północy z obwodem murmańskim, zaś na wschodzie z obwodem archangielskim. Część granic Karelii stanowią zbiorniki wodne: na wschodzie kraju znajduje się Morze Białe (linia brzegowa w Karelii ma 630 km długości), na południu – Jezioro Ładoga i Jezioro Onega.
Długość kraju z północy na południe wynosi 660 km, a ze wschodu na zachód – 424 km.
Historycznie Karelia obejmowała nieco większe terytorium, poza powierzchnią obecnej republiki składały się na nie także pewne obszary wchodzące obecnie w skład Finlandii i Rosji właściwej, a południowy skrawek kraju, zwany Przesmykiem Karelskim sięgał Morza Bałtyckiego.
Strefa czasowa.
Karelia należy do moskiewskiej strefy czasowej (MSK). UTC +4:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Przynależność administracyjna.
Karelia stanowi część utworzonego w 2000 rosyjskiego Północno-Zachodniego Okręgu Federalnego.
Powierzchnia.
Karelia ma powierzchnię 180 500 km² (co stanowi 1,06% powierzchni Rosji), z czego 49% stanowią lasy, a 25% – wody.
Rzeźba terenu.
Rzeźbę terenu stanowią na ogół łagodnie pofałdowane równiny, na zachodzie przechodzące w wyżynę, określaną jako Wzniesienia Karelskie. Najwyższy punkt w kraju wznosi się na wysokość 576 m n.p.m.
Na powierzchni kraju wyraźnie widać ślady niedawnej działalności lodowców; krystaliczna rzeźba podłoża została silnie przekształcone przez lodowiec, zaś wzniesienia – wygładzone i zaokrąglone. Pozostałościami polodowcowymi są występujące w Karelii m.in. moreny, ozy i kemy. Także większość jezior ma polodowcowy charakter.
Wody.
Na terenie Republiki znajduje się ok. 66 tys. jezior, a także bardzo liczne rzeki i strumienie. W związku z tak wielkim nagromadzeniem cieków i zbiorników wodnych dość duże obszary kraju stanowią bagna i torfowiska.
Przez ziemie Karelii przepływa około 27 tysięcy rzek i strumieni. Rocznie przepływa przez nie 56 km³ wody. Zdecydowana część rzek należy do zlewiska Morza Białego, jedynie cieki wodne z południowo-zachodniej części kraju bezpośrednio lub pośrednio wpadają do Bałtyku. Największymi rzekami Karelii są Kiem, Kieriet, Suna, Szuja, Wodła i Wyg.
Na terenie Karelii znajduje się ponad 66 tysięcy większych i mniejszych jezior. Większość z nich jest pochodzenia lodowcowego. Wiele jezior tworzy powiązane ze sobą rzekami skomplikowane systemy wodne. Największymi zbiornikami wodnymi są leżące częściowo na terenie kraju dwa największe jeziora Europy – Onega i Ładoga. Poza nimi do największych jezior Karelii zalicza się Kieriet´, Kujto, Leksoziero, Niuk, Ondoziero, Piaoziero, Siegoziero, Suojarwi, Topoziero, Wodłoziero i Wygoziero.
Geologia.
Karelskie gleby należą do mało urodzajnych. Na terenie kraju przeważają gleby bielicowe i brunatne, które rozwinęły się na podłożu gliniastym i piaszczystym.
Pod względem geologicznym obszar Karelii należy do najstarszej części Europy – tarczy fennoskandzkiej (bałtyckiej). Obszar ten zbudowany jest w głównej mierze ze skał prekambryjskich: granitów, gnejsów i łupków. Całość została silnie przekształcona przez lodowiec.
Klimat.
Karelia posiada względnie łagodny klimat. Należy on do klimatów umiarkowanych chłodnych, przechodnich między klimatem umiarkowanym chłodnym morskim a klimatem umiarkowanym chłodnym kontynentalnym.
Średnia roczna temperatura powietrza wynosi 3 °C. Średnia temperatura najchłodniejszego miesiąca – lutego wynosi −11 °C, zaś najcieplejszego – czerwca 17 °C. Najniższa zanotowana na terenie kraju temperatura to −44 °C, zaś najwyższa 33 °C. W Karelii notuje się wysoki poziom opadów, głównie w postaci deszczu. Największy poziom opadów występuje w sierpniu.
Roślinność.
Świat roślinny Karelii uformował się w ciągu minionych ok. 10–15 tys. lat, tj. po ustąpieniu ostatniego lądolodu. Na terenie republiki dominują lasy. Stanowią one 49% całej powierzchni kraju (65% powierzchni lądów). Są to lasy iglaste, na północy sosnowe, na południu sosnowo-świerkowe. Głównym gatunkiem jest sosna zwyczajna i świerk pospolity. Rzadziej występują świerk fiński (na północy kraju) i świerk syberyjski (na wschodzie).
Liściaste gatunki występują głównie na południu i należą do nich: brzoza omszona, brzoza brodawkowata, osika, rzadziej lipa, wiąz, klon i olcha czarna.
W runie karelskich lasów występują liczne rośliny o jadalnych owocach: dzikie jagody maliny, borówki, moroszki i żurawiny, a na południu także rośliny wytwarzające owoce typu jagoda (poziomki i dzikie porzeczki).
Świat zwierzęcy.
Skład karelskiej fauny ostatecznie ukształtował się po zakończeniu ostatniego zlodowacenia, a ponadto został w XX w. powiększony o aklimatyzowane gatunki z Ameryki Północnej i Azji.
Ssaki.
Na terenie Republiki występują 63 gatunki ssaków, spośród których wiele zapisanych jest w Czerwonej Księdze.
W licznych zbiornikach wodnych na terenie kraju występują bobry europejskie i kanadyjskie, a także piżmaki i norki amerykańskie. Trzy ostatnie z wymienionych gatunków są przedstawicielami północnoamerykańskiej fauny, sprowadzonymi do Karelii. Także jenoty, pochodzące z Dalekiego Wschodu, pojawiły się w lasach Republiki dopiero w XX w. Od lat 60. w Karelii żyją dziki. W całym kraju żyją łosie, na północy – renifery, a na południu – także sarny. W rzadko zaludnionych rejonach występują ponadto dość licznie duże drapieżniki: niedźwiedzie, wilki, rysie i borsuki. Na terenie całego kraju żyją licznie gryzonie, zające, wiewiórki, a także nietoperze.
Ptaki.
W Karelii żyje 285 gatunków ptaków, spośród których 36 zagrożonych jest wyginięciem i zapisanych w Czerwonej Księdze.
Do najliczniej występujących gatunków należą zięby, a także kuropatwy. W lasach żyją jarząbki, cietrzewie, głuszce i pardwy. Corocznie z południa na okres lęgowy do Karelii przylatują liczne gatunki gęsi. Z ptaków drapieżnych kraj zamieszkują sowy, jastrzębie i błotniaki, a także występujące nielicznie orły. Ptactwo wodne poza wymienionymi już gęsiami reprezentują m.in. rozmaite gatunki dzikich kaczek, spośród których najliczniejsze są edredony, a ponadto nury i kuliki, oraz liczne gatunki mew.
Pozostałe zwierzęta.
W Karelii, podobnie jak w innych północnych krainach gady występują dość nielicznie, na terenie kraju żyje jedynie 5 gatunków tych kręgowców, m.in. żmija zygzakowata, zaskroniec i dwa gatunki jaszczurek.
W wodach Karelii żyją liczne gatunki ryb, z których wiele ma znaczenie gospodarcze.
W okresie letnim w powietrzu latają chmary owadów, spośród których wiele gatunków jest dokuczliwych dla człowieka, gdyż odżywia się krwią kręgowców. Należą do nich liczne odmiany komarów, meszek. Na południu kraju żyją też inne żywiące się krwią bezkręgowce – kleszcze. Poza nimi występują także nieszkodliwe dla człowieka gatunki pajęczaków. W Karelii spotyka się też motyle.
Ochrona środowiska.
W związku z planami przyciągnięcia turystów do Karelii (co ma wydobyć gospodarkę rejonu z zapaści), jak też w wyniku ogólnoświatowych trendów ukierunkowanych na ochronę przyrody w ostatnich latach władze karelskie podejmują starania mające na celu poprawę stanu środowiska naturalnego. Starania te paradoksalnie ułatwia panujący w Republice kryzys gospodarczy, w wyniku którego część zakładów przemysłowych upadła, a inne zmniejszyły poziom produkcji, co zaowocowało zmniejszeniem zanieczyszczenia środowiska, a także spadkiem emisji gazów, zwłaszcza przyczyniającego się do powstawania kwaśnych deszczów dwutlenku siarki.
W celu zapewnienia ochrony zagrożonych gatunków władze lokalne wzmogły wysiłki w walce z kłusownictwem.
Obszary chronione.
Obszary bezpośrednio chronione zajmują 957,5 tys. ha i stanowią 5,3% całej powierzchni Karelii, wraz z obszarami chronionymi częściowo powierzchnia ta wzrasta do 2.287 tys. ha (tj. 12,7% powierzchni kraju). Na terenie kraju znajdują się 4 parki narodowe (Ładoskie Szkiery, Kalewalskij, Paanajarvi i Wodłozierskij) oraz trzy zapowiedniki (Rezerwat przyrody „Kiwacz”, Rezerwat przyrody „Kostomukszskij”, Rezerwat Kandałakszański}, a ponadto 46 obszarów chronionego krajobrazu i 108 pomników przyrody.
Gospodarka.
Gospodarka Karelii po rozpadzie Związku Radzieckiego przeżywa kryzys. Jego skutkiem pozagospodarczym jest zmniejszanie się liczby ludności w wyniku emigracji zarobkowej. Zasadniczymi źródłami utrzymania ludności republiki jest praca w szeroko rozumianej sferze usług oraz przemysł, natomiast rolnictwo i chów zwierząt nie odgrywają poważniejszej roli.
Przemysł.
Przemysł Karelii jest dość słabo rozwinięty, powstał on późno, dopiero w latach 30. XX w. Bazuje głównie na miejscowych bogactwach naturalnych. Dość dobrze rozwinięty jest przemysł leśny i związany z wytwórstwem wyrobów z drewna, celulozowo-papierniczy, a także wydobywczy i budowlany. Ponadto istnieją przemysł elektromaszynowy i metalurgiczny; opierają się one na przywożonych spoza Karelii surowcach. Głównym centrum przemysłowym kraju jest stolica – Pietrozawodsk, a także inne większe miasta, m.in. Kondopoga, Kostomuksza i Sortawała. W położonych nad Morzem Białym miastach Kiem i Biełomorsk rozwinięte jest przetwórstwo ryb. W Karelii istnieje także drobny przemysł spożywczy, produkujący głównie na potrzeby lokalnego rynku.
Rolnictwo i rybołówstwo.
Uprawa ziemi.
Rolnictwo z powodu warunków klimatycznych nie odgrywa większej roli w gospodarce kraju, rozwija ono się głównie na południu kraju, w rejonie miasta Sortawała nad Jeziorem Ładoga i nad jeziorem Onega (m.in. w okolicach Pietrozawodska).
Uprawiane są zboża, głównie jęczmień, żyto i owies, a także ziemniaki i niektóre odporne na niekorzystne warunki gatunki warzyw.
Na obszarach wiejskich duże znaczenie gospodarcze w sezonie letnim ma zbieranie owoców runa leśnego (m.in. malin, borówek i jagód).
Chów.
Chów zwierząt, także prowadzony głównie na południu obejmuje bydło domowe i trzodę chlewną, a także drób. Bardziej na północ prowadzony jest chów głównie owiec, zaś na północnych krańcach kraju pojawiają się niekiedy renifery.
W Karelii duże znaczenie gospodarcze ma chów zwierząt futerkowych: pieśców (lisów polarnych), norek i tchórzy.
Rybołówstwo i myślistwo.
Dostęp do Morza Białego i za jego pośrednictwem także do nieco dalej położonych północnych łowisk powoduje, iż duże znaczenie w gospodarce Karelii posiada rybołówstwo morskie. Poławiane są głównie śledzie, łososie i dorsze.
Gęsta sieć rzek i jezior (stanowiących 1/4 powierzchni Karelii) stwarza dogodne warunki także do prowadzenia rybołówstwa śródlądowego.
Myślistwo dla gospodarki Karelii ma znaczenie marginalne, jednak z powodu małego zaludnienia i licznych lasów ta dziedzina gospodarki daje utrzymanie dość dużemu procentowi populacji, zwłaszcza zamieszkującej słabo zamieszkane obszary na wschodzie i północy kraju. Przedmiotem polowań są zarówno gatunki dostarczające mięsa, jak i zwierzęta futerkowe.
Turystyka.
W ostatnich latach władze karelskie, chcąc przezwyciężyć trwający od przełomu lat 80. i 90. kryzys ekonomiczny starają się przyciągnąć do Karelii turystów, zarówno z innych części Rosji, jak i zagranicy, przede wszystkim Finlandii. Jakkolwiek w latach 2001–2005 liczba odwiedzin republiki wzrosła z 1,35 mln do 1,6 mln, nie wpłynęło to jednak w istotny sposób na gospodarkę regionu.
Głównymi atrakcjami turystycznymi w zamyśle władz mają być walory przyrodniczo-krajobrazowe karelskiej przyrody, w znacznym stopniu nieskażone wpływem cywilizacji oraz zabytki architektury. Spośród tych ostatnich jednym z najważniejszych jest wpisany na listę światowego dziedzictwa UNESCO kompleks zabytkowych zabudowań złożony z drewnianych kościołów, kaplic i domów na położonej na jeziorze Onega wyspie Kiży, a także zabudowania monastyru na wyspie Walaam. Ten ostatni obiekt wiele osób odwiedza z powodów religijnych.
Bogactwa naturalne.
W Karelii znajdują się liczne złoża surowców wykorzystywanych gospodarczo. Intensywnie pozyskiwane są miki i kwarc oraz różne inne materiały wykorzystywane w przemyśle budowlanym m.in. granity i marmury oraz azbest. Poza tym na terenie Republiki znajdują się złoża metali: rudy żelaza, tytanu, wanadu, molibdenu, oraz metali szlachetnych: złota i srebra, a także diamenty. W kilku miejscach odkryte zostały także złoża rud uranu, spośród których prawdopodobnie największe zlokalizowane są w okolicach jeziora Onega.
Karelia ma istotny udział w rosyjskim przemyśle drzewnym. Z kraju tego pochodzi 7,3% pozyskiwanego w Rosji drewna, wytwarza się 23% rosyjskiej produkcji papieru, 9% celulozy i 4% tarcicy. Karelia jest rosyjskim liderem w dziedzinie wytwarzania toreb papierowych (60% rosyjskiej produkcji). Poza przemysłem papierniczym Karelia liczy się jeszcze jako producent żelaza. 10% całego rosyjskiego wydobycia rudy tego metalu odbywa się na terenie republiki.
Transport.
W Karelii w związku z niewielkim zaludnieniem sieć drogowa jest dość rzadka. Także linie kolejowe docierają tylko do największych miast. Główna magistrala kolejowa biegnie w pobliżu wybrzeża Morza Białego, od Pietrozawodska do położonego na dalekiej północy niezamarzającego portu Murmańsk. Z powodu dużych odległości spore znaczenie posiada natomiast transport lotniczy, a także wodny, poprzez gęstą sieć rzeczną. Przez teren Karelii przebiega szlak wodny łączący Morze Białe z Bałtykiem – Kanał Białomorsko-Bałtycki.
Historia Karelii.
Nazwa kraju.
Nazwa Karelii pochodzi od plemienia Karjala (Karelów), które zamieszkiwało te ziemie lub od nazwy miasta Koriela (Käkisalmi), obecnie leżącego w granicach obwodu leningradzkiego i noszącego miano Prioziorsk. Koriela była pierwszą stolicą Karelii, zaś nazwa miasta w tej właśnie formie została zapisana w staroruskich latopisach. Nie jest znana ówczesna forma tej nazwy w języku karelskim; w okresie późniejszym Karelowie nazywali to miasto mianem "Käksalm".
Tendencje autonomiczne i niepodległościowe.
W listopadzie 1992 odbył się pierwszy narodowy zjazd Karelów, Finów i Wepsów. Miał on na celu wspólne działania w celu ochrony własnego dziedzictwa kulturalno-historycznego, walkę o przyznanie językowi karelskiemu statusu języka urzędowego oraz powstrzymanie procesu spadku udziału procentowego Ugrofinów w populacji kraju. Działania w tym kierunku doprowadziły do powołania 20 stycznia 1994 Wepskiej Gminy Narodowej – autonomicznej jednostki administracyjnej w obrębie Rejonu prionieżskiego.
Poza oficjalnymi organizacjami, dążącymi do poszerzenia sfery autonomii w ramach Rosji, działają też dwa bliżej nieokreślone ugrupowania mające na celu przyłączenie Karelii do Finlandii. Trudno oszacować skalę poparcia mieszkańców kraju dla tych idei, jednak prawdopodobnie nie jest to zbyt popularna koncepcja, gdyż narody potencjalnie zainteresowane takim rozwiązaniem, tj. Finowie i Karelowie stanowią zaledwie 1/8 populacji, a ponadto ci z mieszkańców Karelii, którzy (głównie z powodów ekonomicznych) chcieliby zamienić obywatelstwo rosyjskie na fińskie, nie starają się tego uzyskać w drodze zmiany przynależności politycznej kraju (co biorąc pod uwagę przyczyny polityczne i demograficzne jest nierealne), a wybierają emigrację. W samej Finlandii, starającej się utrzymywać poprawne stosunki z Rosją, żadna poważna siła polityczna nie występuje z podobnymi propozycjami.
Ustrój polityczny.
Karelia ma status podmiotu Federacji Rosyjskiej, co oznacza, iż posiada dość znaczny zakres autonomii w sprawach lokalnych. Podstawą lokalnego ustroju jest Konstytucja Karelii, uchwalona 12 lutego 2001. Jej postanowienia nie mogą być sprzeczne z konstytucją Rosji.
Głową kraju jest Naczelnik Republiki Karelia (ros. Глава Республики Карелия). Jest on wybierany na czteroletnią kadencję. Władzę wykonawczą sprawuje lokalny rząd. Władzę ustawodawczą sprawuje jednoizbowy parlament, Zgromadzenie Prawodawcze, także wybierane co 4 lata. W jego skład wchodzi 57 posłów. Kompetencje tego organu dotyczą spraw lokalnych, a akty prawne stanowione przez karelski parlament nie mogą być sprzeczne z prawem ogólnorosyjskim.
Języki urzędowe.
Jedynym językiem mającym status urzędowego jest język rosyjski. Oznacza to, że tylko w tym języku wydawane są akty prawne władz republiki.
Używany przez rdzenną ludność kraju – Karelów język karelski, nie ma statusu języka urzędowego, jednak posiada pewne przywileje, m.in. w systemie oświaty. W podobnej sytuacji jest język wepski – inny język autochtonicznych mieszkańców Karelii, używany przez ok. 3500 osób spośród 4870 Wepsów, zamieszkujących południowy wschód kraju.
W okresie istnienia Karelofińskiej SRR, drugim obok języka rosyjskiego językiem urzędowym, był bliski karelskiemu język fiński.
Sytuacja, iż język narodowy rdzennej ludności republiki nie posiada statusu urzędowego jest, jak na rosyjskie standardy w tym zakresie, bardzo nietypowa. Nawet bowiem języki znacznie mniejszych grup narodowościowych, stanowiących zdecydowanie mniejszą część populacji danych jednostek polityczno-administracyjnych posiadają (przynajmniej formalnie) status języka urzędowego, jeżeli obszary te mają charakter autonomiczny, a dany język jest językiem ludności rdzennej. Taki status posiada m.in. język mansyjski w Chanty-Mansyjskim OA-Jugrze, używany przez zaledwie 0,2% populacji (ok. 3,5 tys. osób), czy nawet niebędący językiem ludności rdzennej język jidisz w Żydowskim OA, którym posługuje się zalewie nieco ponad tysiąc osób (ok. 0,6% populacji tego obwodu).
Politycy karelscy (tzn. pochodzący z narodu Karelów) czynią starania o przyznanie językowi karelskiemu statusu języka urzędowego, jednak starania te napotykają na opór władz w Moskwie, czego głównym powodem jest używanie do zapisu tego języka alfabetu łacińskiego. Aż do lat 90. język ten nie miał formy literackiej, a i w dzisiejszych czasach znajomość nowo utworzonego słownictwa karelskiego w zakresie naukowym i politycznym jest niska nawet wśród osób na co dzień posługujących się tą mową. Dlatego też często jako formę oficjalną języka karelskiego traktuje się język fiński; w tym języku np. napisane były słowa hymnu Karelii (jako jedna z dwóch wersji językowych – obok rosyjskiej, do czasu, gdy za jedyną obowiązującą uznano wersję rosyjską).
Demografia.
Spadek liczby ludności.
Liczba mieszkańców Karelii, podobnie jak całej Rosji zmniejsza się. Proces ten w Karelii zaczął się wcześniej niż w reszcie Federacji Rosyjskiej, bo już na początku lat 90. i przybrał większe rozmiary. Od 1989 liczba mieszkańców spadła o 12,5% (w całej Rosji – o ok. 3%). Jest to spowodowane niskim poziomem przyrostu naturalnego oraz emigracją części ludności: Rosjanie wyjeżdżają do dużych miast położonych w Rosji właściwej, głównie Sankt Petersburga i Moskwy, a Karelowie – do Finlandii.
W 2005 kraj zamieszkiwało 703 080 osób, co oznacza, iż od spisu powszechnego z 2002 populacja Republiki zmniejszyła się o ponad 13 tys. ludzi (tj. ponad 1,8%). W 2006 liczba mieszkańców zmniejszyła się do 697 500.
Duża różnica w liczbie ludności pomiędzy rokiem 2001 (761,8 tys. osób) a rokiem 2002 (716,3 tys.) jest wynikiem przeprowadzenia w Rosji spisu powszechnego, który zweryfikował faktyczną wielkość populacji. W rzeczywistości bowiem ów ubytek wykazany w latach 2001–2002 powstawał stopniowo w okresie wcześniejszym, jednak nie odnotowały go oficjalne statystyki.
Gęstość zaludnienia.
Gęstość zaludnienia na terenie kraju średnio wynosi 4,1 os./km², jednak istnieją duże różnice pomiędzy poszczególnymi częściami kraju. I tak w okolicach miast jest to kilkaset os./km², zaś w rejonach północnych 1 osoba przypada na kilka – kilkanaście km².
Blisko 40% całej populacji zamieszkuje stolicę kraju – Pietrozawodsk.
Narodowości.
Rdzenną ludnością kraju są ugrofińscy Karelowie (od których pochodzi nazwa kraju), zaś na południowym skrawku, nad jeziorem Onega – także Wepsowie. W wyniku osadnictwa rosyjskiego już od końca XIX w. Karelowie stanowią mniejszość narodową, zaś zdecydowaną większość stanowią osiadli w Karelii Rosjanie.
Narodowości zamieszkujące Karelię (2002)
Od 2. połowy XIX w. Karelowie, zamieszkujący obszar Karelii od czasów przedhistorycznych stanowią mniejszość narodową na swoich ziemiach, a ich udział w populacji kraju systematycznie spada. Za czasów Związku Radzieckiego szybki spadek odsetka mieszkańców Karelii deklarujących narodowość karelską wynikał z intensywnego osadnictwa rosyjskiego w Karelii, a także procesów asymilacyjnych, które doprowadziły nie tylko do spadku udziału procentowego Karelów w populacji, ale wręcz do zmniejszenia się liczby osób tej narodowości z ponad 100 tys. w latach 40. do niespełna 80 tys. w końcu lat 80. Po rozpadzie ZSRR główną przyczyną dalszego zmniejszania się liczby Karelów jest niski przyrost naturalny, a także większy niż w przypadku innych narodów poziom emigracji, zwłaszcza wśród ludzi młodych, którzy wyjeżdżają głównie do Finlandii.
1) dane szacunkowe.
Wyznania.
Po okresie przymusowej ateizacji w okresie ZSRR obecnie większość mieszkańców powraca do religii. Trudno jest określić, jaka część społeczeństwa jest niewierząca, natomiast spośród pozostałych zdecydowana większość wyznaje prawosławie, które jest tradycyjną religią zarówno autochtonicznych Karelów (czym różnią się od bliskich językowo, lecz wyznających luteranizm Finów), jak i napływowych Rosjan. Z mniejszości religijnych występuje głównie luteranizm, wyznawany przez mniejszość fińską. W ostatnich latach na terenie kraju pojawiła się pewna liczba misjonarzy ze Stanów Zjednoczonych i Europy Zachodniej, którzy propagują wśród ludności wyznania wywodzące się z tradycji protestanckiej, jednak ich działalność ogranicza się do terenów dużych miast, zwłaszcza Pietrozawodska, i tam istnieją mniejszościowe grupy religijne, jak np. baptyści czy Świadkowie Jehowy.
Statystyka demograficzna.
Według danych ze spisu powszechnego z 2002 Karelię zamieszkiwało 716 281 osób.
Kultura.
Kultura Karelii składa się z dwu niezależnych kultur: pierwszą z nich jest kultura Karelów, kształtująca się na terenie kraju od dwóch tysięcy lat, zaś drugą jest kultura rosyjska, przywieziona przez osadników z tego kraju, która od XIX dominuje w życiu Karelii. (Kultura rosyjska omówiona jest w artykułach o Rosji i Rosjanach).
Kultura karelska.
Rdzenna karelska kultura jest blisko związana z kulturą fińską, istnieją jednak między nimi pewne różnice wynikające z faktu, iż kultura Karelii kształtowała się pod silnym wpływem kultury rosyjskiej, podczas gdy na kulturę Finlandii mocno oddziaływała kultura szwedzka. Drugi rodzaj różnic ma źródło w fakcie, iż Karelowie związani byli z prawosławiem, podczas gdy Finowie wyznawali początkowo katolicyzm, a od XVII w. – luteranizm.
Tradycyjna kultura Karelów jest typową kulturą ludową, co wynika z faktu, iż elity kraju były od XV w. obcego pochodzenia, a Karelowie stanowili ludność chłopską.
W sferze materialnej kultura ta wyraża się w głównie w budownictwie, zarówno mieszkalnym, jak i sakralnym, w rzemiośle artystycznym, strojach ludowych (które w użyciu były dłużej, niż w innych częściach Europy), a także w tradycyjnej muzyce.
Literatura.
Literatura karelska długo funkcjonowała jedynie w formie ustnej, jako przekazywane z pokolenia na pokolenie opowieści. W formie pisanej zaczęła rozwijać się późno, co związane było z faktem, iż wykształcone jednostki szybko ulegały wynarodowieniu, zaś ludność chłopska, kultywująca rodzime tradycje zazwyczaj nie potrafiła pisać. Ponadto istniała tendencja do postrzegania karelskiej literatury jako wycinka literatury fińskiej, co powodowało, iż najważniejszym karelskim utworem literackim jest wspólny z Finami epos "Kalevala", pochodzący prawdopodobnie z I tys. n.e., jednak spisany dopiero w 1835, na który składają się stare legendy przekazywane drogą ustną, zwane runami.
Budownictwo.
Budownictwo mieszkalne na terenie Karelii charakteryzowało się prostotą formy i dążeniem do zapewnienia ochrony przed warunkami atmosferycznymi, zaś tendencje artystyczne realizowano głównie stosując zdobnictwo wnętrz mieszkań, jedynie w miastach, pod wpływem trendów zagranicznych, budując domy mieszkalne w większym stopniu dbano o ich stronę estetyczną.
Znacznie bardziej artystyczny charakter miało w Karelii budownictwo sakralne, obejmujące cerkwie i kaplice.
Na terenie Karelii znajdują się zabytki budownictwa sakralnego o znaczeniu światowym. Należy do nich zespół murowanych budynków monastyrskich na położonej na jeziorze Ładoga wyspie Walaam (walaamski monastyr) oraz podobny, lecz znacznie większy zespół drewnianych budynków, obejmujący także inne niż cerkiewne zabudowania, położony na wyspie Kiży, na jeziorze Onega. Ten ostatni wpisany został na listę światowego dziedzictwa UNESCO.
Muzyka.
Karelia posiada stare i bogate tradycje muzyki ludowej, która oddziaływała na rozwój muzyki ludów sąsiednich, głównie Finów. Jean Sibelius stworzył suitę "Karelia". Tradycyjna muzyka długo opierała się na pentatonice. Najstarszymi utworami były zawołania na zwierzęta, lamenty pogrzebowe i płacze weselne oraz pieśni pasterskie. Jednym z typów muzycznych, jaki wykształcił się w Karelii były pieśni, początkowo o charakterze zalotnym zwane "joiku". W okresie późniejszym bardzo wyraźny wpływ na rozwój muzyki karelskiej wywarła muzyka rosyjska.
Podział administracyjny.
Karelia podzielona jest na 15 rejonów oraz obszary 3 miast wydzielone, stanowiące rejony miejskie, obejmujące teren miasta głównego i jego najbliższą okolicę (niekiedy dość dużą, np. rejon miejski Sortawała ma powierzchnię 2,1 tys. km²).
Ponadto w ramach Rejonu prionieżskiego od 20 stycznia 1994 funkcjonuje autonomiczna jednostka administracyjna północnego odłamu ludu Wepsów – Wepska Gmina Narodowa.
Tablice pojazdów zarejestrowanych w Karelii mają oznaczenie 10 w prawym górnym rogu nad flagą Rosji i literami RUS.
Rejony.
Pozostała powierzchnia Republiki podzielona jest na rejony.

</doc>
<doc id="289840" url="https://pl.wikipedia.org/wiki?curid=289840" title="GKS Tychy (piłka nożna)">
GKS Tychy (piłka nożna)

GKS Tychy – polski klub piłkarski z siedzibą w Tychach, występujący w I lidze. Założony 20 kwietnia 1971. Największym sukcesem GKS-u Tychy było zdobycie wicemistrzostwa Polski w sezonie 1975/1976.
W sezonie 2007/2008 klub awansował do II ligi (reorganizacja rozgrywek), wygrywając swoją ligę oraz dwustopniowe baraże.
W lipcu 2008 klub powrócił do historycznej nazwy Górniczy Klub Sportowy Tychy. W sezonie 2015/2016 GKS Tychy zajął trzecie miejsce w rozgrywkach II ligi i awansował na zaplecze Ekstraklasy.
Historia.
Dnia 20 kwietnia 1971 w wyniku odgórnych decyzji władz politycznych zdecydowano o połączeniu w jeden silny, wielosekcyjny klub sportowy piłkarzy Polonii Tychy, kilka sekcji Górnika Wesoła oraz hokejowej sekcji Górnika Murcki - tak powstał GKS Tychy. Już w rozgrywkach 1972/73, czyli zaledwie 2 lata po powstaniu klubu piłkarze GKS-u awansowali do II ligi. Na zapleczu I ligi tyszanie spędzili jednak tylko jeden sezon - niespodziewanie wygrali oni rozgrywki grupy południowej dzięki czemu uzyskali promocję do najwyższej klasy rozgrywkowej. W sezonie 1975/76 ku zaskoczeniu wszystkich piłkarze GKS-u zdobyli wicemistrzostwo kraju.
Po tym sukcesie nastąpił nieoczekiwany i trudny do wytłumaczenia regres drużyny. Mimo utrzymanego składu z poprzedniego sezonu (lecz nie dokonano także żadnych wzmocnień) tyszanie po rundzie jesiennej zamykali tabele I ligi, stosunkowo udana wiosna pozwoliła nawet wydostać się ze strefy spadkowej, lecz porażki w ostatnich meczach sezonu przekreśliły szanse i GKS spadł do II ligi. Sądzono, że GKS szybko powróci w grono pierwszoligowców, niestety zamiast awansu przyszedł kolejny spadek - tym razem w sezonie 1982/83 do III ligi. W rozgrywkach 1992/93 GKS powrócił do II ligi, jednak spędził w niej tylko dwa sezony i ponownie spadł do III ligi.
Dzięki fuzji z Sokołem Pniewy przed rozgrywkami 1995/96 GKS powrócił do I ligi jako Sokół Tychy. W drugim sezonie istnienia fuzji klub z powodu długów wycofał się z rozgrywek po 26 z 34 kolejek po czym został zdegradowany a następnie rozwiązany. Tyszanie w tym samym roku reaktywowali piłkę nożną w mieście - utworzono zespół pod szyldem Tyski Klub Sportowy Tychy, który zaczął grę od V ligi. Po następnych dwóch latach klub występował już jako Górnośląski Klub Sportowy Tychy '71. W rozgrywkach 2000/01 drużyna uzyskała promocję do IV ligi. W sezonie 2007/08 GKS awansował do II ligi, wygrywając oraz dwustopniowe baraże. Klub powrócił również do historycznej nazwy Górniczy Klub Sportowy Tychy. W sezonie 2011/2012 drużyna awansowała do I ligi. 
Od 1 lipca 2011 do 30 czerwca 2019 właścicielem klubu była miejska spółka Tyski Sport S.A. Od 1 lipca 2019 sekcja piłki nożnej funkcjonuje pod nazwą Klub Piłkarski GKS Tychy S.A.
Stadion.
Obecny typowo piłkarski obiekt został oddany do użytku w 2015. Pojemność stadionu wynosi 15 150 miejsc siedzących, wszystkie znajdują się pod dachem.
Drużyna rezerwowa.
Rezerwy GKS-u pod nazwą GKS II Tychy grają w IV lidze (grupie śląskiej II) od sezonu 2015/2016. Wcześniej występowały w lidze okręgowej. Trenerem rezerw jest Jarosław Zadylak, asystentem trenera Łukasz Kopczyk, kierownikiem drużyny Janusz Adamus, a masażystą jest Janusz Wolski.
Młodzież.
Młodzieżowe drużyny występują pod nazwą Klub Piłkarski GKS Tychy (koordynatorem jest Jarosław Zadylak), od sezonu 2020/2021 istnieje 11 zespołów w różnych grupach wiekowych: U-9 (IV liga okręgowa E2 Orlik, trener Mateusz Malik), U-10 (IV liga okręgowa E1 Orlik gr. 4, trener Rafał Wiklak), U-11 (IV liga okręgowa D2 Młodzik gr. 4, trener Przemysław Szymala), U-11 (IV liga okręgowa D2 Młodzik gr. 3, trener Dawid Frąckowiak), U-12 (IV liga okręgowa D1 Młodzik, trener Grzegorz Włodarski), U-13 (IV liga okręgowa C2 Trampkarz, trener Marcin Piekarski), U-14 (III liga wojewódzka C2 Trampkarz, trener Stanisław Gaża), U-15 (I liga wojewódzka C1 Trampkarz, trener Mateusz Skwirut), U-16 (B2 Junior Młodszy, trener Sebastian Kokoszka), U-17 (I liga wojewódzka B1 Junior Młodszy, trener Przemysław Pitry) i U-19 (I liga wojewódzka A1 Junior, trener Sebastian Idczak).

</doc>
<doc id="289851" url="https://pl.wikipedia.org/wiki?curid=289851" title="Dick Advocaat">
Dick Advocaat

Dirk Nicolaas „Dick” Advocaat (wym. []; ur. 27 września 1947 w Hadze) – holenderski trener piłkarski i piłkarz, który występował na pozycji pomocnika.
Kariera piłkarska.
Jako zawodnik grał najczęściej w holenderskich klubach drugiej ligi lub w zespołach walczących o utrzymanie w Eredivisie. W 1968 roku w barwach ADO Den Haag zdobył Puchar Holandii.
Kariera szkoleniowa.
Na początku lat 80. rozpoczął pracę szkoleniową w amatorskim DSV Pijnacker, ale niedługo potem został etatowym pracownikiem KNVB, gdzie przez wiele lat współpracował z Rinusem Michelsem. Był jego asystentem w czasie, kiedy ten prowadził reprezentację Holandii; z tego okresu Advocaatowi zostało przezwisko „Mały Generał” (Michelsa nazywano „Dużym Generałem”). Ponadto od 1985 do 1986 pomagał następcy Michelsa, Leo Beenhakkerowi. Następnie samodzielnie opiekunem klubów niższych lig – Haarlemu i FC Dordrecht.
Jednocześnie od 1990 roku znów pomagał Michelsowi w pracy z drużyną narodową. Bliska znajomość z Michelsem umożliwiła mu w 1992 roku przejęcie po nim obowiązków trenera kadry. Chociaż początkowo miał ją prowadzić tylko w eliminacjach do Mundialu 1994, to – w dużej mierze dzięki wstawiennictwu Michelsa – pracował z nią także podczas mistrzostw, na których "Pomarańczowi" doszli do ćwierćfinału. W czasie kwalifikacji szkoleniowiec pożegnał się z doświadczonymi piłkarzami (Hans van Breukelen, Adrie van Tiggelen) i powoli wprowadzał do kadry młodych zawodników z Ajaksu Amsterdam. W grupie eliminacyjnej Holandia zajęła drugie miejsce, wyprzedzając m.in. Anglię, Polskę oraz Turcję, co oznaczało bezpośredni awans do turnieju. Na mistrzostwach Holendrzy przegrali w ćwierćfinale z późniejszymi triumfatorami Brazylijczykami, a niemal codziennie do prasy przedostawały się informacje, że w kadrze panuje fatalna atmosfera, a trener nie daje sobie rady z rozkapryszonymi i wykłócającymi się o wszystko zawodnikami. Niedługo po turnieju Advocaat złożył rezygnację, a misję budowy nowej reprezentacji przejął po nim Guus Hiddink.
Przez kolejne trzy lata prowadził PSV Eindhoven, z którym wywalczył mistrzostwo Holandii. W 1998 roku przyjął propozycję ze Szkocji i tam – trochę na uboczu wielkiego futbolu – udanie kontynuował dzieło rozpoczęte przez Waltera Smitha, umacniając pozycję Rangers na krajowych boiskach.
Pod koniec 2001 roku po przegranych eliminacjach do Mundialu 2002 z funkcji selekcjonera "Pomarańczowych" zrezygnował Louis van Gaal. Przez wiele tygodni szefowie federacji prowadzili rozmowy z kilkoma znanymi szkoleniowcami, ale każdy z nich odmawiał. Wybór więc ponownie padł na Advocaata, przed którym postawiono zadanie, wzorem jego wielkiego poprzednika i nauczyciela Michelsa, zdobycia mistrzostwa Europy. Na Euro 2004 Holendrzy doszli do półfinału, przegrywając po wyrównanym meczu z Portugalczykami. W Kraju Tulipanów taki wynik uznano jednak za porażkę, tym bardziej że Advocaat mocno naraził się kibicom i komentatorom już w grupowym meczu z Czechami, kiedy to prowadząc 2:0 pozwolił sobie na nieodpowiedzialne zmiany kadrowe i taktyczne, i w efekcie Holandia przegrała 2:3. Na jego następcę wyznaczono Marco van Bastena.
Pod koniec 2004 roku został trenerem Borussii Mönchengladbach. Po siedemnastu kolejkach podał się do dymisji, zostawiając zespół na piętnastym miejscu w lidze.
Wkrótce potem przyjął propozycję pracy z reprezentacją Zjednoczonych Emiratów Arabskich. Jednak w tym samym czasie z funkcją selekcjonera Korei Południowej zrezygnował jego rodak Johannes Bonfrère i to właśnie Advocaatowi Koreańczycy zaproponowali przygotowanie swojej reprezentacji do Mundialu 2006. Holender bez większych przeszkód wycofał się z poprzedniej umowy i poprowadził reprezentację Korei na niemieckim turnieju. Jego podopieczni nie powtórzyli wyniku z 2002 roku, kiedy zajęli czwarte miejsce i zakończyli swój udział na fazie grupowej, na trzecim miejscu po jednej wygranej (2:1 z Togo), remisie (1:1 z Francją) i porażce (0:2 ze Szwajcarią).
Po mistrzostwach wraz ze swoim rodakiem Guusem Hiddinkiem wyjechał do Rosji, gdzie został trenerem Zenitu Petersburg. Po półtora roku swojej pracy doprowadził klub, w którym występowali wówczas m.in. Anatolij Tymoszczuk, Ivica Križanac oraz reprezentanci Rosji: Władisław Radimow, Wiaczesław Małafiejew i Aleksandr Aniukow, do pierwszego w historii tytułu mistrza Rosji. W sezonie 2007/2008 jego podopieczni grali równie skutecznie na boiskach europejskich. Po wyeliminowaniu m.in. Standardu Liège, Villarreal CF, Olympique Marsylia, Bayeru 04 Leverkusen oraz Bayernu Monachium dotarli do finału Pucharu UEFA. W ostatnim meczu rozgrywek wygrali 2:0 z Rangers. Z funkcji trenera Zenitu został zwolniony 10 sierpnia 2009.
Dwa miesiące później zastąpił Franky’ego Vercauterena na stanowisku selekcjonera reprezentacji Belgii. W grudniu zaś okazało się, że będzie łączył je z pracą w AZ Alkmaar. W 2010 roku objął stanowisko selekcjonera reprezentacji Rosji, z którym to zespołem awansował na Euro 2012. Na Euro 2012 Rosjanie zakończyli turniej na trzecim miejscu w grupie. 1 lipca 2012 został po raz drugi trenerem PSV Eindhoven.
W październiku 2013 roku podpisał roczny kontrakt z AZ Alkmaar. Zastąpił on na stanowisku zwolnionego Gertjana Verbeeka.
Od 22 lipca do 15 listopada 2014 był selekcjonerem reprezentacji Serbii.
Następnie prowadził angielski Sunderland, a w 2016 roku został szkoleniowcem tureckiego Fenerbahçe SK.
9 maja 2017 ogłoszono, że od 1 czerwca Advocaat po raz trzeci poprowadzi reprezentację Holandii i tym samym zakończy pracę w Fenerbahçe. W listopadzie 2017 roku po tym, jak nie zdołał się zakwalifikować z reprezentacją na MŚ 2018, zrezygnował ze stanowiska selekcjonera reprezentacji.

</doc>
<doc id="289857" url="https://pl.wikipedia.org/wiki?curid=289857" title="John William Rayleigh">
John William Rayleigh



</doc>
<doc id="289858" url="https://pl.wikipedia.org/wiki?curid=289858" title="Auguste Rodin">
Auguste Rodin

François-Auguste-René Rodin (ur. 12 listopada 1840 w Paryżu, zm. 17 listopada 1917 w Meudon) – francuski rzeźbiarz. W swoich pracach łączył elementy symbolizmu i impresjonizmu. Był prekursorem nowoczesnego rzeźbiarstwa.
Życiorys.
Rodin, po wcześniejszych próbach z malarstwem, uczył się sztuki rzeźbiarskiej u Antoine-Louis Barye. Próbował podjąć studia na wyższej uczelni artystycznej (Beaux Arts). Ostatecznie został przyjęty do szkoły (École Spéciale de Dessin et d’Architecture) kształcącej rzemieślników w zakresie tworzenia dekoracyjnych rzeźbień. Po zakończeniu szkoły podjął pracę w Belgii. Jedna z jego pierwszych prac ("Wiek brązu") była tak realistyczna, że artysta został posądzony o wykonanie odlewu na podstawie innej pracy.
Rodina przyjęło się uważać za przedstawiciela impresjonizmu w rzeźbie i ma to swoje podstawy w sposobie w jaki formował swoje rzeźby – pewna szkicowość i pobrużdżona, zmarszczona czy pofałdowana powierzchnia jego prac sprawia, że światło i cień tworzą na niej wibrującą strukturę. Jednak charakterystyka jego twórczości wykracza poza impresjonizm. Artysta zaadaptował na potrzeby rzeźby formalne, stylistyczne jakości impresjonizmu, lecz przywiązywał przeciwnie niż impresjoniści dużą wagę do literackich, mitycznych treści swoich przedstawień. W tym sensie był kontynuatorem francuskiego romantyzmu, przekształcając tę tradycję w nowoczesną formę.
Przed śmiercią artysta przekazał rządowi Francji kolekcje swoich dzieł, ze wskazaniem na stworzenie w jego rezydencji (Hotel Biron) muzeum. Rząd Francji otworzył Muzeum Rodina w roku 1919.
Związany był z rzeźbiarką Camille Claudel.
Literacką wersję biografii rzeźbiarza przedstawił Rainer Maria Rilke w powieści "Auguste Rodin".

</doc>
<doc id="289861" url="https://pl.wikipedia.org/wiki?curid=289861" title="Sejm (rzeka)">
Sejm (rzeka)

Sejm ( "Siejm", "Sejm"), rzeka w południowo-zachodniej Rosji i na Ukrainie, lewy (najdłuższy) dopływ Desny o długości 748 km i powierzchni dorzecza 27 500 km².
Rzeka wypływa ze źródeł w południowo-zachodniej części Wyżyny Środkoworosyjskiej, a do Desny uchodzi na wschód od miejscowości Makoszyno.
Sejm jest żeglowny w dolnym biegu.
Główne dopływy:
Ważniejsze miejscowości nad Sejmem: Sejm, Sołncewo, Szumakowo, Polewaja, Ryszkowo, Kursk, Priamicyno, Kurczatow, Lgow, Rylsk, Głuszkowo, Tiotkino, Putywl, Baturyn.

</doc>
<doc id="289863" url="https://pl.wikipedia.org/wiki?curid=289863" title="Chłapowo (województwo pomorskie)">
Chłapowo (województwo pomorskie)

Chłapowo (dodatkowa nazwa w , ) – wieś w Polsce, w województwie pomorskim, w powiecie puckim, w gminie Władysławowo nad Morzem Bałtyckim, na obszarze Nadmorskiego Parku Krajobrazowego. Miejscowość z przystanią morską dla rybaków (pas plaży).
W latach 1973–2014 część miasta Władysławowo.
Wieś królewska w starostwie puckim w powiecie puckim województwa pomorskiego w II połowie XVI wieku.
Samorząd lokalny.
Samorząd gminy Władysławowo utworzył jednostkę pomocniczą – sołectwo „Chłapowo”. Organem uchwałodawczym sołectwa jest zebranie wiejskie. Organem wykonawczym jest sołtys. Dodatkowo sołtysa w jego pracy wspomaga rada sołecka, który łącznie z nim liczy od 4 do 7 członków. Sołtys i rada sołecka są wybierani przez zebranie wiejskie wyborcze. Według danych urzędu miejskiego powierzchnia sołectwa wynosi 581,4 ha.
Historia.
Pierwsza wzmianka o Chłapowie pochodzi z roku 1359, nazwę wsi zapisano wtedy po niemiecku jako "Klappow". Nazwa Chłapowo ukonstytuowała się ostatecznie w połowie XVII w. W latach 1877–1949 odkryto i przebadano na terenie Chłapowa 124 groby skrzynkowe kultury wschodniopomorskiej pochodzące z epoki żelaza (650–400 p.n.e.). Archeolodzy odnaleźli dobrze zachowane ozdoby z bursztynu, popielnice, szklane paciorki, naczynia gliniane, biżuterię. Prowadzone w XX w. kolejne badania archeologiczne prowadzone w okolicy wsi doprowadziły do odkrycia w jej pobliżu śladów osadnictwa z okresu neolitu (4200–1700 p.n.e.) oraz epoki brązu (2000–1000 p.n.e.).
Dynamiczny rozwój Chłapowa rozpoczął się pod koniec XVIII w. W tym okresie powstały m.in. zachowane do dziś charakterystyczne wiejskie chałupy kryte strzechą oraz zabytkowa kapliczka murowana. W połowie XIX wieku czynna była tu mała kopalnia węgla brunatnego. Bliskość Morza Bałtyckiego oraz piękne krajobrazy Wąwozu Chłapowskiego sprawiły, iż w okresie międzywojennym Chłapowo stało się dość znanym ośrodkiem letniskowym. Letnicy (głównie z Warszawy) wynajmowali pokoje u zamieszkujących wieś gburów (bogatych chłopów). W późniejszym okresie, w wyniku konkurencji z innymi kurortami (Władysławowo, Jastrzębia Góra, Karwia, miejscowości Mierzei Helskiej) Chłapowo utraciło swoje znaczenie, zachowując klimat wioski rybackiej. W okolicy miejscowości znajdują się udokumentowane złoża soli kamiennej i potasowo-magnezowej.
W Chłapowie urodził się, żył i tworzył kaszubski pisarz Augustyn Necel, twórca takich dzieł, jak: "Krwawy sztorm", "Kutry o czerwonych żaglach", "Saga o szwedzkiej chëczy" czy "Maszopi".
Turystyka.
W Chłapowie przy al. Żeromskiego zostały zorganizowane dwa letnie kąpieliska nadmorskie.
Wzdłuż północnej granicy Chłapowa rozciąga się piaszczysta plaża z klifem. Główne kąpielisko usytuowane jest przy plaży pokrytej piaskiem.
Atrakcją Chłapowa jest Wąwóz Chłapowski zwany przez Kaszubów "Rudnikiem". Powstał on w wyniku erozyjnej działalności wód spływających z Wysoczyzny do Bałtyku. Brzeg wysokiego i stromego klifu nieustannie podmywany jest przez fale morskie.
Nadmorską część Chłapowa obejmuje Nadmorski Park Krajobrazowy. Teren ten pozostając poza ingerencją człowieka stanowi w pełni naturalne środowisko. Do występujących tu gatunków należy m.in. żarnowiec miotlasty ("Cytisus scopartius"). Znajduje się tam także Klif Chłapowski.

</doc>
<doc id="289864" url="https://pl.wikipedia.org/wiki?curid=289864" title="GKS Rozbark">
GKS Rozbark

GKS Rozbark – polski klub sportowy z Bytomia założony w 1946 roku.
Historia.
Pierwotny Klub Sportowy "OMTUR-Rozbark", założony przez Ludwika Piątka w 1946 roku był związany z młodzieżą z Kopalni Węgla Kamiennego Rozbark, która należała do Organizacji Młodzieży Towarzystwa Uniwersytetu Robotniczego.
Klub był podzielony dawniej na sekcje: piłkarską, bokserską, lekkoatletyczną, gimnastyczną, pływacka, tenisa stołowego, strzelecką, siatkarską, płetwonurków, czy szachową.
W 1954 roku zmieniono nazwę na GKS Rozbark.
W 1964 roku oddano do użytku kopalniany stadion klubowy, który był wykorzystywany do 1970 roku.
W 1986 roku otwarto nowy stadion ze środków kopalni Rozbark, stworzony na miejscu pokopalnianej hałdy.
Po zamknięciu i likwidacji kopalni Rozbark, długoletnim właścicielem obiektu była Kompania Węglowa. W 2017 roku gmina Bytom przejęła teren GKS-u Rozbark w ramach umowy zamiany z Kompanią Węglową.
Prezesem klubu jest Maciej Stelmaszyński, wiceprezesami są: Damian Jonak i Marceli Kasprzycki.
W 2020 roku klub wznowił działanie sekcji bokserskiej pod przewodnictwem wiceprezesa i zasłużonego pięściarza Damiana Jonaka.
W sekcji piłkarskiej grali m.in.: Klaus Jerominek i Jan Wraży. W drużynie juniorów z rocznika 84/85 prowadzonej przez trenera Czubę grali: Rafał Frankiewicz, Rafał Stankiewicz, Dariusz Bochnak, Jonatan Hajduk, Adam Bilski, Jarosław Zawisza, Mariusz Sakowski, Sebastian Flisiak, Sebastian Kosowski, Marcin Gortych, Adam Jaworski, Dariusz Kurdziel, Piotr Bogacki..

</doc>
<doc id="289865" url="https://pl.wikipedia.org/wiki?curid=289865" title="Carbo Gliwice">
Carbo Gliwice

KS Carbo Gliwice – polski klub piłkarski z siedzibą w Gliwicach, powstały w 1946 roku. Obecnie występuje w rozgrywkach klasy A, w sezonie 2002/2003 oraz w sezonie 2003/2004 klub grał w III lidze.
Informacje ogólne.
Klub:
Stadion:
Władze:
Historia.
W 1946 r. powstał Górniczy Związkowy Klub Sportowy Górnik Gliwice, a w 1948 r. Carbo Gliwice. Po połączeniu Górnika i Carbo przyjęto nazwę KS Górnik Gliwice (1956) Górniczo-Koksochemiczny Klub Sportowy Carbo Gliwice (1968?) po połączeniu z Komunikacyjnym KS Kolejarz Gliwice powstał Górniczo-Kolejowy Klub Sportowy Carbo Gliwice. W 1969 r. nastąpiło rozdzielenie klubu na Komunikacyjny KS Kolejarz oraz KS Carbo. W 1972 r. wchłonięto klub grający w klasie B, Unię Ostropa.

</doc>
<doc id="289867" url="https://pl.wikipedia.org/wiki?curid=289867" title="Mistrzostwa Świata w Piłce Nożnej 2002 (składy)">
Mistrzostwa Świata w Piłce Nożnej 2002 (składy)

Składy finalistów Mistrzostw Świata w Piłce Nożnej w 2002 rozgrywanych w Korei Południowej i Japonii.

</doc>
<doc id="289868" url="https://pl.wikipedia.org/wiki?curid=289868" title="Czarni Sosnowiec">
Czarni Sosnowiec

KKS Czarni Sosnowiec – polski żeński i męski klub piłkarski z Sosnowca. Grupa męska została rozwiązana w sezonie 2011/2012 i reaktywowana przed sezonem 2019/2020. Grupa żeńska gra obecnie w Ekstralidze Kobiet.
Informacje ogólne.
Aleja Józefa Mireckiego Nr.31,
41-205 Sosnowiec
POLAND
TBA
Sukcesy.
Mistrzostwo Polski kobiet w Halowej Piłce Nożnej Pięcioosobowej – (12x) – 1980/81, 1984/85, 1985/86, 1987/88, 1994/95, 1995/96, 1996/97, 1999/2000, 2000/01, 2001/02, 2003/04, 2004/05

</doc>
<doc id="289873" url="https://pl.wikipedia.org/wiki?curid=289873" title="Enno Lolling">
Enno Lolling

Enno Lolling (ur. 19 lipca 1888 w Kolonii, zm. 27 maja 1945 we Flensburgu) – zbrodniarz hitlerowski, doktor medycyny, naczelny lekarz wszystkich niemieckich obozów koncentracyjnych oraz SS-Standartenführer.
Życiorys.
Urodził się w Kolonii (niem. Köln). Uczestnik I wojny światowej, służąc w Gwardyjskim Pułku Fizylierów (Garde-Füsilierregiment) oraz Flandryjskiej Flotylli Okrętów Podwodnych (Marinekorps Flandern), m.in. jako lekarz sztabowy marynarki wojennej (Marinestabsarzt). Członek Hitlerjugend od 1933 oraz NSDAP od 28 sierpnia 1933 o numerze partyjnym 4 691 483. W maju i czerwcu 1936 wcielono go do służby w Wehrmachcie, skąd przeniesiono go do czynnej służby w SS, gdzie nadano mu numer ewidencyjny 179 765, z jednoczesnym przydziałem do KL Dachau, w charakterze obozowego lekarza SS (SS-Lagerarzt). 1 listopada 1937 mianowano go zwierzchnikiem wszystkich lekarzy SS w tym obozie, a 12 lutego 1941 został naczelnym lekarzem garnizonu SS (SS-Standortarzt) w Oranienburgu, gdzie miał swoją siedzibę Inspektorat Obozów Koncentracyjnych (Inspektion der Konzentrationslager).
Po utworzeniu Głównego Urzędu Gospodarczo-Administracyjny SS (SS-Wirtschafts- und Verwaltungshauptamt, WVHA) i włączeniu do niego z dniem 3 marca 1942, do WVHA jako Grupa Urzędów D – Obozy Koncentracyjne (Amtsgruppe D – Konzentrationslager) – objął w nim kierownictwo Urzędu D III – Sprawy Sanitarne i Obozowa Higiena (Amt D III – Sanitätswesen und Lagerhygiene), z jednoczesnym pełnieniem funkcji naczelnego lekarza w Sachsenhausen (KL). 5 lipca 1942 mianowano go oficjalnie naczelnym lekarzem niemieckich obozów koncentracyjnych (Leitender KL-Arzt), pełnił tę funkcję do 8 maja 1945.
Jego przełożonym był Richard Glücks. Lollingowi podlegali bezpośrednio wszyscy lekarze obozów koncentracyjnych (m.in. powoływał ich i odwoływał). Dobierał on lekarzy, kładąc szczególny nacisk na ich cechy osobiste, zwłaszcza bezwzględność i niewrażliwość na ludzkie cierpienie. Lolling często rywalizował z Ernstem Robertem Grawitzem, naczelnym lekarzem SS i policji (Leitender Arzt der SS und Polizei). Osobiście prowadził również eksperymenty medyczne na więźniach. Był morfinistą i nałogowym alkoholikiem, do Grawitza często wpływały na niego skargi.
Zmarł w wojskowym zapasowym szpitalu brytyjskim we Flensburgu, prawdopodobnie popełniając samobójstwo.
Członek organizacji Lebensborn.

</doc>
<doc id="289874" url="https://pl.wikipedia.org/wiki?curid=289874" title="Order Żukowa">
Order Żukowa

Order Żukowa () – wysoki order wojskowy, a zarazem ósme odznaczenie państwowe Federacji Rosyjskiej.
Jednoklasowy order ustanowiony 9 maja 1994 przez prezydenta Rosji Borysa Jelcyna ku pamięci sławnego dowódcy z czasów II wojny światowej Marszałka Związku Radzieckiego Gieorgija Żukowa.
Jego insygnium to czerwono emaliowany krzyż, którego ramiona mają formę tarcz rycerskich, noszący w środku okrągły niebieski medalion ze złotym portretem marsz. Gieorgija Żukowa i z napisem "Гeopгий Жyкoв". Krzyż położony jest na srebrnej gwieździe. Order noszony jest na piersi na wstążeczce posiadającej w środku barwy chorągwi Federacji Rosyjskiej i po obu bokach żółte paski. Nadawany jest głównie wysokim dowódcom formacji i jednostek wojskowych oraz ich zastępcom w Siłach Zbrojnych Federacji Rosyjskiej, za różne zasługi podczas walki z wrogami.

</doc>
<doc id="289883" url="https://pl.wikipedia.org/wiki?curid=289883" title="Muggio">
Muggio



</doc>
<doc id="289890" url="https://pl.wikipedia.org/wiki?curid=289890" title="Bataliony Wschodnie">
Bataliony Wschodnie



</doc>
<doc id="289891" url="https://pl.wikipedia.org/wiki?curid=289891" title="Arthur Hermann Florstedt">
Arthur Hermann Florstedt

Arthur Hermann Florstedt (ur. 8 lutego 1895, zm. 15 kwietnia 1945) – zbrodniarz hitlerowski, SS-Standartenführer, komendant niemieckiego nazistowskiego obozu koncentracyjnego Majdanek.
Życiorys.
Urodził się w miejscowości Bitsch. Walczył podczas I wojny światowej otrzymując Krzyż Żelazny. Członek NSDAP i SS. W latach 1940–1942 pełnił służbę w obozie Sachsenhausen. W listopadzie 1942 Florstedt został trzecim z kolei komendantem obozu Majdanek koło Lublina (był to jednocześnie obóz zagłady, jak i obóz koncentracyjny). Funkcję tę pełnił do września 1943 i ponosi odpowiedzialność za zbrodnie popełnione w tym okresie w obozie.
We wrześniu 1943 został aresztowany przez Gestapo. Postawiono mu zarzuty nadużycia władzy i przywłaszczenia mienia pomordowanych ofiar. Sąd SS i Policji skazał Florstedta na karę śmierci. Wyrok wykonano w kwietniu 1945.

</doc>
<doc id="289892" url="https://pl.wikipedia.org/wiki?curid=289892" title="Reprezentacja Korei Południowej w piłce nożnej mężczyzn">
Reprezentacja Korei Południowej w piłce nożnej mężczyzn

Reprezentacja Korei Południowej w piłce nożnej () – męski zespół piłkarski, reprezentujący Republikę Korei w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo południowokoreańskie. Pierwszym wydarzeniem na jakim grała reprezentacja były letnie igrzyska olimpijskie 1948. Jest również nazywana "Tygrysami Azji", a na podstawie osiągnięć uznawana za drugą najbardziej utytułowaną drużynę narodową w Azji po Japonii.
W 1928 powstał Związek Piłki Nożnej Korei. W czasie trwającej blisko dekadę okupacji japońskiej futbol zszedł na margines życia społecznego i niedługo potem związek został rozwiązany. Kiedy powstało niepodległe państwo koreańskie w 1948 roku reaktywowano również piłkarską centralę. Wtedy także Korea Południowa została członkiem FIFA, a od 1954 należy do Azjatyckiego Związku Piłki Nożnej.
Od połowy lat 50. rosła siła koreańskiej reprezentacji, która już wkrótce na kontynencie nie miała sobie równych i zdobyła dwa razy z rzędu Puchar Azji (1956, 1960), a w 1954 roku zadebiutowała na Mundialu, gdzie jednak totalnie skompromitowała się przegrywając bardzo wysoko oba mecze (0:7 z Turcją i 0:9 z Węgrami, trzeciego meczu nie rozegrano). Na drugi występ Koreańczycy musieli czekać aż 32 lata, ale są od 1986 roku są już obecni na każdym światowym championacie, a swój największy sukces odnieśli w 2002, kiedy ekipa prowadzona przez Holendra Guusa Hiddinka została czwartą drużyną globu, co jest największym sukcesem azjatyckiego futbolu w historii. Koreańczycy biją jednak niechlubny rekord serii meczów bez zwycięstwa na mistrzostwach świata. W latach 1954 i 1986-1998 rozegrali 14 meczów, nie wygrywając żadnego. Złą passe przerwali dopiero w meczu z Polską w 2002 roku, wygrywając 2:0.
Wystąpiła również w Pucharze Konfederacji 2001 (będąc wraz z Japonią współgospodarzem imprezy). Zakończyła jednak udział w tym turnieju na fazie grupowej mimo dwóch zwycięstw (z Meksykiem 2:1 i Australią 1:0) i sześciu punktów na koncie. Trzeci mecz z Francją wysoko przegrali (0:5).
Obecnie selekcjonerem reprezentacji Korei Południowej jest Portugalczyk Paulo Bento.
Historia startów w Mistrzostwach Świata.
Udział w Mistrzostwach Świata 1954.
Debiutancki występ Koreańczyków na mistrzostwach świata zakończył się już po fazie grupowej. Po dwóch przegranych meczach (z Węgrami 0:9 i Turcją 0:7) z zerowym dorobkiem punktowym i bilansem bramkowym 0:16 zajęli ostatnie miejsce w grupie i odpadli z turnieju.
Udział w Mistrzostwach Świata 1986.
Trzydzieści dwa lata później na meksykańskim mundialu Korea Południowa grała w grupie A razem z Argentyną, Włochami i Bułgarią. Po jednym remisie (z Bułgarią 1:1) oraz dwóch porażkach (z Argentyną 1:3 i Włochami 2:3) z jednym punktem na koncie zajęła ostatnie miejsce w grupie i odpadła z turnieju.
Udział w Mistrzostwach Świata 1990.
Włoski czempionat Koreańczycy zakończyli na fazie grupowej. Po przegraniu wszystkich trzech spotkań (z Belgią 0:2, Hiszpanią 1:3 oraz Urugwajem 0:1) z zerowym dorobkiem punktowym zajęli ostatnie miejsce w grupie i odpadli z turnieju.
Udział w Mistrzostwach Świata 1994.
Na boiskach Stanów Zjednoczonych piłkarze Korei Południowej grali w grupie C razem z Niemcami, Hiszpanią i Boliwią. Po dwóch remisach (z Hiszpanią 2:2 i Boliwią 0:0), oraz jednej porażce z Niemcami 2:3 z dwoma punktami na koncie zajęli trzecie miejsce w grupie i odpadli z turnieju.
Udział w Mistrzostwach Świata 1998.
Na francuskim czempionacie koreańscy zawodnicy grali w grupie E razem z Holandią, Meksykiem i Belgią. Po jednym remisie z Belgią 1:1 i dwóch porażkach (1:3 z Meksykiem i 0:5 z Holandią) z jednym punktem na koncie zajęli ostatnie miejsce w grupie i odpadli z turnieju.
Udział w Mistrzostwach Świata 2002.
Rok 2002 był rokiem, w którym Koreańczycy organizowali razem z Japonią mistrzostwa świata. Zagrali w nich w grupie D razem ze Stanami Zjednoczonymi, Portugalią i Polską. Po dwóch zwycięstwach (z Polską 2:0, oraz Portugalią 1:0) i jednym remisie z USA (1:1) z siedmioma punktami na koncie zajęli pierwsze miejsce w grupie i awansowali tym samym do 1/8 finału. W tej fazie mistrzostw zmierzyli się z Włochami z którymi wygrali po dogrywce 2:1. W ćwierćfinałach trafili na reprezentację Hiszpanii z którą zwyciężyli 5:3 w serii rzutów karnych. W półfinałach zagrali z reprezentacją Niemiec z którą przegrali 0:1. W meczu o trzecie miejsce musieli uznać wyższość reprezentacji Turcji z którą przegrali 2:3. Zostali więc tym samym czwartą drużyną świata.
Udział w Mistrzostwach Świata 2006.
Koreańczycy grali na tym mundialu w grupie G razem ze Szwajcarią, Francją i reprezentacją Togo. Po jednym zwycięstwie z Togo 2:1, remisie z Francją 1:1 oraz porażce ze Szwajcarią 0:2 z czterema punktami na koncie zajęli oni trzecie miejsce w grupie i odpadli z turnieju.
Udział w Mistrzostwach Świata 2010.
Korea Południowa na Mistrzostwach Świata 2010 w RPA grała w grupie B razem z Argentyną, Grecją i Nigerią. Po jednym zwycięstwie z Grecją 2:0, jednym remisie z Nigerią 2:2, oraz porażce z Argentyną 1:4 z czterema punktami na koncie zajęli drugie miejsce w grupie i awansowali do dalszej fazy turnieju. W 1/8 finału trafili na reprezentację Urugwaju z którą przegrali 1:2 i odpadli z turnieju.
Udział w Mistrzostwach Świata 2014.
Reprezentacja Korei Południowej zakończyła swój udział na Mistrzostwach Świata w Brazylii, zajmując ostatnie miejsce w grupie, nie uzyskując awansu do 1/8 finału.
Udział w Mistrzostwach Świata 2018.
Korea Południowa na Mistrzostwach Świata w Rosji odpadła już w fazie grupowej, po przegranych ze Szwecją 0:1 oraz Meksykiem 1:2. W swoim ostatnim trzecim meczu na turnieju zdołała jednak wygrać 2:0 z Niemcami.
Mistrzostwa Świata 2006.
13 czerwca 2006
18 czerwca 2006
23 czerwca 2006

</doc>
<doc id="289894" url="https://pl.wikipedia.org/wiki?curid=289894" title="Dąb korkowy">
Dąb korkowy

Dąb korkowy ("Quercus suber" L.) – gatunek wiecznie zielonego, rozłożystego drzewa, rosnącego w Afryce północnej i Europie południowej. Z kory wytwarzany jest korek.
Biologia i ekologia.
Dąb korkowy należy do charakterystycznych roślin tworzących makię. Występuje obficie w strefie śródziemnomorskiej. Liście tego dębu nie opadają na zimę, są twarde i skórzaste, ponieważ pokrywa je substancja chroniąca przed nadmiernym wyparowywaniem wody.
Zastosowanie.
W celu zdobycia korka wykorzystuje się jedynie korę tego drzewa, a dokładnie - jej zewnętrzną obumarłą część. Podczas okorowywania zdejmuje się płatami zewnętrzną warstwę, bez uszkadzania wewnętrznej części regenerującej korę. Zabieg jest całkowicie bezpieczny dla drzewa. Kolejne okorowanie może nastąpić dopiero po 9–12 latach, gdy zarosną poprzednie nacięcia i kora zregeneruje się. Korę pozyskuje się po raz pierwszy z drzew, które osiągnęły minimum 25 lat. W ciągu życia pojedynczego drzewa pozyskuje się korek zwykle 12 razy. Drzewo osiąga wiek 150–250 lat.
Dąb korkowy jest uprawiany w Hiszpanii, Portugalii, Algierii, Maroko, Francji, Włoszech i Tunezji. W krajach tych lasy z dębem korkowym zajmują ok. 2,5 miliona ha powierzchni. Około 50% ilości pozyskiwanego korka przypada na Portugalię.

</doc>
<doc id="289902" url="https://pl.wikipedia.org/wiki?curid=289902" title="Order Honoru (Federacja Rosyjska)">
Order Honoru (Federacja Rosyjska)

Order Honoru () – jednoklasowe odznaczenie rosyjskie nadawane za zasługi cywilne obywatelom Federacji Rosyjskiej oraz cudzoziemcom .
Ustanowiony został 2 marca 1994 roku przez prezydenta Federacji Borysa Jelcyna by zastąpić order ZSRR o tej samej nazwie.
Odznaka orderu to ośmioramienna gwiazda emaliowana na niebiesko, ze srebrnymi brzegami ramion, posiadająca w medalionie środkowym srebrnego dwugłowego orła rosyjskiego. Noszona jest na pięciokątnej rosyjskiej blaszce opiętej wstążeczką orderu - niebieską z jednym białym paskiem po lewej stronie. Order nadawany jest m.in. za zasługi na polu gospodarki, kultury, sztuki i nauki, dobroczynności i działalności społecznej.

</doc>
<doc id="289904" url="https://pl.wikipedia.org/wiki?curid=289904" title="Kommagena">
Kommagena

Kommagena (starogr. "Kommagēnē") – w starożytności kraina w północnej Syrii, na pograniczu z Azją Mniejszą, między Cylicją, Kapadocją a Eufratem, w granicach państwa Achemenidów. Najważniejsze miasto: Samsat (starożytne Samosata). Po raz pierwszy wzmiankowana w asyryjskich tekstach jako Kummuhu.
Początkowo sojusznik Asyrii, w 708 roku p.n.e. została przez asyryjskiego króla Sargona II zaanektowana.
W 333 roku p.n.e. podbił ją Aleksander Wielki, Po walkach diadochów pozostawała w syryjskiej monarchii Seleucydów. Wykorzystując powolną dezintegrację seleucydzkiego państwa, w 163 roku p.n.e. odzyskała niepodległość, a władzę objął dotychczasowy gubernator, Ptolemeusz, prawdopodobnie syn Kserksesa, króla Armenii. Mimo że spokrewniony był z królami Partii, jego wnuk Mitrydates I Kallinikos (ok. 100-70 p.n.e.), poddał się wpływom kultury hellenistycznej i wziął ślub z księżniczką syryjską Laodiką, córką króla państwa Seleucydów Antiocha VIII Epifanesa Filometora Kallinikosa (Gryposa) i jego pierwszej żony Tryfajny, córki Ptolemeusza VIII Euergetesa, króla Egiptu. Wszedł tym samym w pokrewieństwo z Aleksandrem Wielkim i władcami Persji.
Ich syn, Antioch I Theos Dikajos Epifanes Filoromajos Filhellen (ok. 70–36 p.n.e.), wsparł Pompejusza w wojnie przeciw Partii, za co wynagrodzony został udziałem w terytorialnych zdobyczach. Następnie odparł ataki Marka Antoniusza, a po pewnym czasie stał się jego sojusznikiem w wojnie domowej przeciwko Oktawianowi - porażka w niej zepchnęła Kommagenę do roli rzymskiego protektoratu. 
W roku 17 n.e., po śmierci Antiocha III Filokajsara, Tyberiusz zajął Kommagenę. W 38 r. Gajusz Juliusz Antioch IV Epifanes, jego syn, objął tron za sprawą Kaliguli. Władał do 72 r., kiedy to Wespazjan ostatecznie odsunął od władzy armeńską dynastię Orontydów. Jej pozostali przy życiu potomkowie wiedli dostatnie życie w Grecji, a pomnik jednego z nich, Gajusza Juliusza Antiocha Epifanesa Filopapposa, wciąż stoi w Atenach.
Kommagena słynie ze zbudowanego na rozkaz Antiocha Theosa na szczycie góry Nemrut Dağı (Nemrut Dağı, Góra Nemrut) sanktuarium-mauzoleum, w skład którego wchodzą gigantyczne, 9-metrowe posągi samego króla oraz bogów i herosów - Aramazda, Anahit, Vahagn, Tir. Posągi zostały zniszczone przez Rzymian i popadły w zapomnienie, by zostać odnalezionymi dopiero w XIX wieku. Obecnie znajdują się na liście Światowego Dziedzictwa UNESCO.
Lokalizacja samego grobu Antiocha pozostaje wciąż archeologiczną tajemnicą i choć niedawno odkryto podziemne komory w pobliżu mauzoleum, nie ma żadnej pewności, iż kryją one grób władcy.
Zobacz też.
Królowie Kommageny

</doc>
<doc id="289910" url="https://pl.wikipedia.org/wiki?curid=289910" title="ORP Ślązak (1941)">
ORP Ślązak (1941)

ORP Ślązak – ex-HMS „Bedale”, okręt Polskiej Marynarki Wojennej w czasie II wojny światowej. Niszczyciel eskortowy typu "Hunt II", w składzie Polskiej Marynarki Wojennej od 30 kwietnia 1942 roku, numer burtowy L26. Jednostka brała udział w rajdzie na Dieppe, pływała w konwojach gibraltarskich, osłaniała desant na Sycylię i lądowanie aliantów pod Salerno oraz w Normandii.
Historia.
Podczas rajdu na Dieppe był w akcji 22 godziny, z czego 15 godzin w walce z samolotami, brzegiem i jednostkami pływającymi. Ponad 30 razy otwierał ogień do samolotów zestrzeliwując dwa Dorniery 217, Messerschmitta 109 i Junkersa 88. Dziesięciokrotnie strzelał do baterii nieprzyjacielskich na brzegu, gonił ścigacze i okręty podwodne, uratował zestrzelonego pilota brytyjskiego, oficera i 19 żołnierzy kanadyjskich. Wynik – 4 zestrzelone samoloty plasował „Ślązaka” "ex aequo" na 1. miejscu pospołu z innym brytyjskim okrętem w klasyfikacji zestrzelonych maszyn w bitwie o Atlantyk w roku 1942.
Wyciągnął z wody 5 Niemców z zatopionego poławiacza min, uratował pilota angielskiego samolotu, 1 oficera i 19 żołnierzy kanadyjskich oraz oficera marynarki, który zmarł na okręcie. Dowódca jednostki, komandor Romuald Nałęcz Tymiński, za dowodzenie okrętem w akcji pod Dieppe (przede wszystkim za złamanie rozkazu i uratowanie z plaży pod Dieppe 82 żołnierzy kanadyjskich w większości z The Royal Regiment of Canada) otrzymał brytyjskie odznaczenie – Distinguished Service Cross.
24 maja 1943 podczas eskortowania konwoju płynącego z Wielkiej Brytanii do Gibraltaru „Ślązak” 6 – krotnie atakował U-Booty bombami głębinowymi. Od tego czasu pełnił służbę na Morzu Śródziemnym. 24 czerwca okręt był atakowany przez niemieckie okręty podwodne. Ataki odparto bez własnych strat. 10 lipca miało miejsce kolejne 3 - krotne starcie z U-Bootami.
Podczas inwazji na Sycylię zadaniem polskiego niszczyciela było osłanianie sił inwazyjnych podczas lądowania. 29 lipca „Ślązak” jako dowódca eskorty przeprowadził pomyślnie duży konwój z Gibraltaru docierając do Aleksandrii. Podczas operacji pod Salerno (Włochy). 8-10 września 1943 „Ślązak” przewodził grupie bojowej 9 niszczycieli, które eskortowały uszkodzony pancernik HMS „Warspite”. Następnie uczestniczył w działaniach wojennych w rejonie Sporad i Dodekanezu. W dniach 12-16 września 1943 eskortując brytyjskie pancerniki, „Ślązak” walczył z niemieckimi samolotami. 21 września 1943 na trasie Bizerta – Gibraltar doszło z kolei do ponownego starcia z niemieckimi okrętami podwodnymi. Z kolei 22 października 1943 załodze okrętu udało się wyłowić z morza i wziąć do niewoli 4 niemieckich lotników. 21 grudnia 1943 eskortował konwój wojsk II Korpusu gen. Andersa z Aleksandrii do Brindisi. W styczniu 1944 „Ślązak” uratował 4 lotników z zestrzelonego przez okręt podwodny Wellingtona z 36 Dywizjonu RAF. Uznaniem zasług okrętu była wizyta szefa sztabu brytyjskiej floty na Morzu Śródziemnym admirała Dundasa, który wyraził pochwałę dla załogi okrętu. Było to też symboliczne zakończenie służby okrętu na Morzu Śródziemnym. W kwietniu wraz z okrętem opuścił wody Morza Śródziemnego i udał się do Anglii.
W czasie lądowania w Normandii, 6 czerwca 1944 roku płynął na czele alianckiej floty inwazyjnej. Znajdował się wraz z „Krakowiakiem” w składzie sił „S” i osłaniał działania desantowe na plaży Sword skutecznie zwalczając nadbrzeżne baterie nieprzyjaciela. Kmdr Romuald Tymiński tak opisał te wydarzenia:
"5 czerwca w nocy Ślązak był pierwszym niszczycielem na brytyjskim odcinku lądowania, który przeszedł przez kanał wytrałowany w polu minowym przez poławiacze min. Za nim był HMS Middleton. Oba te niszczyciele ustawiły się, każdy w swoim sektorze, pomiędzy brzegiem Normandii a poławiaczami min, by dać im osłonę na wypadek ataku sił nieprzyjacielskich. Ślązak patrolował w odległości około 10 mil morskich od Hawru. 6 czerwca o godz. 6.30 Ślązak podniósł banderę na maszcie i wszedł do akcji wraz z innymi okrętami Force S kontradmirała A. Talbota. Najpierw bombardowaliśmy umocnione pozycje nieprzyjacielskie wzdłuż plaż Ouistreham przed lądowaniem pierwszej fali inwazyjnej amfibijnych czołgów. Wkrótce potem wraz z HMS Middleton ORP Ślązak dał bliskie wsparcie saperskim barkom inwazyjnym, podchodząc do brzegu na około milę. Niemieckie baterie strzelały do naszej formacji gęstym, ale na szczęście niecelnym ogniem. Widocznie były przytłoczone siłą bombardowania naszych okrętów. Tuż przed wylądowaniem amfibijnych czołgów, a w ślad za nimi barek saperskich, przenieśliśmy ogień na cele drugorzędne, by nie razić sił własnych. O godz. 10.45 nawiązaliśmy łączność radiową z wysuniętym obserwatorem artyleryjskim przy 41 Royal Marine Commando. Był to oddział, który »Ślązak« miał wspomagać. O godz. 12.50 na prośbę obserwatora artyleryjskiego rozbiliśmy ogniem bezpośrednim oddział piechoty niemieckiej zagradzający drogę naszym komandosom. W niespełna godzinę po tej udanej akcji, od godz. 13.45 do 14.10, znowu wspomagaliśmy komandosów bombardując, tym razem ogniem pośrednim, poprawianym przez obserwatora, pozycje nieprzyjacielskie. Zanim upłynęło pół godziny, znowu otrzymaliśmy prośbę od obserwatora artyleryjskiego o pilne wsparcie artyleryjskie. Jak wynikało z jego relacji, nieprzyjacielskie pozycje umocnione w lasku pod Lion sur Mer i w domach na wschód od lasku powstrzymywały huraganowym ogniem natarcie komandosów i dosłownie przytłoczyły ich do ziemi. Obserwator artyleryjski prosił o bombardowanie każdego celu po 20 minut. Tymczasem dowódca Force S wydał rozkaz, by nie prowadzić bombardowań bez korygowania upadków salw przez obserwatora. Zapytałem obserwatora, czy będzie korygował nasz ogień. Oświadczył on zdenerwowanym głosem, że nie jest to możliwe. Dodał przy tym, że sytuacja jest tak poważna, że żaden z nich nie może podnieść głowy z indywidualnych okopów. Aby nie tracić czasu na uzyskanie zezwolenia wobec powagi sytuacji, na własną odpowiedzialność rozkazałem otworzyć ogień do wskazanych celów. Po 40 minutach naszego bombardowania obserwator podał, że Niemcy opuścili lasek, ale wciąż trzymają się w domach. Prosił o następne 20 minut ognia do tego celu, co z przyjemnością uczyniliśmy. Gdy powiadomiliśmy obserwatora, że zakończyliśmy bombardowanie, usłyszeliśmy w mikrofonie jego entuzjastyczny głos: Sądzę, że uratowaliście naszą skórę. Dzięki wam za to. Tymczasem dowódca Force S kontradm. Talbot nadał do nas sygnał: Ślązak. Dobra robota. Wieczorem, przed zakończeniem z nami łączności, obserwator artyleryjski raz jeszcze nadał: Dzięki od komandosów".
6 lipca 1944 roku okręt wziął do niewoli pierwszą w II wojnie światowej niemiecką żywą torpedę, biorąc jej pilota do niewoli. 16 października 1944 „Ślązak” eskortował brytyjski okręt „Garth”, na którym wracał król Jerzy VI do Anglii z inspekcji na froncie zachodnim. Ostatnim akcentem wojennej kariery pod polską banderą było wejście do głównej bazy Kriegsmarine w Wilhelmshaven w maju 1945 roku.
28 września 1946 roku okręt został zwrócony Wielkiej Brytanii, w maju 1953 roku został przekazany marynarce indyjskiej, gdzie służył jako „Godavari” (D 92). W 1976 roku wszedł na mieliznę w rejonie Malediwów – po tym wydarzeniu okręt skreślono z listy floty i oddano na złom.
Bilans działań bojowych ORP „Ślązak”.
 

</doc>
<doc id="289913" url="https://pl.wikipedia.org/wiki?curid=289913" title="Brzeziny (Olsztyn)">
Brzeziny (Olsztyn)

Brzeziny – osiedle Olsztyna, położona w dolinie Łyny, w południowej części miasta.
Od 2004 roku osiedlu Brzeziny podlegają administracyjnie Pozorty, na których znajduje się park z XVIII wieku z licznymi pomnikami przyrody.
Na osiedlu dominuje niska zabudowa mieszkaniowa wolnostojąca.
Komunikacja.
Ulice.
Do głównych dróg osiedla należą ulice: Wawrzyczka i Kalinowskiego. 1 lipca 2006 została oddana do użytku nowa ul. Tuwima, ułatwiająca mieszkańcom Olsztyna przemieszczanie się z osiedli Jaroty i Nagórki do Kortowa oraz w kierunku Warszawy. Jest to również część śródmiejskiej obwodnicy. Droga ta stwarza również mieszkańcom Brzezin nową możliwość dotarcia do centrum Olsztyna. Większość małych uliczek tworzących szereg międzyosiedlowych dróg kończy swój bieg przy skrzyżowaniach z ul. Wawrzyczka.
Komunikacja miejska.
Na terenie osiedla znajduje się jedna pętla autobusowa. Przez teren osiedla przebiegają trasy sześciu linii dziennych: 103, 128, 130, 303, 305, 307 i nocna N01. Niedaleko przebiegają także trasy linii 111, 121, 127, 131, 136 i 205. Pierwszy autobus MPK pojawił się na Brzezinach w latach 80. Był to pojazd linii numer 22, jeżdżący wówczas do Dworca PKP, a następnie w pobliże Dworca PKS.

</doc>
<doc id="289915" url="https://pl.wikipedia.org/wiki?curid=289915" title="Euskara">
Euskara



</doc>
<doc id="289917" url="https://pl.wikipedia.org/wiki?curid=289917" title="Tor (fizyka)">
Tor (fizyka)



</doc>
<doc id="289922" url="https://pl.wikipedia.org/wiki?curid=289922" title="Programowanie ewolucyjne">
Programowanie ewolucyjne

Programowanie ewolucyjne (ang. evolutionary programming, EP) – podzbiór algorytmów ewolucyjnych.
Podstawy programowania ewolucyjnego opracował Lawrence Fogel, zaś rozwinął je jego syn David Fogel. Celem EP miał być rozwój sztucznej inteligencji, w sensie rozwoju możliwości przewidywania zmian w otoczeniu. Otoczenie opisywane było sekwencją symboli, a algorytm ewolucyjny miał tworzyć nowy symbol. Wyjściowy symbol maksymalizował funkcję wypłaty oceniającą dokładność dokonanego przewidywania.
Reprezentacje używane w programowaniu ewolucyjnym są zwykle dopasowane do domeny problemu. Najczęściej wykorzystywaną reprezentacją jest utworzony z liczb rzeczywistych wektor o stałej długości. Zasadnicza różnica między programowaniem ewolucyjnym a innymi podejściami (GA, GP, ES) polega na tym, że nie zachodzi tu wymiana materiału pomiędzy poszczególnymi członkami populacji. Wykorzystywana jest jedynie mutacja.

</doc>
<doc id="289923" url="https://pl.wikipedia.org/wiki?curid=289923" title="Pablo Garcia">
Pablo Garcia



</doc>
<doc id="289926" url="https://pl.wikipedia.org/wiki?curid=289926" title="Szkło kontaktowe">
Szkło kontaktowe

Szkło kontaktowe – magazyn satyryczno-publicystyczny, emitowany na antenie telewizji TVN24 od 25 stycznia 2005 roku.
W programie omawiane są aktualne wydarzenia polityczne, zwykle w dość luźny i swobodny sposób. Wykorzystuje się w nim zarówno charakterystyczne lub nietypowe wypowiedzi polityków, jak i materiały przygotowane przez redakcję oraz produkcje widzów. Według danych AGB Nielsen Media Research dla portalu Wirtualne Media, średnia oglądalność "Szkła kontaktowego" na przełomie października i listopada 2015 roku wyniosła 500 tys. osób przy udziałach w rynku na poziomie 4,56%.
O kulisach programu opowiada książka napisana przez Grzegorza Miecugowa i Tomasza Sianeckiego zatytułowana "Kontaktowi, czyli szklarze bez kitu". W 2007 roku Newsweek Polska wydał na płytach DVD kolekcję wybranych fragmentów programu.
12 maja 2016 roku, po śmierci Marii Czubaszek, wyemitowano specjalny odcinek programu, w którym wspominano jej osobę. 26 sierpnia 2017 roku zmarł jeden z prowadzących "Szkło kontaktowe", pomysłodawca programu Grzegorz Miecugow. 1 września 2017 roku wyemitowano specjalny odcinek, w którym wspominano jego osobę, natomiast rok później, w pierwszą rocznicę jego śmierci odcinek zatytułowany "Wspominamy Grzegorza Miecugowa", w którym również go wspominano, jednak nie skupiając się na jego dziennikarstwie w Programie Trzecim Polskiego Radia, jak było to za pierwszym razem. W tym odcinku wzięli udział wszyscy prowadzący i komentatorzy "Szkła kontaktowego" oraz goście.
19 stycznia 2022 miała premierę książka Tomasza Jachimka, pod tytułem "No i pogadali. "Szkło Kontaktowe", gdy gasną kamery". Po rozpoczęciu inwazji Rosji na Ukrainę 24 lutego 2022 roku, i rozpoczęcia nadawania na antenie stacji wydania specjalnego, emisja programu została zawieszona. Ostatnie pełne wydanie programu sprzed inwazji zostało wyemitowane 22 lutego, a wznowienie nadawania nastąpiło 12 marca 2022.
Oprawa graficzna.
Od początku programu, czołówka i wygląd studia zmieniały się kilkukrotnie.
Kontrowersje.
W 2010 roku Jarosław Kaczyński ogłosił, że „Szkło kontaktowe” powinno zostać zdjęte z anteny, gdyż zawsze jedna ze stron dyskusji jest atakowana. Według lidera PiS partia ta jest w sposób „wulgarny i obrzydliwy” obrażana przez satyryczne rozmowy.

</doc>
<doc id="289928" url="https://pl.wikipedia.org/wiki?curid=289928" title="Wólka Niedźwiedzka">
Wólka Niedźwiedzka

Wólka Niedźwiedzka (daw. "Wólka Leżajska", "Wólka Niedźwiecka") – wieś w Polsce położona w województwie podkarpackim, w powiecie rzeszowskim, w gminie Sokołów Małopolski. Leży na Płaskowyżu Kolbuszowskim, przy drodze wojewódzkiej nr 875 Leżajsk-Mielec. Od wschodu i południa otoczona jest dużym kompleksem leśnym.
W latach 1975–1998 i w poprzednim podziale administracyjnym po II wojnie światowej miejscowość należała do województwa rzeszowskiego.
Zabytki.
Pierwszy kościół drewniany istniał we wsi przed rokiem 1598 lecz w XVII wieku Tatarzy zrabowali. W 1912 r. zakupiono modrzewiowy kościół z Woli Zarczyckiej. Po przeniesieniu został on poświęcony w 1913 r. pod wezwaniem Najświętszej Maryi Panny Królowej Korony Polskiej. W 1920 dobudowano do kościoła przybudówkę a elewacja została odeskowana, pokrycie dachu wykonano z czerwonej dachówki. W Woli Zarczyckiej zakupiono także trzy ołtarze z drewna lipowego. Obraz Matki Bożej w wielkim ołtarzu zasuwany jest obrazem Przemienienia Pańskiego. Na wyposażeniu kościoła są historyczne "cymbałki ołtarzowe", używane w czasie Podniesienia.
W 1997 r. przeprowadzono remont kościoła, Wymieniono zniszczone elementy konstrukcji, stolarkę okienną i drzwiową a pokrycie dachu zmieniono na blaszane.

</doc>
<doc id="289939" url="https://pl.wikipedia.org/wiki?curid=289939" title="Konstantyn I Grecki">
Konstantyn I Grecki

Konstantyn I (ur. w Atenach, zm. 11 stycznia 1923 w Palermo) – król Grecji w latach 1913–1917 i 1920–1922 z dynastii Glücksburgów, bocznej linii Oldenburgów. Syn Jerzego I i jego żony – Olgi Romanowej.
Życiorys.
Absolwent szkół oficerskich w Atenach i Akademii Wojskowej w Poczdamie. W młodości służył w pruskiej gwardii królewskiej. Obarczony odpowiedzialnością za klęskę Greków w wojnie z Turcją w 1897. W 1909, wskutek przewrotu z Gudi, został zmuszony do odejścia z wojska. W 1911 Elefterios Wenizelos mianował go wodzem naczelnym armii greckiej. Podczas I wojny bałkańskiej wykazał się talentem militarnym, jako naczelny dowódca polowy armii greckiej. Już wtedy ujawniła się skłonność Konstantyna do bardzo wysokiego ryzyka dowódczego i politycznego. W kwestiach strategicznych książę wykonywał jednak, acz niechętnie, rozkazy premiera Elefteriosa Wenizelosa.
Działalność Konstantyna w czasie wojen zapewniła mu znaczną popularność w społeczeństwie w momencie obejmowania tronu. Prasa nadała mu przydomki "Bułgarobójcy" i "Syna Orła".
Po wybuchu I wojny światowej Konstantyn zajął stanowisko proniemieckie, wbrew sympatiom premiera Wenizelosa, zwolennika ententy. Konflikt między monarchą i jego otoczeniem a rządem przeszedł do historii Grecji jako schizma narodowa. 4 września 1915 Wenizelos zapowiedział w parlamencie zaangażowanie się Grecji w wojnę po stronie Ententy, z powodu czego król (mimo poparcia parlamentarnego dla premiera), doprowadził do dymisji rządu. Nowym premierem został reprezentant opcji proniemieckiej Stefanos Skulidis, który w maju 1916 zgodził się przekazać siłom bułgarskim i niemieckim fort Rupel na Strumie. Wielka Brytania i Francja oskarżyły wówczas Grecję o zdradę i dokonały zbrojnej interwencji na wyspach Chios i Korfu oraz w Pireusie. Konstantynowi przedstawiono ultimatum, w którym zażądano od niego zdemobilizowania sił greckich oraz odwołania premiera. Król zgodził się na spełnienie żądań, apelując przy tym do żołnierzy o wierność. Tymczasem 27 września Wenizelos wydał z greckiej Macedonii proklamację nawołującą do nieposłuszeństwa wobec monarchy i sformował rząd tymczasowy, który miał kontynuować jego wcześniejszą politykę. Państwa sprzymierzone, chociaż oficjalnie nie uznały tego gabinetu, zastosowały blokadę Grecji, by wymusić na królu dalsze ustępstwa. W maju 1917 francuski senator Célestin Jonnart, mianowany wysokim komisarzem ds. Grecji, zażądał wprost od monarchy abdykacji. Konstantyn nie ogłosił abdykacji, lecz 13 czerwca 1917 wyjechał do Tarentu, a następnie do Szwajcarii, oddając władzę drugiemu synowi, Aleksandrowi.
Konstantyn I wrócił do władzy po wygranych przez rojalistów wyborach parlamentarnych jesienią 1920, gdy król Aleksander już nie żył. Sukces zwolenników króla był efektem zmęczenia społeczeństwa wojnami oraz poczuciem upokorzenia z powodu otwartego ingerowania Francji i Wielkiej Brytanii w wewnętrzne sprawy Grecji.
Włochy, Francja i Wielka Brytania jednoznacznie opowiedziały się przeciwko powrotowi Konstantyna I, jednak mimo świadomości tego faktu zwolennicy monarchii zorganizowali plebiscyt, którego wyniki zostały następnie sfałszowane na korzyść władcy (według oficjalnych wyników 999960 głosów za jego powrotem przeciw 10383 przeciwko). Wbrew zapewnieniom z kampanii wyborczej, dwór opowiedział się za kontynuowaniem wojny z Turcją do ostatecznego zwycięstwa (zdobycia Konstantynopola). Armia grecka poniosła jednak klęskę. Fakt ten i rewolucja 11 września 1922 wymusiły na Konstantynie ponowną abdykację w 1922. Zmarł w rok później, na emigracji w Palermo.
Małżeństwo i potomstwo.
27 października 1889 roku poślubił Zofię Pruską. Z tego związku urodziło się sześcioro dzieci:

</doc>
<doc id="289941" url="https://pl.wikipedia.org/wiki?curid=289941" title="Czernidłak kołpakowaty">
Czernidłak kołpakowaty

Czernidłak kołpakowaty ("Coprinus comatus" (O.F. Müll.) Pers.) – gatunek grzybów należący do rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Coprinus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1780 Otto Friedrich Müller nadając mu nazwę "Agaricus comatus". Obecną, uznaną przez Index Fungorum nazwę nadał mu w roku 1797 Christian Hendrik Persoon, przenosząc go do rodzaju "Coprinus".
Posiada 25 synonimów. Niektóre z nich:
Nazwę polską podał Franciszek Błoński w 1889 r. W polskim piśmiennictwie mykologicznym gatunek ten opisywany był też jako bedłka kołpak, kołpak, czubajka, kołpaczek, sowa. Inne nazwy potoczne to czernidlak, psia bedłka, psia betka, psi grzyb, mierzwiak&lt;re name=agj&gt;.
Morfologia.
Wysokości 5–10 cm, początkowo cylindryczny, później dzwonkowaty. U dojrzałego owocnika kapelusz promieniście pęka, jego brzeg rozchyla się i unosi i cały kapelusz razem z blaszkami rozpływa się w czarną ciecz. Ma biały kolor i jest włókniście łuskowaty, jedynie czubek ma ochrowy kolor i jest nagi.
W młodym owocniku białe, później różowe, a na koniec czarne, gęste i cienkie.
Wysokość 10–20 cm, grubość 0,8–2 cm. Jest cylindryczny, pusty, łatwo odłamujący się od kapelusza, trochę korzeniasty. Powierzchnia gładka, biała, z ruchomym pierścieniem.
Biały, w kapeluszu cienki i kruchy, w trzonie miękki, włóknisty. Smak nieznaczny, zapach przyjemny, ale niewyraźny.
Czarny. Zarodniki o średnicy 10–15 × 6–8 µm, eliptyczne, gładkie, czarne.
Występowanie i siedlisko.
Występuje na wszystkich kontynentach poza Afryką i Antarktydą. W Polsce jest grzybem bardzo pospolitym.
Występuje dość często w bliskim sąsiedztwie człowieka, w przydomowych ogródkach, trawnikach osiedlowych, nad brzegami rzek, na śmietniskach i innych siedliskach ruderalnych, a także na łąkach, pastwiskach i w lasach. Owocniki wytwarza od kwietnia do listopada.
Znaczenie.
Dobry grzyb jadalny, ale jadalne są tylko zupełnie młode, zamknięte, w całości białe okazy. Starsze owocniki ciemno zabarwione, rozpływają się i nie nadają się do spożycia. Rozkład komórek grzyba w trakcie dojrzewania (autoliza) trwa zaledwie kilka godzin. Z tego też powodu dla celów spożywczych mogą być zbierane tylko bardzo młode kapelusze, bez śladów czernienia. Nadaje się do zup i ciemnych sosów. Ma subtelny smak i delikatny miąższ. Aby zachować oryginalny smak, nie należy dodawać czosnku ani innych mocnych przypraw. Smaczną przystawkę stanowią kapelusze zanurzone w cieście piwnym i przysmażane na tłuszczu.
W niektórych atlasach grzybów podawano dawniej, że grzyb ten jest trujący w połączeniu z alkoholem. Badania naukowe wykazały jednak, że czernidłak kołpakowaty nie zawiera związków chemicznych, które mogłyby być trujące w połączeniu z alkoholem lub blokujące metabolizm alkoholu etylowego.
Gatunki podobne.
Czernidłaka kołpakowatego można pomylić z czernidłakiem pospolitym ("Coprinopsis atramentaria"), który różni się tym, że jego kapelusz jest gładki a kolor szary. To właśnie co najmniej 24 godziny przed i 72 godziny po spożyciu tego gatunku nie można spożywać alkoholu. Oba gatunki mają niemal takie same miejsca występowania.

</doc>
<doc id="289942" url="https://pl.wikipedia.org/wiki?curid=289942" title="Tajemnica bladego konia">
Tajemnica bladego konia

Tajemnica Bladego Konia (ang. "The Pale Horse") – powieść Agathy Christie napisana w 1961 roku. W książce pojawia się Ariadne Oliver, autorka kryminałów, która wystąpiła w kilku innych powieściach Agathy Christie. 
Opis fabuły.
Zostaje zamordowany ksiądz katolicki, ojciec Gorman. Przy zmarłym znaleziono listę nazwisk. Mark Easterbrook, młody pisarz, z zaskoczeniem stwierdza, że trzy z wymienionych osób nie żyją. Podejrzewa, że również pozostałe osoby umarły. Zgony wydają się naturalne, ale Mark zaczyna łączyć sprawę z mieszkankami Much Deeping, które twierdzą, że potrafią zabić na odległość, nie kontaktując się nawet z ofiarą. Wraz ze swoją przyjaciółką, Mark zamierza zbadać sprawę. Postanawia skorzystać z usług kobiet, a Ginger ma grać jego znienawidzoną żonę. Wkrótce dziewczyna zaczyna chorować.
Tytułowy Koń jest nazwą pubu, nawiązującą do Czwartego Jeźdźca Apokalipsy, Śmierci.
Ekranizacja 20 odcinek 5 serii serialu "".

</doc>
<doc id="289948" url="https://pl.wikipedia.org/wiki?curid=289948" title="Studium w szkarłacie">
Studium w szkarłacie

Studium w szkarłacie (ang. "A Study in Scarlet") – powieść autorstwa Arthura Conana Doyle’a napisana w 1886, po raz pierwszy wydana 27 grudnia 1887 w brytyjskim czasopiśmie "Beeton’s Christmas Annual", pierwszy z cyklu utworów, których bohaterem jest detektyw amator Sherlock Holmes. 
Powieść w formie książkowej została wydana po raz pierwszy w 1888.
Polski przekład autorstwa Bronisławy Neufeldówny, pod tytułem "Czerwonym szlakiem", ukazał się w 1903. Tłumaczenie anonimowego autora ukrywającego się pod pseudonimem "E. S.", wydane w 1947, nosiło tytuł "Późna zemsta". Zaś tłumaczenie Tadeusza Everta pod tytułem "Studium w szkarłacie" wydano w 1956.
Fabuła.
Książka jest podzielona na dwie części.
W pierwszej części doktor Watson, weteran wojenny, powraca do Anglii i poznaje ekscentrycznego detektywa amatora, Sherlocka Holmesa. Ponieważ obaj panowie szukają mieszkania, decydują się zamieszkać wspólnie przy 221B Baker Street w Londynie. Wkrótce potem Holmes dostaje list od oficera Scotland Yardu, z prośbą o pomoc w rozwikłaniu zagadki morderstwa Enocha Drebbera. Denat jest elegancko ubrany, ma w kieszeniach pieniądze i złoty zegarek, co wyklucza napad rabunkowy. Zwłoki znaleziono w pustym domu, na ciele brak obrażeń, tym większą zagadkę stanowi napis "rache" (niem. "zemsta") uczyniony krwią na ścianie.
Na pytanie o przyczynę zgonu, Holmes odpowiada: trucizna. Sprawcą, sądząc po rozstawie kół pojazdu, którym przywieziono Drebbera do owego domu, jest jakiś dorożkarz.
Inspektor Lestrade o morderstwo podejrzewa Józefa Stangersona, sekretarza ofiary, zaś inspektor Gregson obwinia o to Artura Charpentiera, Drebber bowiem natarczywie zalecał się był do jego siostry. Obaj policjanci są w błędzie – mówi Holmes. Wkrótce Strangerson zostaje zabity nożem, zaś Charpentier ma alibi, w tym czasie był w areszcie podejrzany o zabicie Drebbera.
Sherlock Holmes ustala tożsamość zabójcy i zastawia na niego pułapkę.
Druga część książki opisuje historię życia zabójcy oraz motywy, które nim kierowały.
W zakończeniu sukces w wyjaśnieniu sprawy prasa przypisuje obu inspektorom. Watson postanawia ujawnić prawdę, w tym celu opisuje ją. Tak rozpoczyna się długotrwała przyjaźń Holmesa i Watsona.
Nawiązania.
Do powieści "Studium w szkarłacie" oraz postaci Sherlocka Holmesa i doktora Watsona nawiązuje opowiadanie Neila Gaimana "Studium w szmaragdzie" (wyd. w zbiorze "Rzeczy ulotne").

</doc>
<doc id="289950" url="https://pl.wikipedia.org/wiki?curid=289950" title="Karel Bruckner">
Karel Bruckner



</doc>
<doc id="289952" url="https://pl.wikipedia.org/wiki?curid=289952" title="AFK">
AFK



</doc>
<doc id="289955" url="https://pl.wikipedia.org/wiki?curid=289955" title="Komisje Senatu">
Komisje Senatu



</doc>
<doc id="289957" url="https://pl.wikipedia.org/wiki?curid=289957" title="Hymn Angoli">
Hymn Angoli

Angola Avante ("Naprzód, Angolo") – hymn państwowy Angoli. 
Hymn obowiązuje od czasu uzyskania niepodległości Angoli od Portugalii w 1975. Słowa napisał Manuel Rui Alves Monteiro, a muzykę skomponował Rui Alberto Vieira Dias Mingao.

</doc>
<doc id="289958" url="https://pl.wikipedia.org/wiki?curid=289958" title="Harlan Coben">
Harlan Coben

Harlan Coben (ur. 4 stycznia 1962 w Newark w stanie New Jersey) – amerykański pisarz, autor powieści kryminalnych.
Życie osobiste.
Harlan Coben urodził się w żydowskiej rodzinie w Newark. Tu wychowywał się i uczęszczał do szkoły w Livingston, w stanie New Jersey. Podczas nauki w należał do bractwa Psi Upsilon. W tym samym czasie jego członkiem był również Dan Brown, autor "Kodu Leonarda da Vinci". Obaj autorzy są dobrymi przyjaciółmi. Po uzyskaniu dyplomu z politologii Coben pracował w branży turystycznej, w firmie, która należała do jego dziadka.
Obecnie mieszka w New Jersey, wraz z żoną Anne Armstrong-Coben (lekarzem pediatrą) i czwórką dzieci.
Kariera.
Jako jedyny współczesny autor otrzymał trzy najbardziej prestiżowe nagrody literackie przyznawane w kategorii powieści kryminalnej: Anthony Award, Barry Award i najważniejszą, jaką jest Edgar Award. Ponadto pisarz został także uhonorowany nagrodą Premio . Jest to wyróżnienie przyznawane przez wydawnictwo RBA z siedzibą w Barcelonie.
Harlan Coben został uhonorowany nagrodami z różnych części świata. Odznaczony został przez burmistrza Paryża Medalem Honorowym Vermeila za zasługi dla kultury i społeczeństwa. Otrzymał także nagrodę , która przyznawana jest przez czytelników magazynu „Elle”. Natomiast w Anglii zdobył CWA/ITV3 Bestseller Dagger – nagrodę dla ulubionego pisarza kryminałów.
Ponadto Harlan Coben jest członkiem New England Basketball Hall of Fame od czasów nauki w Amherst College. Natomiast w 2013 roku został wprowadzony do Hall of Excellence, należącej do .
Twórczość.
Coben był na ostatnim roku w college’u, kiedy uświadomił sobie, że chce pisać. W jego powieściach często pojawiają się nierozwiązane bądź niedokończone sprawy z przeszłości (takie jak morderstwa, tragiczne wypadki etc.) oraz wielokrotne zwroty akcji. W książkach Cobena fabuła toczy się w stanach Nowy Jork i New Jersey.
Warto także nadmienić, że Harlan Coben jest autorem felietonów i esejów publikowanych na łamach takich czasopism jak „New York Times”, „Parade Magazine” i „Bloomberg Views”.
Filmografia.
Adaptacje powieści.
Reżyseria: Guillaume Canet
Kraj produkcji: Francja
Reżyseria: Sydney Gallonde
Kraj produkcji: Francja
Reżyseria: Sydney Gallonde
Kraj produkcji: Francja
Reżyseria: Daniel O’Hara, Hannah Quinn
Kraj produkcji: Wielka Brytania
Reżyseria: Leszek Dawid, Bartosz Konopka
Kraj produkcji: Polska
Reżyseria: Oriol Paulo
Kraj produkcji: Hiszpania
Reżyseria: Juan Carlos Medina
Kraj produkcji: Francja
Reżyseria: Daniel O’Hara, Lindy Heymann
Kraj produkcji: Wielka Brytania
Reżyseria: Michał Gazda, Bartosz Konopka
Kraj produkcji: Polska
Inne.
Harlan Coben jest także autorem scenariuszy do seriali. Dotychczas powstały dwie produkcje zrealizowane według scenariuszy jego autorstwa:

</doc>
<doc id="289960" url="https://pl.wikipedia.org/wiki?curid=289960" title="Komisja Mniejszości Narodowych i Etnicznych">
Komisja Mniejszości Narodowych i Etnicznych

Komisja Mniejszości Narodowych i Etnicznych (skrót MNE) – stała komisja sejmowa zajmująca się sprawami związanymi z utrzymaniem dziedzictwa kulturowego mniejszości narodowych, etnicznych i językowych oraz ochrony ich praw. 
Najważniejsze z działań komisji po 1989 to przyjęcie w 2005 ustawy o mniejszościach narodowych i etnicznych, która uregulowała prawnie status ich przedstawicieli w Polsce.

</doc>
<doc id="289961" url="https://pl.wikipedia.org/wiki?curid=289961" title="Andreas Küttel">
Andreas Küttel

Andreas Küttel (ur. 25 kwietnia 1979 w Einsiedeln) – szwajcarski skoczek narciarski, mistrz świata (2009).
Życiorys.
Pierwsze lata kariery.
Na nartach zaczął skakać w wieku siedmiu lat. W 1995 zadebiutował w Pucharze Świata, zajmując 23. miejsce w zawodach w Lillehammer i tym samym zdobywając pierwsze punkty PŚ. Najlepsze rezultaty Szwajcara w sezonie 1995/1996 to m.in. 6. miejsce w konkursach Pucharu Świata w Planicy i 4. w Chamonix, oraz brązowy medal na mistrzostwach świata juniorów w Asiago. W sezonach 1996/1997 oraz 1997/1998 sporadycznie startował w Pucharze Świata, nie zdobywając punktów. W sezonie 1998/1999 punktował w Engelbergu oraz w słabo obsadzonych konkursach japońskich. Rok później po raz pierwszy od czterech lat znalazł się w czołowej „15” konkursu Pucharu Świata, zajmując 13. miejsce w Iron Mountain. Poza tym konkursem punktował jeszcze dwukrotnie. W sezonie 2000/2001 start w Turnieju Czterech Skoczni zakończył na 24. pozycji, zajmując 7. miejsce w Innsbrucku, co było jego najlepszym wynikiem w Pucharze Świata od prawie pięciu lat. Podczas mistrzostw świata w Lahti zajął 11. miejsce na skoczni K-90.
W sezonie 2001/2002 wielokrotnie punktował w Pucharze Świata, zajmując m.in. 9. lokatę w Villach. Najlepszy występ w sezonie zanotował podczas igrzysk olimpijskich w Salt Lake City, gdzie na skoczni K-120 zajął szóste miejsce. W kolejnym sezonie zdobył punkty tylko w trzech konkursach, a na mistrzostwach świata w Val di Fiemme był poza „30” na obydwu skoczniach.
Awans do światowej czołówki.
W sezonie 2003/2004 po raz pierwszy w karierze stanął na podium zawodów pucharowych – miało to miejsce 11 stycznia 2004 na skoczni w Libercu, gdzie zajął 3. lokatę. Dzień wcześniej na tej samej skoczni był 5. i były to jego dwa najlepsze występy w sezonie. W sezonie 2004/2005 wywalczył drugie podium w karierze – na skoczni w Willingen (ponownie 3. lokata). Najlepsze wyniki osiągnął w sezonie 2005/2006. Od początku sezonu plasował się w czołówkach poszczególnych konkursów, 3 grudnia 2005 w Lillehammer odniósł pierwsze zwycięstwo w karierze, a uczynił to w swoim 11 sezonie startów w Pucharze Świata. Na igrzyskach w Turynie powtórzył wynik z Salt Lake City na skoczni dużej (ponownie 6. miejsce), a na K-90 był piąty. W klasyfikacji końcowej Pucharu Świata zajął 3. miejsce.
W kolejnych dwóch sezonach notował po jednym zwycięstwie – 1 stycznia 2007 w Garmisch-Partenkirchen (sezon 2006/2007) oraz 23 grudnia 2007 w Engelbergu (2007/2008). W sezonie 2008/2009 ani raz nie stanął na podium Pucharu Świata, lecz 27 lutego 2009 zdobył złoty medal mistrzostw świata w Libercu na dużej skoczni. Miało to miejsce na tej samej skoczni, na której 5 lat wcześniej po raz pierwszy w karierze stanął na podium zawodów Pucharu Świata.
3 marca 2011 podczas mistrzostw świata zakończył karierę zajmując 43. miejsce na skoczni Holmenkollbakken.
Po zakończeniu kariery sportowej.
W 2017 roku obronił doktorat na temat sportowców i jego życia po karierze. Potem rozpoczął pracę w Syddansk Universitets.
Życie prywatne.
9 lipca 2009 wziął ślub cywilny z Polką – Dorotą Pawłowską. Para doczekała się dziecka, którego ojcem chrzestnym został rodak Andreasa, będący także skoczkiem – Simon Ammann. 3 lipca 2010 para wzięła ślub kościelny w toruńskim kościele pod wezwaniem świętych Piotra i Pawła. Od 2011 roku para mieszka w Danii.
Puchar Świata.
Miejsca w poszczególnych konkursach drużynowych Pucharu Świata.
W sezonach 1993/1994–2000/2001 obowiązywała inna punktacja za konkurs Pucharu Świata.
Letnie Grand Prix.
Miejsca w poszczególnych konkursach indywidualnych LGP.
W 1994 i 1995 roku sumowano punkty za wszystkie skoki (tak jak np. w TCS)
Miejsca w poszczególnych konkursach drużynowych LGP.
Do sezonu 2000 obowiązywały inne punktacje za konkurs.

</doc>
<doc id="289964" url="https://pl.wikipedia.org/wiki?curid=289964" title="This">
This



</doc>
<doc id="289966" url="https://pl.wikipedia.org/wiki?curid=289966" title="This (programowanie obiektowe)">
This (programowanie obiektowe)

this – słowo kluczowe odnoszące się w niestatycznych metodach klasy do obiektu na rzecz którego dana metoda została wywołana.
W Smalltalku zamiast this używane jest słowo kluczowe self.
Zależnie od użytego języka, this jest interpretowane jako:
Użycie "this".
Sytuacje w których użycie this jest niezbędne:
 class Wektor {
 public:
 Wektor&amp; operator = ( const Wektor&amp; wzorzec ) {
 x = wzorzec.x;
 y = wzorzec.y;
 return *this; // zwrócenie referencji
 private:
 double x;
 double y;
 /* ... */
 class Wektor {
 private double x;
 private double y;
 public Wektor( double x , double y ) {
 this.x = x; // rozróżnienie parametrów formalnych konstruktora od zmiennych w klasie
 this.y = y;
 
 class Person {
 private String name;
 private Date dateOfBirth;
 public Person( String name ) {
 this( name , new Date() ); // Wywołanie innego konstruktora w klasie.
 
 public Person( String name , Date dateOfBirth ) {
 this.name = name;
 this.dateOfBirth = dateOfBirth;
 
Podczas tworzenia obiektu przy użyciu jednoargumentowego (np.: codice_1) konstruktora spowoduje wywołanie z jego wnętrza konstruktora dwuargumentowego w którym to pola w klasie są docelowo ustawiane.
"this" a konwencja nazewnicza.
Jednym z popularnych sposobów wyróżnienia pola w klasie od zmiennej lokalnej w metodzie jest użycie przedrostka "m_" w nazwie zmiennej np: codice_2, codice_3. Przedrostek ten pochodzi od angielskiego "member" czyli członek (w tym wypadku członek klasy). Technika ta wymusza aby każde pole w klasie rozpoczynało się od "m_" co w zależności od środowiska pracy może być uciążliwe np. podczas sortowania po nazwie. Alternatywą dla tego sposobu oznaczania członków klasy jest użycie "this" - nawet wtedy, gdy nie jest to konieczne. Pozwala to posiadać nazwy zmiennych zgodne z zamierzeniami np.: codice_4 czy codice_5 a ich użycie w kodzie będzie wyglądało odpowiednio: codice_6 i codice_7.
"Samobójstwo" obiektu.
W C++ this jest interpretowany jako wskaźnik. Z tego powodu możliwa jest konstrukcja, w której obiekt "popełnia samobójstwo". Realizuje się to poprzez wywołanie codice_8 w ciele metody obiektu:
 class Samobojca {
 private int dana;
 public void zabijSie() {
 dana = 1; // ok
 delete this;
 // dana = 2; // błąd, obiekt juz nie istnieje
Aby mechanizm samobójstwa zadziałał bez błędów obiekt musi być stworzony na stercie, czyli inaczej mówiąc przy użyciu operatora codice_9. Należy również pamiętać, że od momentu wykonania codice_8, obiekt przestaje istnieć i wszelkie odwołania do pól obiektu spowodują naruszenie ochrony pamięci.
Z praktycznego punktu widzenia "samobójstwo obiektu" jest stosunkowo rzadko spotykane a używanie tego mechanizmu świadczy o błędzie w koncepcji programu.

</doc>
<doc id="289969" url="https://pl.wikipedia.org/wiki?curid=289969" title="Komisja Obrony Narodowej (Sejm)">
Komisja Obrony Narodowej (Sejm)

Komisja Obrony Narodowej (skrót: "OBN") jest kolejną z 26 stałych komisji sejmowych. Do zakresu jej zadań należą sprawy obrony państwa, dotyczące zwłaszcza działalności sił zbrojnych, systemu oraz funkcjonowania obrony terytorialnej kraju i obrony cywilnej, wykonywania obowiązków w dziedzinie umacniania obronności przez organy państwowe i przedsiębiorstwa państwowe, organizacje spółdzielcze i społeczne oraz przez obywateli, a także sprawy zakład przemysłu obronnego.
Sejm IX kadencji.
OBN w Sejmie IX kadencji składa się z 38 posłów.
Sejm VIII kadencji.
Komisja Obrony Narodowej w Sejmie VIII kadencji składa się z 37 posłów. Komisja została powołana 16 listopada 2015 roku. Tego samego dnia został wybrany jej przewodniczący. Na pierwszym posiedzeniu wybrano także wiceprzewodniczących komisji. Zgodnie ze wcześniejszymi ustaleniami powołano 3 wiceprzewodniczących. 

</doc>
<doc id="289970" url="https://pl.wikipedia.org/wiki?curid=289970" title="Net24">
Net24

Net24 – usługa Netii oparta na technologii ADSL/ADSL2 umożliwiająca szerokopasmowy stały dostęp do Internetu.
Odpowiednik Neostrady oferowanej przez TP.
Warianty usługi.
Od 14 kwietnia 2011 r. usługa Net24 została zastąpiona ofertą bez limitów szybkości rozumianą jako maksymalną możliwą szybkość oferowaną na danym łączy. Usługa świadczona na liniach telefonicznych (TP) (BSA, LLU), sieci własnej. Jest oferowana dla klientów własnych oraz (TP) korzystających z analogowych linii telefonicznych.
Aktualna oferta zawiera tylko jedną opcję:
Net24 charakteryzuje się brakiem limitu przesyłu danych. Adres IP jest co 72 godziny zmieniany przy odświeżaniu dzierżawy DHCP. Czas jest liczony od momentu zalogowania.
Usługa Net24 może być również świadczona na łączach bezprzewodowych działających w technologii WiMAX (do 1Mbit/s).
Dla klientów biznesowych Netia oferuje podobną usługę BiznesNet24.
Usługi dodatkowe.
Każdy użytkownik Net24 otrzymuje również:
Sprzęt.
W odróżnieniu od Neostrady usługa Net24 może być instalowana na liniach ISDN.
Obecnie dla usługi Net24 oferowane są modemy USB:
Z usługą Net24 mogą współpracować również modemo-routery ADSL obsługujące PPPoE lub PPPoA
W zależności od typu linii telefonicznej pracujące według:
Parametry konfiguracyjne usługi NET24.
Na linii telefonicznej Netii:
Na linii telefonicznej TP (Bitstream):
Aktywacja usługi:
W celu aktywowania usługi przy pierwszym połączeniu routera należy wprowadzić w konfiguracji parametry rejestracyjne:
lub
Po połączeniu z internetem należy przejść do strony aktywacyjnej.
Po odnalezieniu na stronie opcji "Aktywacja usługi dostępu do internetu", użytkownik wprowadza w zależności od typu usługi odpowiednie dane, na przykład w przypadku usługi bitstream jest to numer umowy i sześciocyfrowy kod aktywacyjny. Klient uzyskuje w ten sposób swoje ostateczne dane: nazwę użytkownika - inaczej login, oraz hasło.
Po aktywowaniu usługi na stronie Netii i otrzymaniu indywidualnej nazwy użytkownika i hasła, należy wprowadzić nowe dane do konfiguracji routera.
Adresy serwerów DNS:
Bieżące DNSy Netii (info z dn. 14.04.2011)

</doc>
<doc id="289972" url="https://pl.wikipedia.org/wiki?curid=289972" title="Rapture of the Deep">
Rapture of the Deep

Rapture of the Deep – osiemnasty studyjny album grupy Deep Purple wydany 1 listopada 2005 r.
Jest czwartym studyjnym albumem po dołączeniu do zespołu Steve’ego Morse’a w roku 1994 i zarazem drugim albumem weterana klawiatury Dona Aireya.
Producentem albumu jest Mike Bradford, który również wyprodukował poprzedni album "Bananas".
Lista utworów.
Wszystkie, z wyjątkiem opisanych skomponowali Ian Gillan, Steve Morse, Roger Glover, Don Airey i Ian Paice.
Specjalna edycja (wydanie czerwiec 2006).
CD 2.
Utwory „live” zarejestrowano 10 października 2005 w londyńskiej Hard Rock Cafe

</doc>
<doc id="289973" url="https://pl.wikipedia.org/wiki?curid=289973" title="Komisja Ochrony Środowiska, Zasobów Naturalnych i Leśnictwa">
Komisja Ochrony Środowiska, Zasobów Naturalnych i Leśnictwa

Komisja Ochrony Środowiska, Zasobów Naturalnych i Leśnictwa (skrót: "OSZ") wchodzi w skład stałych komisji sejmowych. Zakres jej zadań obejmuje sprawy ochrony i kształtowania środowiska oraz ochrony jego nieodnawialnych zasobów, gospodarki wodnej, dróg wodnych śródlądowych, meteorologii, hydrologii, geologii oraz leśnictwa i gospodarki leśnej.
Skład Komisji.
OSZ jest zaliczana do komisji dużych. W Sejmie IX kadencji liczy 39 posłów. Komisja została powołana 13 listopada 2019 roku.

</doc>
<doc id="289974" url="https://pl.wikipedia.org/wiki?curid=289974" title="Mięsak Kaposiego">
Mięsak Kaposiego

Mięsak Kaposiego – mięsak tkanek miękkich pochodzenia naczyniowego zaliczany do nowotworów o granicznej złośliwości rzadko przerzutujących. Klinicznie wyróżnia się postać klasyczną dotyczącą starszych mężczyzn regionu basenu Morza Śródziemnego oraz – w Europie Środkowej – postać związaną z AIDS, postać endemiczną występującą w Afryce Środkowej i Wschodniej oraz postać jatrogenną związaną z immunosupresją. Choroba przebiega w trzech stadiach, początkowo zmiany nowotworowe przybierają formę czerwononiebieskich, fioletowych, ciemnobrązowych plamek przekształcających się w blaszki, a następnie w guzki.
Rozpoznanie mięsaka Kaposiego często jest stawiane na podstawie charakterystycznego obrazu klinicznego, ale ostateczne rozpoznanie wymaga badania histopatologicznego materiału pobranego drogą biopsji.
Leczenie mięsaka Kaposiego ma na celu poprawę i kontrolę objawów wywoływanych przez chorobę oraz zapobiegnięcie progresji nowotworu. W leczeniu miejscowym stosuje się metody chirurgiczne oraz radioterapię. W przypadku szybkiej progresji choroby czy zajęcia narządów wewnętrznych stosuje się chemioterapię opartą na liposomalnej doksorubicynie lub taksanach. U chorych z postacią związaną z AIDS konieczne jest wdrożenie intensywnej terapii antyretrowirusowej (HAART).
Postacie kliniczne mięsaka Kaposiego.
Wyróżnia się cztery postacie kliniczno-epidemiologiczne choroby: postać klasyczną, postać związaną z AIDS, postać endemiczną i postać jatrogenną.
Postać klasyczna (sporadyczna, przewlekła).
Postać klasyczna mięsaka Kaposiego w zdecydowanej większości przypadków dotyczy starszych mężczyzn, głównie w szóstej i siódmej dekadzie życia. Występuje 10–15 razy częściej u mężczyzn niż u kobiet. Choroba najczęściej występuje u Żydów Aszkenazyjskich w Europie Środkowej oraz w regionie basenu Morza Śródziemnego.
Choroba początkowo manifestuje się jako liczne, drobne zmiany skórne pojawiające się w dystalnej części kończyn dolnych. Czasem zmiany są obecne w obrębie dystalnej części kończyn górnych, a rzadko wyłącznie w obrębie trzewi bez obecności zmian skórnych. Zmiany przybierają formę fioletowych, czerwononiebieskich lub ciemnobrązowych plamek, blaszek czy grudek. Zmiany mogą ulegać owrzodzeniu, może występować obrzęk zajętej kończyny. Wielkość zmian ulega powolnemu powiększaniu, następnie zlewaniu, również liczba zmian ulega zwiększeniu poprzez proksymalne szerzenie się choroby. Typowo przebieg choroby jest powolny i indolentny. Rzadziej obserwuje się postać o piorunującym przebiegu z szybkim rozwojem rozsianych zmian w obrębie skóry, błon śluzowych i narządów wewnętrznych. Postaci klasycznej towarzyszy zwiększone ryzyko współwystępowania drugiego niezależnego nowotworu.
Postać związana z AIDS (epidemiczna).
Zespół nabytego niedoboru odporności (AIDS) spowodowany przez zakażenie HIV wiąże się ze znacznym upośledzeniem odporności i w konsekwencji zakażeniami oportunistycznymi oraz zwiększonym ryzykiem rozwoju nowotworów. Historycznie, przed opracowaniem intensywnej terapii antyretrowirusowej (HAART), w przebiegu AIDS 30% chorych rozwijało mięsaka Kaposiego. Mięsak Kaposiego jest wczesnym objawem AIDS (chorobą wskaźnikową) i u 30% chorych na AIDS jest pierwszą manifestacją tego zespołu.
Ryzyko rozwoju mięsaka Kaposiego jest większe u homoseksualnych mężczyzn niż w innych populacjach kluczowych. Szacuje się, że 40–50% homoseksualnych zakażonych mężczyzn rozwija mięsaka Kaposiego, podczas gdy w pozostałych grupach epidemiologicznych takie ryzyko nie przekracza 5%, a u chorych zakażonych drogą transfuzji skażonej krwi choroba jest wyjątkowo rzadka. Ocenia się, że AIDS aż 20 000 razy zwiększa ryzyko zachorowania na mięsaka Kaposiego.
Postać typowo manifestuje się poprzez obecność licznych, drobnych, różowych plamek, które następnie przybierają formę niebiesko-fioletowych grudek. Zmiany mogą występować w dowolnej lokalizacji skóry, błon śluzowych oraz narządów wewnętrznych. W badaniach autopsyjnych w mięsaku Kaposiego związanym z AIDS najczęstszymi lokalizacjami narządowymi były węzły chłonne (72%), płuca (51%), przewód pokarmowy (48%), wątroba (34%) oraz śledziona (27%). Ponadto w obrazie choroby obok zmian typowych dla mięsaka Kaposiego występują zakażenia oportunistyczne oraz inne choroby typowe dla AIDS.
Postać endemiczna.
Postać endemiczna występuje w Afryce Środkowej i Wschodniej. Postać dotyczy osób młodszych niż postać klasyczna, występuje głównie u mężczyzn w młodym i średnim wieku oraz u dzieci. Obecnie wobec pandemii zakażenia HIV w Afryce postać jest trudna do odróżnienia od postaci związanej z zakażeniem HIV. Wyróżnia się kilka wariantów postaci endemicznej: łagodna węzłowa, agresywna lokalnie, rozsiana oraz dziecięca z limfadenopatią. Warianty mogą przypominać postać klasyczną albo progresję postaci związanej z HIV. Postać dziecięca charakteryzuje się zajęciem węzłów chłonnych, czasem ślinianek, zwykle bez lub wyłącznie z niewielkimi zmianami skórnymi. Z postacią endemiczną wiąże się zwiększone ryzyko występowania nowotworów limfoproliferacyjnych.
Postać jatrogenna.
Postać jatrogenna jest powikłaniem immunosupresji koniecznej u biorców przeszczepów narządów litych. Przeszczep wiąże się z 400–500-krotnym zwiększeniem ryzyka rozwoju mięsaka Kaposiego. Przebieg jatrogennego mięsaka Kaposiego jest zróżnicowany. Choroba może obejmować rozsiane zajęcie skóry, błon śluzowych oraz narządów wewnętrznych. W większości przypadków choroba wiąże się z reaktywacją zakażenia wirusem mięsaka Kaposiego (KSHV, HHV-8).
Epidemiologia.
Mięsak Kaposiego w populacji światowej nie jest częstym nowotworem. W 2012 roku na całym świecie rozpoznano blisko 44 000 nowych przypadków mięsaka Kaposiego i zanotowano niemal 27 000 zgonów. W krajach rozwiniętych stwierdzono jedynie 3300 przypadków chorych. Aż 85% przypadków rozpoznano w Afryce. Stwierdza się dwukrotnie wyższą zapadalność na ten nowotwór u mężczyzn niż u kobiet. W badaniu RARECARE roczna zapadalność na mięsaka Kaposiego w Europie wynosiła 0,3 na 100 000, ale w Europie Południowej była ona większa i wynosiła ona 0,8 na 100 000. W Polsce w 2010 roku zanotowano 22 przypadki tego nowotworu u mężczyzn i 9 przypadków u kobiet.
Cztery postacie kliniczne znacznie różnią się pod względem epidemiologii. Postać klasyczna jest stosunkowo rzadką chorobą. Występuje głównie u mężczyzn w średnim i starszym wieku, pomiędzy 50. a 80. rokiem życia, szczyt zapadalności przypada na szóstą i siódmą dekadę życia. Występuje 10–15 razy częściej u mężczyzn niż u kobiet. Choroba jest rozpowszechniona w niektórych częściach świata i najczęściej występuje przede wszystkim u Żydów Aszkenazyjskich w Europie Środkowej oraz w regionie basenu Morza Śródziemnego. Postać klasyczna mięsaka Kaposiego najbardziej jest rozpowszechniona we Włoszech, Grecji, Turcji i Izraelu. Zapadalność na postać klasyczną w basenie Morza Śródziemnego jest dziesięciokrotnie wyższa niż w Stanach Zjednoczonych. We Włoszech zapadalność u mężczyzn jest oceniana na 1,0 przypadek na 100 000, przy czym na Sardynii zapadalność była znacznie większa i wynosiła 4,7 na 100 000, z kolei w Izraelu zapadalność u mężczyzn wynosi około 2,07 przypadków na 100 000.
Mięsak Kaposiego wraz z chłoniakami nieziarniczymi należy do najczęstszych nowotworów związanych z AIDS i około 30% nieleczonych chorych zakażonych HIV rozwija tego mięsaka. Przed pandemią zakażenia HIV mięsak Kaposiego, poza obszarami basenu Morza Śródziemnego, Europy Wschodniej oraz Afryki Subsaharyjskiej był bardzo rzadką chorobą. Pandemia AIDS znacząco wpłynęła na epidemiologię mięsaka Kaposiego, wielokrotnie zwiększając częstość jego występowania w częściach świata o wysokiej zapadalności na HIV i występowania AIDS. W regionach typowych dla postaci klasycznej, takich jak Włochy, u osób poniżej 50. roku życia zaobserwowano kilkukrotne zwiększenie zapadalności na mięsaka Kaposiego, z kolei u osób powyżej 50. roku życia nie stwierdzono istotnej zmiany zapadalności. Od lat 80. do połowy lat 90. w związku ze wzrostem liczby przypadków AIDS obserwowano systematyczny wzrost zapadalności na mięsaka Kaposiego i na te lata przypadał szczyt zapadalności na ten nowotwór. Wprowadzenie do leczenia AIDS skutecznej terapii antyretrowirusowej w latach 90. spowodowało znaczne zmniejszenie zapadalności na mięsaka Kaposiego i pomogło obniżyć liczbę nowych przypadków o 60–70%. W badaniu z 2003 roku opisano spadek zapadalności na mięsaka Kaposiego z 30 rozpoznań na 1000 osobo-lat do 0,03 na 1000 osobo-lat.
Postać endemiczna występuje w Afryce Subsaharyjskiej, choroba pojawia się u mężczyzn w młodym i średnim wieku oraz u dzieci. Częstość występowania postaci jatrogennej zależy od rozpowszechnienia zakażenia KSHV (HHV-8) i najczęściej jest rozpoznawana w obrębie Afryki Subsaharyjskiej, basenu Morza Śródziemnego oraz Karaibów.
Obraz kliniczny.
Mięsak Kaposiego objawia się wieloogniskowymi zmianami w obrębie skóry, może również pojawiać się w zakresie błon śluzowych, węzłów chłonnych oraz narządów wewnętrznych.
Choroba może przybrać przebieg od postaci indolentnej i ograniczonej do jednej lokalizacji skórnej do agresywnej, szybko postępującej z rozsianymi zmianami skórnymi i zajęciem trzewi. Początkowo zmiany skórne mogą przybierać formę czerwononiebieskich, fioletowych, ciemnobrązowych plamek, które następnie ulegają przekształceniu w grudki, guzki lub blaszki. Zmiany wykazują zróżnicowaną wielkość i morfologię. W postaci klasycznej drobne zmiany skórne są zlokalizowane w dystalnej części kończyn dolnych, z kolei w postaci związanej z AIDS zmiany są drobne, mogą pojawiać się w dowolnej lokalizacji, zajmując błony śluzowe i nierzadko również narządy wewnętrzne. Guzki wykazują tendencję do kopulastego powiększania się. Zmiany mogą ulegać owrzodzeniu, mogą prezentować wyraźny wzrost egzofityczny, przypominając róg skórny, naciekać niżej położone tkanki oraz powodować obrzęk limfatyczny.
W pozaskórnym mięsaku Kaposiego zmiany obserwuje się w obrębie błon śluzowych, w narządach wewnętrznych oraz węzłach chłonnych. Zmiany narządowe najczęściej stwierdza się w przewodzie pokarmowym, wątrobie, płucach oraz sercu, ale mogą występować w dowolnej lokalizacji. Zajęcie narządów wewnętrznych oraz węzłów chłonnych może przebiegać bez obecności choroby w zakresie skóry.
Zmiany w obrębie głowy i szyi przed pandemią AIDS były rzadkie. Obecnie zmiany w obrębie skóry i błon śluzowych okolicy głowy i szyi dotyczą przede wszystkim chorych na AIDS, u których jest to jedna z najczęstszych lokalizacji zmian w przebiegu mięsaka Kaposiego. U blisko 70% chorych na mięsaka Kaposiego związanego z AIDS stwierdza się wykwity w zakresie skóry twarzy, skalpu i szyi, a u blisko 60% w obrębie jamy ustnej, jamy nosowej, gardła i krtani. U 13% stwierdza się powiększone węzły chłonne tej okolicy. Rzadko stwierdza się zmiany w spojówkach, gruczołach łzowych, śliniankach, migdałkach i mięśniu żwaczu. Zmiany zwykle są bezobjawowe, ale mogą powodować ból, krwawienie, ulegać owrzodzeniu, wtórnym zakażeniom oraz wywoływać objawy poprzez ucisk innych struktur.
Zajęcie przewodu pokarmowego jest najczęstszą lokalizacją narządową mięsaka Kaposiego. Zmiany mogą pojawiać się w dowolnym odcinku układu pokarmowego, choć najczęściej stwierdza się je w dwunastnicy. Mięsak może przebiegać bezobjawowo, ale może doprowadzić do krwawienia z przewodu pokarmowego, nudności, wymiotów, niedrożności przewodu pokarmowego, niedrożności dróg żółciowych, wgłobienia, perforacji, utraty masy ciała, biegunki i enteropatii z utratą białek. Zmiany w wątrobie i śledzionie mogą prowadzić do powiększenia wątroby i śledziony.
Zmiany w obrębie układu oddechowego, w tym płuc, manifestują się kaszlem, krwiopluciem, krwotokiem, dusznością, bólem w klatce piersiowej oraz gorączką. Zajęcie płuc stanowi istotną przyczynę zgonów w następstwie zniszczenia miąższu płuc i niewydolności oddechowej, zamknięcia dróg oddechowych lub krwotoku, najczęściej w konsekwencji powikłań infekcyjnych wtórnych do zmian w drogach oddechowych. Obecność zmian w opłucnej może być przyczyną wysięku do jamy opłucnej.
Zmiany w sercu, pomimo że dotyczą 28% chorych z mięsakiem Kaposiego związanego z AIDS, rzadko są na tyle rozległe, by powodować objawy kliniczne.
Histopatologia.
Makroskopowo zmiany przyjmują formę niebieskoczerwonych plamek, przekształcających się w grudki, guzki lub blaszki. Wielkość zmian waha się od kilku milimetrów do kilku centymetrów.
Obraz mikroskopowy wszystkich typów klinicznych mięsaka Kaposiego nie różni się. Guz jest zbudowany z dobrze wykształconych przestrzeni naczyniowych oraz komórek śródbłonka pozostających w różnych wzajemnych proporcjach. Okres plamisty, tarczkowy i guzkowy stanowią pewny następujący po sobie ciąg zmian morfologicznych i w większych bioptatach poszczególne etapy mogą współwystępować ze sobą.
Okres plamisty jest najwcześniejszym stadium rozwoju mięsaka Kaposiego. W obrazie mikroskopowym charakterystyczna jest obecność proliferacji nieprawidłowych drobnych naczyń wokół większych ektatycznych naczyń lub w pobliżu przydatków skóry. Zmiany występują w górnej części skóry właściwej, mogą sięgać do warstwy siatkowatej skóry właściwej. Przestrzenie naczyniowe cechują się nieregularnym, postrzępionym lub szczelinowatym światłem. Wyścielające przestrzenie naczyniowe komórki są spłaszczone lub bardziej owalne z niewielką atypią. Wcześniej istniejące natywne naczynia mogą być wpuklone do światła ektatycznych nowotworowych naczyń. Może być widoczny naciek z limfocytów i komórek plazmatycznych, wynaczynione erytrocyty oraz makrofagi przeładowane hemosyderyną.
Okres tarczkowy jest następstwem wzrostu prowadzącego do uniesienia zmiany. Zmiany widoczne w etapie plamki stają się bardziej zaznaczone. Naciek mięsaka jest bardziej rozlany. W tym etapie mięsak obejmuje całą grubość skóry właściwej i może sięgać do tkanki podskórnej. Proliferacja naczyń z obecnością postrzępionych przestrzeni naczyniowych staje się bardziej rozległa, bardziej widoczny jest naciek zapalny. Obecny jest komponent komórek wrzecionowatych, który początkowo jest obecny wokół proliferujących naczyń.
W okresie guzka narasta proliferacja komórek wrzecionowatych, zmiany stają się bardziej komórkowe. Ogniska komórek wrzecionowatych z czasem ulegają połączeniu, tworząc dobrze ograniczone guzki, zbudowane z przecinających się pęczków komórek wrzecionowatych z licznymi szczelinowatymi przestrzeniami zawierającymi erytrocyty. Komórki wykazują łagodną atypię, występuje tylko niewielka liczba figur mitotycznych, pleomorfizm nie jest obecny. W części obwodowej zmiany widoczne są ektatycznie poszerzone naczynia, złogi hemosyderyny oraz obecność nacieku zapalnego. Charakterystyczną cechą jest obecność bezbarwnych szklistych złogów w obrębie i poza komórkami wrzecionowatymi, które mogą być zniszczonymi erytrocytami. Duże zmiany guzkowe często ulegają owrzodzeniu.
Obecnie wyróżnia się wariant hiperkeratotyczny, keloidalny, teleangiektatyczny, pęcherzowy oraz wariant z towarzyszącymi wylewami naczyniowymi. Wariant hiperkeratotyczny cechuje się nadmiernym rogowaceniem i brodawkowaniem skóry pokrywającej ogniska mięsaka Kaposiego. Postać jest związana z obrzękiem limfatycznym w przebiegu mięsaka Kaposiego. Postać keloidalna występuje wyjątkowo rzadko, charakteryzuje się obecnością twardych, gumowatych zmian. W postaci z towarzyszącymi wylewami naczyniowymi proliferacji ze zmianami nowotworowymi współistnieją rozległe wynaczynienia. W starszej literaturze wyróżnia się również wariant anaplastyczny oraz przypominający obrzęk limfatyczny. Wariant anaplastyczny (pleomorficzny) cechuje się zaznaczonym pleomorfizmem, większą liczbą mitoz, możliwością obecności atypowych mitoz oraz ognisk martwicy. Klinicznie przekłada się to na większą agresywność lokalną, głębszą inwazję oraz zdolnością do wytwarzania przerzutów.
W około 90% przypadków mięsaka Kaposiego stwierdza się dodatnią reakcję dla LANA-1 ("latency-associated nuclear antigen") będącego białkiem wirusowym KSHV (HHV-8). Reakcja na ten antygen jest negatywna dla innych nowotworów naczyniowych. Oznaczenie antygenu LANA-1 jest przydatne w diagnostyce wczesnych przypadków mięsaka Kaposiego przede wszystkim u chorych na AIDS oraz w diagnostyce różnicowej w celu wykluczenia naczyniakomięsaka. W mięsaku Kaposiego stwierdza się dodatnią reakcję dla CD31, CD34, VEGFR-3 oraz D2-40.
Etiologia.
Transformacja nowotworowa jest wieloetapowym procesem, w którym musi dojść do zwiększenia zdolności do proliferacji, oporności na apoptozę oraz wytworzenia odpowiedniego mikrośrodowiska. W patogenezie choroby kluczowa jest infekcja wirusem KSHV, która jednak nie jest zjawiskiem wystarczającym do transformacji nowotworowej. Kofaktorem niezbędnym do indukcji mięsaka Kaposiego jest przede wszystkim zakażenie HIV i rozwój AIDS.
Badania sugerują, że mięsak Kaposiego wywodzi się z komórki śródbłonka naczyń limfatycznych. Komórki wykazują ekspresję LYVE-1, D2-40 i VEGFR-3, które są swoiste dla śródbłonka naczyń limfatycznych. Mięsaka Kaposiego nie stwierdza się w obszarach pozbawionych naczyń limfatycznych takich jak mózg. Z drugiej strony obecne są markery śródbłonka naczyniowego w tym czynnik von Willebranda i PAL-E. Również profil ekspresji genów bardziej przemawia za pochodzeniem nowotworu z komórek śródbłonka naczyń limfatycznych, a zakażenie KSHV może wpływać na zmianę profilu ekspresji genów bardziej typowego dla komórek śródbłonka naczyniowego.
Ryzyko rozwoju mięsaka Kaposiego jest ściśle związane z występowaniem niedoborów immunologicznych. Spadek liczby limfocytów CD4+ zwiększa ryzyko rozwoju mięsaka Kaposiego zarówno w przebiegu zakażenia HIV, jak i podtypu klasycznego. Wykazano, że u chorych zakażonych HIV rozwijających mięsaka Kaposiego swoista odpowiedź immunologiczna zależna od limfocytów CD4+ przeciw KSHV jest zmniejszona w porównaniu do chorych zakażonych HIV bez mięsaka Kaposiego, a wprowadzenie leczenia antyretrowirusowego wiąże się ze wzrostem liczby limfocytów CD4+ oraz poprawą swoistej odpowiedzi przeciw KSHV. Również lokalny niedobór odporności może sprzyjać rozwojowi mięsaka Kaposiego. W regionach występowania postaci endemicznej stwierdzono związek choroby z występowania słoniowacizny niezwiązanej z filariami oraz chodzeniem boso przez rolników po ziemi zawierającej glinkę wulkaniczną. Zaburzenie odpływu chłonki sprzyja lokalnemu osłabieniu odpowiedzi immunologicznej.
Patogeneza mięsaka Kaposiego jest ściśle powiązana z zakażeniem wirusem KSHV (HHV-8). Sekwencje DNA wirusa KSHV są obecne w ponad 90% przypadków mięsaka Kaposiego, także tych niezwiązanych z zakażeniem HIV. Wiadomo, że zakażenie KSHV wyprzedza rozwój mięsaka Kaposiego. Pośrednio za rolą tego wirusa przemawiają dane epidemiologiczne, ponieważ obszary o największej zapadalności na KSHV pokrywa się z obszarem o najwyższej zapadalności na postać klasyczną postać mięsaka Kaposiego, z kolei w obszarach o niskiej zapadalności na KSHV również zapadalność na postać klasyczną mięsaka Kaposiego pozostaje niska. Również częstsze występowania mięsaka Kaposiego u homoseksualnych mężczyzn chorych na AIDS jest powiązane z epidemiologią z KSHV, którego zakażenie jest częściej obserwowane u homoseksualnych mężczyzn oraz w innych grupach ryzyka zakażenia HIV niż w populacji ogólnej. Z drugiej strony większość zakażonych KSHV nie rozwija mięsaka Kaposiego, zatem sam wirus nie jest wystarczającym czynnikiem do rozwoju tego nowotworu. Znaczne zwiększenie ryzyka rozwoju mięsaka Kaposiego u zakażonych HIV oraz spadek tego ryzyka po włączeniu skutecznego leczenia antyretrowirusowego sugeruje, że jest on głównym kofaktorem prowadzącym do tego nowotworu.
Patogeneza rozwoju mięsaka Kaposiego w następstwie zakażenia KSHV jest związane z wytwarzaniem przez tego wirusa licznych białek stymulujących proliferację i hamujących apoptozę. Część genów wirusa ulega stałej ekspresji również w fazie zakażenia latentnego. Jednym z takich genów jest gen LAMA, który pełni kluczową funkcję w replikacji wirusa KSHV. Kodowane przez ten gen białko sprzyja przeżyciu zakażonych komórek poprzez inhibicję apoptozy, a w wyniku zaburzenia funkcji białek supresorowych p53 i RB1 sprzyja transformacji nowotworowej, ponadto może wpływać na regulację stężenia β-kateniny i regulacji szlaku Wnt/β-katenina. Rozpoznano funkcjonalny homolog cykliny D zwany v-cykliną, który może wpływać na zwiększenie oporności cdk6 na działanie inhibitorów cdk, w tym p27, jednak jego rola w patogenezie mięsaka Kaposiego nie jest jasna.
Obserwacje z gancyklowirem sugerują, że do rozwinięcia mięsaka Kaposiego konieczne jest występowanie cyklu litycznego. W trakcie cyklu litycznego wytwarzane jest białko v-GPCR kodowane przez gen ORF-74. Białko poprzez homologię z receptorem IL-8 wpływa na angiogenezę, sprzyja proliferacji komórek i hamuje apoptozę. Białko wywiera silny efekt proangiogenny w wyniku indukcji VEGF, angiogeniny i angiopoetyny. vGPCR poprzez aktywację VEGF aktywuje szlak PI3K/AKT/mTOR. Białko vFLIP wykazuje działanie onkogenne, wiążąc się z konstytutywną aktywacją szlaku NF-kB. Poprzez wirusowy homolog IL-6 – vIL-6 – wirus wpływa na szlak JAK/STAT.
Utajone zakażenie KSHV nie prowadzi do transformacji nowotworowej, z kolei cykl lityczny prowadzi do efektu cytopatycznego i do odpowiedzi immunologicznej, a zatem nie może doprowadzić do transformacji nowotworowej u osób immunokompetentnych. W teorii „parakrynnej onkogenezy” komórki w fazie litycznej w wyniku ekspresji genów typowych dla tej fazy, w tym vGPCR i ORF45, stymulują proliferację komórek zakażonych KSHV w fazie latentnej. W teorii „nieudanych liz” komórki wykazujące ekspresję wczesnych genów fazy litycznej, ale nieulegających lizie, mogą wpływać na komórki pozostające w fazie latentencji i stymulować onkogenezę, a także powracać do fazy zakażenia utajonego ostatecznie bez ulegania lizie. Oba modele mogą wyjaśniać wysoką częstość występowania mięsaka Kaposiego u zakażonych HIV, gdzie przewlekła aktywacja immunologiczna może aktywować fazy lityczną i jednocześnie w następstwie immunosupresji nie prowadzić do lizy tych komórek.
Patogeneza mięsaka Kaposiego związana z AIDS jest ściśle powiązana z infekcją KSHV. Kluczowym zjawiskiem jest wysoki poziom cytokin prozapalnych typu Th1 (TNF-α, IFN-γ, IL-1β i IL-6) w środowisku immunosupresji. Wysokie stężenie cytokin prozapalnych w obrazie zakażenia HIV wpływa do aktywacji do fazy litycznej zakażenia KSHV pozostającego w fazie latentnej. Dochodzi do wzrostu rozprzestrzeniania się KSHV i promowania replikacji HIV, co dodatkowo napędza produkcję białka tat i pogorszenie zdolności do odpowiedzi immunologicznej. Białko tat powstałe w wyniku zakażenia HIV indukuje proliferację komórek śródbłonka, ponadto może wpływać na regulację w górę ekspresji genu litycznego vGPCR wirusa KSHV. Ponadto białko tat indukuje produkcję kilku metaloproteinaz, co przyczynia się do rozkładu macierzy pozakomórkowej, a w konsekwencji ułatwienia migracji oraz inwazji nowotworu. MMP-2 przyczynia się do promowania wzrostu komórek śródbłonka i angiogenezy. Związanie się białka tat z receptorami integryn α5β1 i αVβ3 zapewnia niezbędny sygnał umożliwiający proliferację w odpowiedzi na sygnały mitogenne.
Rozpoznanie.
Podejrzenie mięsaka Kaposiego, szczególnie u chorych zakażonych HIV lub rozwijających AIDS, często jest stawiane na podstawie charakterystycznego obrazu klinicznego. Ostateczne rozpoznawanie jest ustalane na podstawie badania histopatologicznego materiału pobranego drogą biopsji.
Badania obrazowe w tym tomografia komputerowa, rezonans magnetyczny oraz metody endoskopowe takie jak bronchoskopia, gastroskopia i kolonoskopia pełnią funkcję pomocniczą w przypadku podejrzenia zajęcia trzewi.
Nie ma konieczności poszerzania diagnostyki o badania obrazowe i endoskopowe, gdy nie ma objawów sugerujących zajęcie narządów wewnętrznych. W zdjęciu rentgenowskim klatki piersiowej mięsak Kaposiego może powodować zmiany siateczkowo-guzkowe, ogniskowe obszary wzmożonej konsolidacji lub nadmiernej powietrzności, mogą być widoczne cechy wysięku do opłucnej. W tomografii komputerowej klatki piersiowej mięsak Kaposiego może być uwidoczniony jako pogrubienie oskrzela lub spikularny guz w obrębie płuca. Mogą być widoczne powiększone węzły chłonne. Badania endoskopowe umożliwiają pobranie materiału tkankowego, który następnie jest wykorzystywany do oceny histopatologicznej. Podczas bronchoskopii zmiany w płucach mogą się uwidocznić jako fioletowe zmiany w tchawicy i oskrzelach. W diagnostyce zmian w przewodzie pokarmowym wykorzystywane są metody endoskopowe, które mogą wykazać obecność czerwonofioletowych zmian w przewodzie pokarmowym. Ze względu na położenie podśluzówkowe guza pobrane podczas badania endoskopowego biopsje mogą dać wynik fałszywie ujemny i konieczne jest wykonanie głębszej biopsji.
Badanie histopatologiczne materiału pozyskanego drogą biopsji umożliwia ostateczne potwierdzenie rozpoznania choroby. Samo rozpoznanie kliniczne, ze względu na trudności z różnicowaniem z podobnie przebiegającymi zmianami skórnymi, jest niewystarczające. Zastosowanie metod immunohistochemicznych znacznie ułatwia rozpoznanie mięsaka Kaposiego oraz poprawia czułość i swoistość tego badania.
Wykrywanie wirusa KSHV nie ma znaczenia praktycznego, bo choć wirus ma kluczowe znaczenie w patogenezie choroby, to nie wszyscy zakażeni rozwijają mięsaka Kaposiego i nie wszyscy chorzy z mięsakiem wykazują wiremię tego wirusa.
Leczenie.
Leczenie mięsaka Kaposiego ma na celu kontrolę objawów choroby i uniemożliwienie jej progresji, jednak nie umożliwia całkowitego wyleczenia. Leczenie chirurgiczne ma na celu poprawę lokalnej kontroli choroby, w tym poprawę nasilenia objawów oraz wyglądu kosmetycznego zmian. Chemioterapia znajduje zastosowanie w leczeniu chorych z zajęciem narządów wewnętrznych lub szybką progresją choroby. Chemioterapia mięsaka Kaposiego jest oparta na liposomalnej doksorubicynie i taksanach. W przypadku mięsaka Kaposiego związanego z AIDS konieczne jest wdrożenie intensywnej terapii antyretrowirusowej (HAART). Z kolei u chorych z już włączonym leczeniem antyretrowirusowym konieczna jest weryfikacja skuteczności leczenia.
Leczenie mięsaka Kaposiego związanego z AIDS.
Leczenie miejscowe.
Mięsak Kaposiego jest chorobą wieloogniskową i postępowanie zabiegowe zwykle nie jest konieczne. Leczenie miejscowe jest przydatne w terapii lokalnych i objawowych zmian, a także w celu uzyskania efektu kosmetycznego. Ze względu na skuteczność leczenia antyretrowirusowego rola leczenia miejscowego w dużym stopniu uległa zmniejszeniu.
Małe zmiany mogą być chirurgicznie wycinane, poddane krioterapii, termoablacji i łyżeczkowaniu. Skuteczność metody ograniczają stosunkowo częste wznowy miejscowe.
W leczeniu miejscowym zmian mogą być stosowane wstrzyknięcia winblastyny. W wyniku leczenia zmiany ulegają zblaknięciu i zmniejszeniu, ale zwykle nie ustępują całkowicie.
0,1% żel z alitretinoiną jest wykorzystywany w celu uzyskania kontroli miejscowej zmian. W dwóch badaniach u chorych otrzymujących HAART alitretinoina wywoływała odpowiedź u 37% oraz 35% leczonych tym lekiem, a placebo wywoływało odpowiedź odpowiednio u 7% i 18%.
Radioterapia ma na celu poprawę lokalnej kontroli choroby i łagodzeniu jej objawów. Jeśli jest taka konieczność, to metoda może być łączona z leczeniem ogólnoustrojowym (HAART z lub bez chemioterapii) i wówczas leczenie jest prowadzone sekwencyjnie. Korzyści z podania większej liczby mniejszych frakcji daje tylko niewielkie korzyści kliniczne i wiąże się z gorszą akceptacją chorych oraz wyższym kosztem.
HAART.
Intensywna terapia antyretrowirusowa (HAART) powoduje zmniejszenie wiremii HIV i pozwala na odbudowę układu immunologicznego.
U części chorych sama terapia antyretrowirusowa i uzyskanie podwyższenia liczby limfocytów CD4+ i spadku wiremii HIV do poziomu nieoznaczalnego są wystarczające do uzyskania kontroli mięsaka Kaposiego. Chorzy na AIDS z rozwijającym się mięsakiem Kaposiego bez leczenia antyretrowirusowego, pomimo stosowania chemioterapii paliatywnej, mają złe rokowanie, a wprowadzenie do leczenia intensywnej terapii antyretrowirusowej wydatnie poprawiło rokowanie leczonych. Wszyscy zakażeni HIV powinni otrzymywać skuteczne leczenie antyretrowirusowe (HAART), ale nie jest jasne, którzy chorzy wymagają dołączenia do HAART chemioterapii. We wczesnych stadiach według ACTG podaje się HAART i poddaje się chorego obserwacji, w bardziej zaawansowanej chorobie obok HAART stosuje się chemioterapię. Wytyczne Światowej Organizacji Zdrowia (WHO) sugerują włączenie samodzielnego leczenia antyretrowirusowego bez chemioterapii u chorych ze zmianami w obrębie skóry lub węzłów chłonnych, bez objawowego zajęcia narządów wewnętrznych, bez istotnego zajęcia błony śluzowej jamy ustnej oraz bez obrzęków. Z kolei u chorych z objawowym zajęciem narządów wewnętrznych, z rozległymi objawowymi zmianami w obrębie błony śluzowej jamy ustnej lub obrzękami leczenie antyretrowirusowe jest włączane w połączeniu z chemioterapią.
W przypadku rozwoju mięsaka Kaposiego u chorego, który już otrzymuje HAART, konieczna jest weryfikacja skuteczności leczenia oraz współpracy chorego w przestrzeganiu zaleceń. Jeśli obserwuje się wzrost wiremii, spadek liczby limfocytów CD4+, oporność lub inne przesłanki sugerujące nieskuteczność leczenia antyretrowirusowego to poddaje się je modyfikacji.
U chorych we wczesnym stadium choroby (T0 według ACTG) regresja mięsaka Kaposiego związanego z AIDS może być rezultatem samodzielnego leczenia antyretrowirusowego. W tym stadium 80% leczonych samym HAART osiąga remisję z medianą 3–9 miesięcy czasu odpowiedzi. W badaniu na 175 chorych na wczesnym etapie (T0) mięsaka Kaposiego związanego z AIDS z czteroletnią medianą obserwacji 90% leczonych HAART nie wymagała włączenia chemioterapii, która była konieczna głównie w przypadku współwystępowania chłoniaka lub wieloogniskowej choroby Castelmana. W badaniach klinicznych zaobserwowano, że u chorych zakażonych HIV z mięsakiem Kaposiego leczenie antyretrowirusowe dodane do leczenia miejscowego lub chemioterapii wpływa na wydłużenie mediany czasu wolnego od niepowodzenia leczenia. Wykazano, że leczenie antyretrowirusowe wpływa na wydłużenie przeżycia u chorych leczonych chemioterapią.
Leczenie antyretrowirusowe jednocześnie jest metodą zapobiegania mięsaka Kaposiego, ponieważ u zakażonych HIV zmniejsza ono ryzyko rozwoju mięsaka Kaposiego. Nie jest jasne czy leczenie antyretrowirusowe zmniejsza prawdopodobieństwo zachorowania przez zwiększenie ilości limfocytów CD4+ czy poprzez bezpośredni efekt na wirus KSHV (HHV-8).
W związku z włączeniem HAART objawy AIDS mogą ulec paradoksalnemu przejściowemu pogorszeniu, co jest związane z zespołem rekonstrukcji immunologicznej (IRIS). Zespół dotyczy głównie zakażeń oportunistycznych, jednak może zaznaczać się również w przebiegu wcześniej istniejącego mięsaka Kaposiego jako jego nagła kliniczna progresja lub nawet pojawienie się nowych zmian. Leczenie w przypadku progresji mięsaka Kaposiego po włączeniu HAART polega na dołączeniu chemioterapii.
Chemioterapia.
Mięsak Kaposiego jest nowotworem chemiowrażliwym. Chemioterapia jest włączana do leczenia u chorych z rozległym zajęciem skóry lub błon śluzowych, objawowym zajęciem narządów wewnętrznych, szybką progresją choroby oraz obecnością znacznego obrzęku. U wszystkich chorych z guzem T1 zaleca się rozpoczęcie chemioterapii w połączeniu z HAART. W pierwszej linii leczenia podaje się antracykliny – liposomalną doksorubicynę lub liposomalną daunoubicynę, w drugiej linii leczenia podaje się paklitaksel. Monoterapia liposomalną antracykliną czy paklitakselem w porównaniu do programów wielolekowych takich jak ABV (doksorubicyna, bleomycyna i winkrystyna) nie wiąże się z ryzykiem zakażeń oportunistycznych, a ponadto liposomalna doksorubicyna częściej niż ABV prowadzi do remisji mięsaka Kaposiego.
Liposomalna doksorubicyna jest lekiem z wyboru w chemioterapii zaawansowanego mięsaka Kaposiego. Liposomalne antracykliny w porównaniu do konwencjonalnych antracyklin wykazują lepszy profil toksyczności i lepsze właściwości farmakokinetyczne. Całkowitą (CR) lub częściową remisję (PR) osiąga około 60% leczonych doksorubicyną, nieco niższe odsetki odpowiedzi wywołuje daunorubicyna.
W badaniu klinicznym porównywano skuteczność liposomalnej doksorubicyny z programem ABV złożonym z doksorubicyny, bleomycyny i winkrystyny i wykazano wyższy odsetek odpowiedzi u leczonych liposomalną doksorubicyną. Podobnie u leczonych liposomalną doksorubicyną stwierdzono wyższy odsetek odpowiedzi w porównaniu do połączenia bleomycyny i winkrystyny w programie BV. W badaniu porównującym skuteczność liposomalnej daunorubicyny z programem ABV zawierającym doksorubicynę, bleomycynę i winkrystynę zaobserwowano porównywalną skuteczność obu metod pod względem odsetka odpowiedzi oraz przeżycia całkowitego. W niewielkim badaniu na 80 chorych porównano skuteczność liposomalnej doksorubicyny z liposomalną daunorubicyną, odsetki odpowiedzi były wyższe dla liposomalnej doksorubicyny, choć te różnice nie osiągnęły istotności statystycznej.
W kilku badaniach oceniono aktywność paklitakselu w monoterapii. W badaniu porównującym skuteczność w kontroli objawów choroby paklitakselu i liposomalnej doksorubicyny nie wykazano istotnej przewagi żadnego leku w zakresie odsetka odpowiedzi, mediany przeżycia wolnego od progresji choroby i odsetka przeżyć dwuletnich, ale paklitaksel częściej wywoływał poważną toksyczność. U chorych otrzymujących HAART z progresją na antracyklinach, którzy otrzymali paklitaksel w drugiej linii leczenia nie stwierdzono wpływu tej chemioterapii na ilość komórek CD4+, CD8+ i CD16+/CD56+ oraz na poziom wiremii HIV. Sugeruje to, że łączne stosowanie taksanów i HAART redukuje ryzyko infekcji oportunistycznych związanych z chemioterapią. Dane dotyczące skuteczności i bezpieczeństwa docetakselu są ograniczone. Małe badania sugerują jego skuteczność, jednak istnieją doniesienia o znacznej toksyczności, gdy lek jest łączony z ritonawirem.
Immunoterapia.
Interferon nie powinien być stosowany u chorych z zajęciem narządów wewnętrznych ani w chorobie progresywnej. Metoda jest rzadko stosowana u chorych z resztkowym mięsakiem Kaposiego, którzy w trakcie leczenie HAART uzyskali rekonstrukcję układu immunologicznego. Metoda była oceniana w badaniach klinicznych przed upowszechnieniem HAART oraz liposomalnych antracyklin. U chorych z klasycznym mięsakiem Kaposiego interferon alfa porównano z liposomalną doksorubicyną stwierdzono lepszą odpowiedź i lepszy profil toksyczności u chorych leczonych liposomalną doksorubicyną
Leczenie postaci klasycznej.
Mięsak Kaposiego wykazuje znaczną wrażliwość na radioterapię. Radioterapia umożliwia lokalną kontrolę choroby, jednak stosunkowo częste są nawroty w sąsiednich nienaświetlanych polach. W leczeniu pojedynczych zmian stosuje się frakcjonowane dawki 4–8 Gy do łącznej dawki 20–32 Gy. W dużych zmianach z obrzękiem lub zajęciem węzłów chłonnych leczenie jest prowadzone w konwencjonalnym frakcjonowaniu po 2 Gy do łącznej dawki 40 Gy. W badaniu na 16 chorych radioterapia wywoływała całkowitą odpowiedź u 88% leczonych.
Leczenie chirurgiczne jest opcją terapeutyczną dla chorych z niewielkimi zmianami. W leczeniu miejscowym znajdują również zastosowanie iniekcje do zmiany bleomycyny lub winblastyny, stosuje się również inferferon oraz retinoidy.
W przypadku szybko postępującej choroby, bolesnych, owrzodziałych, naciekających zmian, powodujących znaczny obrzęk lub zniekształcenie kończyn oraz zajęcia narządów wewnętrznych stosuje się chemioterapię. W pierwszej linii leczenia stosuje się liposomalną doksorubicynę. W badaniu na 55 chorych lek wywoływał odpowiedź u 70% leczonych. Niewielkie badania sugerują wysoką aktywność taksanów. Zastosowanie w leczeniu znajduje również winblastyna.
Leczenie postaci jatrogennej.
Przerwanie i redukcja natężenia immunosupresji może prowadzić do spontanicznych i trwałych remisji. U chorych, u których nie można zakończyć immunosupresji, zmiany mogą być poddane radioterapii. U niektórych chorych po przeszczepie narządów, otrzymujących cyklosporynę, możliwa jest zmiana leczenia na sirolimus będącego inhibitorem mTOR wykazującym działanie antyangiogenne. W przypadku zmian narządowych wykorzystuje się chemioterapię, ale nie ma randomizowanych badań oceniających skuteczność leczenia w tym podtypie mięsaka Kaposiego.
Rokowanie.
W dużym europejskim wieloośrodkowym badaniu zaobserwowano 74,9% odsetek przeżycia pięcioletniego. Przeżycie jest lepsze w przypadku lokalizacji zmian w obrębie skóry, gdzie 75,5% osiąga pięcioletnie przeżycie, z kolei lokalizacja zmian w układzie oddechowym oraz przewodzie pokarmowym wpływa na gorsze przeżycie chorych, gdzie przeżycie pięcioletnie wynosi odpowiednio 50,4% oraz 25,3%.
Historia.
Chorobę w 1872 roku opisał węgierski dermatolog Moritz Kaposi. W 1882 roku Tommaso de Amicis opublikował serię 12 chorych na mięsaka Kaposiego. W latach 80. XX wieku zaobserwowano asocjację pomiędzy mięsakiem Kaposiego a AIDS. W 1994 roku odkryto kluczową rolę wirusa KSHV w patogenezie choroby.

</doc>
<doc id="289978" url="https://pl.wikipedia.org/wiki?curid=289978" title="Herb Tarnowskich Gór">
Herb Tarnowskich Gór

Herb Tarnowskich Gór – jeden z głównych symboli miasta Tarnowskie Góry.
Wygląd.
Herb miasta stanowi tarcza dwudzielna w słup, w połowie prawej pół czarnego orła ze złotymi (żółtymi) dziobem oraz szponami w polu srebrnym (białym); w połowie lewej dzielonej w pas u góry złote (żółte) skrzydło orle w polu czarnym, u dołu skrzyżowane górniczy młot i kilof o złotych (żółtych) trzonkach i stalowych głowicach w polu srebrnym (białym); ponad tarczą hełm turniejowy z czarno-srebrnymi (białymi) labrami, a ponad nim w klejnocie złote (żółte) skrzydło orle ze skrzyżowanymi górniczym młotem i kilofem o srebrnych (białych) trzonkach i stalowych głowicach.
Historia.
Od 1529 roku urząd górniczy w Tarnowskich Górach, pełniący również funkcje administracyjne, używał pieczęci z nadanym przez księcia Jana II Opolskiego herbem – dwudzielnym w pas, w którego górnym polu na niebieskim tle znalazło się złote skrzydło orła Piastów górnośląskich, a w dolnym – dwa skrzyżowane narzędzia górnicze: pyrlik i żelazko. Nie jest pewny kolor pola dolnego; według Mariana Gumowskiego złote narzędzia górnicze mogły być na czerwonym polu, inni badacze twierdzą, że pole było zielone.
25 lipca 1562 roku Jerzy Fryderyk von Ansbach potwierdził dotychczas nadane miastu przywileje, zmienił również jego herb – odtąd na tarczy herbowej dzielonej w słup, po stronie prawej (heraldycznej) widniała połowa czarnego orła Hohenzollernów na białym tle, a po stronie lewej dzielonej na dwie części, w polu górnym złote skrzydło orła piastowskiego na czarnym tle, a w polu dolnym skrzyżowany pyrlik i żelazko na białym tle. Nad tarczą hełm turniejowy z czarnymi i białymi labrami, a nad hełmem żółte skrzydło orle z godłem górniczym.
Od początku lat 50. XX wieku miasto używało herbu z 1529 roku. W 1990 roku, zgodnie z sugestią Gumowskiego, barwę dolnego pola zmieniono z zielonej na czerwoną. Uchwałą nr XLIX/533/2002 Rady Miejskiej w Tarnowskich Górach z dnia 7 sierpnia 2002 r. jednomyślnie przywrócono herb nadany przez Jerzego Fryderyka von Ansbach – w wersji małej i w wersji wielkiej.

</doc>
<doc id="289979" url="https://pl.wikipedia.org/wiki?curid=289979" title="Smartfon">
Smartfon

Smartfon () – przenośne, multimedialne urządzenie, łączące w sobie funkcje telefonu komórkowego i komputera przenośnego (PDA – Personal Digital Assistant).
Historia.
Pierwszy historycznie "smartfon" powstał w 1992 roku – było to prototypowe urządzenie o nazwie Simon, które IBM pokazał na targach COMDEX i wprowadził na rynek w 1993 roku. Oprócz funkcji telefonu komórkowego oferowało ono kalendarz, książkę adresową, kalkulator, notatnik, pocztę elektroniczną i gry. Użytkownik korzystał z rysika.
Przez pewien czas używane było określenie Palmofon (PDA Phone, Palm Phone) na określenie palmtopa z wbudowanym modułem telefonicznym.
Z biegiem lat, smartfony oprócz funkcji telefonu, zaczęły łączyć funkcje poczty elektronicznej, przeglądarki sieciowej, pagera, GPS, jak również cyfrowego aparatu fotograficznego, dyktafonu i kamery wideo, zarządzania informacjami osobistymi (ang. "Personal Information Management") oraz obsługę dokumentów biurowych w formatach OOXML (tworzone np. przez Microsoft Office), ODF (np. LibreOffice) i PDF.
W październiku 2018 roku został zaprezentowany pierwszy składany smartfon firmy Royole.
Sprzedaż.
W roku 2010 sprzedano na świecie około 500 mln egzemplarzy. Tylko w pierwszym kwartale 2011 roku sprzedano 99,6 mln sztuk, co w porównaniu z pierwszym kwartałem 2010 roku było wzrostem o 79,7%.
W I kwartale 2013 roku według po raz pierwszy sprzedano więcej smartfonów niż telefonów komórkowych. Smartfony stanowiły bowiem 51,6% (łącznie 216,2 miliona sprzedanych egzemplarzy) wszystkich urządzeń, które opuściły fabryki.
Według raportu IDC 1Q 2013 Samsung sprzedał – 70,7 miliona sztuk, Apple – 37,4 miliony, LG – 10,3 miliona, Huawei – 9,9 miliona, ZTE – 9,1 miliona smartfonów.
Shawn DuBravac, opiniujący branżę technologii użytkowych w Stanach Zjednoczonych, współtwórca wskaźnika Smartphone Index na amerykańskiej giełdzie NASDAQ powiedział:
Systemy operacyjne.
Systemami operacyjnymi sterującymi urządzeniem są m.in.: Android, Symbian, iOS, Windows 10 Mobile (następca Windows Phone), BlackBerry OS, Sailfish OS oraz Firefox OS. Niektóre modele smartfonów wspierają więcej niż jeden system operacyjny.

</doc>
<doc id="289980" url="https://pl.wikipedia.org/wiki?curid=289980" title="Pniarek brzozowy">
Pniarek brzozowy

Pniarek brzozowy ("Fomitopsis betulina" (Bull.) B.K. Cui, M.L. Han &amp; Y.C. Dai) – gatunek grzybów z rodziny pniarkowatych ("Fomitopsidaceae").
Systematyka i nazewnictwo.
Pozycja w klasyfikacji według Index Fungorum: "Formitopsis, Fomitopsidaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1788 r. Jean Baptiste Bulliard nadając mu nazwę "Boletus betulinus". W 2016 r. został przeniesiony do rodzaju pniarek ("Fomitopsis").
Synonimy naukowe:
W 1999 r. Władysław Wojewoda zaproponował nazwę białoporek brzozowy dla nazwy naukowej "Piptoporus betulinus". Od 2016 r. nazwa ta była niespójna z nazwą naukową. W 2021 r. Komisja ds. Polskiego Nazewnictwa Grzybów zaproponowała nazwę pniarek brzozowy jako spójną z nazwą naukową. W polskim piśmiennictwie mykologicznym gatunek ten opisywany był też jako huba brzozowa, żagiew brzozowa, porek brzozowy. 
Morfologia.
Owocnik jednoroczny o średnicy 10–30 cm, przyrośnięty bokiem do pnia i w miejscu przyrośnięcia zwężony. Na górnej stronie szarobiaławy do brązowawego, pokryty matową, pękającą i złuszczającą się skórką. Kształt półkulisty lub poduszeczkowaty.
Mają długość 1,5–5 (wyjątkowo do 8) mm, u młodych okazów są białe, u starszych słomkowożółte. Pory okrągłe. Rurki dojrzałych owocników łatwo można oddzielić od miąższu kapelusza. Smak cierpki, lekko gorzkawy. 
Biały, na przekroju jednolicie zwarty, niewłóknisty, łykowaty. Po wyschnięciu staje się korkowaty.
Biały, nieamyloidalny. Zarodniki cylindryczne i przecinkowate z ostro zakończoną podstawą, o rozmiarach 5–7 × 1,5-2 µm. Mają gładką powierzchnię i zazwyczaj 2 gutule wewnątrz.
Występowanie i siedlisko.
Występuje na całej półkuli północnej. W Polsce wszędzie pospolity.
Młode owocniki rosną od sierpnia do października, obumarłe już okazy można spotkać przez cały rok. Wyrasta wyłącznie na brzozach, dzięki czemu jest łatwo rozróżnialny od innych gatunków. Spotkać go można w lasach, parkach, przy drogach. W lesie rośnie na brzozach często na dużej wysokości. Można go spotkać także poza lasem na drewnie użytkowym, np. na wykonanych z brzozy słupkach, płotach itp. Czasami na jego owocnikach pasożytuje grzyb "Hypocrea pulvinata".

</doc>
<doc id="289981" url="https://pl.wikipedia.org/wiki?curid=289981" title="Glücksburgowie">
Glücksburgowie

Glücksburgowie (l. poj. Glücksburg, właśc. , , ) – dynastia europejska pochodzenia niemieckiego, panująca w Danii od 1863, Grecji z przerwami w 1863–1973, Norwegii od 1905, Islandii w 1918–1944 oraz w Wielkiej Brytanii poprzez boczną linię Windsorów-Montbattenów od 1922; boczna linia Oldenburgów.
Po śmierci króla Fryderyka VII w roku 1863, na tron duński został powołany Chrystian IX Glücksburg (1818–1906). Kilka miesięcy wcześniej na tron grecki został wybrany syn Christiana IX – Wilhelm, który przybrał imię Jerzy I (1845–1913). W 1905 roku, po rozwiązaniu unii szwedzko-norweskiej, na tron norweski został wybrany drugi syn przyszłego króla Danii Fryderyka VIII Glücksburga (1843–1912) Karol, który przybrał imię Haakon VII (1872–1957). W 1918 roku, w wyniku porozumienia o przekształceniu stanu zależności Islandii od Danii w duńsko-islandzką unię personalną, król duński Chrystian X został ogłoszony królem Islandii.

</doc>
<doc id="289986" url="https://pl.wikipedia.org/wiki?curid=289986" title="Photo messaging">
Photo messaging

Photo messaging – przesyłanie wiadomości w formie fotografii; polega na zrobieniu fotografii za pomocą aparatu fotograficznego wbudowanego w telefon komórkowy i przetransmitowaniu go do innej osoby. Gdy odbiorca wiadomości nie dysponuje telefonem zdolnym do wyświetlania fotografii, jest kierowany do strony internetowej, na której może zobaczyć przesłane ilustracje. Telefony obsługujące "photo messaging" mogą też zwykle rejestrować ścieżkę dźwiękową.

</doc>
<doc id="289990" url="https://pl.wikipedia.org/wiki?curid=289990" title="Komisja Polityki Społecznej i Rodziny">
Komisja Polityki Społecznej i Rodziny

Komisja Polityki Społecznej i Rodziny (skrót: "PSR") – stała komisja sejmowa.
Wchodziła w skład stałych komisji sejmowych IV kadencji. Po wyborach parlamentarnych w 2005 roku została rozdzielona pomiędzy: Komisję Polityki Społecznej i Komisję Rodziny i Praw Kobiet. Powróciła w Sejmie VI kadencji. Do zakresu jej zadań należą sprawy kształtowania polityki socjalnej państwa, ochrony pracowników, w tym bezpieczeństwa i higieny pracy, analizy systemu płac i kosztów utrzymania, walki z bezrobociem, problemów społecznych i socjalnych osób niepełnosprawnych, ubezpieczeń społecznych, świadczeń socjalnych, pomocy społecznej, komunalnego budownictwa mieszkaniowego, problemów kombatantów oraz sprawy ustaw dotyczących bezpośrednio funkcjonowania rodziny, wypełniania jej ról i zadań, występowania z propozycjami regulacji prawnych dotyczących tych zagadnień oraz współpraca z rządowym pełnomocnikiem do spraw rodziny i kobiet.
Prezydium Komisji w Sejmie IX kadencji.
"Źródło":

</doc>
<doc id="289991" url="https://pl.wikipedia.org/wiki?curid=289991" title="Andreas Kuttel">
Andreas Kuttel



</doc>
<doc id="289992" url="https://pl.wikipedia.org/wiki?curid=289992" title="Habib Burgiba">
Habib Burgiba

Habib Burgiba (franc. Habib Bourguiba, arab. حبيب بورقيبة "Ḥabīb Būrqība"; ur. 3 sierpnia 1903 w Monastyrze, zm. 6 kwietnia 2000 tamże) − tunezyjski polityk, premier Królestwa Tunezji oraz minister spraw zagranicznych i obrony w latach 1956–1957, pierwszy prezydent niepodległej Tunezji w latach 1957–1987.
Życiorys.
Działalność niepodległościowa.
Urodził się jako siódme dziecko Alego Burgiby, emerytowanego porucznika armii beja Tunezji. W młodym wieku został wysłany z rodzinnej miejscowości Monastyr do szkoły w Tunisie. Tam został wprowadzony w świat kultury francuskiej i myśli zachodniej. W 1924 roku przybył do Paryża gdzie studiował prawo i politologię na Sorbonie. W trakcie odbywania studiów nawiązał kontakty z niepodległościowymi intelektualistami z Maroka i Algierii. Absorbowały go liczne filozoficzne i ideologiczne prądy o sekularystycznym wydźwięku.
Do ojczyzny powrócił w 1927 roku. Pracował jako prawnik, angażując się jednocześnie w walkę o niepodległość. Od 1928 roku pisał dla „L'Etendard Tunisien” a w latach 1930-34 dla „Saut At-Tunisi”. W 1932 roku był jednym z współtwórców nacjonalistycznego pisma „L'Action Tunisienne”. Na ten czas przyszła również jego aktywność w partii Dustur. Z czasem uznał liderów Dustur za zbyt konserwatywnych i nieśmiałych. W 1934 roku wraz z kilkorgiem współpracownikiem utworzył osobną partię znaną pod nazwą Neo-Dustur. Przyszły prezydent w 1937 roku został sekretarzem generalnym partii a ugrupowanie przybrało liberalny program a jej celem była likwidacja kolonializmu. Burgiba został uznany za przywódcę ruchu wyzwoleńczego przez co partia szybko została zdelegalizowana a on sam osadzony w więzieniu. W 1936 roku opuścił więzienie i przystąpił do budowy struktur organizacyjnych ruchu niepodległościowego. Poparcia szukał głównie na wsi i pośród wielkomiejskich pracowników. Popierał współpracę ze związkami zawodowymi a szczególnie utworzenie związku Union Générale des Travailleurs Tunisiens (poparcie było po części sposobem przeciwdziałania Confédération Générale des Travailleurs sympatyzującej z komunistami). Pod jego kierownictwem Neo-Dustur utworzyło organizacje mobilizacji studentów, rzemieślników, chłopstwa i kobiet. Z czasem instytucje te stały się podstawą działań Neo-Dustur.
W 1938 roku jako osoba niebezpieczna został wydalony do Francji, gdzie trafił do administrowanych przez armię więzień. W 1942 roku aresztowali go Niemcy. Odmówił kolaboracji zarówno Niemcom i Włochom, niemniej jednak Wehrmacht zezwolił mu na wyjazd do Tunisu. W 1945 roku wyjechał do Egiptu. Na emigracji podróżował po krajach Europy (Belgia, Szwajcaria), Bliskiego Wschodu, Azji Wschodniej (Indie, Pakistan, Indonezja) i po Stanach Zjednoczonych. Liczne podróże miały służyć pozyskania zwolenników dla sprawy niepodległości. W 1949 roku powrócił do Tunezji. W 1952 ponownie aresztowany, osadzony pierwotnie w Tunezji, a później we Francji. W 1954 roku francuski rząd rozpoczął negocjacje z Burgibą, uznając przy tym autonomię wewnętrzną kraju. W czerwcu 1955 roku wynegocjował podpisanie konwencji nadającej Tunezji autonomię. W tym samym roku został zwolniony z więzienia. Francuzi ograniczyli się do kontroli nad sprawami obrony i sprawami zagranicznymi. Neo-Dustur wszedł w skład rządu autonomii a Burgiba umocnił władzę w partii doprowadzając do usunięcia z niej swoich przeciwników.
Lider niepodległej Tunezji.
W 1956 roku został premierem niepodległego kraju. W 1957 roku gdy parlament zniósł monarchię, wprowadzając republikę, został jej prezydentem (od 1974 dożywotnim). Wybory z 1959 roku zakończyły się całkowitym zwycięstwem partii Neo-Dustur, która zdobyła wszystkie spośród 90 miejsc w Zgromadzeniu narodowym. Liberalizował życie Tunezji. Priorytetowymi reformami w tym zakresie były te, dotyczące poprawy warunków życia i pozycji kobiet w społeczeństwie. W ramach laicyzacji wprowadzając kodeks prawny i cywilny nie patrzył na zasady islamu (religię uważał za hamulec rozwoju). Prezydent wprowadził równouprawnienie kobiet, zakazał rodzinnego decydowaniu o małżeństwach, dał kobietom równe szanse w uzyskaniu rozwodów i wprowadził minimalny wiek dziewcząt wychodzących za mąż na 17 lat. Dziewczęta zyskały dostęp do powszechnej edukacji w której obowiązywał zakaz noszenia tradycyjnego hidżabu (który osobiście nazywał „wstrętną szmatą“). Zakazał zawierania związków poligamicznych. Administracja przeszła proces "tunezyfikacji" mający na celu zastąpienie pracowników francuskich odpowiednikami tunezyjskimi. Wojsko silnie podporządkował rządowi a nakłady na zbrojenie przeznaczał jedynie 10% budżetu.
Polityka gospodarcza Tunezji pod rządami Burgiby oparta była na elementach socjalizmu. Znacjonalizował on niektóre zagraniczne firmy, a ziemię obcokrajowców przekazał Tunezyjczykom. W ramach skrętu w stronę politycznej lewicy w 1964 przekształcił roku Neo-Dustur w Dusturowską Partię Socjalistyczną. W 1969 roku powrócił do wcześniej wyznawanych zasad gospodarczego liberalizmu.
Utrzymywał dobre stosunki z Zachodem, w tym (przez większość czasu) z Francją oraz USA (które wspomogły technologiczną modernizację Tunezji). Relacje z Francją uległy czasowemu pogorszeniu w trakcie wojny algierskiej, gdy wspierał algierskie dążenia niepodległościowe. Prezydent finansował wówczas Front Wyzwolenia Narodowego oraz pozwalał partyzantom na schronienie się w Tunezji. W akcji odwetowej Francuzi przeprowadzili bombardowanie terenów wokół tunezyjskiego Sakiet Sidi Jusef będącego miejscem schronienia algierskich rebeliantów. W odpowiedzi na bombardowanie Burgiba wydalił z kraju ambasadora Francji, zażądał ewakuacji pozostałych jeszcze wojsk francuskich z obszaru Tunezji i zarządził blokadę francuskiej bazy marynarki na terenie kraju. Na relacje francusko-tunezyjskie negatywnie wpłynęło ponadto wywłaszczenie osadników francuskich. Po zakończeniu wojny algierskiej relacje uległy normalizacji. W 1963 roku kraj opuścili ostatni żołnierze francuscy.
Uznawana za niezaangażowaną polityka Burgiby obejmowała poparcie dla ruchów wyzwoleńczych kontynentu. W latach 60. spotkał się on z Nelsonem Mandelą i wsparł (poprzez dotacje na zakup broni) Afrykański Kongres Narodowy walczący z reżimem apartheidu. Zaopatrywał też ugrupowania niepodległościowe toczące angolską wojnę o niepodległość oraz Erytrejski Front Wyzwolenia.
W 1958 roku włączył Tunezję do Ligi Państw Arabskich. W styczniu 1974 roku ogłosił unię polityczną z Libią. Unia przyjęła nazwę Arabskiej Republiki Islamskiej. Ruch okazał się bardzo niepopularny w Tunezji i wkrótce upadł. Ku niezadowoleniu arabskich sojuszników prezentował umiarkowane, konstruktywne stanowisko względem Izraela. Choć skłonny do dialogu, w trakcie wojny sześciodniowej (1967) i wojny Jom Kipur (1973) Burgiba wysłał niewielkie siły na wsparcie siłom antyizraelski. W 1982 roku zaoferował OWP przeniesienie swoich struktur z Libanu do Tunezji. Zaproszenie zostało przyjęte, a w 1985 roku palestyńskie bazy zostały zbombardowane przez lotnictwo izraelskie. W rezolucji 573, Rady Bezpieczeństwa Organizacji Narodów Zjednoczonych, zatwierdzonej jednogłośnie, potępiano izraelski atak jako rażące naruszenie suwerenności Tunezji oraz uznano, iż zaatakowana strona ma prawo do otrzymania odpowiedniego odszkodowania.
W latach 70. doszło do rozłamów w rządzącej partii, w wyniku których powstały ruchy opozycyjne. Burgiba stawał się coraz bardziej autorytarny, a jego obietnice liberalizacji systemowej nie doczekały się realizacji. W latach 80. doszło do ożywienia się islamistów. Zamachy bombowe przeprowadzane przez religijnych fundamentalistów poskutkowały atakami sił bezpieczeństwa na to środowisko (co nierzadko wiązało się z nadużyciami). 7 listopada 1987 został odsunięty od władzy przez generała Zajna al-Abidina ibn Alego. Oficjalnym powodem zmian na stanowisku prezydenta był zły stan zdrowia Burgiby. Ostatnie lata życia spędził w areszcie domowym. Zmarł w 2000 roku. Został pochowany w rodzinnym mauzoleum.
Rodzina.
Pierwszą żoną prezydenta była Francuzka Mathilde Lorrain (1927), z którą rozwiódł się w 1961 roku. Kolejną wybranką Burgiby była Tunezyjka Wassila ben Ammara, z którą rozwiódł się w 1986 roku.
Miał jednego syna Habiba Burgibę juniora (ur. 9 kwietnia 1927, zm. 28 grudnia 2009).

</doc>
<doc id="289994" url="https://pl.wikipedia.org/wiki?curid=289994" title="Stała komisja">
Stała komisja



</doc>
<doc id="289996" url="https://pl.wikipedia.org/wiki?curid=289996" title="Komisja Regulaminowa, Spraw Poselskich i Immunitetowych">
Komisja Regulaminowa, Spraw Poselskich i Immunitetowych

Komisja Regulaminowa, Spraw Poselskich i Immunitetowych (skrót: "RSP") – stała komisja sejmowa. Do zakresu jej zadań należą sprawy związane z wyrażeniem przez Sejm zgody na pociągnięcie posła do odpowiedzialności za przestępstwa lub wykroczenia albo aresztowanie bądź zatrzymanie, z warunkami wykonywania przez posłów mandatu poselskiego, jego wygaśnięcia, z działalnością biur poselskich, dotyczące wykładni i stosowania Regulaminu Sejmu oraz dokonywania analiz skarg i wniosków kierowanych do Sejmu i jego organów. Rozpatruje zarzuty niewykonywania przez posłów obowiązków poselskich. Sprawuje stały nadzór nad pracą Kancelarii Sejmu.
Prezydium Komisji w Sejmie IX kadencji.
"Źródło":

</doc>
<doc id="289999" url="https://pl.wikipedia.org/wiki?curid=289999" title="Piramida Mykerinosa">
Piramida Mykerinosa

Piramida Mykerinosa – najmniejsza spośród piramid w Gizie, będąca grobowcem władcy Mykerinosa z IV dynastii z okresu Starego Państwa, którego prawdziwe, egipskie imię brzmiało MenKauRe i znaczyło: „Trwała-jest-moc-Re (boskiej-światłości)”.
Piramida.
R8-D21-O24
"Neczeri" – Boska.
Mierząca jedynie 65 metrów wysokości piramida została zbudowana z największych, znanych w Gizie, bloków kamiennych. Długość boków podstawy wynosi 108 metrów, a kąt nachylenia ścian 51°. Znajduje się w sąsiedztwie piramid Cheopsa i Chefrena. Po południowej stronie piramidy wznoszą się trzy małe piramidki satelitarne.
Do dnia dzisiejszego zachowała się tylko część wapiennego pokrycia licowego Piramidy Mykerinosa, które jeszcze w XVI wieku było w stanie nienaruszonym. W znacznej części natomiast zachowało się (na północnym i wschodnim jej boku) pokrycie granitowe, które wznosiło się mniej więcej do 1/3 jej wysokości.
Wejście do wnętrza Piramidy Mykerinosa znajduje się na północnym jej boku, na wysokości około 4 metrów od podłoża. Długi, zstępujący korytarz prowadzi aż pod powierzchnię podłoża, gdzie przechodzi w poziom. Po kilku metrach, za dwiema granitowymi zaporami znajduje się duża komora o wymiarach 10,57 × 3,85 x 4 m wys., a z niej wiedzie następny, tym razem wstępujący korytarz, prowadzący do ślepego zaułka. W pomieszczeniu tym, w niszy po zachodniej stronie, znajduje się sarkofag z wypisanym imieniem władcy. Nie jest to jednak właściwe miejsce jego komory grobowej. Aby do niej dotrzeć należy zagłębić się jeszcze bardziej, poniżej poziomu podłoża. Znajduje się tam sala, której ściany pokryte są w całości granitem. Stał w niej niegdyś bazaltowy sarkofag, który zatonął u wybrzeży Hiszpanii, wraz ze statkiem, którym płynął do Europy. Sarkofag odkryli w 1837 roku brytyjscy badacze John Shae Perring i Howard Vyse. W sarkofagu znajdowały się szczątki drewnianej trumny, a w niej fragmenty szkieletu mężczyzny. Na trumnie widniała inskrypcja: „"Ozyrys, Król Górnego i Dolnego Egiptu, Menkaura, żyjący wiecznie..."”.
Komorę grobową uzupełnia jeszcze jedno pomieszczenie z 6 niszami w północnej i wschodniej ścianie. Prawdopodobnie znajdowały się tam rytualne przedmioty, mające towarzyszyć królowi w jego „podróży w zaświatach”.
W lutym 2009 tuż obok piramidy, pod 40 cm warstwą piasku znaleziono mierzący 1,5 m posąg siedzącego mężczyzny w peruce, którego wiek szacowany jest na 4000 lat.
Na skutek zamieszek 29 stycznia 2011 władze zamknęły – na ok. 2 miesiące – dla zwiedzających kompleks piramid.

</doc>
<doc id="290000" url="https://pl.wikipedia.org/wiki?curid=290000" title="Komisja do Spraw Energii, Klimatu i Aktywów Państwowych">
Komisja do Spraw Energii, Klimatu i Aktywów Państwowych

Komisja do Spraw Energii i Skarbu Państwa (skrót: "ESK") jest stałą komisją sejmową. Do zakresu jej zadań należą sprawy przekształceń form własności, w tym głównie sektora państwowego, oraz nadzoru nad własnością publiczną w gospodarce.
Skład Komisji.
SUP jest zaliczana do komisji średnich. W Sejmie IX kadencji liczy 34 posłów. Do jej prezydium, na pierwszym posiedzeniu, 13 listopada 2019 roku zostali wybrani:

</doc>
<doc id="290002" url="https://pl.wikipedia.org/wiki?curid=290002" title="Historia Tarnowskich Gór">
Historia Tarnowskich Gór

Historia Tarnowskich Gór – miasta na południu Polski, w województwie śląskim, stolicy powiatu tarnogórskiego.
Dzieje.
Odnalezione w dolinie rzeki Stoły przypływającej przez Tarnowskie Góry ślady osadnictwa dowodzą, iż już w latach 800–500 p.n.e. mieszkali tutaj ludzie. Wśród zabytków archeologicznych natrafiono na broń, narzędzia i ozdoby z brązu i żelaza. W innej części obecnego miasta wykopaliska archeologiczne potwierdzają obecność człowieka i wykorzystanie rud metali w III-IV w n.e.
Nazwa miasta pochodzi od nazwy wsi Tarnowice (obecnie dzielnica – Stare Tarnowice) i słowa "gory" co w po staropolsku oznaczało kopalnie.
Historia miasta jest mocno związana w wydobyciem rud srebra, ołowiu i cynku. Według legendy, pierwszą bryłę kruszcu srebronośnego wyorał chłop Rybka około 1490 roku. Od tego czasu na teren dzisiejszego miasta zaczęli przybywać osadnicy, powstawały pierwsze osady górnicze.
Ówczesny właściciel ziem, Jan II, książę opolsko-raciborski, oraz margrabia Jerzy von Ansbach w 1526 roku nadali ich poddanym (na ziemiach pozostającym w ich władaniu) przywilej wspierający górnictwo, tzw. „akt wolności górniczej” (niem. Bergfreiheit). Dwa lata później została ogłoszona nowelizacja tego aktu w formie wykazu praw, czyli tzw. "Ordunek Gorny", a w osadzie górniczej założonej na gruntach Tarnowic (Starych) zaczęto prowadzić księgi górnicze. W 1529 roku książę Jan II nadał Urzędowi Górniczemu w Tarnowskich Górach pieczęć z herbem, przedstawiającym orle skrzydło oraz skrzyżowane symbole górnictwa: pyrlik i żelasko. Odtąd zaczyna się okres szybkiego rozwoju górnictwa rud srebronośnych oraz miasta, w którym równie intensywnie rozwija się handel i rzemiosło. W II połowie XVI w. i w XVII w. wybudowano wiele istniejących do dziś kamienic.
W połowie XVI wieku Tarnowskie Góry, choć wciąż nie posiadające praw miejskich, były największym ośrodkiem górnictwa kruszcowego na Górnym Śląsku. Osada górnicza Tarnowskie Góry podlegała fiskalnie pobliskiemu miastu Bytom, stopniowo wyzwalając się z konieczności dzielenia się z nim wieloma podatkami górniczymi i tym samym torując sobie drogę w kierunku przekształcenia w formalne miasto. Prawa miejskie i własny herb Tarnowskie Góry (dzisiejszy wizerunek) otrzymały dopiero 25 lipca 1562 roku na mocy dokumentu wystawionego w Onolzbach przez Jerzego Fryderyka Hohenzollerna. Poszerzył on aktem z 20 października 1599 roku przywileje miasta, przyznając m.in. prawo zakładania cechów rzemieślniczych, patronatu nad kościołem, używania czerwonego wosku w kancelarii oraz nakazując miastu budowę ratusza, co oznaczało nakaz ostatecznego oddzielenia władz miejskich od górniczych. Odtąd Tarnowskie Góry stały się równoprawne innym miastom, mogły też używać nazwy Freie Bergstadt Tarnowitz, czyli Swobodne Miasto Gór Tarnowskich.
Wielu zwolenników znalazła w Tarnowskich Górach reformacja. Jej utrwalenie nastąpiło po śmierci Jana II Dobrego (1532), kiedy miasto przeszło pod panowanie Hohenzollernów. W 1529 r. protestanci wybudowali pierwszy drewniany kościół, a dwa lata później na jego miejscu – murowany. W 1531 utworzono różnowierczą szkołę, której rektorem na przełomie XVI i XVII wieku był Daniel Franconius, ariański pedagog i poeta. Świetności miasta kres położyła wojna trzydziestoletnia (1618–1648). W 1676 w Tarnowskich Górach wybuchła zaraza, która ustąpiła po procesji błagalnej do Piekar. Na pamiątkę tego zdarzenia tarnogórzanie zobowiązali się udawać corocznie w niedzielę po 2 lipca do Sanktuarium Matki Boskiej Piekarskiej. Tradycja ta trwa do dzisiaj.
16 grudnia 1740 roku wkroczeniem wojsk pruskich na Śląsk, rozpoczęły się wojny śląskie. Po zakończeniu pierwszej z nich w 1742 miasto przechodzi spod panowania austriackiego pod pruskie, a miasto stało się siedzibą władz utworzonego powiatu bytomskiego. W latach 80. XVIII wieku powstała dzięki inicjatywie Fryderyka Wilhelma von Reden rządowa kopalnia i huta „Fryderyk” – nazwana od królewskiego imienia, w której w 1788 uruchomiono pierwszą na kontynencie europejskim, sprowadzoną z Anglii, maszynę parową do odwadniania wyrobisk górniczych.
W 1803 roku otwarto pierwszą szkołę górniczą, kilkanaście lat później wydrążono nową sztolnię „Fryderyk”, założono drukarnię, wybrukowano rynek i ulicę Krakowską i Lubliniecką, założono nowe fabryki i hutę żelaza, rozpoczęto budowę wodociągów miejskich. Również wtedy powstała Spółka Bracka jako instytucja ubezpieczająca górników.
W 1818 r. starosta bytomski Karol Traugott Henckel von Donnersmarck przeniósł swą siedzibę do Bytomia.
W 1857 r. uruchomiono pierwszą linię kolejową do Opola. Rozwój miasta przypieczętowuje powstanie w 1873 r. powiatu tarnogórskiego.
W 1922 r. pomimo tego, że 85,17% mieszkańców miasta opowiedziało się w plebiscycie za Niemcami, miasto przeszło do Polski.
Na początku XX wieku wyczerpują się zasoby rud i kończy się wydobycie kruszcu.
Panowie Tarnowskich Gór.
1808 – w wyniku reform w państwie pruskim, miasta uzyskały niezależność.
Sławni goście.
Miasto na przestrzeni dziejów odwiedziło wiele znanych osób:
Tarnowskie Góry jako garnizon wojskowy.
Jednostki stacjonujące przed 1914
Jednostki stacjonujące w latach 1918–1939
Jednostki stacjonujące w latach 1939–1945
Jednostki stacjonujące po 1945 (rozwiązane)
Jednostki stacjonujące po 1945

</doc>
<doc id="290003" url="https://pl.wikipedia.org/wiki?curid=290003" title="Korpus konsularny">
Korpus konsularny

Korpus konsularny (z jęz. fr. "Corps consulaire", stąd skrót CC), jest pojęciem analogicznym do pojęcia korpusu dyplomatycznego. 
Podobnie jak przy korpusie dyplomatycznym pojęcie to ma dwa znaczenia - węższe i szersze:
W przeciwieństwie do korpusu dyplomatycznego, który może być tylko jeden w określonym państwie, korpusów konsularnych może być kilka.
Podobnie jak w korpusie dyplomatycznym, w korpusie konsularnym istnieje funkcja dziekana sprawowana przez najwyższego rangą i najstarszego stażem kierownika urzędu konsularnego, według tzw. precedencji (licząc od daty otrzymania "exequatur").
Członkowie korpusu konsularnego mają zwyczajowe prawo umieszczania symbolu "CC" na swoich samochodach.

</doc>
<doc id="290005" url="https://pl.wikipedia.org/wiki?curid=290005" title="Zatoka Lubecka">
Zatoka Lubecka

Zatoka Lubecka () – zatoka w południowo-zachodniej części Morza Bałtyckiego. Należy w całości do Niemiec. Jest częścią Zatoki Meklemburskiej. Jej południowo-zachodni kraniec formuje ujście rzeki Trave w miejscowości Travemünde (dzielnica Lubeki), od wschodu ograniczona (umownie) wyspą Poel, od północy pólwyspem Wagria nad Bałtykiem (niem. Wagrien). Wybrzeże zatoki wchodzi w skład krajów związkowych Meklemburgia-Pomorze Przednie i Szlezwik-Holsztyn. Kanał Łaba-Lubeka łączy zatokę (poprzez rzekę Trave), a tym samym Morze Bałtyckie z Łabą.
Znaczenie.
Zachodnie wybrzeże zatoki z portem Neustadt in Holstein, a także kurortami nadmorskimi Grömitz, Pelzerhaken, Sierksdorf, Haffkrug, Scharbeutz, Timmendorfer Strand, Niendorf/Ostsee i Travemünde oraz półwyspem Priwall ma istotne znaczenie dla turystyki nadmorskiej. Co roku, w drugiej połowie lipca w Travemünde odbywają się drugie pod względem wielkości regaty żeglarskie "Travemünder Woche". W zatoce planowane jest wybudowanie elektrowni wiatrowej na sztucznej wyspie.
Katastrofy.
21 lipca 1850 roku w zatoce zatonął parowiec "Von der Tann". 3 maja 1945 roku miała tam miejsce jedna z największych katastrof morskich (podobna do katastrofy "MS Wilhelm Gustloff"). Po zbombardowaniu przez aliantów zatonęły trzy statki ("SS Cap Arcona", "Thielbek" - wiozące więźniów z obozów koncentracyjnych Neuengamme i Stutthof oraz "SS Deutschland" obsadzony tylko niemiecką załogą), czwarty ("Athen" - z więźniami) zdążył zawinąć do portu Neustadt. 
Zginęło ponad 7000 osób, w tym wielu zamordowano już po dotarciu do brzegu.

</doc>
<doc id="290008" url="https://pl.wikipedia.org/wiki?curid=290008" title="Puchar Narodów Afryki 1962">
Puchar Narodów Afryki 1962

Trzecia edycja Pucharu Narodów Afryki odbyła się w 1962 roku w Addis Abebie (Etiopia). Do turnieju finałowego awansowały zwycięskie drużyny z eliminacji: Tunezja, Uganda, a także gospodarz Etiopia i obrońca tytułu – Egipt. Turniej rozgrywany był systemem pucharowym.
Eliminacje.
1 runda.
Maroko wycofało się z eliminacji.
Nigeria awansowała dzięki losowaniu.
Uganda awansowała dzięki losowaniu.
2 runda.
Uganda – wolny los (automatyczny awans)
Piłkarze Nigerii w rewanżowym meczu z Tunezją zeszli z boiska w proteście przeciwko niesłusznie uznanej, ich zdaniem, bramce dla piłkarzy Tunezji. Na boisku wynik 2:2.
Strzelcy.
3 bramki
2 bramki
1 bramka

</doc>
<doc id="290010" url="https://pl.wikipedia.org/wiki?curid=290010" title="Rúnar Kristinsson">
Rúnar Kristinsson

Rúnar Kristinsson (ur. 5 września 1969 w Rejkiawiku) – islandzki piłkarz grający na pozycji pomocnika. Rozpoczął swoją karierę w małym klubie Leiknir przed przejściem do Reykjavíkur, dużego klubu islandzkiego. Wkrótce był dokonany transfer do zagranicznych klubów, z czego pierwszym był szwedzki Örgryte IS. W 1997 roku przeszedł do klubu Lillestrøm SK z Norwegii. W lipcu 2000 roku podpisał trzyletni kontrakt z belgijskim KSC Lokeren. We wrześniu 2010 objął posadę trenera Reykjavíkur, podpisując trzyletni kontrakt. W listopadzie 2014 został szkoleniowcem Lillestrøm SK, podpisując trzyletni kontrakt. W październiku 2016 objął stanowisko trenera KSC Lokeren, podpisując kontrakt do końca sezonu 2016/2017 z opcją przedłużenia o kolejny sezon.
Żonaty z Erną Maríą Jónsdóttir, z którą ma syna Rúnara Alexa, również piłkarza oraz dwie córki: Thelmę Rut i Tanję Rut.

</doc>
<doc id="290011" url="https://pl.wikipedia.org/wiki?curid=290011" title="Runar Kristinsson">
Runar Kristinsson



</doc>
<doc id="290012" url="https://pl.wikipedia.org/wiki?curid=290012" title="Komisja Sprawiedliwości i Praw Człowieka">
Komisja Sprawiedliwości i Praw Człowieka

Komisja Sprawiedliwości i Praw Człowieka (skrót: "SPC") wchodzi w skład stałych komisji sejmowych. Do zakresu jej zadań należą sprawy przestrzegania prawa i praworządności, sądów, prokuratury, notariatu, adwokatury i obsługi prawnej, funkcjonowania samorządów adwokackiego i radcowskiego, sprawy przestrzegania praw człowieka. W Sejmie X kadencji PRL i Sejmie I kadencji działała jako Komisja Sprawiedliwości.

</doc>
<doc id="290013" url="https://pl.wikipedia.org/wiki?curid=290013" title="Deszcz w Twarz">
Deszcz w Twarz

Deszcz w Twarz (lak. Ité Omáǧažu, Ito-na-gaju lub Exa-ma-gozua, ang. Rain-In-the-Face lub Rain in the Face, ur. ok. 1835, zm. 14 września 1905) – wojownik i wódz północnoamerykańskich Indian ze szczepu Hunkpapa, uczestnik wojny Czerwonej Chmury i wojny o Góry Czarne z Amerykanami w latach sześćdziesiątych i siedemdziesiątych XIX wieku.
Urodził się około 1835 roku w Dakocie Północnej nad rzeką Cheyenne w szczepie Hunkpapa plemienia Dakotów. Już w młodości dał się poznać jako bitny wojownik. Jego imię wzięło się stąd, że kiedyś cały dzień walczył w bijącym wprost w twarz ulewnym deszczu. Rozpoznawalny był dzięki malowaniu twarzy na czerwono i czarno, co miało symbolizować zachodzące słońce.
Brał udział w wojnie Czerwonej Chmury. 21 grudnia 1866 roku wziął udział w bitwie z oddziałem kpt. Williama J. Fettermana w pobliżu Fort Philip Kearny, znanej później jako "Masakra Fettermana". W roku 1874 został aresztowany przez kpt. Thomasa Custera za zabicie trzech cywilów towarzyszących ekspedycji płk. George’a Armstronga Custera w górę rzeki Yellowstone, ale udało mu się zbiec z więzienia. Dołączył do grupy Siedzącego Byka.
Wyróżnił się 25 czerwca 1876 roku w bitwie nad Little Bighorn. Z ran otrzymanych w tej bitwie okulał, lecz mimo to zdołał zbiec razem z Siedzącym Bykiem do Kanady, gdzie przebywał do roku 1880. Po powrocie do Montany poddał się gen. Nelsonowi Milesowi w Fort Keogh.
Zmarł 14 września 1905 roku w rezerwacie Standing Rock, gdzie mieszkał przez wiele lat w pokoju uznając, iż po zakończeniu indiańskich wojen w jego życiu nie wydarzyło się już nic ważnego.

</doc>
<doc id="290014" url="https://pl.wikipedia.org/wiki?curid=290014" title="PAM">
PAM



</doc>
<doc id="290015" url="https://pl.wikipedia.org/wiki?curid=290015" title="Korroboracja">
Korroboracja



</doc>
<doc id="290016" url="https://pl.wikipedia.org/wiki?curid=290016" title="Digital Enhanced Cordless Telecommunications">
Digital Enhanced Cordless Telecommunications

DECT (ang. "Digital Enhanced Cordless Telephony") – system cyfrowej łączności bezprzewodowej na niewielkich odległościach opracowany przez Europejski Instytut Norm Telekomunikacyjnych (ETSI). Według założeń przystosowany zarówno do transmisji mowy, danych oraz krótkich wiadomości. 
System DECT stanowi system telefonii bezprzewodowej, który realizuje metodą radiową dostęp do sieci stałych na obszarach dużego natężenia ruchu telekomunikacyjnego takich jak w portach lotniczych, centrach miast czy na stacjach.
Charakterystyka.
System DECT działa w obrębie do kilkuset metrów i złożony jest ze stacji ruchomych zwanymi również częściami ruchomymi (ang. "portable parts"), które komunikują się ze stacjami bazowymi – częściami stałymi (ang. "fixed parts"). Poza tym zawiera również blok zwany stałym (ang. "fixed system"), który steruje stacjami bazowymi. Z blokiem tym współpracuje baza danych w celu zarządzania połączeniami użytkowników. System DECT toleruje poruszanie się stacji ruchomych z prędkością do 20 km/h. Dostęp do sieci zewnętrznych jest realizowany przez jednostkę współpracy (ang. "interworking unit").
Konfiguracja systemu DECT zależy od wielkości systemu jak i jego zastosowania. W wersji podstawowej wykorzystuje 10 kanałów radiowych w zakresie częstotliwości 1880 do 1900 MHz (każde urządzenie DECT powinno być przystosowane do wykorzystania tych kanałów). ETSI przewidziało także możliwość użytkowania kolejnych 23 kanałów.
Dzięki zwielokrotnieniu czasowemu TDMA w jednym kanale może być jednocześnie transmitowanych do 12 niezależnych rozmów telefonicznych lub innych sygnałów cyfrowych. Sygnały w obu kierunkach przesyłane są na przemian tym samym kanałem.
W standardzie DECT stosuje się 10 częstotliwości nośnych na których dokonuje się transmisji z dostępem TDMA za pomocą 24 okienek (szczelin) czasowych w trybie dupleksowym TDD, polegającym na kolejnym przesyłaniu w obie strony ramek na pojedynczej częstotliwości nośnej. Dwanaście szczelin służy do transmisji ze stacji bazowej do terminala ruchomego, pozostałe 12 szczelin – w kierunku odwrotnym.
Mowa kodowana jest z wykorzystaniem ADPCM z przepływnością 32 kb/s.
Nadajniki wykorzystują modulację GFSK i mają moc maksymalną (w impulsie) 250 mW. Typowe urządzenia w otwartym terenie mają zasięg około 100 do 500 m (w pomieszczeniach – do 50 m).
Zastosowanie.
Standard DECT stosowany jest w:
Opis systemu.
Historia.
System DECT jest to wielofunkcyjny, cyfrowy, europejski standard telefonii bezprzewodowej, który umożliwia uzyskanie radiowego dostępu do stacjonarnych sieci telekomunikacyjnych. Pracuje w zakresie częstotliwości od 1800 MHz do 1900 MHz (10 częstotliwości nośnych, modulacja GFSK, BT=0,5).
Pierwsze systemy telefonii bezprzewodowej (ang. "cordless telephony") powstały w Wielkiej Brytanii. Pierwsze z nich pracowały w technice analogowej ze zwielokrotnieniem częstotliwościowym (CT-1). 
W następnych generacjach zastosowano technikę cyfrową (CT-2, CT-3, DECT). Standard DECT został zaprojektowany w latach 1988 – 1992. Posiada on następujące zastosowania:
W standardzie DECT stosuje technikę dostępu MC/TDMA/TDD tzn. praca na wielu (10) częstotliwości nośnych MC (ang. "multicarrier") z podziałem czasowym TDMA oraz duplexem czasowym TDD. W porównaniu z tradycyjną technologią FDMA (ang. "frequency division multiplex access"),wydzielającą pasma dla każdego kanału i potrzebującą dla niego oddzielnego nadajnika, DECT potrzebuje tylko jednego nadajnika dla wszystkich kanałów. Jego istotną zaletą w porównaniu z systemem GSM jest to, że nie wymaga on budowy drogich sieci dedykowanych i równoległych. Stąd znacznej obniżce ulegają nakłady inwestycyjne ponoszone przez operatorów, a w konsekwencji i koszty jednostkowe usług oferowanych abonentom. Duża pojemność systemu DECT jest uzyskiwana przez zastosowanie dynamicznego przydziału kanału oraz podział obszaru pokrycia na małe komórki.
System DECT zapewnia ciągłą łączność przy przemieszczaniu się z jednej komórki do drugiej. Umożliwia także dostęp do wielu sieci telekomunikacyjnych, m.in. do PSTN oraz ISDN. System jest przeznaczony do obsługi abonentów w mieszkaniach (realizuje usługi równoważne uzyskiwanym za pomocą konwencjonalnego telefonu), biurach (łączy funkcje PBX z możliwością używania terminali ruchomych do transmisji mowy i danych) oraz abonentów ruchomych. 
System DECT nie realizuje komutacji dla zestawiania połączeń. Z tego względu funkcję tę musi realizować sieć telekomunikacyjna, do której DECT jest przyłączony. W ramach systemu jest natomiast realizowane przełączanie kanałów wynikające z przemieszczania się terminala abonenta z obszaru zasięgu stacji bazowej do obszaru zasięgu sąsiedniej stacji bazowej w sieci danego operatora.
Standard DECT.
Wymagania dla standardu DECT są zawarte w dokumentach ETS 300 175 opublikowanych przez Europejski Instytut Norm Telekomunikacyjnych ETSI ("European Telecommunications Standards Institute").
Podstawowe zabezpieczenia.
System zasadniczo pracuje w zakresie częstotliwości od 1880 MHz do 1900 MHz i stanowi wsparcie dla telefonii GSM. 
Ostatnie modyfikacje mają na celu:
Prowadzone są dalsze prace zmierzające do ewolucji w kierunku systemów trzeciej generacji IMT-2000 oraz wykorzystujące szeroko technikę telefonii IP. Opracowano nowy system domowej, szerokopasmowej sieci bezprzewodowej oparty na technologii DECT ("CAT-iq- Cordless Advanced Technology – internet and quality") przesyłający sygnały mowy, muzyki (radio internetowe), wideo, zarządzania książką adresową, bezpieczeństwa transmisji, łatwości obsługi, jakości i kompatybilności.

</doc>
<doc id="290020" url="https://pl.wikipedia.org/wiki?curid=290020" title="Grunwald Ruda Śląska">
Grunwald Ruda Śląska

Grunwald Ruda Śląska – polski klub piłkarski z Rudy Śląskiej, grający obecnie w klasie okręgowej powstały w 1920 roku.
Historia.
Założenie klubu.
Nigdy nie udało się ustalić dokładnej daty powstania klubu. Była to na pewno wiosna 1920 roku i wówczas na Śląsku z inicjatywy Polskiego Komisariatu Plebiscytowego w Bytomiu powstało 137 klubów sportowych zrzeszonych w 11 obwodach, w tym Klub Sportowy Gwiazda Halemba, czyli dzisiejszy Grunwald. Założycielami Gwiazdy byli Piotr Mika, Augustyn Wicik i Paweł Moroń.
Nazwy.
skróty:
KS – Klub Sportowy
GKS – Górniczy Klub Sportowy
RKS – Robotniczy Klub Sportowy
Pierwszy mecz.
Pierwszy oficjalny mecz Gwiazda rozegrała 3 października 1920 roku, wygrywając z Życiem Kochłowice (protoplasta dzisiejszej Uranii Ruda Śląska) 7-0.W rewanżu halembianie przegrali w Kochłowicach 1-2.

</doc>
<doc id="290021" url="https://pl.wikipedia.org/wiki?curid=290021" title="Modulacja amplitudy impulsów">
Modulacja amplitudy impulsów

Impulsowa modulacja amplitudy, modulacja amplitudy impulsów (ang. "Pulse-Amplitude Modulation", PAM) – technika kluczowania, w której informacja kodowana jest w amplitudzie sygnału transmitowanego.
Liczbę poziomów kluczowania oznacza się liczbą stawianą po skrócie np: 
Zastosowanie PAM umożliwia zakodowanie więcej niż jednego bitu w jednym takcie kluczowania, co pozwala na zmniejszenie częstotliwości taktowania do przesłania danej informacji lub zwiększenie przepustowości łącza przy ograniczonej szybkości taktowania.
Impulsowa modulacja amplitudy jest szeroko stosowana w transmisji danych cyfrowych w paśmie podstawowym (ang. "baseband"). Stosowana jest w niektórych protokołach ethernetowych przesyłających dane przez przewody miedziane.
W 100Base-TX stosowane jest kodowanie MLT-3, którego sygnał jest kodowany na 3 poziomach amplitudy sygnału, ale sygnał nie jest przenoszony bezpośrednio przez amplitudę, lecz przez jej zmianę.

</doc>
<doc id="290023" url="https://pl.wikipedia.org/wiki?curid=290023" title="Komisja Rolnictwa i Rozwoju Wsi (Senat)">
Komisja Rolnictwa i Rozwoju Wsi (Senat)

Komisja Rolnictwa i Rozwoju Wsi – stała komisja senacka. Po wyborach parlamentarnych w 2005 roku została wcielona do Komisji Rolnictwa i Ochrony Środowiska. Następnie powróciła w VII kadencji. Do końca III kadencji działała jako Komisja Rolnictwa. Przedmiotem działania komisji są: 
Prezydium komisji Senatu I kadencji.
Mieczysław Trochimiuk (KO-„S”) – przewodniczący komisji.

</doc>
<doc id="290024" url="https://pl.wikipedia.org/wiki?curid=290024" title="Język międzynarodowy">
Język międzynarodowy

Język międzynarodowy (ponadetniczny) – język używany przez więcej niż jeden naród, najczęściej jest on językiem urzędowym w organizacjach międzynarodowych lub w kilku państwach. Może to być także taki język, który opanował świat lub nie ma odniesienia do konkretnej narodowości (języki sztuczne), np. esperanto, Basic English.

</doc>
<doc id="290026" url="https://pl.wikipedia.org/wiki?curid=290026" title="Habib Bourgiba">
Habib Bourgiba



</doc>
<doc id="290029" url="https://pl.wikipedia.org/wiki?curid=290029" title="Boczniak ostrygowaty">
Boczniak ostrygowaty

Boczniak ostrygowaty ("Pleurotus ostreatus" (Jacq.) P. Kumm.) – gatunek grzybów z rodziny boczniakowatych ("Pleurotaceae"). 
Systematyka i nazewnictwo.
Pozycja w klasyfikacji według Index Fungorum: "Pleurotus, Pleurotaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozowany został w 1774 r. przez Jacquina, który nadał mu nazwę "Agaricus ostreatus". Obecną, uznaną przez Index Fungorum nazwę nadał mu w 1871 r. P. Kummer, przenosząc go do rodzaju "Pleurotus". Synonimów nazwy naukowej ma ok. 70. Niektóre z nich:
Nazwę polską nadał Henryk Orłoś w 1951 r. W polskim piśmiennictwie mykologicznym gatunek ten opisywany był też jako bedłka ostrygowata, bocznotrzonowiec ostrygokształtny i przyuszek ostrygowaty.
Morfologia.
Średnica od 5 do 25 cm. Kształt początkowo łukowaty, z długo podwiniętym brzegiem, później muszlowaty, wachlarzowaty lub lejkowaty. Do podłoża przyrasta bokiem. Jest miękki i sprężysty, powierzchnia gładka i naga, tylko przy trzonie pokryta białą pilśnią. Kolor dość zróżnicowany; może być w różnych odcieniach brązowego, popielatego, siwobrązowego, stalowoniebieskiego i fioletowego.
Gęste i głęboko zbiegające na trzon, w kolorze od białawego do siwego, u starszych okazów nawet fioletowe.
Krótki, gruby, o wysokości od 1 do 4 cm. Kolor biały lub siwy. Jest nagi, tylko przy podstawie pokryty szczecinkami.
U młodych okazów w kapeluszu jest miękki, u starszych sprężysty, w trzonie u starszych staje się korkowaty i zdrewniały. Kolor biały, smak kwaskowaty.
Biały. Zarodniki elipsoidalne, gładkie, o średnicy 8–11 x 3–4 µm.
Występowanie i siedlisko.
Poza Antarktydą występuje na wszystkich kontynentach, a także na wielu wyspach. W Polsce jest pospolity.
Grzyb nadrzewny występujący na martwym drewnie gatunków drzew liściastych, takich jak: grab, buk, wierzba, topola, robinia akacjowa, brzoza i orzech włoski. Zazwyczaj rośnie w postaci skupionych grup. Składają się one z wielu większych i mniejszych okazów, często kępkowato pozrastanych, przypominających ławice ostryg, skąd pochodzi nazwa tego gatunku. Owocniki pojawiają się dopiero późną jesienią, od końca października do zimy, a gdy zima jest łagodna, również zimą. Czasami pojawiają się na przedwiośniu. Jest dość wytrzymały na mróz, jednak w okresie wytwarzania owocników potrzebuje dużo światła. Przy zbyt małej jego ilości nie wytwarza owocników lub są one małe.
Fizjologia.
Boczniak ostrygowaty jest saprotrofem rosnącym na martwym drewnie, ale również pasożytem atakującym jeszcze żywe drzewa, zazwyczaj jednak stare, osłabione lub uszkodzone.
Boczniak ostrygowaty jest także grzybem drapieżnym. Nicienie zasiedlające próchniejące drewno
są paraliżowane substancjami chemicznymi wydzielanymi przez strzępki grzyba, które następnie wnikają do ich ciał i trawią je. W badaniach zidentyfikowano toksynę wydzielaną przez grzyb jako kwas trans-2-decenodikarboksylowy ( "trans-2-decenedioic acid"), który w warunkach laboratoryjnych w stężeniu 300 ppm w ciągu godziny trwale obezwładniał 95% nicieni "Panagrellus redivivus". Komórki wydzielające ten związek nie występują w owocnikach boczniaka, a jedynie w strzępkach grzybni rosnących w podłożu.
Znaczenie.
Grzyb jadalny. Owocniki boczniaka dostarczają łatwo przyswajalnego białka, kwasu foliowego, aminokwasów, witamin z grupy B i soli mineralnych; wykryto w nich także obecność lowastatyny obniżającej poziom cholesterolu we krwi.
Wdychanie dużych ilości zarodników tego grzyba (co np. ma miejsce u ludzi zajmujących się jego uprawą) jest niebezpieczne i może zakończyć się problemami z płucami.
W wielu krajach, w tym w Polsce, prowadzi się uprawę boczniaka ostrygowatego. Uprawia się go na słomie. Istnieje wiele odmian uprawnych, w tym również o kolorze różowym.
Zawiera pleuran – substancję o działaniu immunostymulującym i przeciwnowotworowym.
Badania przeprowadzone w Meksyku wykazały, że boczniak ostrygowaty może być hodowany na zużytych pieluchach jednorazowych, redukując masę i objętość ich degradowalnych komponentów nawet o 90%. Powstałe w eksperymentalnej hodowli owocniki miały normalny wygląd, wysoką zawartość białka i były wolne od patogenów chorób ludzkich.

</doc>
<doc id="290030" url="https://pl.wikipedia.org/wiki?curid=290030" title="Wełnowiec-Józefowiec">
Wełnowiec-Józefowiec

Wełnowiec-Józefowiec – dzielnica Katowic, położona w północnej części miasta, na Wzgórzach Chorzowskich. Jej granice w dużej mierze są zbliżone do granic historycznej gminy Wełnowiec, sama zaś dzielnica składa się z dwóch głównych historycznych części: Wełnowca i Józefowca oraz kilku kolonii robotniczych, w tym: Kolonii Alfred, Kolonii Agnieszki i Kolonii Fryderyka.
Pierwsze wzmianki na temat osadnictwa w rejonie Wełnowca-Józefowca pochodzą z XVII wieku. Początkowo rejon Wełnowca był typowo rolniczy, ale dzięki płytko zalegającymi pokładom węgla kamiennego zaczęło się rozwijać górnictwo i pod koniec XVIII wieku powstała tutaj pierwsza kopalnia. W późniejszym czasie rozwinęło się również hutnictwo. Została tu założona jedna z największych na Górnym Śląsku hut cynku – wybudowana w 1873 roku huta „Hohenlohe” (późniejsze Zakłady Metalurgiczne Silesia). Józefowiec został założony w 1826 roku, a włączony został do gminy Wełnowiec w 1924 roku. Samą zaś gminę Wełnowiec w 1951 roku przyłączono do Katowic.
Obecnie Wełnowiec-Józefowiec ma głównie mieszkaniowy charakter wraz z silnie rozwiniętą gałęzią przemysłową (znajdują się tu m.in. takie zakłady jak: ALSTOM ZWUS, FASING czy ZPUE). Głównym ciągiem komunikacyjnym Wełnowca-Józefowca jest aleja Wojciecha Korfantego, łącząca katowickie Śródmieście z Siemianowicami Śląskimi. Wzdłuż alei przebiega również linia tramwajowa. Wełnowiec-Józefowiec liczył w 2020 roku 13 741 mieszkańców.
Geografia.
Położenie.
Wełnowiec-Józefowiec pod względem administracyjnym położony jest w województwie śląskim i stanowi jedną z jednostek pomocniczych Katowic (nr 11), zlokalizowaną w północnej części miasta, w odległości około 3 km na północ od jego centrum. Dzielnica ta od północy i wschodu graniczy z Siemianowicami Śląskimi, od południa z trzema innymi dzielnicami Katowic: Bogucicami (krótki fragment na wschód od ulicy Cedrowej), Koszutką i Dębem, natomiast od zachodu z Parkiem Śląskim w Chorzowie. Granice dzielnicy biegną następująco:
Według podziału fizycznogeograficznego Jerzego Kondrackiego całość dzielnicy znajduje się w mezoregionie Wyżyna Katowicka (341.13). Mezoregion ten stanowi południową część Wyżyny Śląskiej, która jest częścią podprowincji Wyżyna Śląsko-Krakowska. Pod względem krain historycznym Wełnowiec-Józefowiec znajduje się we wschodniej części Górnego Śląska.
Geologia.
Wełnowiec-Józefowiec pod względem budowy geologicznej znajduje się w zapadlisku górnośląskim. Obszar ten ma budowę zrębową. Na przełomie dewonu i karbonu zostało zaburzone paleozoiczne podłoże Wyżyny Śląskiej poprzez utworzenie zapadliska, które w okresie karbonu zostało wypełnione przez zlepieńce, piaskowce i łupki ilaste zawierające pokłady węgla kamiennego, powstałe przed 300 milionami lat na zatorfionych brzegach rozległych jeziorzysk. Do najstarszych warstw karbonu, których wychodnie występują na terenie Katowic, obecnych także w Wełnowcu-Józefowcu, należą warstwy grodzieckie (porębskie; namur A). Występują one w postaci izolowanych płatów. Warstwy te w rejonie Józefowca charakteryzują się przewagą łupków nad piaskowcami i zawierają do 20 cienkich pokładów węgla kamiennego, z których kilka przekracza miąższość 1 m. Warstwy grodzieckie obejmują zachodnią część Józefowca – na zachód od ulicy Józefowskiej oraz rejon dawnych ZM Silesia. W sąsiedztwie, tj. w rejonie tzw. kolonii wojewódzkiej przy ulicy Bytomskiej i na wschód od terenów dawnej huty, występują warstwy siodłowe, a wzdłuż granicy z Siemianowicami Śląskimi i przy granicy z Koszutką warstwy rudzkie.
W trzeciorzędzie wytworzyły się główne rysy rzeźby Wełnowca-Józefowca. Wówczas dochodziło do intensywnego wietrzenia chemicznego i denudacji. W wyniku erozyjnej działalności doszło do ścięcia skał różnego wieku. Wpływ na rzeźbę miały też ruchy górotwórcze. W pliocenie główne rysy rzeźby były już zbliżone do współczesnej. Na zachód od dawnego Potoku Wełnowieckiego, wzdłuż obecnej ulicy Józefowskiej obszar Wełnowca-Józefowca zbudowany jest przez plejstoceńskie eluwia piaszczyste i pylaste glin zwałowych.
W czwartorzędzie obszar Wełnowca-Józefowca został prawdopodobnie pokryty przez lądolód skandynawski dwukrotnie: podczas najstarszego zlodowacenia Sanu (krakowskiego) oraz w czasie zlodowacenia Odry (środkowopolskiego). Osady z wcześniejszego zlodowacenia zostały usunięte w czasie interglacjału. W holocenie dochodziło do niszczenia pokryw plejstoceńskich, zwłaszcza w dolinach rzek, a na stokach powstały młode doliny erozyjne. Rzeki utworzyły niskie terasy w kilku stopniach w wyniku rozcięcia pokryw akumulacyjnych. Po wylesieniu stoków zaczęło dochodzić do wzmożonej denudacji gleb. Holoceńskie osady rzeczne ciągną się równolegle na zachód do obecnej alei W. Korfantego.
Rzeźba terenu.
Wełnowiec-Józefowiec położony jest w południowej części Wyżyny Śląskiej, w mezoregionie Wyżyna Katowicka (341.13). Obszar tej dzielnicy charakteryzuje się stosunkowo dużym zróżnicowaniem pod względem rzeźby terenu. Najwyżej położony punkt znajduje się na granicy Katowic i Siemianowic Śląskich, na wysokości Stacji Linii Radiowych Bytków – sięga on wysokości 316 m n.p.m. Z tego miejsca obszar opada w kierunku południowym, wzdłuż alei W. Korfantego i ulicy Józefowskiej. Powyżej 300 m n.p.m. położone są również rejony kolonii Agnieszki, część Parku Wełnowieckiego oraz pętla tramwajowa w pobliżu placu Alfreda. Najniżej położony punkt (około 270 m n.p.m.) znajduje się na granicy Wełnowca-Józefowca i Dębu na wysokości ulicy Józefowskiej. Różnica wysokości pomiędzy najniższym a najwyższym punktem Wełnowca-Józefowca sięga 45 metrów.
Pod względem geomorfologicznym cały obszar Wełnowca-Józefowca położony jest na Wzgórzach Chorzowskich, będących częścią Płaskowyżu Bytomskiego. Wzgórza te tworzą szereg falistych, zaokrąglonych lub spłaszczonych wzniesień. W kierunku doliny Rawy są one rozcięte przez obniżenia dolinne, z czego na terenie dzielnicy przez rów Wełnowca o dość stromych zboczach i płaskich dnach.
Obszar Wełnowca-Józefowca jest silnie przekształcony antropogenicznie, w związku z osadnictwem i przemysłem oraz działalnością po dawnym hutnictwie cynku. Występują tutaj zarówno hałdy, jak i zachodzą osiadania poeksploatacyjne, które w rejonie Wełnowca-Józefowca dochodzą do 6 m. W rejonie ulicy Konduktorskiej znajduje się nieczynne zwałowisko odpadów pohutniczych, powstałe przy zlikwidowanej hucie cynku, potocznie zwane Alpami Wełnowieckimi. Ponadto występują tutaj formy rzeźby terenu stworzone przez człowieka w formie nasypów drogowych i kolejowych. Prawie cały obszar dzielnicy został zrównany antropogenicznie.
Gleby.
W Wełnowcu-Józefowcu gleby zostały w mocnym stopniu przekształcone przez człowieka, przez co wytworzyły się tu gleby antropogeniczne, dla których działalność człowieka jest dominującym czynnikiem glebotwórczym. Na całym obszarze Wełnowca-Józefowca gleby te wykształciły się z piaskowców i w związku z rozwojem urbanistycznym i działalnością przemysłową uległy w znacznej części dewastacji i degradacji. Ponadto są one skażone metalami ciężkimi (również te położone na terenach zalesionych na poziomie ściółki leśnej).
W Wełnowcu-Józefowcu dominują gleby III i IV klasy bonitacyjnej. Spośród klasyfikowanego obszaru Wełnowca-Józefowca, gleby III klasy występują w rejonie ulicy Bytkowskiej na wysokości osiedla Bytkowska Park, a gleby IV klasy przy kolonii Agnieszki i skwerze W. Fojkisa.
Klimat i topoklimat.
Klimat Wełnowca-Józefowca nie wyróżnia się zbytnio od klimatu dla całych Katowic, natomiast jest modyfikowany przez czynniki lokalne (topoklimat). Występuje tu klimat umiarkowany przejściowy z przewagą prądów oceanicznych nad kontynentalnymi. Dominują wiatry zachodnie (około 60% udziału), a w mniejszym stopniu wschodnie i południowe. Średnia roczna temperatura w wieloleciu 1961–2005 dla stacji w Muchowcu wynosi 8,1 °C, lecz zaznacza się tu też zjawisko miejskiej wyspy ciepła, która lokalnie modyfikuje temperaturę powietrza. Najcieplejszym miesiącem jest lipiec (17,8 °C), a najchłodniejszym styczeń (–2,2 °C). Średnie roczne usłonecznienie w wieloleciu 1966-2005 wynosiło 1474 godziny. Średnia roczna suma opadów dla wielolecia 1951–2005 wynosiła 713,8 mm.
Topoklimat Wełnowca-Józefowca jest zależny od stopnia zalesienia, zurbanizowania, a także od położenia względem dolin rzecznych. Cały obszar Wełnowca-Józefowca leży w topoklimacie zabudowanych, wyżej położonych dolin, gdzie notuje się warunki średnio korzystne. Przy zwartej zabudowie i utwardzonych placach powietrze szybciej się nagrzewa w ciągu dnia, a także przy mniejszej wilgoci szybciej traci ciepło.
Wody powierzchniowe i podziemne.
Obszar Welnowca-Józefowca w całości położony jest w dorzeczu Wisły, w zlewni dwóch rzek: Brynicy (niewielki, wschodni fragment dzielnicy przy granicy z Siemianowicami Śląskimi) i Rawy. Pomiędzy tymi zlewniami przebiega dział wodny IV rzędu. Zarówno Rawa, jak i Brynica nie przepływa bezpośrednio przez Wełnowiec-Józefowiec. Jedynym zbiornikiem wodnym na terenie dzielnicy jest staw przy skrzyżowaniu ulicy Konduktorskiej i alei W. Korfantego, położony w zlewni Rawy.
Wełnowiec-Józefowiec wg regionalizacji B. Paczyńskiego z 1995 roku znajduje się w zasięgu XII śląsko-krakowskiego regionu hydrogeologicznego. W tym regionie utwory wodonośne występują we wszystkich seriach stratygraficznych, lecz ich znaczenie jest zależne od kilku czynników, zarówno przyrodniczych, jak i związanych z działalnością człowieka. Obszar dzielnicy położony jest w granicach Jednolitej Części Wód Podziemnych nr 111. Pod Wełnowcem-Józefowcem na całej jego powierzchni zlokalizowany jest jeden z Głównych Zbiorników Wód Podziemnych – nr 329 Bytom. Prowadzi on wody o charakterze szczelinowo-krasowo-porowym w profilu utworów węglanowych z triasu. W granicach miasta brak jest jednak poziomów użytkowych. Miąższość warstwy wodonośnej szacowana jest na 40-250 m, a średnia głębokość ujęć na 60 m.
Przyroda i ochrona środowiska.
Pierwotna, naturalna szata roślinna na obszarze Wełnowca-Józefowca kształtowała się od czasu ostatnich zlodowaceń, które miały miejsce 12-16 tys. lat temu. Na jej zasobność wpłynęły m.in. rzeźba terenu, sieć rzeczna i zasoby wodne, a od ostatnich 200 lat w najwyższym stopniu działalność człowieka. Pierwotnie wyżej położone rejony Wełnowca-Józefowiec porastały buczyny, a dolinę nieistniejącego obecnie Potoku Wełnowieckiego – grądy. Lasy te zostały wyniszczone na skutek rozwoju górnictwa i hutnictwa. Przed antropopresją obszaru obecnego Wełnowca-Józefowca lasy Puszczy Śląskiej obfitowały w zwierzęta, w tym duże ssaki jak: żubry, tury, łosie, niedźwiedzie brunatne, żbiki czy wilki, a z ptaków – głuszce. Wraz z rozwojem osadnictwa tępiono te z punktu widzenia człowieka szkodniki, zaś wraz z rozwojem rolnictwa pojawiły się zwierzęta związane z obszarami otwartymi.
Obszar Wełnowca-Józefowca został w dużej mierze zurbanizowany, przez co tereny zielone występują w ograniczonej ilości; przede wszystkim w formie zieleni powstałych przy udziale człowieka (głównie rodzinne ogrody działkowe, parki, cmentarze, skwery i tereny rekreacyjne). Do większych terenów zadrzewień i zieleni nieurządzonej na terenie Wełnowca-Józefowca należy Lasek Alfreda w Wełnowcu oraz okolice Parku Wełnowieckiego.
Roślinnością potencjalną na obszarze Wełnowca-Józefowca są grądy subkontynentalne lipowo-dębowo-grabowe – odmiana małopolska z bukiem i jodłą (forma wyżynna, seria uboga). Współcześnie na terenach zdewastowanych i przekształconych występuje głównie roślinność synantropijna, która jest spotykana w siedliskach ruderalnych, w tym byliny (bylica pospolita i łopian), a miejsca wydeptywane porastają zbiorowiska dywanowe z babką zwyczajną i życicą. Pod względem świata zwierzęcego występują tu gatunki typowe dla ludzkich siedlisk, takie jak wróbel zwyczajny i gołąb skalny, a ponadto kawki, sroki, kosy, gawrony i szpaki. Na ogródkach działkowych, cmentarzach i w urządzonej zieleni miejskiej występują najczęściej sikory, sójki, szpaki, zięby i kosy.
W Wełnowcu-Józefowcu nie ma żadnych powierzchniowych form ochrony przyrody, lecz na obszarach zieleni urządzonej występują drzewa i aleje pomnikowe, w tym jeden pomnik przyrody ustanowiony na mocy uchwały Rady Miasta Katowice z 1 czerwca 2017 roku – położony w Parku Wełnowieckim buk pospolity o wysokości 22 m i pierśnicy 249 cm. Występuje tu też następujące obszary zieleni urządzonej:
Historia.
Początki i rozwój przemysłu.
Pierwsze wzmianki dotyczące rejonów obecnego Wełnowca-Józefowca pochodzą z XVII wieku. W 1689 roku pojawia się zapis w metryce parafii św. Szczepana w Bogucicach: "Blasius Welna molitor de Kosic" ("Błażej Wełna z Koszutki"). Był on posiadaczem młyna znajdującego się przy strudze zwanej Wełną lub Wełnianką, która biegła przez Koszutkę, po czym wpływała do Rawy. W północno-wschodniej części obecnego Wełnowca-Józefowca, na skraju Lasku Bytkowskiego, na polecenie Ignacego von Klocha – ówczesnego właściciela Bytkowa w 1773 roku powstała kolonia dziesięciu domów, a do każdego gospodarstwa przydzielone zostały 3 morgi pola. Osada ta od jego imienia była nazwana "Ignatzdorf" ("Ignacowiec"). Nazwę "Wełnowiec" w późniejszym okresie rozszerzono na nowo powstałą kolonię.
Osada ta miała początkowo charakter rolniczy, a niektórzy mieszkańcy zajmowali się też rzemiosłem. W 1780 roku kolonia liczyła 43 osoby. Dalszy rozwój obszaru dzisiejszego Wełnowca-Józefowca zapoczątkowało górnictwo węgla kamiennego, które rozwinęło się w tym miejscu dzięki płytko zalegającym pokładom. W 1788 roku powstała pierwsza kopalnia – „Caroline”. W 1796 roku obszar dworski Bytków, w skład którego wchodził również Wełnowiec, został zakupiony od rodu von Kloch przez księcia Fryderyka Ludwika zu Hohenlohe. Na podstawie umowy z 1805 roku wzniesiono hutę żelaza „Hohenlohe”, której budowę ukończono dopiero w 1819 roku. W pierwszej połowie XIX wieku uruchomiono nowe kopalnie węgla kamiennego: „August”, „Maria”, „Alfred” i „Hütte”. W 1821 roku powstała huta cynku „Helena”.
Józefowiec powstał w 1826 roku, kiedy to ksiądz Józef Beder – proboszcz chorzowskiej parafii św. Marii Magdaleny – nabył tereny położone na zachód i północ od Dębu od księcia Fryderyka Ludwika zu Hohenlohe, na których następnie ustanowił dwie kolonie: Bederowiec i Józefowiec, na obszarze ówczesnej gminy Dąb. W Józefowcu powstała wtedy karczma oraz trzydzieści chałup, do których przydzielono po dwie morgi ziemi. W 1845 roku we wsi istniało już 35 domów, a mieszkało w niej 312 osób. W 1865 roku Józefowiec liczył 598 osób, a osada ta kształtowała się wzdłuż dzisiejszej ulicy Józefowskiej.
W 1828 roku na obszarze Wełnowca uruchomiono szkołę katolicką. W 1867 roku w Wełnowcu mieszkały 1642 osoby. W latach 40. XIX wieku dla pracowników huty cynku „Agnes” założono kolonię, pierwotnie zwaną kolonią Huta Agnieszki. Sama zaś huta została uruchomiona w 1842 roku. W miejscu wygaszonej huty „August-Helena”, 1 marca 1873 roku uruchomiono huty cynku „Hohenlohe”, natomiast w roku 1889 powstała nowoczesna walcownia cynku. W 1873 roku Wełnowiec wraz z Józefowcem wszedł w skład pruskiego powiatu katowickiego. W 1859 i 1875 roku odnotowano w Wełnowcu pierwsze strajki robotników przemysłu cynkowego i węglowego na Górnym Śląsku. W 1880 roku na obszarze Wełnowca otwarto placówkę pocztową, która do dziś mieści się przy alei W. Korfantego 128. Do Wełnowca również przeniesiono zarząd zakładów przemysłowych księcia Hohenlohego, które w 1905 roku przekształcono w spółkę akcyjną Hohenlohe-Werke. W tym samym roku Christian Kraft, ówczesny właściciel zakładów na terenie Wełnowca, sprzedał swoje zakłady spółce Hohenlohe-Werke. W 1890 roku przy dzisiejszej ulicy Józefowskiej zaczął funkcjonować szpital hutniczy. Wraz z rozwojem przemysłu w Wełnowcu nowa zabudowa powstawała również w sąsiednim Józefowcu (w tym m.in. dwie szkoły powszechne, mieszczące się obecnie przy ulicy Józefowskiej 32 i 52). W 1890 roku Józefowiec zamieszkiwało 1300 osób. Od 1875 do 1894 roku wieś ta była osobną gminą, po czym 1 kwietnia 1894 roku weszła w skład gminy Dąb (wówczas jako gmina Dąb-Józefowiec).
Lata międzywojenne i II wojna światowa.
Mieszkańcy Józefowca oraz Wełnowca wzięli czynny udział w plebiscycie i powstaniach śląskich. Z Wełnowca pochodzi Walenty Fojkis – dowódca pułku katowickiego w trzecim powstaniu śląskim, a w latach międzywojennych burmistrz Michałkowic. W nocy z 17 na 18 sierpnia 1919 roku powstańcy z Dębu i Józefowca zebrali się, by uderzyć na posterunki niemieckie w kolonii Agnieszki i Wełnowcu. W czasie plebiscytu w 1921 roku w Wełnowcu wraz z Bytkowem za pozostaniem Górnego Śląska w Niemczech głosowało 643 osób, a 298 za przynależnością do Polski, natomiast w gminie Dąb-Józefowiec za przyłączeniem do Polski głosowało 54% mieszkańców. W czasie trzeciego powstania śląskiego powstańcy z Józefowca weszli w skład batalionu Rudolfa Niemczyka.
W 1920 roku w pomieszczeniach po magazynie hutniczym powstał pierwszy wełnowiecki kościół rzymskokatolicki, a rok później erygowano parafię. Obecny gmach kościoła ukończono w 1930 roku. W Józefowcu natomiast pierwsze starania na rzecz powstania nowej rzymskokatolickiej wspólnoty parafialnej poczyniono w 1895 roku, lecz lokalię, będącą filią dębskiej parafii, ustanowiono w 1919 roku. W 1935 roku powstał kościół św. Józefa Robotnika. W 1924 roku powołano gminę miejską Wełnowiec, do której prócz Wełnowca przyłączono Józefowiec i kolonię Agnieszki, a także przyfabryczne osady: Alfred i Fryderyka.
Okres 1930–1938 cechował rozwój nielegalnego odkrywkowego wydobycia węgla na terenie wełnowieckiej gminy. Na początku lat 30. XX wieku wzniesiono kolonię dwurodzinnych domków z ogródkami dla urzędników państwowych (tzw. domki wojewódzkie). W rocznicę wybuchu drugiego powstania śląskiego, 14 sierpnia 1938 roku odsłonięto pomnik Powstańców Śląskich. Został on rozebrany przez Niemców w 1939 roku, a nowy postawiono w 1959 roku w miejscu przedwojennego.
W trakcie II wojny światowej gmina Wełnowiec była okupowana przez niemiecką III Rzeszę. Administrację przejął niemiecki zarząd, rozwiązano polskie instytucje kulturalno-oświatowo-sportowe, a także przywrócono niemiecką nazwę gminy: "Hohenlohehütte". Produkcję w wełnowieckich zakładach przekierowano wówczas na przemysł zbrojeniowy. Prowadzono również działalność konspiracyjną. W 1945 roku obszar Wełnowca-Józefowca został zajęty przez 1 Front Ukraiński Armii Czerwonej. Po zajęciu osady wojska radzieckie dokonały w krótkim czasie demontażu i wywozu urządzeń w zakładach produkcyjnych.
Okres powojenny.
W 1951 roku gmina Wełnowiec została przyłączona do Katowic. W późniejszym okresie następował główny rozwój Józefowca. Powstały tam wówczas nowe osiedla kilkupiętrowych bloków mieszkalnych. Znaczącą przebudowę dzielnicy rozpoczęto w 1968 roku, wraz z rozpoczęciem realizacji pierwszego etapu osiedla Szczecińska-Nowotki. Do lat 80. XX wieku powstały również budynki wielorodzinne wraz z placówkami handlowo-usługowymi m.in. przy ulicach: Józefowskiej, prof. J. Mikusińskiego i Słonecznej. W Wełnowcu natomiast do 1951 roku zakończono wydobycie węgla kamiennego, a w 1965 roku powstał projekt rekultywacji nieużytków.
W wyniku ustalenia nowego podziału administracyjnego Katowic w dniu 1 stycznia 1992 roku Józefowiec i Wełnowiec wraz z przyległymi osiedlami i koloniami włączono w skład jednostki pomocniczej Wełnowiec-Józefowiec. Po 1989 roku systematycznie wygaszano produkcję w hucie cynku, a jej hale w 2005 roku wyburzono. Wiele zakładów sprywatyzowano bądź zlikwidowano. Wykonano jednak także sporo inwestycji i remontów, w tym Szkoły Podstawowej nr 17, przebudowano skrzyżowania alei W. Korfantego z ulicami: Gnieźnieńską i Konduktorską. Na terenie Międzynarodowych Targów Katowickich przy ulicy Bytkowskiej 28 stycznia 2006 roku doszło do jednej z największych katastrof budowlanych w Polsce. W trakcie odbywającego się tego dnia targów gołębi pocztowych doszło do zawalenia się hali MTK, w wyniku czego zginęło 65 osób, a 170 zostało rannych.
Polityka i administracja.
Rejon obecnego Wełnowca-Józefowca od średniowiecza należał do ziemi bytomskiej. Znaczny obszar obecnej dzielnicy stanowił część wsi Bytków, prócz południowego fragmentu obecnego Wełnowca, który był częścią Bogucic. Po 1742 roku, kiedy to obszar Górnego Śląska włączono do Prus, utworzono powiaty, a ich granice pokrywały się z dotychczasowymi granicami państw stanowych. W 1796 roku, wraz z przejęciem wsi przez księcia Fryderyka Ludwika Hohenlohe, Ignacowiec wraz z Wełnowcem wszedł w skład obszaru dworskiego Bytków . 1 stycznia 1874 roku powstały okręgi urzędowe (niem. "Amtsbezirk") obejmujące kilka gmin i obszarów dworskich. Wśród powstałych okręgów powołano Wełnowiec (niem. "Amtsbezirk Hohenholehütte"). W jego skład weszły: gmina wiejska Bytków (niem. "Bittkow"), obszar dworski Bytków wraz z kolonią Ignacowiec (niem. "Ignatzdorf") oraz wydzielona z gminy Dąb kolonia Józefowiec (niem. "Josephsdorf"). W 1873 roku z powiatu bytomskiego wydzielono powiat katowicki, w którego skład weszły rejony obecnego Wełnowca-Józefowca. W latach 1875–1894 istniała przejściowo wydzielona z Dębu gmina Józefowiec, po czym 1 kwietnia 1894 roku gminę tę ponownie włączono do gminy Dąb.
W okresie przed I wojną światową gmina Wełnowiec używała pieczęci z godłem, które przedstawiało świętego w habicie na unoszącej się chmurze – prawdopodobnie był to św. Ignacy Loyola. Niżej, po obydwu stronach umieszczone były niewielkie drzewa iglaste. Pieczęć z 1922 roku i nowsze były napisowe. Na pieczęci dawnej gminy Józefowiec z 1862 roku widniał równoramienny krzyż z rozszerzonymi końcami, a u dołu na trawie skrzyżowane trzonkami grabie i kosa. Pieczęć z lat 1875–1890 była już napisowa.
Po przyłączeniu rejonu Wełnowca-Józefowca w 1922 roku do Polski, obszar obecnej dzielnicy znajdował się w rejonie obszaru dworskiego Bytków oraz gminy Dąb, będących częścią powiatu katowickiego. Wraz z likwidacją obszarów dworskich rozdzielono obszar Bytków-Wełnowiec na dwie części, z czego z części położonej na południe od drogi Chorzów-Siemianowice (obecna ulica Telewizyjna) powołano nową gminę wiejską – Wełnowiec, funkcjonującą od 1 lipca 1924 roku, a z obszaru dworskiego Chorzów (obecny Chorzów Stary) wyłączono kolonię Agnieszki, którą przyłączono do gminy Dąb. Na mocy ustawy Sejmu Śląskiego z 15 lipca 1924 roku m.in. gminę Dąb (bez obszaru Józefowca) włączono do Katowic. Sam zaś Józefowiec wraz z kolonią Agnieszki włączono do gminy Wełnowiec. Ustawa weszła w życie 15 października 1924 roku. 1 kwietnia 1933 roku gminie Wełnowiec nadano tzw. charakter miejski. Pierwszym komisarycznym naczelnikiem gminy Wełnowiec był Jan Broll, który sprawował swój urząd do czasu wybuchu II wojny światowej. Siedziba zarządu i urzędu gminy znajdowała się przy dzisiejszej alei W. Korfantego, w pobliżu wełnowieckiego kościoła. Budynek ten został wyburzony na przełomie lat 70. i 80. XX wieku.
Po II wojnie światowej, 1 kwietnia 1951 roku zniesiono powiat katowicki, a gminę Wełnowiec włączono do miasta Katowice. W październiku 1954 roku podzielono obecne Katowice na dzielnice, z czego obecny obszar Wełnowca-Józefowca w znacznej części stał się częścią dzielnicy Bogucice-Zawodzie, a niewielki fragment w rejonie ulicy Słonecznej i ulicy Krzyżowej był częścią dzielnicy Śródmieście-Załęże. W dniu 1 stycznia 1992 roku w Katowicach utworzono 22 Pomocnicze Jednostki Samorządowe. Według Uchwały nr XLVI/449/97 Rady Miejskiej Katowic z dnia 29 września 1997 roku Wełnowiec-Józefowiec jest statutową dzielnicą w zespole dzielnic północnych i stanowi 11. jednostkę pomocniczą.
Na terenie Wełnowca-Józefowca funkcjonuje Rada Dzielnicy nr 11 Wełnowiec-Józefowiec. Jej statut został uchwalony 30 sierpnia 2010 roku przez Radę Miasta Katowice. W skład rady wchodzi 15 radnych wybieranych na 4-letnią kadencję. Siedziba rady mieści się przy ulicy T. Kotlarza 10a. W trakcie kadencji 2015–2019 zorganizowano łącznie 46 sesji Rady, na których przyjęto 56 uchwał. Ponadto ówczesna Rada oraz Zarząd Jednostki Pomocniczej nr 11 zorganizowały wówczas szereg miejscowych inicjatyw, a także brały udział w spotkaniach dotyczących spraw Wełnowca-Józefowca, w tym związanych z infrastrukturą dzielnicy (np. remonty jezdni czy chodników, montaż elementów małej architektury, organizacja akcji sprzątania dzielnicy czy też udział w pracach projektowych obiektów na terenie dzielnicy) oraz sprawami oświatowo-kulturalno-rekreacyjnymi (w tym współorganizacja corocznego festynu dzielnicowego – Dni Wełnowca-Józefowca, czy też organizacja uroczystości historycznych na terenie skweru W. Fojkisa). Radni wykazali również inicjatywę przy zgłaszaniu projektów do Budżetu Obywatelskiego. W trakcie kadencji 2019–2023 Przewodniczącym Rady był Łukasz Hankus, natomiast Przewodniczącym Zarządu Marian Okularczyk. W czasie kadencji 2011–2015 Przewodniczącym Rady był Marek Nowara, późniejszy Radny Rady Miasta Katowice w latach 2014–2018, wybrany z list Ruchu Autonomii Śląska.
W wyborach do rady miasta Wełnowiec-Józefowiec należy do okręgu nr 1 (Zawodzie, Wełnowiec-Józefowiec, Koszutka, Bogucice). W latach 2018–2023 okręg ten miał 5 przedstawicieli w Radzie Miasta.
Gospodarka i instytucje.
Działalność przemysłowa na terenie Józefowca i Wełnowca zaczęła intensywnie się rozwijać dzięki zalegającym płytko na tym terenie pokładom węgla kamiennego. Pierwszą małą kopalnię założono w 1788 roku – był to zakład „Caroline”, powstały w pobliżu tzw. Alp Wełnowieckich. Wniosek o nadanie pola górniczego pod tę kopalnię złożono 2 listopada 1787 roku. Wydobycie w niej początkowo prowadzono odkrywczo, a potem za pomocą niewielkich szybów. W czerwcu 1805 roku nadano pole górnicze nowej kopalni – „Hohenlohe”. Jej właścicielami byli: książę Fryderyk Ludwik Hohenlohe oraz przemysłowiec John Baildon Z uwagi na zalewanie jej przez wodę i związanymi z tym długotrwałymi pracami przy jej odwodnieniu, kopalnię oddano do użytku dopiero w 1818 roku. Na podstawie umowy z 1806 roku inwestorzy założyli na terenie osady również hutę żelaza „Hohenlohe”, której budowa została ukończona w 1819 roku. Powstały przy niej dwa wielkie piece opalane koksem. Następne kopalnie nadano po 1829 roku. Powstały wówczas zakłady: „Maria” (w 1829 roku), „Alfred” i „August” (w 1834 roku) oraz „Hütte” (w 1842 roku). Od 1848 roku następował proces łączenia mniejszych zakładów wydobywczych w jedną kopalnię – „Hohenlohe”. Zakład tan powstał 13 kwietnia 1869 roku. Połączono wówczas zakłady: „Hohenlohe”, „Maria”, „Caroline” i „Hütte”. Pod koniec XIX wieku wydobycie w skonsolidowanej kopalni Hohenlohe wynosiło około 623 tys. ton węgla kamiennego rocznie. Szyb „Alfred” z uwagi na jego zły stan techniczny w 1913 roku zamknięto. W 1926 roku kopalnię przemianowano na „Wełnowiec”, a 31 marca 1933 roku została ona unieruchomiona.
Na terenie obecnego Wełnowca-Józefowca prowadziła wydobycie również kopalnia „Waterloo”, której współwłaścicielem został w grudniu 1838 roku John Baildon. Teren kopalni rozciągał się od dzisiejszego skrzyżowania ulic Józefowskiej i Bytkowskiej do Pętli Słonecznej, a dalej na zachód do skrzyżowania ulic: Szczecińskiej i Krzyżowej. Eksploatację węgla kamiennego rozpoczęto w marcu 1839 roku. W 1888 roku kopalnia osiągnęła najwyższy poziom wydobycia, a w 1897 roku Wyższy Urząd Górniczy nakazał jej likwidację.
W Wełnowcu rozwinęło się również hutnictwo cynku. Pierwsza huta cynku powstała w 1821 roku – „Helena”. W 1871 roku rozpoczęto budowę huty „Hohenlohe”, którą uruchomiono 1 marca 1873 roku (późniejsze Zakłady Cynkowe „Silesia”). Wówczas huta ta była jedną z największych na terenie Górnego Śląska – na początku XX wieku koncern Hohenlohe był producentem 55,7% rud cynku, 21,3% blachy cynkowej i 6,8% węgla kamiennego. Po przyłączeniu części Górnego Śląska do Polski zakłady po polskiej stronie zostały skupione w Zakładach Hohenlohego S.A.. W 1936 roku zakład otrzymał nazwę Huta Cynku „Wełnowiec”. Po 1945 roku przemysł został znacjonalizowany. W dawnej siedzibie Zakładów Hohenlohego zlokalizowano Katowickie Zjednoczenie Przemysłu Węglowego. 31 grudnia 1949 roku powołano Zakłady Cynkowe „Wełnowiec”. 1 lipca 1961 roku w jedno przedsiębiorstwo połączono Zakłady Cynkowe „Silesia” w Wełnowcu i Zakłady Cynkowe „Silesia” w Świętochłowicach-Lipinach pod nazwą Zakłady Cynkowe „Silesia”. W 1984 roku przemianowano przedsiębiorstwo na Zakłady Metalurgiczne „Silesia”. Obecnie ZM Silesia jest spółką akcyjną z siedzibą przy ulicy Konduktorskiej 8 i zajmuje się przetwórstwem cynku.
Nowe przedsiębiorstwa na terenie Józefowca i Wełnowca z innych branż powstały w latach dwudziestych XX wieku. Były to m.in.: fabryka chemiczna Sigma, Górnośląska Fabryka Czekolady, Pierników i Cukrów E. Vespera, Fabryka Mebli Stalowych E. Postułki, Fabryka Telefonów, odlewnia żelaza i zakłady spożywcze. Na obszarze gminy Wełnowiec powstały również następujące zakłady: Ericsson (po II wojnie światowej Zakłady Wytwórcze Urządzeń Sygnalizacyjnych), Fabryka Sprzętu i Narzędzi Górniczych Rapid i Śląskie Zakłady Mechaniczno-Optyczne OPTA. W latach powojennych na obszarze Wełnowca-Józefowca rozwijał się przemysł poligraficzny i elektroniczny.
W związku z przemianami gospodarczo-ustrojowymi po 1989 roku przedsiębiorstwa na terenie dzielnicy sprywatyzowano bądź zlikwidowano. W tym czasie wygaszano produkcję w hucie cynku – ostatnie hale hutnicze wyburzono w 2005 roku. W tym samym roku rozpoczęto również działania na rzecz powstania parku przemysłowego. Spółka Górnośląski Park Przemysłowy rozpoczęła na granicy Katowic i Siemianowic Śląskich przekształcanie terenów poprzemysłowych po hucie cynku w nowoczesny kompleks gospodarczy. W 1992 roku w budynkach byłego Ośrodka Postępu Technicznego przy ulicy Bytkowskiej powołano Międzynarodowe Targi Katowickie, które organizowały liczne imprezy handlowo-wystawiennicze.
Do większych przedsiębiorstw działających na obszarze Wełnowca-Józefowca należy m.in. przedsiębiorstwo z dziedziny przemysłu elektroenergetycznego ZPUE, które ma jeden ze swoich zakładów w zakupionym w 2007 roku budynku po dawnym Elektromontażu. Ponadto swoje placówki w dzielnicy ma producent elementów mechanicznych TRANSCOM, a w miejscu dawnych Zakładów Wytwórczych Urządzeń Sygnalizacyjnych funkcjonują zakłady firmy ALSTOM ZWUS. Przy ulicy Modelarskiej 11 swoją siedzibę ma Fabryka Sprzętu i Narzędzi Górniczych FASING, która jest jednym z największych producentów łańcuchów dla różnych branż przemysłu.
Na terenie Wełnowca-Józefowca swoją siedzibę ma kilka instytucji o zasięgu miejskim bądź regionalnym. W dawnej siedzibie dyrekcji Zakładów Hohenlohego przy alei W. Korfantego ma swoją siedzibę Sąd Apelacyjny w Katowicach. Przy ulicy Owocowej znajduje się m.in. placówka Urzędu Statystycznego w Katowicach oraz Okręgowy Inspektorat Pracy w Katowicach Państwowej Inspekcji Pracy. Swoją siedzibę w Wełnowcu-Józefowcu mają też: Archiwum Państwowe w Katowicach, Oddział Instytutu Pamięci Narodowej oraz Regionalny Ośrodek Polityki Społecznej Województwa Śląskiego.
Według stanu z 31 grudnia 2013 roku w Wełnowcu-Józefowcu było zarejestrowanych 2055 podmiotów gospodarczych w systemie REGON, co stanowiło 4,5% wszystkich podmiotów w Katowicach, z czego mikroprzedsiębiorstw było 1930 (129 przedsiębiorstw na 1000 mieszkańców dzielnicy; średnia dla miasta wynosiła wówczas 145 mikroprzedsiębiorstw na 1000 osób). W 2013 roku w Wełnowcu-Józefowcu były 553 osoby bezrobotne.
Na terenie Wełnowca-Józefowca wykształciły się dwa obszary będące lokalnym ośrodkiem usługowym:
Infrastruktura techniczna.
Na terenie dzielnicy nie ma ujęć wody pitnej – Wełnowiec-Józefowiec, jaki całe Katowice korzystają z ujęć powierzchniowych ze zbiorników: Goczałkowickiego na Wiśle, Czanieckiego na Sole i ujęć wody w Dziećkowicach, Maczkach i Kozłowej Górze. Woda ze Stacji Uzdatniania Wody jest rozprowadzana poprzez wodociągi magistralne oraz rozdzielcze. Przez teren Wełnowca-Józefowca przechodzą sieci wodociągowe magistralne, będące w zarządzie Katowickich Wodociągów (wśród nich sieć magistralna 600 Al. Korfantego - centrum), a także sieć wodociągowa pod zarządem Górnośląskiego Przedsiębiorstwa Wodociągów - sieć wzdłuż ulicy Bytkowskiej, Telewizyjnej i alei W. Korfantego.
Sieć wodociągowa w rejon obecnego Wełnowca-Józefowca została doprowadzona w 1894 roku do Wełnowca, z uwagi na panującą w okolicy epidemię cholery. Wodociąg był ciągnięty z kopalni „Cleophas” („Kleofas”). Ze względu na znaczny wzrost zużycia wody przez Katowice, z Dąbrówki Wielkiej doprowadzono rurociąg magistralny wykonany z rur żeliwnych. W latach 1895–1897 wzdłuż istniejących dróg ułożono odcinek o średnicy 450 mm pomiędzy Bytkowem a Kolonią Alfred, 350/300 mm z Alfreda przez Wełnowiec i Koszutkę do Katowic oraz kilka odnóg, w tym o średnicy 100 mm z Wełnowca do Józefowca. Równolegle do rurociągów magistralnych, w latach 1905–1907 powstały nowe ciągi. Wodę z kopalni galmanu „Rosaliengrube” w Dąbrówce Wielkiej zaczęto rozprowadzać od 1 stycznia 1896 roku.
Sieć kanalizacyjna Wełnowca-Józefowca jest zarządzana przez spółkę Katowickie Wodociągi i jest ona eksploatowana przez Oddział Eksploatacji Sieci Kanalizacyjnej–Centrum. Sieć kanalizacyjna Wełnowca-Józefowca położona jest w zlewni oczyszczalni ścieków Gigablok, będącej własnością spółki Katowicka Infrastruktura Wodociągowo-Kanalizacyjna. W ramach przebudowy systemu kanalizacji sanitarnej zrealizowano m.in. kolektor „Wełnowiecki-II” o średnicy 1600 mm.
Zaopatrzenie w energię elektryczną mieszkańców Wełnowca-Józefowca odbywa się poprzez sieć wysokiego napięcia 110 kV, łączącą ją z pobliskimi elektrowniami. Jedyna stacja elektroenergetyczna w granicach Wełnowca-Józefowca znajduje się w rejonie ulic: Cisowej i Owocowej. Jest to stacja „Wełnowiec” o poziomie transformacji 110/20/6 kV, posiadająca dwa transformatory: 25 i 16 MVA. Sieć elektroenergetyczna biegnie wschodnią częścią Wełnowca-Józefowca, wzdłuż granicy z Siemianowicami Śląskimi. Sieć energetyczna zarządzana jest przez grupę Tauron. Średnie zużycie energii elektrycznej w przeliczeniu na jedno gospodarstwo domowe w Katowicach wynosiło w 2006 roku 865,7 kWh.
Demografia.
Pierwsze dane demograficzne dotyczące ludności w rejonie Wełnowca-Józefowca pochodzą z XVIII wieku. Wówczas to w 1780 roku kolonia Ignacowiec (Wełnowiec) liczyła 43 mieszkańców. W 1850 roku mieszkało w Wełnowcu 406 osób. Około 1840 roku w dwudziestu znajdujących się na terenie Wełnowca familokach mieszkało 377 osób, a w 1867 roku w Wełnowcu – 1642 osoby. W 1826 roku założono Józefowiec, w którym ks. Józef Beder osadził 30 chałupników. W 1845 roku w Józefowcu znajdowało się 35 domów, w których mieszkało 312 osób. W 1862 roku Józefowiec był zamieszkany przez 510, w 1871 roku przez 752, a w 1873 roku przez 1000 osób. 31 lipca 1930 roku na terenie gminy Wełnowiec mieszkały 11 184 osoby, z czego 5606 osób stanowili mężczyźni, a 5578 osób kobiety. Według danych z 30 czerwca 1935 roku w gminie Wełnowiec mieszkało 11 788 osób, w tym 5928 mężczyzn i 5860 kobiet. Zaraz po 1945 roku liczba ludności gminy Wełnowiec uległa zmniejszeniu z uwagi na akcje wysiedleńcze oraz migrację.
Po 1988 roku w Wełnowcu-Józefowcu notuje się systematyczny spadek liczby mieszkańców. W tamtym czasie na obszarze tej dzielnicy mieszkało 18 923 osób i pod względem struktury wiekowej dominowały osoby w wieku 30-44 lat, a najmniej było osób w wieku 60 lat i więcej. Według stanu z grudnia 2007 roku Wełnowiec-Józefowiec liczył 15 924 mieszkańców (5,0% mieszkańców całego miasta). Była on wówczas 8. pod względem ludności dzielnicą Katowic (na 22 dzielnice miasta). Średnia gęstość zaludnienia wynosiła wówczas 5060 osób/km² i była wyższa niż średnia dla całych Katowic, wynosząca wtedy 1916 osób/km². Liczbowo dominowały osoby w przedziale lat 45-59 oraz 60 i więcej, a najmniejszy udział był osób w wieku 0-14 lat. Według badań sondażowych przeprowadzonych w 2012 roku, 43,3% badanych mieszkańców Wełnowca-Józefowca zadeklarowało narodowość polską, 25,4% narodowość śląską, a 31,3% jednocześnie śląską i polską. Struktura wiekowo-płciowa mieszkańców Wełnowca-Józefowca w 2015 roku przedstawiona jest w tabeli obok.
Szczegółowe dane dotyczące liczby ludności w poszczególnych latach na obszarze Józefowca i Wełnowca (do 1924 roku), gminy Wełnowiec (do 1951 roku) i obszaru Wełnowca-Józefowca (od 1988 roku) przedstawia poniższy wykres:
Architektura i urbanistyka.
Wełnowiec-Józefowiec jest dzielnicą o dominującej funkcji mieszkaniowej wraz ze znaczącym udziałem terenów produkcyjno-usługowych i obszarów infrastruktury komunalnej. Na jej terenie znajduje się kilka historycznych kolonii mieszkaniowych, w tym Kolonia Agnieszki i Kolonia Alfred, których część budynków jest w niezadowalającym stanie technicznym. Historyczna zabudowa ciągnie się również wzdłuż ulicy Józefowskiej i ulicy Bytomskiej. Zabudowa wielorodzinna koncentruje się w rejonie ulicy Szczecińskiej i ulicy prof. J. Mikusińskiego, natomiast nowa zabudowa jednorodzinna m.in. w rejonie ulic: Promiennej, I. Daszyńskiego i Alfreda. Funkcję przemysłową i gospodarczą mają obszary w rejonie dawnej ulicy Energetyków oraz ulic: Modelarskiej, M. Karłowicza, Konduktorskiej i wzdłuż alei W. Korfantego, na terenach po hucie cynku. Jednocześnie Wełnowiec-Józefowiec posiada znaczne rezerwy pod dalszy rozwój, m.in. w rejonie dawnych ZM Silesia, które na podstawie przepisów miejscowego planu zagospodarowania przestrzennego pozostały niekierunkowe. Na terenie Wełnowca-Józefowca udział powierzchni zabudowanej w powierzchni terenu wynosił w 2007 roku 29%, wskaźnik intensywności zabudowy netto 0,54, natomiast średnia ważona liczby kondygnacji kształtowała się na poziomie 1,86.
Rozwój urbanistyczny.
Początkowo osadnictwo w Wełnowcu-Józefowcu koncentrowało się w Wełnowcu, gdzie powstawały luźno zlokalizowane budynki i dopiero wraz z uruchomieniem zakładów przemysłowych w XIX wieku zaczęto budować domy mieszkalne dla robotników, początkowo wzdłuż drogi od istniejącego obecnie stawu hutniczego w kierunku Huty Laura, po obu stronach dzisiejszej alei W. Korfantego. Przy nadanej w 1834 roku kopalni „Alfred” powstała kolonia robotnicza dla jej górników, natomiast w latach 50. XIX wieku na wysokości dzisiejszej ulicy M. Karłowicza powstała kolonia Fryderyka. W podobnym czasie powstała kolonia Öhringen, która znajdowała się w rejonie obecnej ulicy Gnieźnieńskiej.
Józefowiec, założony w 1826 roku, początkowo składał się z karczmy oraz trzydziestu chałup. Według mapy z 1827 roku zabudowa chłopska koncentrowała się po wschodniej stronie obecnej ulicy Józefowskiej. W 1845 roku we wsi istniało już 35 domów. W tym czasie, w drugiej połowie XIX i na początku XX wieku, dla rodzin robotników hut i kopalń zakładów „Hohenlohe” powstało szereg budynków mieszkalnych; część z nich przetrwała do dziś. Po włączeniu w 1894 roku Józefowca do gminy Dąb z głównej ulicy wytyczono boczne szosy – obecne ulice: Rysią, Gnieźnieńską, M. Karłowicza, a na przełomie XIX i XX wieku ulicę Modelarską. W latach 90. XIX wieku powstała restauracja Carla Geislera – obecnie hala sportowa przy ulicy Józefowskiej 40.
W związku z przeniesieniem zarządu zakładów księcia Hohenlohego oraz powstaniem spółki akcyjnej Hohenlohe-Werke, około 1905 roku powstał neoklasycystyczny gmach dla dyrekcji spółki, natomiast dla inżynierów i urzędników wzniesiono osiedle willowe w rejonie alei W. Korfantego, ulicy Jesionowej i ulicy Cisowej. W 1927 roku wybudowano domy mieszkalne przy obecnej alei W. Korfantego 134 i 136, zaprojektowane przez Tadeusza Michejdę. Na początku lat 30. XX wieku w rejonie dzisiejszych ulic: Józefowskiej i Bytomskiej powstała kolonia domów wojewódzkich, przeznaczona dla urzędników administracji państwowej.
W latach powojennych ze względu na sąsiedztwo huty cynku w rejonie alei W. Korfantego nie powstawała zabudowa mieszkalna. Nowa zabudowa powstała natomiast w innych rejonach dzielnicy – nowoczesne budownictwo oddano do użytku w rejonie ulic: Jesionowej i Owocowej. Budynki te powstały w latach 70. i 80. XX wieku. W 1953 roku powstały domy mieszkalne na granicy Wełnowca i Józefowca, przy ulicy J. Dekerta 2, 4, 6 i 8. Pod koniec lat 50. XX wieku zaczęto budować pierwsze domy mieszkalne w rejonie ulicy Alfreda, a w latach 80. XX wieku zabudowę szeregową wzdłuż ulicy Promiennej. Z lat powojennych pochodzi również liczna, istniejąca obecnie zabudowa przemysłowa.
W Józefowcu, w latach 50. XX wieku przy ulicy Szczecińskiej i ulicy ks. P. Ściegiennego powstało kilka budynków dla pracowników wełnowieckiej huty „Silesia”, a w latach 70. XX wieku w rejonie ulicy Jabłoniowej powstało osiedle kilkukondygnacyjnych bloków mieszkalnych. Znaczny rozwój osiedla nastąpił w 1968 roku wraz z rozpoczęciem pierwszego etapu budowy osiedla Szczecińska-Nowotki, zaprojektowanego dla czterech tysięcy mieszkańców. Wraz z jego realizacją powstały również obiekty usługowe. Drugi etap przebudowy, rozpoczęty w 1978 roku, został zapoczątkowany po wyburzeniu starszych budynków w rejonie ulicy prof. J. Mikusińskiego i osady Dobra Myśl. W ich miejscu powstały jedenastokondygnacyjne bloki z wielkiej płyty dla czterech tysięcy osób. Powstał również żłobek i przedszkole, a przy ulicy Józefowskiej pawilon handlowo-usługowy. W 1975 roku rozpoczęto budowę bloków przy ulicy Słonecznej, przeznaczone dla 2,5 tysiąca mieszkańców.
Po 1989 roku nowa zabudowa powstawała głównie w północnej części Wełnowca-Józefowca. Od początku lat 90. XX wieku rozpoczęto budowę osiedla w rejonie ulic: I. Daszyńskiego, J. Pietrusińskiego i T. Patalonga. Ostatnie domy powstały w 2008 roku. W latach 2008–2014 powstała zabudowa kompleksu biurowego GPP Business Park przy ulicy Konduktorskiej, natomiast w 2009 roku budynek handlowo-usługowy DL Atrium znajdujący się przy alei W. Korfantego 138. W styczniu 2020 roku rozpoczęto realizację budynku biurowego DL Tower. W latach 2016–2018 w rejonie skrzyżowania ulic: Bytkowskiej i Telewizyjnej powstał zespół budynków mieszkalnych Bytkowska Park, zawierających łącznie 242 mieszkania. Na obszarze Józefowca natomiast powstało w tym okresie stosunkowo niewiele budynków. Do większych zalicza się: budynek przy ulicy Józefowskiej 42 z 2004 roku i wybudowane w 2011 roku: supermarket Lidl i siedziba Śląskiego Urzędu Celno-Skarbowego w Katowicach przy ulicy Słonecznej 34. W czerwcu 2018 roku na rogu ulic: ks. P. Ściegiennego i Słonecznej rozpoczęto budowę zespołu pięciu budynków mieszkalnych z 211 lokalami mieszkalnymi. Osiedle Nowa Słoneczna oddano do użytku w listopadzie 2019 roku.
Zabytki i obiekty historyczne.
Na terenie Wełnowca-Józefowca znajdują się dwa obiekty wpisane do rejestru zabytków, a ponadto znajdował się jeszcze jeden obiekt wpisany do rejestru w przeszłości, po czym został z niego skreślony i wyburzony. Są to:
Transport.
Transport drogowy.
Przez teren dzielnicy Wełnowiec-Józefowiec nie przebiega żadna trasa w randze drogi krajowej bądź wojewódzkiej. Do głównych ulic przebiegających przez dzielnicę należą natomiast:
Do pozostałych ważniejszych dróg na terenie Wełnowca-Józefowca należą ulice: Bytomska (na granicy Józefowca i Wełnowca; droga gminna o klasie drogi lokalnej), Gnieźnieńska (droga powiatowa o klasie drogi lokalnej), prof. J. Mikusińskiego i Szczecińska. 
Pod względem oceny jakości powiązań pomiędzy poszczególnymi makroregionami Katowic, obszar Józefowca i Koszutki najlepsze powiązania ma ze Śródmieściem dzięki alei W. Korfantego oraz równoległymi do niej ulicami, a także z Bogucicami i Pniakami. Na niedostatecznym poziomie połączenia Józefowiec i Koszutka mają z obszarem Ligoty i Brynowa oraz Piotrowic i Kostuchny.
Transport kolejowy.
Przez obszar Wełnowca-Józefowca nie przebiega obecnie żadna linia kolejowa, lecz w przeszłości równolegle do granicy Józefowca z Wełnowcem ciągnęła się bocznica łącząca Katowice z obecną stacją techniczną Katowice Dąbrówka Mała. Linia ta od południa w kierunku północnym biegła równolegle do ulicy J.N. Stęślickiego, na wschód od zakładów ZPUE i sklepu Lidl i dalej na północ równolegle do ulicy C.K. Norwida. Linia ta została oddana do użytku 1 grudnia 1859 roku jako linia normalnotorowa wykorzystywana w ruchu towarowym. Rozbiórka linii została przeprowadzona w 1992 roku.
Miejski transport zbiorowy.
Przez Wełnowiec-Józefowiec, wzdłuż alei W. Korfantego, przebiega linia tramwajowa. Jej początki sięgają końca XIX wieku, kiedy to o koncesję na budowę wąskotorowej linii tramwaju parowego Królewska Huta – Dąb – Katowice – Wełnowiec – Huta Laura wystąpiła berlińska spółka Kramer &amp; Co. Wkrótce po uzyskaniu koncesji, 23 marca 1896 roku zrealizowano pierwszy odcinek, tj. Huta Marta (na wysokości obecnego ronda gen. Ziętka) – Huta Laura i oddano go do użytku 30 grudnia 1896 roku. Wkrótce linię tę zelektryfikowano. 25 lipca 1900 roku oddano do użytku linię łączącą Hutę Laura z Królewską Hutą (Chorzowem), biegnącą wzdłuż obecnej ulicy Telewizyjnej. Linię tę zlikwidowano 1 stycznia 2009 roku, a kursowała na niej linia tramwajowa nr 12. W październiku 1942 roku w rejonie obecnego placu Alfreda oddano do użytku tymczasową pętlę tramwajową, którą potem rozebrano, a nową wybudowano w 1956 roku w obecnym miejscu. Obecnie, według stanu z lutego 2021 roku, przez Wełnowiec-Józefowiec kursują dwie linie tramwajowe o średniej częstotliwości w dniach roboczych w godzinach szczytu ośmiu kursów w jedną stronę na dobę. Linie te łączą dzielnicę w kierunku północnym z placem P. Skargi w Siemianowicach Śląskich, natomiast w kierunku południowym z placem Wolności w Śródmieściu Katowic i pętlą tramwajową w Katowicach-Brynowie (centrum przesiadkowe Katowice Brynów) przez Koszutkę.
Pierwsze połączenia autobusowe kursujące przez Wełnowiec uruchomiono w latach 20. XX wieku. Wówczas to 22 października 1927 roku spółka Schlesische Kleinbahn uruchomiła cogodzinne połączenia na trasie Katowice – Wełnowiec – Chorzów – Bytom. W 1929 roku autobusy powstałej rok wcześniej spółki Towarzystwo Komunikacji Samochodami prowadziły połączenia m.in. na trasie Katowice – Wełnowiec – Chorzów (Stary) – Królewska Huta – Bytom. 1 listopada 1929 roku rozpoczął działalność komunalny związek celowy Śląskie Linie Autobusowe, które uruchomiło pierwsze połączenie na trasie Katowice – Siemianowice. Obecnie, według stanu z połowy lutego 2021 roku, organizatorem transportu zbiorowego w Wełnowcu jest Zarząd Transportu Metropolitalnego. Na terenie Wełnowca znajduje się 7 przystanków: Bytkowska Centrum Targowe, Telewizja Katowice, Wełnowiec Gnieźnieńska, Wełnowiec GPP BUSINESS PARK, Wełnowiec Kościół, Wełnowiec Plac Alfreda i Wełnowiec Poczta. Z przystanku Wełnowiec Plac Alfreda kursuje 7 linii autobusowych. Na terenie Józefowca natomiast znajduje się sześć przystanków: Józefowiec Cmentarz, Józefowiec Jabłoniowa, Józefowiec Osiedle, Józefowiec Szczecińska, Józefowiec Szpital i Józefowiec Ściegiennego. Z przystanku Józefowiec Szczecińska, według stanu z początku lutego 2021 roku odjeżdża 5 linii autobusowych. Linie biegnące przez Wełnowiec-Józefowiec łączą bezpośrednio z większością dzielnic Katowic (w tym z Dąbrówką Małą, Dębem, Giszowcem, Koszutką, Szopienicami-Burowcem, Śródmieściem i osiedlem W. Witosa), a także z niektórymi sąsiednimi miastami Górnośląsko-Zagłębiowskiej Metropolii, tj. z Piekarami Śląskimi i Siemianowicami Śląskimi.
Infrastruktura rowerowa.
W Wełnowcu-Józefowcu wydzielone trasy rowerowe prowadzą wzdłuż ulicy Konduktorskiej, alei W. Korfantego (północna część), ulicy Telewizyjnej i ulicy Bytkowskiej (północna część). Nie przebiegają natomiast przez dzielnicę żadne oznaczone szlaki rowerowe. Znajdują się tu natomiast cztery stacje rowerów miejskich City by bike: Bytomska-Józefowska, GPP Business Park, Szczecińska-Nowowiejskiego oraz Ściegiennego-Krzyżowa.
Oświata.
Początki działalności oświatowej na obszarze Wełnowca-Józefowca sięgają 1830 roku. Wówczas to oddano do użytku nieistniejący obecnie budynek szkoły w Wełnowcu, który był zlokalizowany na skrzyżowaniu dzisiejszej alei W. Korfantego i ul. M. Karłowicza. W 1922 roku po włączeniu Wełnowca do Polski placówka ta stała się szkołą polską. Otrzymała wówczas nazwę Publicznej Szkoły Powszechnej nr 1. Z uwagi na przepełnienie budynku, w lutym 1939 roku szkołę przeniesiono do nowego budynku, powstałego w stylu funkcjonalizmu, przy dzisiejszej ulicy J. Dekerta.
W Józefowcu, w 1901 roku przy obecnej ulicy Józefowskiej powstał budynek szkoły (obecnie filia Szkoły Podstawowej nr 17), a w 1910 roku powstała w tutaj druga szkoła – obecnie gmach XIV Liceum Ogólnokształcącego im. mjr. Henryka Sucharskiego. W 1912 roku w Józefowcu powołano Szkołę Gospodarstwa Domowego – w ramach nauczania organizowano w niej kilkumiesięczne kursy dla dziewcząt. W drugiej józefowieckiej szkole w okresie międzywojennym działała czteroletnia Szkoła Podstawowa im. Karola Miarki.
W 1959 roku w gmachu tej samej szkoły powołano Zespół Szkół Zawodowych dla pracujących pod patronatem Elektromontażu. Budynek pierwszej józefowieckiej szkoły stał się filią Szkoły Podstawowej nr 17 w roku szkolnym 1993/1994. XIV Liceum Ogólnokształcące zostało powołane 1 lipca 1998 roku. Druga z istniejących na terenie Józefowca szkół podstawowych – Szkoła Podstawowa nr 19, powstała w Dębie jako szkoła nr 2. Do obecnej siedziby przy ulicy Krzyżowej 12 przeprowadziła się w 2017 roku.
Kultura.
Pierwsze organizacje społeczno-kulturalne powstały w połowie XIX wieku na terenie Wełnowca. Na przełomie XIX i XX wieku działały na obszarze obecnej dzielnicy dwa chóry: Männer Gesangverein i Arberiter Gesangverein Josephdorf-Domb. Działalność kulturalną w tym czasie prowadził również oddział Związku Bibliotek Ludowych (niem. Der Verband Oberschlesischer Volksbucherei), z którego to inicjatywy organizowano dla mieszkańców Wełnowca pokazy filmowe. Powstała też Czytelnia Ludowa, a także powołano Czytelnię dla Kobiet, w których promowano polskie czytelnictwo. W Józefowcu w 1908 roku został założony chór mieszany „Harmonia”. Liczył on w latach międzywojennych około stu członków, a działał do 1961 roku. W Wełnowcu w 1920 roku powołano chór im. Adama Mickiewicza, działający do 1931 roku. W dwudziestoleciu międzywojennym na terenie obecnego Wełnowca-Józefowca działały m.in.: oddział Towarzystwa Czytelni Ludowych, Pracownicze Towarzystwo Oświatowo-Kulturalne im. S. Żeromskiego oraz Grupa Teatralna „Promień”. Przy parafii św. Józefa Robotnika w Józefowcu działa chór im. św. Cecylii, zrzeszony w Polskim Związku Chórów i Orkiestr. Chór Święta Cecylia został założony we wrześniu 1971 roku. Jest to chór mieszany, którego dyrygentem jest Mariusz Kozieł. Na początku lat 90. XX wieku powołano Towarzystwo Miłośników Wełnowca, które m.in. organizowało coroczne festyny – Dzień Wełnowca-Józefowca, a 24 lipca 2015 roku powstało Stowarzyszenie Mieszkańców, Przyjaciół i Sympatyków Wełnowca-Józefowca „Revita”, której celem jest m.in. wspieranie lokalnych inicjatyw czy pielęgnacja i ochrona dóbr kultury.
Na obszarze Wełnowca-Józefowca nie znajduje się żadna filia MDK. Najbliższym domem kultury jest Filia Dąb Miejskiego Domu Kultury „Koszutka”, położona przy ulicy Krzyżowej 1. W nim funkcjonuje również Filia nr 17 Miejskiej Biblioteki Publicznej w Katowicach. Ponadto przy ulicy Józefowskiej 100 działa zarządzany przez Katowicką Spółdzielnię Mieszkaniową Klub Spółdzielczy KSM „Józefinka”. W Wełnowcu-Józefowcu działa też Filia nr 6 Miejskiej Biblioteki Publicznej w Katowicach, położona przy ulicy Bytomskiej 8a.
Sport i rekreacja.
Początki działalności sportowej w rejonie Wełnowca sięgają początków XX wieku. Wówczas to działał ruch gimnastyczny Turnverein, a także Radfahrer Verein. Dnia 30 marca 1924 roku byli działacze gniazda Dąb-Józefowiec powołali Towarzystwo Gimnastyczne „Sokół” Wełnowiec, które było gniazdem w okręgu siemianowickim Dzielnicy Śląskiej Związku Towarzystw Gimnastycznych „Sokół” w Polsce. W 1935 roku gniazdo liczyło 140 członków. Uprawiano w nim lekką atletykę i gimnastykę przyrządową.
Na początku XX wieku powstały również pierwsze stowarzyszenia sportowe w Józefowcu. W 1905 roku powołano Towarzystwo Sportowe Turnverein, które rok później objęło całą gminę Dąb pod nazwą Männer Turn Verein Domb. Kilka lat później powstał Spielverein – osobny dla Dębu i Józefowca. Dnia 12 lutego 1912 roku powołano gniazdo Dąb-Józefowiec Towarzystwa Gimnastycznego „Sokół”. W 1920 roku liczyło ono 113 członków. W tym samym roku powołano w Józefowcu Klub Sportowy „Orzeł”.
W latach międzywojennych działały m.in.: KS 25, KS Haller, KS Powstaniec, RKS Siła Wełnowiec (sekcja piłki nożnej i ręcznej), Towarzystwo Cyklistów „Sport” i KS Hetman. W latach 1935–1939 Strzelec Wełnowiec był klubem sportowym, w którym działały sekcje boksu, ciężkiej atletyki, gier sportowych, kolarstwa, lekkoatletyki, narciarstwa i tenisa stołowego.
W czasie II wojny światowej jedynym w Wełnowcu klubem był funkcjonujący pod patronatem koncernu Hohenlohe klub Hohenlohehütter Turn- und Sportverein. Po II wojnie światowej funkcjonował on jako Orzeł Wełnowiec. W 1949 roku skupiał 375 członków. W latach powojennych dział też klub Rapid Wełnowiec, działający pod patronatem Fabryki Narzędzi Górniczych. Prowadził m.in. sekcję siatkówki w latach 1959–1963. W 1963 roku uległ fuzji z Orłem Wełnowiec. W 1964 roku Orzeł i Rapid wszedł w struktury GKS-u Katowice. Rok później do Wełnowca przeniosła się sekcja piłki nożnej Kolejarza 24 Katowice.
Przy ulicy Alfreda 1 znajduje się Ośrodek Sportowy Kolejarz zarządzany przez Miejski Ośrodek Sportu i Rekreacji w Katowicach. Składają się na niego: hala sportowa z drewnianym boiskiem do piłki siatkowej i ręcznej, sala do szermierki, siłownia wewnętrzna, sala konferencyjna, boiska, szatnie i parking. Z tego kompleksu korzysta Klub Sportowy Kolejarz 24 Katowice, założony w maju 1924 roku z inicjatywy Stanisława Nogaja i Edmunda Zellera. W Józefowcu, przy ulicy Józefowskiej 40 w budynku dawnej restauracji Carla Geislera funkcjonuje hala sportowa zarządzana przez MOSiR. W niej pod kierownictwem Jana Czai trenowali zapaśnicy GKS-u Katowice, którzy zdobywali liczne medale, w tym trzy igrzysk olimpijskich.
Religia.
Na obszarze Wełnowca-Józefowca swoją siedzibę mają dwie rzymskokatolickie parafie, z których jedna obejmuje swoim zasięgiem wiernych z Józefowca i kolonii Agnieszki, a druga z Wełnowca. Obydwie są częścią dekanatu Katowice-Załęże w archidiecezji katowickiej.
W Józefowcu jest to rzymskokatolicka parafia św. Józefa Robotnika z siedzibą przy ulicy prof. J. Mikusińskiego 8. Parafia zarządza cmentarzem przy ulicy Józefowskiej o powierzchni 1,93 ha. W 1895 roku rozpoczęto działania na rzecz powołania parafii w Józefowcu, lecz dopiero w 1919 roku z dębskiej parafii ustanowiono lokalię. Rozpoczęto również budowę tymczasowej świątyni. W 1921 roku mianowano księdza kuratusa – był nim ks. Paweł Michatz. Samodzielną parafię erygowano 1 sierpnia 1925 roku.
W Wełnowcu z kolei działa rzymskokatolicka parafia Najświętszej Maryi Panny Wspomożenia Wiernych. Swoim zasięgiem prócz Wełnowca obejmuje także część osiedla J. Tuwima w Siemianowicach Śląskich. Siedziba parafii znajduje się przy alei W. Korfantego 121/1. Parafia zarządza cmentarzem przy ulicy Jesionowej o powierzchni 0,58 ha. Pierwotnie wierni rzymskokatoliccy z Wełnowca przynależeli do wspólnoty parafialnej św. Michała Archanioła w Michałkowicach. W 1919 roku zaczęto budowę kościoła, przekształcając budynek z początku XIX wieku. W 1920 roku kościół poświęcił ks. proboszcz Maksymilian Gerlich z parafii w Michałkowicach. Obecny kształt budynek uzyskał po przebudowie w 1930 roku. W ołtarzu głównym umieszczono obraz Matki Bożej z macierzystego kościoła michałkowickiego. Obraz pochodzi prawdopodobnie z XVII wieku.
Na obszarze obecnego Wełnowca-Józefowca żyli również ewangelicy. Zgodnie ze statutem uchwalonym w 1857 roku wierni z Dębu i Wełnowca przynależeli do zboru w Katowicach. Żydów zamieszkujących dawniej Wełnowiec częściowo (tj. z Ignacowca) włączono w 1872 roku do gminy w Katowicach, a w 1878 roku do niej włączono wiernych z Józefowca i pozostałej części Wełnowca.
W pierwszej połowie XIX wieku w Wełnowcu mieszkało ok. 1200 katolików, ok. 70 ewangelików i ok. 30 żydów. W latach 20. XIX wieku osób wyznania mojżeszowego w Wełnowcu było pięć. W 1890 roku w Józefowcu mieszkało 1258 katolików, 30 ewangelików i 10 żydów.
Bezpieczeństwo publiczne.
Wełnowiec-Józefowiec na podstawie współczynnika przestępczości zalicza się do obszarów, gdzie notowano mniej przestępstw od średniej dla całego miasta. W 2007 roku współczynnik ten wynosił 2,1 przestępstw na 100 mieszkańców, podczas gdy średnia dla całego miasta wynosiła wówczas 3,08. W tym czasie zanotowano również 12 wypadków komunikacyjnych. W Wełnowcu-Józefowcu miejscem o podwyższonej wypadkowości jest skrzyżowanie ulicy Józefowskiej i ulicy Słonecznej. W badaniach sondażowych z 2012 roku 67,2% respondentów z Wełnowca-Józefowca wskazało, że czuje się bezpieczna w swojej dzielnicy, a 28,3% osób było przeciwnego zdania. Policja w Wełnowcu miała swój budynek w pobliżu kościoła. W nim mieściły się również mieszkania dla policjantów oraz areszt.
Straż pożarna na obszarze Wełnowca-Józefowca została powołana jako straż zakładowa przez Hohenlohe-Werke w 1906 roku. Za zadanie miała również ochronę przeciwpożarową innych zakładów i mieszkań na terenie Wełnowca. Jej siedziba mieściła się przy dzisiejszej ulicy M. Karłowicza 11-13. W 1938 roku straż liczyła 76 członków. W 1962 roku w budynku powstał oddział miejski Państwowej Straży Pożarnej w Katowicach, zlikwidowany po dziesięciu latach z powodu niewłaściwych warunków lokalowych.
Szpital na terenie Wełnowca powstał w 1890 roku jako szpital hutniczy, pierwotnie jako obiekt dwupiętrowy z dwoma oddziałami. Opiekę nad chorymi sprawowały siostry boromeuszki z Trzebnicy. W okresie międzywojennych szpital przebudowano. W czasie II wojny światowej mieścił się w nim lazaret wojskowy, a w 1949 roku przeznaczono go dla więźniów obozów pracy. W latach 1978–1980 szpital ponownie przebudowano, a potem przekształcono go w Oddział Chirurgii Ogólnej Szpitala Miejskiego nr 8. Dnia 31 października 1998 roku szpital połączono z placówką przy ulicy Raciborskiej, powołując Szpital im. Stanisława Leszczyńskiego. Obecnie jest on częścią Katowickiego Centrum Onkologii jako Zespół Nr 2. W Zespole tym w 2018 roku zatrudnionych było 16 lekarzy.

</doc>
<doc id="290035" url="https://pl.wikipedia.org/wiki?curid=290035" title="Urania Ruda Śląska">
Urania Ruda Śląska

Urania Ruda Śląska – polski klub piłkarski z Rudy Śląskiej, grający obecnie w klasie A. W sezonach 2001/02, 2002/03, 2003/04 grał w IV lidze.
Historia.
"W 1965 Urania Kochłowice zmieniła nazwę na Urania Ruda Śląska, w związku z włączeniem Kochłowic do Rudy Śląskiej."1965
Powstanie klubu miało związek z ruchem powstańczym ludu ślaskiego. Upadło krwawo stłumione I powstanie śląskie, władze na terenach objętych działaniami powstańczymi objęła Komisja Miedzysojusznicza, patronując nad przygotowaniami do plebiscytu, a następnie nad samym plebiscytem. Powstawały komisariaty plebiscytowe: polski w Bytomiu, niemiecki w Katowicach, które starały się zabezpieczyć sobie jak najwięcej głosów, by przesądzić na swoją korzyść wyniki plebiscytu. Działacze polskiego komisariatu plebiscytowego rozumieli rolę sportu w akcji zjednywania Polski, młodzieży śląskiej, pozyskanie jej głosów. Dlatego patronowali akcji powstawania polskich organizacji sportowych, które miały stanowić alternatywę dla niemieckich "Sportvereinów".
Na terenie Kochłowic istniało w omawianym czasie Polskie Towarzystwo Gimnastyczne „Sokół”, kierowane przez Kaczmarskiego, Kosierowskiego, Zielińskiego, Janusa i Bistę. Borykało się ono z wielkimi trudnościami natury finansowej i dlatego wiosną 1921 r. przy poparciu polskiego komisariatu plebiscytowego pierwszy klub sportowy o bogatych planach i dużych możliwościach, przyjął nazwę „Życie”. Założycielami tej organizacji sportowej byli m.in. Antoni Szczyrba, Józef Wypiór, Tomasz Stowski, Jan Chowaniec, Szczepan Mrowiec, Antoni Mańka. Na początek założono dwie sekcje: lekkoatletyczną i palanta, które zdobyły sobie sporo zwolenników, poczęto organizować zawody i rozgrywać spotkania. Młody klub nie stać było na budowę obiektu sportowego. Dlatego treningi i imprezy odbywały się na łąkach na terenach obecnych plant obok dworca. 
Po jakimś czasie zarysował się kryzys organizacyjny i „Życie” rozpadło się na dwa kluby KS „Haller” oraz KS „Atak”. „Haller” przejął sekcję palanta, zorganizował piłkarską, która zgłoszona została do rozgrywek w klasie B. Po krótkim czasie przeszedł pod opiekuńcze skrzydła Federacji Robotniczych Klubów Sportowych, zmieniając nazwę na RKS „Siła”. Pomoc finansowa organizacji robotniczych pozwoliła na rozwinięcie owocnej działalności. W niedługim czasie zespół palanta RKS „Siła” okazał się bezkonkurencyjny, zdobywając w latach 1924 i 1928 tytuł mistrza Polski. Jego działalność nie trwała jednak długo. 
RKS „Siła” zakontraktowała międzynarodowe zawody sportowe z Robotniczym Klubem Sportowym z Ostrawy. Zawody wzbudziły wielkie zainteresowanie nie tylko w Kochłowicach i wszystko wskazywało na to, że na miejscowym boisku zabraknie miejsca dla wszystkich chętnych oglądania pojedynku. Władze sanacyjne zaniepokojone olbrzymim zainteresowaniem towarzyszącym imprezie organizowanej przez komunistów – jak nazywano sportowców RKS, zabroniło przeprowadzania zawodów niemal w ostatniej chwili. Pomimo szykan i presji mecz doszedł do skutku na terenie parku Kościuszki w Katowicach i zakończył się zwycięstwem Kochłowic. Klub RKS „Siła” został jednak rozwiązany, a jego dawni członkowie utworzyli nowy klub, któremu nadali nazwę „Samson”. Rozwinął on dość obiecującą działalność, tworząc trzy dobrze prosperujące sekcje: zapaśniczą, podnoszenia ciężarów i gimnastyczną. Władze Kochłowic pomogły w budowie boiska, bieżni, kortów tenisowych i szatni. W tych przychylnych warunkach w latach 1933–1936 klubowi zapaśnicy czterokrotnie sięgnęli po tytuł drużynowego mistrza Polski, a: Eryk Kuchta, Paweł Mańka i Wincenty Garus dzierżyli szarfy mistrzowskie. Dobrze spisywali się również ciężarowcy, spośród których Leon Himel i Jan Copik piastowali tytuły mistrzów Polski i reprezentowali barwy Polski w spotkaniach międzynarodowych. Równolegle z sukcesami KS „Samson” wiele osiągnięć zanotował na swym koncie drugi klub sportowy działający w Kochłowicach – „Haller”. Jego imię rozsławili głównie piłkarze oraz zespół palanta.

</doc>
<doc id="290036" url="https://pl.wikipedia.org/wiki?curid=290036" title="Pizi">
Pizi

Phizí (znany w historiografii angielskojęzycznej jako Gall od ang. "gall bladder" – "woreczek żółciowy") (ok. 1840-1894) – urodził się w 1840 roku nad rzeką Moreau w Dakocie Południowej. Pochodził z ubogiej rodziny w grupie Dakotów-Hunkpapów, lecz mimo to otrzymał staranne wykształcenie, dzięki pomocy społeczności indiańskiej. Już jako młodzieniec wyróżniał się uzdolnieniami militarnymi. Był oficerem Siedzącego Byka, którego przewyższał umiejętnością dowodzenia w bitwie. Po zwycięstwie w 1876 r. nad Little Big Horn, Pizi razem z Siedzącym Bykiem uciekł do Kanady. W 1880 r. powrócił na teren USA i poddał się majorowi Ilgesowi w obozie nad rzeką Poplar w Montanie. 1 stycznia 1881 r. osiadł w rezerwacie Standing Rock. 
Od roku 1889 pełnił funkcje sędziego do spraw indiańskich w Agencji Standing Rock. 2 marca 1889 r. brał udział w ratyfikowaniu ostatniego traktatu Dakotów z rządem USA, na podstawie którego duży rezerwat podzielono na kilka mniejszych i część z nich oddano rządowi. Zmarł 5 grudnia 1894 r. nad rzeką Oak w Dakocie Południowej.

</doc>
<doc id="290038" url="https://pl.wikipedia.org/wiki?curid=290038" title="Klingoni">
Klingoni

Klingoni (w języku klingońskim tlhİngan) – fikcyjna rasa humanoidalna przedstawiona w serii Star Trek. 
Klingoni to rasa wojowników. Ich ojczystą planetą jest Qo'noS. Klingoni słyną z wielkiego męstwa oraz chęci do walki, a ich społeczeństwo funkcjonuje w oparciu o brutalne zasady, w których współczucie i słabość traktowane są z największą odrazą. W swoich poczynaniach kierują się zasadami honoru i chęcią zdobycia chwały. 
Posługują się językiem klingońskim, który został wymyślony na potrzeby serialu, a następnie, dzięki zaangażowaniu fanów z całego świata, stał się jednym z najlepiej rozwiniętych sztucznych języków. 
W pierwszym serialu spod znaku Star Trek (ang. "") Klingoni zostali przedstawieni jako wrogowie i antagoniści Zjednoczonej Federacji Planet. Utworzone przez nich imperium stanowi jedną z głównych sił Kwadrantu Alfa. W kolejnych serialach stosunki między Klingonami a Zjednoczoną Federacją Planet ulegają znacznej poprawie. W pewnych okresach Imperium Klingońskie jest głównym sojusznikiem Federacji.

</doc>
<doc id="290042" url="https://pl.wikipedia.org/wiki?curid=290042" title="Komisja Samorządu Terytorialnego i Polityki Regionalnej">
Komisja Samorządu Terytorialnego i Polityki Regionalnej

Komisja Samorządu Terytorialnego i Polityki Regionalnej (skrót: "STR") jest stałą komisją sejmową, która zajmuje się sprawami organizacji i funkcjonowania struktur samorządu terytorialnego, zarządu mieniem komunalnym, gospodarki komunalnej, zagospodarowania przestrzennego oraz rozwoju regionów i społeczności lokalnych. Do zakresu działania Komisji należy także rozpatrywanie założeń polityki regionalnej państwa. W Sejmie kontraktowym i Sejmie I kadencji działała jako Komisja Samorządu Terytorialnego

</doc>
<doc id="290051" url="https://pl.wikipedia.org/wiki?curid=290051" title="Noworosyjsk">
Noworosyjsk

Noworosyjsk (ros. Новороссийск, "Noworossijsk") – miasto w Rosji, w Kraju Krasnodarskim, jeden z głównych portów Morza Czarnego.
Historia.
Osada założona w 1838 na miejscu zburzonej w 1812 tureckiej twierdzy Sudżuk Kale, port od 1848. Noworosyjsk prawa miejskie posiada od 1866. Szybki rozwój miasta nastąpił w 2 poł. XIX wieku, w związku z ożywieniem w handlu i budową floty czarnomorskiej.
W czasie rewolucji w 1905 r. miasto przeszło na 2 tygodnie we władanie delegatów robotniczych. Na rozkaz władz radzieckich w 1918 zatopiono w Zatoce Noworosyjskiej niemal wszystkie jednostki floty czarnomorskiej, nie godząc się na wydanie ich Niemcom.
W latach 1917–1921 w Noworosyjsku funkcjonowała polska placówka o charakterze konsularnym.
II wojna światowa.
W czasie II wojny światowej o miasto trwały zacięte walki od 1942 do 1943. Był to jeden z wysuniętych najdalej na wschód punktów frontu wschodniego na wybrzeżu Morza Czarnego, do którego dotarły wojska hitlerowskich Niemiec (najdalszy na wschód to osada Terekli-Mekteb).
W 1943, na południe od Noworosyjska na przylądku Myschako, przez 225 dni walczył desant wojsk radzieckich (tzw. przyczółek „Mała Ziemia”), początkujący tzw. operację noworosyjsko-tamańską, zmierzającą do wyzwolenia południowych obszarów Kraju Krasnodarskiego. Za te walki na przyczółku „Mała Ziemia” nadano Noworosyjskowi tytuł honorowy miasto-bohater (1973).
Po 1945.
14 września 1973 Noworosyjsk został odznaczony przez Leonida Breżniewa tytułem miasta-bohatera (ros. "Город-герой") za bohaterskie zatrzymanie wojsk niemieckich w czasie II wojny światowej.
Miasto jest ośrodkiem przemysłowym, kulturalnym (muzea, planetarium) i akademickim (Морской государственный университет имени адмирала Г.И. Невельского). Różnorodny przemysł metalowy, maszynowy, drzewny, środków transportu, spożywczy oraz cementowy.
Miasta partnerskie.
W latach 2019–2022 miasto współpracowało również z Heilbronn w Niemczech. Współpraca ta została zawieszona po rosyjskiej inwazji na Ukrainę.

</doc>
<doc id="290052" url="https://pl.wikipedia.org/wiki?curid=290052" title="Komisja Równego Statusu Kobiet i Mężczyzn">
Komisja Równego Statusu Kobiet i Mężczyzn

Komisja Równego Statusu Kobiet i Mężczyzn (skrót: "RKM") wchodziła w skład stałych komisji sejmowych IV kadencji. Po wyborach parlamentarnych w 2005 roku została częściowo przekształcona w Komisję Rodziny i Praw Kobiet. Do zakresu jej zadań należały sprawy wynikające z konstytucyjnej zasady równych praw kobiet i mężczyzn, w tym przestrzeganie równych szans obu płci w politycznym, gospodarczym i społecznym życiu kraju.

</doc>
<doc id="290059" url="https://pl.wikipedia.org/wiki?curid=290059" title="Góry Inowieckie">
Góry Inowieckie

 
Góry Inowieckie (514.41; słow. "Považský Inovec") – pasmo górskie w zachodniej Słowacji.
Stanowi część Łańcucha Małofatrzańskiego (słow. "Fatransko-tatranská oblasť"), należącego do Centralnych Karpat Zachodnich. 
Położenie.
Góry Inowieckie leżą na wschodnim brzegu Wagu, na odcinku od Trenczyna do Hlohovca, równolegle do tej rzeki. Stanowią południowy przyczółek Łańcucha Małofatrzańskiego, wkraczający od północy na obszar Niziny Naddunajskiej. Nizina ta otacza je od wschodu (dolina Nitry, od zachodu (dolina Wagu) i od południa (Pogórze Nitrzańskie). Od północy z Górami Inowieckimi graniczą Góry Strażowskie, oddzielone obniżeniem na linii Trenczyn-Bánovce nad Bebravou oraz przełęczą Jastrabské sedlo.
Opis.
Długość pasma Gór Inowieckich wynosi 48 km, szerokość od 15 do 25 km, powierzchnia około 600 km2. Wyniesienie gór nad poziom morza zmniejsza się z północy na południe; ostatecznie góry płynnie przechodzą w nizinę. Góry Inowieckie pod względem geomorfologicznym dzielą się na: 
Geologia.
Góry Inowieckie tworzą asymetryczny blok tektoniczny, obcięty uskokami i otoczony przez neogeńskie serie osadowe. Od północy jest on ograniczony przez "uskok jastrabianski" (słow. "jastrabiansky zlom" lub "jastrabiansky zlomový systém"), który oddziela go od Kotliny Trenczyńskiej i Gór Strażowskich. Na zachodzie "uskok powaski" (słow. "považanský zlomový systém") oddziela go od depresji blatniańskiej (słow. "Blatnianska depresia"). Na wschodzie "uskok dubodzielski" (słow. "dubodielsky zlom") od Kotliny Banowskiej (słow. "Bánovská kotlina"). Od południowego wschodu "uskok risznowski" lub "majcichowski" (słow. "rišňovský zlom" lub "majcichovský zlom") od "depresji risznowskiej" (słow. "Rišňovská depresia"). Wiek uskoków określa się na eocen-miocen.
Trzon krystaliczny podzielony jest uskokami normalnymi na trzy części - bloki. Z północy na południe są to: "blok selecki" (słow. "selecký"), "bojniański" (słow. "bojniansky") i "głogowiecki" (słow. "hlohovecký"), z których jedynie środkowy ma budowę charakterystyczną dla "Tatrydów". "Blok bojniański" jest nasunięty na "blok selecki" wzdłuż uskoku odwróconego, tzw. "linii hradockiej" (słow. "hrádocká línia"). "Blok głogowiecki" jest od swojego sąsiada oddzielony "linią koplotowską" (słow. "koplotovská línia").
Położony na północy "blok selecki" składa się z łupków krystalicznych (głównie diaftorytów, fyllonitów, łupków biotytowych oraz gnejsów, amfibolitów i migmatytów). W nadkładzie występują karbońsko-permskie serie wulkaniczno-osadowe ("grupa Kálnicy"), występującej między miejscowościami Selec i Hrádok. W seriach tych występuje mineralizacja uranowa.
Centralny "blok bojniański") ma budowę typową dla "Tatrydów", czyli trzon krystaliczny zbudowany z granitoidów i gnejsów, przykryty osadami mezozoicznymi oraz dwoma nałożonymi płaszczowinami – niższą fatrzańską lub kriżniańską (słow. "Fatrikum" lub "krížňanský príkrov") i wyższą hronowską lub choczańską (słow. "Hronikum" lub "chočský príkrov "). Skały granitoidowe występują w dwóch masywach, w rejonie miejscowości Bojná i wzniesienia Zlatý vrch oraz w rejonie osady Duchonka. Mniejsze ciała znajdują się na północ od miasta Hlohovec. Występują tu słabo zmetamorfizowane dewońskie skały kompleksu wulkaniczno-osadowego w rejonie Hlavinki i Prieľačiny. Chodzi tu o najstarsze znane wystąpienie rud żelaza typu Lahn-Dill w Zachodnich Karpatach. Serie kriżniańska i choczańska zbudowane są głównie z mezozoicznych wapieni i dolomitów.
Płaszczowina fatrzańska reprezentowana jest przez "sukcesję Zliechowa" (słow. "zliechovská jednotka"). Płaszczowina hronowska zachowana jest jedynie fragmentarycznie, np. w Tematínie i na zamku Beckov. Obie płaszczowiny składają się z osadów powstałych od triasu do wczesnej kredy, głównie wapieni, margli i dolomitów.
Rzadkie relikty szczególnie wykształconych skał "jednostki Belic" występują lokalnie w bloku północnym i południowym. 
Relikty osadów klastycznych paleogeńskiego basenu wewnątrzkarpackiego znajdują się na zachodnich zboczach gór.
Wody.
Góry Inowieckie są odwadniane przez liczne drobne potoki spływające do Wagu i Nitry. W północnej części pasma są liczne źródła kwaśnych wód mineralnych i wód termalnych o temperaturze do 65 do 67 °C (w dzielnicy Piešťan "Kúpeľný ostrov"). 
Roślinność.
Góry Inowieckie są porośnięte lasami liściastymi - dębowymi, w wyższych partiach - dębowo-grabowymi, a w najwyższych - bukowymi. Gdzieniegdzie las przechodzi w lasostep, a nawet w stepowe łąki.
Fauna.
Dość bogate jest życie zwierzęce Gór Inowieckich, a występowanie poszczególnych gatunków zwierząt uwarunkowane jest sytuacją geomorfologiczną, lokalnymi warunkami klimatycznymi i hydrograficznymi, występowaniem konkretnych zespołów roślinnych oraz aktualną antropopresją.
Spośród ssaków kopytnych występuje tu jeleń szlachetny, sarna europejska i dzik, a także takie aklimatyzowane gatunki jak daniel i muflon. Ssaki drapieżne reprezentowane są tu głównie przez lisa, borsuka, tchórza, kuny: domową i leśną, łasicę i gronostaja. Wyjątkowo spotyka się tu i większe drapieżniki, jak wilk, ryś, żbik, a nawet niedźwiedź. Owadożerne reprezentowane są m.in. przez jeża, kreta, ryjówki: aksamitną i malutką, a przy ciekach wodnych przez rzęsorka rzeczka i rzęsorka mniejszego. Spośród gryzoni spotkamy tu wiewiórkę pospolitą, popielicę, koszatkę, myszarkę zaroślową i kilka innych gatunków z rodziny myszowatych. Na obrzeżach lasów spotykany jest zając szarak, a na łąkach i pastwiskach u stóp gór suseł moręgowany i królik.
Bogata jest również fauna ptaków, w której występują m.in. orzeł cesarski i sokół raróg.
Zabytki i w pomniki natury.
Góry Inowieckie obfitują w zabytki i w pomniki natury. Najważniejsze zabytki to: 
Turystyka.
W Górach Inowieckich jest rozwinięta infrastruktura turystyczna. Oznakowane trasy turystyczne liczą kilkadziesiąt kilometrów i są przystosowane do przejazdu rowerami górskimi. Od północy, pod szczytem Inowca, znajduje się schronisko turystyczne. Są tu również tereny narciarskie (ośrodek w Bezovcu) i tereny wspinaczkowe (Beckov). Na szczytach Inowca (1042 m n.p.m.) i Pańskiej Jaworzyny (943 m n.p.m.) znajdują się wieże widokowe.

</doc>
<doc id="290060" url="https://pl.wikipedia.org/wiki?curid=290060" title="Przylądek Jork">
Przylądek Jork



</doc>
<doc id="290062" url="https://pl.wikipedia.org/wiki?curid=290062" title="1 Samodzielny Batalion Kobiecy im. Emilii Plater">
1 Samodzielny Batalion Kobiecy im. Emilii Plater

1 Samodzielny Batalion Kobiecy im. Emilii Plater – pododdział piechoty Wojska Polskiego. Patronką jednostki była Emilia Plater, stąd kobiety pełniące w niej służbę nazywano „platerówkami”.
Historia.
Batalion został sformowany 19 sierpnia 1943 w Sielcach, w składzie 1 Korpusu Polskich Sił Zbrojnych w ZSRR.
Po okresie organizacyjnym, od września 1943, w skład batalionu wchodziły: szkoła podoficerska, kompanie: 1 i 2 fizylierek, 1 i 2 strzeleckie oraz rusznic ppanc. i ckm.; plutony: moździerzy, zwiadu, łączności, sanitarny, saperów i gospodarczy. 30 września 1943 r. batalion tworzyło 740 szeregowych, podoficerów i oficerów, a 7 kwietnia 1945 r. – 533 osoby.
1 września 1943 z batalionu została wyłączona 1 kompania fizylierek, która wyruszyła wraz z 1 DP na front; w czasie bitwy pod Lenino pełniła służbę wartowniczą przy sztabie dywizji; jedną drużynę przydzielono do plutonu sanitarnego 2 pp dla wynoszenia rannych z pola walki, udzielania pierwszej pomocy oraz eskortowania jeńców. 2 kompania strzelców 5 grudnia przydzielona została 2 DP.
9 stycznia 1944, w związku z przegrupowaniem jednostek polskich, batalion przerzucono do wsi Łuczynka na Smoleńszczyźnie, w marcu do m. Żeleźniak pod Trojanowem (obwód żytomierski), w maju do Kiwerc; w lipcu wkroczył na ziemie polskie. Od 17 lipca pełnił służbę wartowniczą w jednostkach tyłowych armii.
14 września 1944 została wyzwolona prawobrzeżna Warszawa. Nasiliło się bezprawie i kradzież, w związku z czym przy komisariatach milicji obywatelskiej dowództwo garnizonu utworzyło komendy wojskowe – celem utrzymania porządku publicznego, zabezpieczenia mienia publicznego i zapewnienia bezpieczeństwa. Do tej trudnej wartowniczej służby został wyznaczony 1 Samodzielny Batalion Kobiecy im. Emilii Plater. Od 12 października platerówki służbę garnizonową na Pradze. Fizylierki tego batalionu 17 stycznia 1945 r. – tuż po wyzwoleniu – w godzinach popołudniowych zaciągnęły wartę przed Grobem Nieznanego Żołnierza w Warszawie.
W pierwszej połowie 1945 roku platerówki pomagały w utrzymywaniu porządku w mieście. 21 marca 1945 batalion został bezpośrednio podporządkowany Sztabowi Generalnemu WP i podzielony na komisariaty wojskowe rozmieszczone w poszczególnych dzielnicach Warszawy.
Batalion został rozformowany na mocy rozkazu Naczelnego Dowódcy WP z 25 maja 1945. Część żołnierzy 1 SBK osiedliła się w zachodniej Polsce tworząc osiedle Platerowo. Powojenne dzieje zainspirowały film "Rzeczpospolita babska", częściowo tam nakręcony.
Sztandar batalionu.
Sztandar batalionu został ufundowany przez Związek Patriotów Polskich i wręczony w końcu 1943 roku w miejscu formowania.
Opis sztandru:
Płat o wymiarach 60×57 cm, obszyty z trzech stron żółtą frędzlą, przymocowany do drzewca za pomocą czerwonej jedwabnej tulei. Drzewce z jasno politurowanego drewna, z dwóch części skręcanych za pomocą okuć stalowych. Głowica w kształcie orła wspartego na cokole skrzynkowym z napisem: „Batalion Kobiecy im. Emilii Plater”.
Strona główna:
Czerwony krzyż kawalerski, pola między ramionami krzyża białe. Pośrodku aplikowany z białego jedwabiu orzeł w otoku wieńca laurowego. Wieniec aplikowany z żółtego jedwabiu haftowanego żółto-beżowo-brązowym jedwabiem i nićmi biało-beżowymi. Na ramionach krzyża haftowany żółtą nicią napis: „HONOR I OJCZYZNA”; „ZA NASZĄ I WASZĄ WOLNOŚĆ”. Na białych polach gałązki lauru.
Strona odwrotna:
Rysunek jak na stronie głównej. Pośrodku, na białym aplikowanym polu, kolorowo haftowana podobizna Emilii Plater w otoku wieńca jak na stronie głównej. Pod wizerunkiem i wieńcem haftowany żółtą nicią napis: „BATALION KOBIECY IM. EMILII PLATER”. Na białych polach aplikowane i haftowane żółto-biało-brązową nicią gałązki lauru; na dwóch górnych ponad gałązkami daty: „1831” i „1943.15.VII”.
Kadra batalionu i „platerówki”.
Dowódcy batalionu:
Zastępcy dowódcy do spraw liniowych:
Zastępcy dowódcy do spraw politycznych:
Szef sztabu
 Platerówki

</doc>
<doc id="290065" url="https://pl.wikipedia.org/wiki?curid=290065" title="Hafun">
Hafun



</doc>
<doc id="290066" url="https://pl.wikipedia.org/wiki?curid=290066" title="Puchar Narodów Afryki 1963">
Puchar Narodów Afryki 1963

Czwartą z kolei edycję Pucharu Narodów Afryki rozegrano w dniach 24 listopada - 1 grudnia 1963 w Akrze oraz Kumasi (Ghana). W rozgrywkach wzięło udział sześć drużyn: Ghana (gospodarz), Etiopia (obrońca tytułu mistrzowskiego) oraz zespoły wyłonione z kwalifikacji – Tunezja, Egipt, Sudan oraz Nigeria.
Eliminacje.
Uganda wycofała się z eliminacji.
Kenia wycofała się z eliminacji.
Tunezja - awans
Nigeria, pomimo przegranego dwumeczu z Gwineą awansowała do turnieju finałowego dzięki dyskwalifikacji rywala.
Turniej finałowy.
Grupa A.
24 listopada 1963
26 listopada 1963
28 listopada 1963
Grupa B.
24 listopada 1963
26 listopada 1963
28 listopada 1963
Mecz o trzecie miejsce.
30 listopada 1963
Finał.
1 grudnia 1963

</doc>
<doc id="290071" url="https://pl.wikipedia.org/wiki?curid=290071" title="Roots (album)">
Roots (album)

Roots – szósty studyjny album długogrający brazylijskiej grupy metalowej Sepultura wydany 20 lutego 1996. Album wywarł znaczny wpływ na kształt pojawiającego się w tamtym okresie nu metalu. Płyta jest ostatnim albumem studyjnym Sepultury, który nagrał z grupą jej współzałożyciel oraz długoletni wokalista i gitarzysta, Max Cavalera.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Opis.
Genezą zainteresowania się brazylijskimi Indianami był kontakt z nimi podczas koncertu Sepultury w amazońskim mieście Manaus w czasie promocji albumu "Beneath the Remains" z 1989. Później elementy rdzennej muzyki brazylijskich Indian z Amazonii pojawiły się w utworze Sepultury pt. „Kaiowas” na albumie "Chaos A.D." z 1993. Zarówno ten epizod, jak i głębsze sięgnięcie po tradycyjną muzykę brazylijską, miało swoją przyczynę także w rodzaju tęsknoty muzyków Sepultury po opuszczeniu przez nich ojczyzny i zamieszkaniu w Stanach Zjednoczonych na początku lat 90. Sam tytuł płyty "Roots" (pol. "Korzenie") oznacza uchwycenie spuścizny z kultury własnego kraju. Bezpośrednim bodźcem do idei płyty był obejrzany przez Maxa Cavalerę film pt. "Zabawa w Boga" z 1991, opowiadający o amerykańskich najemnikach wykorzystanych celem spacyfikowania prymitywnej wioski Indian w amazońskiej dżungli. Zrodziła się wtedy idea nagrania przez grupę muzyki wraz z Indianami w ich miejscu zamieszkania. W tym celu wsparcie okazała urzędniczka Angela Pappiani, która zaproponowała Maxowi możliwość kontaktu z plemieniem Xavante i zadeklarowała swoje pośrednictwo w tym zakresie. Niechętny wykorzystaniu muzyki Indian na wydawnictwie zespołu był początkowo przedstawiciel wytwórni Roadrunner Records, Cees Wessel. Przy odsłuchu pierwotnego materiału na płytę inny przedstawiciel RR, Monte Conner, stwierdził, że "jeśli grupa wyda taki album, to popełni komercyjne samobójstwo", zaś jego słowa z tej wypowiedzi zostały potem użyte do zatytułowania drugiej płyty pobocznego projektu Maxa Cavalery tj. Nailbomb ("Proud to Commit Commercial Suicide" z 1995). Ostatecznie tenże działacz poparł pomysł członków Sepultury akceptując ich dzieło. Ten sam człowiek zasugerował grupie jako producenta płyty osobę Rossa Robinsona, który w tym czasie był odpowiedzialny za sukces twórczości grupy Korn.
W procesie komponowania materiału na płytę jako pierwszy utwór powstał „Straighthate”. Jeszcze w sierpniu 1995 Sepultura wystąpiła w São Paulo na MTV Brazilian Video Music Awards, wykonując wtedy „Kaiowas” przy udziale perkusisty Carlinhosa Browna (lider formacji Timbalada), z którym nawiązano współpracę przy pracy nad albumem "Roots". Na czas nagrań Brown przybył do Kalifornii, przywożąc ze sobą wiele instrumentów perkusyjnych, które wykorzystano przy rejestracji materiału. Podczas nagrań gitarzyści zastosowali obniżenie stroju gitar. Richard Kaplan skonstruował dla gitarzystów specjalny pedał z efektem o nazwie BiG Muffer. Nagrania odbywały się w studio Indigo Ranch w Malibu, należącym do Richarda Kaplana. Materiał na płytę został nagrany w studio analogowym, a przy rejestracji wykorzystano około 30 rodzajów instrumentów. Miksowanie odbyło się w Soundtrack Studios w Nowym Jork, a wykonywał je Andy Wallace. Mastering wykonał George Marino w nowojorskim Sterling Sound.
W myśl zawartego porozumienia z plemieniem Xavante, jego członkowie za udział w nagraniu muzyki mieli otrzymać wynagrodzenie, które miało być przeznaczone na budowę szkoły, a także mieli obiecane przyszłe wpływy z praw autorskich. W wyprawie do miejsca ich zamieszkania brali udział członkowie Sepultury, menedżerka grupy Gloria Cavalera, producent Ross Robinson, Angela Pappiani i fotograf z czasopisma „Time”. Cała ekipa wyjechała do Kurytyby, po czym spotkała się z członkami Xavante na czele z ich wodzem Cipasse i miała zapewniony trzydniowy pobyt w tym gronie. Tam Sepultura zaprezentowała najpierw swój występ przez trzystoma Indianami, wykonując m.in. „Kaiowas”. Członkowie wyprawy zostali przez Indian pomalowani na ciele czerwonymi i czarnymi farbami. Na miejscu, w starożytnym domu plemienia Xavante, o nazwie Aldeia Pimentel Barbosa, leżącym w stanie Mato Grosso, w dniu 5 listopada 1995 muzycy nagrali utwór pt. „Itsári”, którego tytuł oznacza w tamtejszym języku "korzenie". Pierwotnie była to kompozycja samych Indian, zatytułowana „Datsi (wzgl. Datar) Wawere” i stanowiąca pieśń z ceremonii uleczenia, do której swoje partie dograli muzycy Sepultury (Max Cavalera i Andreas Kisser użyli gitar akustycznych, Igor Cavalera zagrał na timbau, a Paulo Jr. na dużym timbau). Podczas spotkania kilkakrotne wykonanie tejże pieśni przez Indian było za każdym razem inne. Słyszalny w nagraniu tego utworu na płycie śmiech Indian był wywołany ich radością na widok upadku Rossa Robinsona, który chcąc zachęcić ich do entuzjazmu w trakcie ich występu biegał wokoło, aż upadł.
W ramach promocji albumu wydano trzy single, do których nakręcono teledyski: „Roots Bloody Roots”, „Attitude”, „Ratamahatta”. Pierwszy z nich był kręcony w Salwadorze. Carlinhos Brown był pomysłodawcą utworu „Ratamahatta”, którego tytuł i słowa najprawdopodobniej odnoszą się do nowojorskiej dzielnicy Manhattan, gdzie był on wcześniej taksówkarzem. W tekście piosenki Max Cavalera wymienia osoby: Zé do Caixão (reżyser brazylijski) i Zumbi (najsłynniejszy niewolnik z Brazylii). W utworze gościnnie na perkusji zagrał członek grupy Korn, David Silveria. Wokalista tej formacji Jonathan Davis, a także Mike Patton z Faith No More zaśpiewali w piosence „Lookaway”, do której tekst napisał Davis, a hip-hopowe scratche wykonał DJ Lethal z Limp Bizkit, będący także producentem tego utworu. Utwór ten nie był w planowanym materiale na płycie i powstał na zasadzie aktualnego pomysłu chwili. Teledysk do „Ratamahatta” stworzył Fred Stuhr. Był to animowany obraz, przedstawiający scenerie dżungli, plastelinowe stwory np. pijące alkohol (rum lub pingę). W piosence „Attitude” wykorzystano dźwięki zabrane na instrumencie berimbau. Pomocy Maxowi Cavalerze przy pisaniu tekstu do tego utworu udzielił jego pasierb, Dana Wells (syn Glorii Cavalery) (był on autorem m.in. słów z tej piosenki: "Live your life, not the way they taught you... Do what you feel"). Stworzył on scenariusz do teledysku tej piosenki, nakręconego w Los Angeles oraz wystąpił w nim jako statysta. W tej produkcji (fabuła przedstawia walki wszechstylowe) wystąpili członkowie rodziny Gracie..
Słowa w utworze „Cut-Throat” stanowią krytykę korporacji i polityki prowadzonej przez wielkie wytwórnie, odnoszą się do Sony/Epic przywołując promocję i dystrybucję poprzedniego albumu Sepultury w związku z umową zawartą z Roadunner. Utwór „Dusted” stworzył samodzielnie Kisser. Zagrał on także „Jasco” na gitarze akustycznej. Tekst piosenki „Ambush” powstał z inspiracji książką pt. "Fronteiras de Sangue" (pol. "Krwawe granice"), poświęconą osobie Chico Mendesa, brazylijskiego chłopa z Amazonii, obrońcy naturalnej przyrody, zamordowanego w 1988 przez zwolenników latyfundystów. Trzy strzały z broni palnej słyszane na koniec utworu stanowią analogię do sposobu zabicia tego człowieka. Słowa ostatniego na płycie utworu „Dicatorshit” odnosi się do działań wojskowej dyktatury w Brazylii i przypomina o zaginionych osobach w tym okresie. Zamykający treść płyty utwór ukryty pt. „Canyon Jam” stanowi kontynuację dźwięków otwierających piosenkę „Roots Bloody Roots”, a tworzy go instrument perkusyjny Carlinhosa Browna, który po zepsuciu został wrzucony przez niego do kanionu w pobliżu Indigo Ranch.
Na okładce albumu została umieszczona twarz Indianina, zaczerpnięta z brazylijskiego banknotu o nominale 1000 cruzeiro. Finalny obraz przygotował Michael Whelan. Na naszyjniku ww. Indianina widnieje emblemat z logo Sepultury. Na dysku CD umieszczono obraz plemiennego koła zaczerpniętego także z ww. banknotu. Finalnie muzyka zawarta na płycie nawiązuje wyraźnie do folkloru rdzennych Indian południowoamerykańskich, łącząc etniczną melodię i rytmikę z metalem. Styl stworzony na płycie przez Sepulturę zyskał nawet osobne miano "tribal metal".
W 2005 nastąpiło wznowienie albumu w ramach serii "Roadrunner – The 25th Anniversary". Do materiału "Roots" dołączono wtedy drugi dysk CD, na którym umieszczono utwory: „Procreation (Of The Wicked)”, „Mine”, „War”, „Lookaway”, „Mine”, „Dusted (demo)”, „Roots Bloody Roots (demo)”, „R.D.P. (demo)”, „Untitled (demo)”, „Attitude (live at Ozzfest)”, „Roots Bloody Roots (Megawatt Mix 1)”, „Roots Bloody Roots (Megawatt Mix 2)”. Limitowana wersja "Roots" wydana w Holandii w formacie box zawierała kasetę VHS, książkę, moździerz, tłuczek, słoiki z brazylijskimi owocami i naszyjnik. Wersje LP wydano w Holandii w 1996. W 2011 album wydano we wznowieniu w Niemczech w postaci dwóch płyt winylowych (180 g).
Notowania.
Album dotarł do 27. miejsca listy Billboard 200 w Stanach Zjednoczonych. Płyta w USA osiągnęła status złotej. Ponadto "Roots" trafiła na listy przebojów w Niemczech, Austrii, Holandii, Norwegii, Australii oraz Wielkiej Brytanii.
Według stanu na 2014 płyta sprzedała się w ponad 2 mln egzemplarzy.
Odbiór i odniesienia.
Album zyskiwał bardzo pochlebne recenzje w amerykańskich czasopismach, m.in. w „New York Times” czy „Los Angeles Times”. Zachwyt nad albumem wyrażali m.in. Dave Grohl, członkowie grupy Slipknot.
Riff z utworu „Roots Bloody Roots” został wykorzystany przez polski zespół Acid Drinkers w coverze utworu „Proud Mary” na albumie "High Proof Cosmic Milk" (1998), który stanowi interpretację utworu grupy Creedence Clearwater Revival. Interpretacja Acid Drinkers w wersji live ukazała się także na albumie koncertowym albumie "Varran Strikes Back – Alive!!!" (1998).
W 2016 Jonathan Davis z grupy Korn, który wystąpił gościnnie na albumie "Roots", stwierdził, że Sepultury popełnili na tym wydawnictwie „rażące zdzierstwo” z twórczości jego formacji. W odpowiedzi na taki zarzut Max Cavalera uznał go za „dziecinny”, natomiast Igor Cavalera przyznał, że podczas pracy nad "Roots" istotnie inspirowali się Kornem, ale także muzyką zespołu Deftones.
Pomimo klasyfikowania stylu z albumu "Roots" do nu metalu, w wypowiedzi z 2022 Max Cavalera wyraził opinię, że muzyka z tej płyty nie przedstawia tego gatunku, a wręcz przeciwnie.
The Roots of Sepultura.
The Roots of Sepultura – album brazylijskiej grupy metalowej Sepultura, będący kompilacją niepublikowanych wcześniej utworów (głównie coverów, remiksów i nagrań koncertowych). Ukazał się w 1996 roku jako dwupłytowe wydawnictwo razem z albumem "Roots".

</doc>
<doc id="290074" url="https://pl.wikipedia.org/wiki?curid=290074" title="Inovec">
Inovec

Inovec (pol. "Inowiec") – najwyższy szczyt Gór Inowieckich w zachodniej Słowacji (1042 m n.p.m.). Jest on ostatnim szczytem przekraczającym wysokość tysiąca metrów n.p.m. w pasie Centralnych Karpat Zachodnich oraz najdalej wysuniętym na zachód "tysięcznikiem" całych Karpat.
Położenie.
Leży w północnej części gór, w grupie Wysokiego Inowca (słow. "Vysoký Inovec"), kilkanaście kilometrów na południe od Trenczyna, nieopodal wsi Selec.
Zagospodarowanie szczytu.
Na szczycie znajdują się dwa wysokie, stalowe maszty nadajników telekomunikacyjnych wraz z budynkami zaplecza.
Od 2015 r. na szczycie wznosi się także 21-metrowa, stalowa wieża o nazwie "Helena" (własność spółki SWORAD s.r.o.), stanowiąca nośnik meteorologicznych urządzeń pomiarowych i komercyjnych systemów telekomunikacyjnych. Jest ona także wykorzystywana jako turystyczna wieża widokowa. Podest dostępny dla turystów znajduje się na wysokości 16 m. Roztacza się z niego dookolna panorama. Widok z wieży obejmuje m.in. Vršatec i Veľký Lopeník (z wieżą widokową) w Białych Karpatach, Góry Strażowskie, Małą i Wielką Fatrę oraz takie miasta jak Nowe Miasto nad Wagiem, Dubnica nad Váhom, Trenczyn, Bánovce nad Bebravou czy Topolczany. Przy dobrej widzialności z wieży dojrzeć można z jednej strony szczyty Tatr, a z drugiej – wieżę nadajnika TV „Kamzik” w Małych Karpatach nad Bratysławą. A przy szczególnie sprzyjających warunkach atmosferycznych także Pradziada w Jesionikach, Babią Górę i Skrzyczne, a nawet węgierskie góry Börzsöny i austriacki Schneeberg w Północnych Alpach Wapiennych.
Obok wieży drogowskaz turystyczny, wiata turystyczna oraz dwa drewniane krzyże.
Na szczyt Inowca można wejść znakowanymi szlakami turystycznymi:
Na północno-wschodnich stokach góry, na wysokości 790 m n.p.m., znajduje się schronisko (hotel górski) Chata pod Inovcom.

</doc>
<doc id="290077" url="https://pl.wikipedia.org/wiki?curid=290077" title="Éditions Larousse">
Éditions Larousse

Éditions Larousse – francuskie wydawnictwo założone w 1852 w Paryżu przez Pierre'a Larousse'a i Augustina Boyera jako Librairie Larousse. 
Éditions Larousse specjalizuje się w wydawaniu encyklopedii, słowników, albumów i serii klasyków. Od stu lat jej nakładem ukazuje się "Le Petit Larousse", słownik encyklopedyczny, wychodzący także po hiszpańsku i włosku.
Wydawnictwo ma siedzibę główną we Francji oraz filie w większości państw świata. W 2002 roku współpracę z francuskim Wydawnictwem Larousse nawiązało Wydawnictwo Siedmioróg, co doprowadziło do powstania spółki Larousse Polska. Z początkiem 2008 roku Spółka Larousse Polska została przejęta przez Wydawnictwo Hachette Polska Sp. z o.o.
Larousse Polska publikuje: encyklopedie, słowniki dwujęzyczne, albumy, poradniki, książki kucharskie, atlasy.

</doc>
<doc id="290078" url="https://pl.wikipedia.org/wiki?curid=290078" title="August Rodin">
August Rodin



</doc>
<doc id="290079" url="https://pl.wikipedia.org/wiki?curid=290079" title="Kolejarz Katowice">
Kolejarz Katowice



</doc>
<doc id="290080" url="https://pl.wikipedia.org/wiki?curid=290080" title="Radziejowice">
Radziejowice

Radziejowice – wieś w Polsce położona w województwie mazowieckim, w powiecie żyrardowskim, w gminie Radziejowice (siedziba gminy). Leży nad rzeką Pisią Gągoliną. Miejscowość jest miejscem urodzenia Michała Stefana Radziejowskiego, kardynała, prymasa Polski oraz Edwarda Krasińskiego, działacza społecznego, pamiętnikarza.
Wieś szlachecka "Radziejewice" położona była w drugiej połowie XVI wieku w powiecie mszczonowskim ziemi sochaczewskiej województwa rawskiego. W 1923 roku powołana została Ochotnicza Straż Pożarna w Radziejowicach. Prezes – dh Bogdan Prejs, Naczelnik – dh Hipolit Mikołajczyk. Pozostałymi członkami zarządu zostali: ks. Aleksander Kozarzewski, dh Leon Matyjek, dh Edward Szustkiewicz. W roku 2004 na terenie gminy powstał czterogwiazdkowy Hotel Afrodyta Business &amp; SPA, który miał wpływ na promowanie miejscowości w turystyce ogólnopolskiej. Od 2008 roku na terenie Radziejowic działa 7 Radziejowicka drużyna harcerska „Żywioł”, a od 2010 roku Szczep Drużyn „Żywioł”.
Historia.
Dobra radziejowickie przez ok. 300 lat – od XV wieku do początku XVIII wieku należały do rodu Radziejowskich. Następnie należały do hr. Aleksandra Ossolińskiego, a następnie wraz z wianem jego córki przeszły na własność rodu Krasińskich. Pozostawały w ich rękach aż do wybuchu II wojny światowej, po wojnie zostały przejęte przez państwo.
W czasie okupacji niemieckiej mieszkająca we wsi rodzina Rdzanowskich udzieliła pomocy Szaji Goldman. W 1995 roku Instytut Jad Waszem podjął decyzję o przyznaniu Klarze i Władysławowi Rdzanowskim tytułu Sprawiedliwych wśród Narodów Świata.
W latach 1975–1998 Radziejowice administracyjnie należały do województwa skierniewickiego.
Zabytki.
Głównym zachowanym zabytkiem jest zespół pałacowo-parkowy w Radziejowicach, który tworzą obecnie klasycystyczny pałac, neogotycki zameczek, zrekonstruowany w latach 80. XX wieku dworek modrzewiowy, domek szwajcarski, dawna kuźnia i park ze stawem. Obok stawu, na tzw. wyspie, zlokalizowany jest murowany młyn, będący repliką budynku drewnianego, wykonaną w latach 70. XX wieku. Ponadto we wsi znajduje się klasycystyczny kościół miejscowej parafii św. Kazimierza Królewicza, zbudowany według projektu Jakuba Kubickiego w latach 1820–1823. Towarzyszy mu klasycystyczna dzwonnica i plebania z 1820 roku. Do 2012 roku przy ul. J. Kubickiego stał drewniany dworek, wybudowany po 1864 roku dla rosyjskiego oficera, który otrzymał go jako nagrodę władz rosyjskich za tłumienie powstania styczniowego. Dworek został rozebrany i usunięty. Przy ul. J. Kubickiego stoi też zabytkowy ceglany dom, w którym mieszkał organista, oraz duży ceglany budynek z półkolumnami, wybudowany jako szpital, czyli dom opieki dla najuboższych. Przy głównym rondzie zlokalizowany jest obelisk ku czci uczestników wojny polsko-bolszewickiej.
Przez wieś przebiegają także zabytkowe aleje lipowe chronione jako pomnik przyrody. Pierwsza, młodsza, to aleja tworząca ul. J. Kubickiego, a druga starsza to przedłużenie ul. Sienkiewicza. Według podań lipy sadzone były przed potopem szwedzkim.
Przy drodze do wsi Kamionka znajdują się, wykonane pod koniec lat 30. XX wieku, nasypy i oryginalny w formie, żelbetowy wiadukt na Pisi Gągolinie, niezrealizowanej linii kolejki EKD (ob. WKD) z Komorowa przez Nadarzyn do Mszczonowa.
Szlaki piesze.
Znakowane szlaki turystyczne:

</doc>
<doc id="290081" url="https://pl.wikipedia.org/wiki?curid=290081" title="Považský Inovec">
Považský Inovec



</doc>
<doc id="290082" url="https://pl.wikipedia.org/wiki?curid=290082" title="SS Cap Arcona">
SS Cap Arcona

Cap Arcona – niemiecki luksusowy liniowiec zbudowany w stoczni Blohm &amp; Voss w Hamburgu. Od końca października 1927 roku rozpoczął służbę pod znakiem "Hamburg Südamerikanische Dampfschifffahrts-Gesellschaft" (HSDG), znakomitej firmy, niezasłużenie pozostającej w cieniu dawnego Norddeutscher Lloyd (NDL-u) i HAPAG-u.
Jedną z tradycji, pielęgnowanych u tego hamburskiego armatora, było nadawanie jego jednostkom pasażerskim nazw rozmaitych przylądków (niem. „Cap” – we flocie firmy pływały m.in. „Cap Polonio” i „Cap Trafalgar”) oraz szczytów górskich („Monte”). Firma, znana jako „Hamburg Süd”, w latach 1937–1939 opiekowała się od strony technicznej i morskiej m.in. sławnym "Wilhelmem Gustloffem", a i wcześniej jej statki (m.in. m/s "Monte Rosa") pływały pod znakami KdF-u. "Cap Arcona", której nazwa pochodzi od jedynego niemieckiego przylądka – Arkona na Rugii. pływała zwykle na trasie Hamburg-Ameryka Południowa. Statek miał 206 metrów długości i pojemność 27561 ton. Zwodowany 14 maja 1927 roku był uważany za jeden z najpiękniejszych w tamtym czasie statków pasażerskich. Była to też pierwsza niemiecka jednostka pasażerska na tyle wielka, że na otwartym pokładzie urządzono pełnowymiarowy kort tenisowy. Spory turbinowiec był jednym z wielu statków pasażerskich, jakie otrzymały o jeden komin więcej, niż było potrzeba – ze względów estetycznych. Przewoził zwykle najbogatszych pasażerów, ale także emigrantów do Ameryki Południowej. Jedną ze sztandarowych postaci, związanych w tym czasie z tym statkiem, był jego pierwszy kapitan, komodor (najstarszy stażem kapitan) floty HSDG Ernst Rolin. Pokojowa służba statku trwała niemal dwanaście lat, podczas których turbinowiec, dowodzony przez dwóch kapitanów – wspomnianego Ernsta Rolina i Richarda Niejahra (drugiego komodora floty HSDG) – odbył 91 podróży, przewożąc ponad 200 tysięcy ludzi.
Od 1940 roku został przejęty przez Kriegsmarine i był używany na Morzu Bałtyckim. Od 1944 roku rozpoczął przewożenie uchodźców z Prus Wschodnich na zachód.
Tragedia i zbrodnia wojenna.
Ostatnim dowódcą „Cap Arcony” mianowany został kapitan Heinrich Bertram, oficer ze „stajni” HSDG, który wcześniej dowodził m.in. "Wilhelmem Gustloffem". 26 kwietnia 1945 roku na statek przeniesiono 6500 więźniów z obozu koncentracyjnego Neuengamme oraz około 400 więźniów, którzy przeżyli marsz śmierci z obozu Wesoła (niem. "Fürstengrube", podobóz "KL Auschwitz"). Więźniów umieszczono także na innych, mniejszych jednostkach "Thielbeck" i "Athen". Wszystkie statki zakotwiczono w Zatoce Lubeckiej z przypuszczalnym zamiarem zatopienia ich wraz z więźniami, aby ukryć dowody zbrodni wojennych. Wspomniany kpt. Bertram protestował przeciwko przyjęciu tylu naraz ludzi na pokład nieprzygotowanego logistycznie statku, ale ustąpił wobec przemocy.
2 maja 1945 po wstrzymaniu działań wojennych na lądzie, dowództwo alianckie podało otwartym tekstem następujący meldunek: "Wzywamy wszystkie jednostki morskie pływające pod banderą III Rzeszy do natychmiastowego zawinięcia do portu. Wszystkie statki niemieckie spotkane na morzu po godz. 14.00 dnia 3 maja zostaną zbombardowane. Powtarzam. Wzywamy wszystkie..."
Dowodzący statkiem "Athen" kapitan Nibmann, znając treść ostrzeżenia Brytyjczyków, wywiesił białą flagę (mimo stacjonowania na pokładzie uzbrojonego oddziału SS i uzbrojonych marynarzy Kriegsmarine), porozumiał się z komendantem portu w Neustadt i o godzinie 13:45 zawinął do portu. Kapitan Nibmann wiedział, że statki znajdujące się na redzie portu nie spełniają warunków określonych w ostrzeżeniu radiowym. Na flagsztokach i masztach statków-więzień powiewały bandery III Rzeszy i żaden z nich nie posiadał oznaczeń Czerwonego Krzyża. Kapitan Nibmann, zawijając do portu przed upływem brytyjskiego ultimatum, uratował życie 1998 więźniom statku "Athen" (który po wojnie w ramach reparacji wojennych pływał pod polską banderą jako "Waryński").
Pozostałe trzy statki mimo całej świadomości ostrzeżenia aliantów pozostawały na redzie z podniesionymi banderami do momentu ataku lotniczego włącznie. Kapitan "Cap Arcony" zamierzał w nocy po ostrzeżeniu brytyjskim oświetlić statek (był poprzednio kapitanem oficjalnego zarejestrowanego statku szpitalnego "Monte Rosa"), zostało to jednak kategorycznie zakazane. Na pokładzie statku dochodziło do licznych spięć między wartownikami SS i cywilną załogą "Cap Arcony", która nie była gotowa, w przededniu zakończenia wojny, do ponoszenia współodpowiedzialności za planowaną z premedytacją zbrodnię. Statek "Thielbeck" również nie podniósł białej flagi.
Wypowiedź kapitana Jacobsena z "Thielbeck": "Meine Jungs, seid doch vernünftig, die Einheiten der Kriegsmarine sind immer noch treu. Nachdem wir die weiße Fahne gezogen haben, werden die auf uns sofort das Feuer eröffnen / Moi chłopcy bądźcie rozsądni, jednostki marynarki wojennej są nadal wierne. Gdy tylko wciągniemy białą flagę, otworzą do nas ogień".
3 maja krótko po godzinie 14:00 stojące na redzie statki zostały zaatakowane przez samoloty Hawker Typhoon trzech dywizjonów RAF (197.,198. i 263.). Samoloty 198. dywizjonu wystrzeliły 62 rakiety w kierunku "Cap Arcony" i "Thielbecka" (z których 40 było celnych). 197. i 263. dywizjon zaatakowały bombami i rakietami statek „Deutschland IV”.
Tysiąc osób, które przeżyło atak, dopłynęło do brzegu, ale tam, według relacji świadków, SS, marynarze Kriegsmarine oraz uzbrojeni cywile strzelali do rozbitków w morzu i zabijali tych, którzy dotarli do brzegu. Mimo wszystko około 350 osób zdołało przeżyć, gdyż na miejsce dotarli żołnierze brytyjscy.
Z Niemców, którzy zabijali więźniów, ci, którzy nie uciekli przed nadejściem Brytyjczyków, zostali albo wybici przez żołnierzy brytyjskich, którzy widząc, co się dzieje, prawie nie brali jeńców, albo przez więźniów (Brytyjczycy nie oponowali, gdy więźniowie zaatakowali uciekających Niemców). W przypadku pozostałych Niemców (tych, którzy wcześniej uciekli), śledztwo w celu ich odnalezienia zakończyło się niepowodzeniem.
3 maja dowództwo 2 Armii Lotnictwa Taktycznego wydaje „rozkaz nr 71": "Hospital and Red Cross relief ships will be operating in the area. These vessels will be illuminated and are not repeat not to be attacked / Statki szpitalne i statki ewakuacyjne Czerwonego Krzyża będą się znajdowały w akwenie. Statki te będą oświetlone i nie mają być, powtarzam: nie mają być atakowane".
Zawieszenie działań wojennych dotyczyło regionu Hamburga. Dania i Norwegia znajdowały się dalej pod kontrolą niemieckich nazistów, istniało praktyczne zagrożenie ucieczki zbrodniarzy i dygnitarzy niemieckich do tych okupowanych jeszcze krajów, a ze względu na zaminowanie akwenu morskie działania przechwytujące aliantów były wykluczone. Niemcy nie zastosowali się w tych dniach wielokrotnie do ostrzeżenia aliantów z 2 maja – do 4 maja włącznie Brytyjczycy zatopili na akwenie objętym ostrzeżeniem z 2 maja 21 transportowców i okrętów, jak również 7 mniejszych jednostek.
Moralną odpowiedzialność za zbrodniczą hekatombę więźniów ponoszą Heinrich Himmler i następca Hitlera – wielki admirał ("Grossadmiral") Karl Dönitz.
Niektórym SS-mannom pełniącym służbę na zatopionych statkach wytoczono proces w Hamburgu (w "Curio-Haus"), trwający od 18 marca do 3 maja 1946.
Zdarzenie to, wraz z zatopieniem statków MS "Wilhelm Gustloff" i MS "Goya" na Morzu Bałtyckim, należy do największych katastrof morskich w dziejach.
W 1942 r. z udziałem „Cap Arcona” w Gdyni powstawał (przede wszystkim wnętrza) film Herberta Selpina pt. "Titanic". Poświęcony katastrofie tego statku, ale z silnym zamysłem propagandowym, antyangielskim.

</doc>
<doc id="290085" url="https://pl.wikipedia.org/wiki?curid=290085" title="Antoni Dziatkowiak">
Antoni Dziatkowiak

Antoni Jan Dziatkowiak (ur. 26 maja 1931 w Rogaczewie Wielkim) – polski kardiochirurg, profesor nauk medycznych.
Życiorys.
Uzyskał tzw. małą maturę w Miejskim Gimnazjum Koedukacyjnym w Mosinie. W 1951 zdał maturę w I Liceum Ogólnokształcącym im. Karola Marcinkowskiego w Poznaniu. W 1957 ukończył studia na Akademii Medycznej w Poznaniu.
W 1962 obronił doktorat, w 1967 habilitował się. W 1987 otrzymał tytuł profesora nauk medycznych. Pracował w Szpitalu Miejskim im. Józefa Strusia w Poznaniu, a w latach 1966–1978 w łódzkiej Akademii Medycznej. Od 1979 związany z Akademią Medyczną w Krakowie (następnie z Collegium Medicum Uniwersytetu Jagiellońskiego), pełnił funkcję kierownika Kliniki Chirurgii Serca i Naczyń. Wchodził w skład władz Polskiego Towarzystwa Kardiologicznego. Jest założycielem Fundacji Rozwoju Kardiochirurgii COR AEGRUM. Został także członkiem rady patronackiej fundacji Krakowskiego Hospicjum dla Dzieci imienia księdza Józefa Tischnera.
Wsławił się rutynowo przeprowadzanymi operacjami przeszczepienia serca w skali takiej jak w klinice profesora Religi. Współpracował z profesorem Janem Mollem, m.in. przy pierwszym przeszczepie serca w Polsce w 1969.
W 1984 pod jego przewodnictwem zainicjowano program "Sojusz dla ratowania życia bez użycia krwi", adresowany do osób chcących przejść operację bez użycia krwi – głównie dla Świadków Jehowy. W 1989 bezskutecznie kandydował do Senatu w województwie krakowskim.
Był żonaty z profesor Hanną Dziatkowiak. W maju 2011 z okazji osiemdziesiątych urodzin odsłonił tablicę upamiętniającą jego pracę w Szpitalu Jana Pawła II w Krakowie.

</doc>
<doc id="290089" url="https://pl.wikipedia.org/wiki?curid=290089" title="Nef">
Nef

Nef (od łac. "navis" – statek) – typ statku towarowego używany w XII-XIII wieku w zachodniej Europie.
Konstrukcja nefu wzorowana była na knarach lub na statku normandzkim. Był jednak większy od knary, a stosunek jego długości do szerokości wynosił 3:1. Pierwsze nefy zaczęły się pojawiać już w drugiej połowie XI wieku. Używano ich przede wszystkim we flocie francuskiej, angielskiej, hiszpańskiej i portugalskiej.
Cechował je ciężki, pękaty kadłub o podniesionym dziobie i rufie, z poszyciem zakładkowym i z wysoko sterczącymi zakończeniami dziobnicy i tylnicy. Statek miał jeden maszt z dużym żaglem rejowym, a boczny ster wiosłowy ulokowany był na prawej burcie. Początkowo podczas wypraw wojennych umieszczano na dziobie i na rufie (niekiedy na maszcie) kasztele na belkowych wspornikach, z blankami dla ochrony łuczników. Z czasem zaczęto je tam zabudowywać na stałe.

</doc>
<doc id="290097" url="https://pl.wikipedia.org/wiki?curid=290097" title="Froward">
Froward

Froward ("Cabo Froward", "Punta Froward"; ) − przylądek, najdalej na południe wysunięty kraniec Ameryki Południowej na stałym lądzie (natomiast przylądek Horn jest najdalej na południe wysuniętym punktem całej Ameryki i znajduje się na wyspie Horn). Froward jest częścią półwyspu Brunswick, na terenie Chile.

</doc>
<doc id="290102" url="https://pl.wikipedia.org/wiki?curid=290102" title="Reprezentacja Arabii Saudyjskiej w piłce nożnej mężczyzn">
Reprezentacja Arabii Saudyjskiej w piłce nożnej mężczyzn

Reprezentacja Arabii Saudyjskiej w piłce nożnej mężczyzn () – zespół biorący udział w imieniu Arabii Saudyjskiej w zawodach piłkarskich. Na mistrzostwach świata zadebiutował w 1994 i wówczas właśnie drużyna prowadzona przez Argentyńczyka Jorge Raúla Solariego zanotowała swój najlepszy rezultat. Dzięki zwycięstwom nad Belgami i Marokańczykami "Synowie pustyni" niespodziewanie zajęli w grupie drugie miejsce i grali dalej. W drugiej rundzie już dość wyraźnie ulegli reprezentacji Szwecji. W kolejnych turniejach szło im znacznie gorzej – nigdy nie udało już im się opuścić fazy grupowej, a z piętnastu meczów wygrali tylko dwa, zremisowali również dwa, pozostałe jedenaście przegrali, często bardzo dotkliwie (na przykład w 2002 aż 0:8 z Niemcami czy w 2018 0:5 z Rosją). Na kolejne zwycięstwo z Egiptem musieli zresztą czekać aż do 2018 roku, ale już na kolejnym mundialu w 2022 roku sprawili ogromną sensację pokonując dwukrotnego mistrza świata - Argentynę 2:1. Następne dwa mecze jednak przegrali i zajęli ostatnie miejsce w grupie.
Mimo tak słabych wyników na mistrzostwach świata Arabowie i tak należą do najbardziej utytułowanych azjatyckich drużyn – aż trzy razy zdobywali Puchar Azji – w 1984, 1988 i 1996 (jedynie Japończycy mają więcej). Dodatkowo w 1992, 2000 i 2007 zdobywali w nim drugie miejsce. Trzykrotnie kończyli te rozgrywki na fazie grupowej (2004, 2011, 2015). Zakwalifikowali się też do Pucharu Azji 2019.
Ich reprezentacja U-16 w 1989 niespodziewanie wygrała w juniorskich mistrzostwach świata.
Za największe indywidualności reprezentacji uchodzili do niedawna – bramkarz Mohammed Al-Deayea i napastnik Sami Al-Jaber, którzy grali na wszystkich poprzednich turniejach o Puchar Świata. Obaj pożegnali się z kadrą po Mundialu 2006.
Reprezentacja Arabii Saudyjskiej wystąpiła również cztery razy z rzędu (w tym trzy razy w roli gospodarza) w rozgrywkach o Puchar Konfederacji (Puchar Króla Fahda). W debiutanckim występie (1992) Arabowie zdołali zająć drugie miejsce po porażce w meczu finałowym z Argentyną 1:3. Drugi i trzeci występ (odpowiednio w 1995 i 1997) zakończyli już po fazie grupowej. Ostatni jak dotąd turniej (1999) zakończyli na czwartym miejscu przegrywając w meczu o trzecie miejsce ze Stanami Zjednoczonymi 0:2.

</doc>
<doc id="290104" url="https://pl.wikipedia.org/wiki?curid=290104" title="Sienno (województwo mazowieckie)">
Sienno (województwo mazowieckie)

Sienno – wieś w Polsce położona w województwie mazowieckim, w powiecie lipskim, w gminie Sienno. Siedziba gminy Sienno. Dawniej prywatne miasto szlacheckie lokowane w 1421 roku, położone było w drugiej połowie XVI wieku w powiecie radomskim w województwie sandomierskim. W latach 1975–1998 miejscowość położona była w województwie radomskim.
Wieś jest siedzibą rzymskokatolickiej parafii św. Zygmunta w Siennie.
Historia.
Historia Sienna sięga co najmniej XIV w. Około 1375 roku zbudowano pierwszy drewniany kościół, a Sienno należało do parafii w Chotczy. W latach 1431–1442 na jego miejscu wzniesiono murowany w stylu gotyckim, którego fundatorem był Dobiesław Oleśnicki, zaś konsekracji dokonał biskup Zbigniew Oleśnicki, ustanawiając parafię sienieńską. Przy kościele powstał klasztor paulinów. Pamiątką po tym jest gotycka tablica erekcyjna z piaskowca, przedstawiająca fundatorów i patronów świątyni. W XVI w. kościół został zamieniony przez Sebastiana Sienieńskiego na zbór kalwiński, katolicy konsekrowali go ponownie na początku XVIII w.
Został on częściowo zniszczony przez pożar w 1879 i podczas I wojny światowej. Odbudowany w okresie międzywojennym, jest przykładem sakralnej architektury gotyckiej. Pięć gotyckich obrazów na desce z ok. 1460 roku znajduje się w Galerii Sztuki Średniowiecznej w Muzeum Narodowym w Warszawie.
Sienno uzyskało prawa miejskie ok. 1430, zaś utraciło je po powstaniu styczniowym w 1870.
Z Sienna pochodzili wybitni członkowie rodu Oleśnickich herbu Dębno, m.in. biskup krakowski kardynał Zbigniew Oleśnicki oraz arcybiskup gnieźnieński Jakub z Sienna. Zamek Oleśnickich wznosił się we wschodniej części miasta, jego pozostałością jest tzw. Kopiec. Proboszczem w Siennie był od ok. 1531 Baltazar Opec, tłumacz i pisarz.
W Siennie kilka lat spędził ks. prof. Włodzimierz Sedlak przyczyniając się do utworzenia tuż po II wojnie światowej szkół średnich funkcjonujących do dzisiaj.
Mieszkańcy Sienna uczestniczyli w powstaniu styczniowym oraz w ruchu oporu w czasie II wojny światowej (AK i BCh). Położona 7 km na północ wieś Jawor Solecki była miejscem walk w powstaniu styczniowym i miejscem śmierci pułkownika Dionizego Czachowskiego.
Sienno stanowiło znaczne skupisko ludności żydowskiej. Pierwsza mała grupa wzmiankowana jest w 1576 roku. Gmina licząca ok. 100 osób powstała w XVIII w. W 1921 roku w Siennie o mieszkało 735 Żydów. Istniała tutaj drewniana synagoga z XVIII w. oraz cmentarz żydowski. Oba obiekty zostały zniszczone przez Niemców. W Siennie przez znajdowało się getto, w którym Niemcy zgromadzili ok. 2000 osób przed deportacją do obozu zagłady w Treblince w październiku 1942 roku. Na pograniczu Starej Wsi i Sienna znajduje się miejsce po kirkucie oznaczone pomnikiem-bramką ze stylizowanym siedmioramiennym świecznikiem. Rabinem w Siennie był przez jakiś czas Abraham Joshua Heschel, sławny żydowski filozof, teolog i pisarz.
Herbem Sienna jest herb szlachecki Dębno, którym pieczętowały się m.in. rody Oleśnickich i Sienieńskich.
Sport.
W Siennie swoją siedzibę ma Ludowy Klub Sportowy Zawisza Sienno, który uczestniczy w rozgrywkach Radomskiej Ligi Okręgowej. Co roku odbywa się bieg uliczny dookoła Sienna o puchar wójta gminy Sienno.

</doc>
<doc id="290106" url="https://pl.wikipedia.org/wiki?curid=290106" title="Gezer">
Gezer

Gezer () – ruiny starożytnego miasta kananejskiego położone przy kibucu Gezer, w połowie drogi między Jerozolimą a Jafą, w środkowej części Izraela.
Historia.
Miasto zamieszkane było już we wczesnej epoce brązu, na co wskazuje znaleziona ceramika. Miasto wspomniane jest w listach z Amarna. Na początku epoki żelaza zamieszkane przez Filistynów. Według Biblii miasto miało być zdobyte przez Egipcjan, a następnie faraon miał oddać je Salomonowi w posagu. Król Izraela przebudował i umocnił miasto (1 Krl 9,15-19). Miasto zostało zniszczone w wyniku inwazji babilońskiej.
Archeologia.
Miasto wybudowano na wysoko położonym wzgórzu (Tel Gezer). Było dodatkowo wzmocnione stokiem bojowym. W późniejszych czasach, być może za panowania Salomona, wzniesiono kazamatowe mury obronne z trójdzielną bramą. Podczas prac archeologicznych odkryto około dwunastu monolitów (macewa, l. mn. "macewot"), wkopanych w ziemię kamieni, czyli „świętych słupów”. W Gezer zostały również znalezione pozostałości akweduktów doprowadzających wodę do miasta (datowane na ok. 1900 p.n.e.). W roku 1908 znaleziono wapienną tabliczkę zapisaną pismem paleohebrajskim, przypuszczalnie z X w. p.n.e., tzw. "Kalendarz z Gezer" (proste zestawienie prac rolnych). Prymitywność i niedbałość pisma wskazuje, że mogło to być ćwiczenie ucznia.

</doc>
<doc id="290111" url="https://pl.wikipedia.org/wiki?curid=290111" title="Zanokcica języcznik">
Zanokcica języcznik

Zanokcica języcznik, języcznik zwyczajny ("Asplenium scolopendrium" L.), zwyczajowo nazywany także językiem jelenim – gatunek paproci należący do rodziny zanokcicowatych. W XX wieku gatunek był zwykle klasyfikowany do rodzaju języcznik "Phyllitis". Roślina bywa uprawiana.
Rozmieszczenie geograficzne.
Występuje w Azji, Europie i północnej Afryce. W Polsce występuje rzadko: głównie w Karpatach i na Wyżynie Krakowsko-Częstochowskiej. Nieliczne stanowiska ma także na Pogórzu Kaczawskim w Sudetach oraz na Roztoczu. Jedynym w Sudetach miejscem występowania paproci jest rezerwat przyrody "Wąwóz Myśliborski koło Jawora".
Biologia.
Bylina. Jasnobrunatne zarodniki dojrzewają od lipca do września, kiełkują po ok. 30 dniach.
Ekologia.
Roślina rośnie w cienistych, wilgotnych lasach, na skałach, zwłaszcza wapiennych, w żlebach. Szczególnie preferuje kamieniste, północne lub północno-wschodnie zbocza, głównie w reglu dolnym. Hemikryptofit. Występuje przeważnie w populacjach liczących do kilkudziesięciu osobników. Najliczniejsza populacja (ok. 2500 osobników) występuje w Beskidzie Niskim. W klasyfikacji zbiorowisk roślinnych gatunek charakterystyczny dla All. "Tilio platyphylli-Acerion pseudoplatani", Ass. "Phyllitido-Aceretum".
Zagrożenia i ochrona.
Roślina objęta w Polsce ścisłą ochroną gatunkową od 1957 roku. 
W opracowaniu Czerwona lista roślin i grzybów Polski jest umieszczony w grupie gatunków wymierających, krytycznie zagrożonych na izolowanych stanowiskach poza głównym obszarem swojego występowania (kategoria zagrożenia [E]). Zagrożony jest przez wykopywanie i przesadzanie do ogrodów i na cmentarze.
Zastosowanie.
Roślina ozdobna – ze względu na swoje piękne liście bywa uprawiany jako roślina ozdobna. Najlepiej rozmnażać go przez podział, typowy gatunek można rozmnażać również przez zarodniki, nie należy tego robić z odmianami ozdobnymi, gdyż zarodniki nie zachowują cech organizmu macierzystego. Wymaga półcienistego lub cienistego miejsca o stałej wilgotności i próchnicznej gleby. Może być uprawiany w domu, jako roślina doniczkowa, wymaga wtedy wstawienia doniczki do większego pojemnika z wilgotnym torfem i stałego nawilżania. Od maja do września należy umiarkowanie nawozić. 

</doc>
<doc id="290112" url="https://pl.wikipedia.org/wiki?curid=290112" title="Urszula Ledóchowska">
Urszula Ledóchowska

Urszula Ledóchowska (właśc. Julia Maria Halka-Ledóchowska z Leduchowa h. Szaława (ur. 17 kwietnia 1865 w Loosdorfie w Austrii, zm. 29 maja 1939 w Rzymie) – święta katolicka, założycielka Urszulanek Serca Jezusa Konającego.
Życiorys.
Była jednym z dziewięciorga dzieci Antoniego Augusta Ledóchowskiego (1823–1885), rotmistrza huzarów i szambelana cesarskiego i Józefiny z d. Salis-Zizers (1831–1909) z pochodzenia Szwajcarki, wnuczką generała Ignacego Ledóchowskiego. Spośród jej rodzeństwa życie konsekrowane wybrali:
Brat Ignacy Kazimierz Ledóchowski wybrał karierę wojskową, dosługując się stopnia generała dywizji w Wojsku Polskim. Była stryjeczną bratanicą kardynała i prymasa Polski Mieczysława Halki-Ledóchowskiego.
Gdy Julia miała 18 lat, przeniosła się wraz z rodziną do Lipnicy Dolnej w gminie Lipnica Murowana (zob. Dwór Ledóchowskich). Trzy lata później wstąpiła do krakowskiego klasztoru urszulanek, przyjmując imię Urszula.
W 1907, otrzymawszy błogosławieństwo Piusa X wraz z dwiema siostrami wyjechała do Petersburga, by objąć kierownictwo internatu przy polskim gimnazjum. W 1910 powstał dom dla wspólnoty oraz gimnazjum z internatem dla dziewcząt. Cztery lata później matkę Urszulę wydalono z Rosji, co spowodowane było wybuchem I wojny światowej. Urszula Ledóchowska udała się do Sztokholmu, następnie do Danii.
W Skandynawii kontynuowała pracę pedagogiczną – założyła szkołę dla dziewcząt, ochronkę dla sierot po polskich emigrantach, współpracowała z założonym w Szwajcarii przez Henryka Sienkiewicza Komitetem Pomocy Ofiarom Wojny, starając się uwrażliwić Skandynawów na sprawę niepodległości Polski.
W 1920 petersburskie urszulanki wróciły do Polski i osiedliły się w Pniewach k. Poznania. Niedługo potem Benedykt XV zezwolił im na przekształcenie się w Zgromadzenie Sióstr Urszulanek Serca Jezusa Konającego, mające żyć duchowością urszulańską oraz tradycją pracy wychowawczej jako uprzywilejowanego narzędzia ewangelizacji. W jej ramach urszulanki SJK, zwane od koloru habitów urszulankami szarymi, działały nie tylko w Polsce, ale także we Włoszech i Francji.
1 stycznia 1925 roku założyła w Pniewach pierwsze w Polsce koło Krucjaty Eucharystycznej (obecnie Eucharystycznego Ruchu Młodych).
Zmarła 29 maja 1939 podczas wizyty w Rzymie. Msza żałobna i requiem zostały odprawione 1 czerwca 1939 w rzymskim kościele Najświętszej Marii Panny Anielskiej, po czym odbył się pogrzeb na cmentarzu Campo Verano.
Kult.
Powszechnie ceniono ją i szanowano za poświęcenie dla innych (zwłaszcza dzieci) oraz pogodę ducha, którą sama uznawała za świadectwo więzi z Chrystusem.
Tuż po śmierci Urszuli Ledóchowskiej pojawiała się opinia, że „zmarła święta”.
20 czerwca 1983 w Poznaniu Jan Paweł II beatyfikował matkę Urszulę, a 18 maja 2003 w Rzymie kanonizował. W 1989, w pięćdziesiątą rocznicę śmierci zachowane od zniszczenia ciało błogosławionej Urszuli zostało przewiezione z Rzymu do Pniew i złożone w kaplicy domu macierzystego.
Jej imieniem nazwano parafie m.in. na lubelskim Węglinie, częstochowskim Wrzosowiaku, bydgoskim Miedzyniu, Malborku, gdańskim Chełmie, gdyńskim Chwarznie i Złotej. Jej imię nosi szkoła średnia z polskim językiem nauczania w Czarnym Borze na Litwie. Od 2006 jest patronką Sieradza, a od 2016 patronką Pniew.

</doc>
<doc id="290114" url="https://pl.wikipedia.org/wiki?curid=290114" title="Komisja Rolnictwa i Rozwoju Wsi (Sejm)">
Komisja Rolnictwa i Rozwoju Wsi (Sejm)

Komisja Rolnictwa i Rozwoju Wsi (skrót: "RRW") – jedna ze stałych komisji sejmowych.
Do zakresu jej zadań należą sprawy rolnictwa, ogrodnictwa, sadownictwa, skupu płodów rolnych, hodowli, spółdzielczości rolniczej, gospodarki i ochrony gruntów rolnych i leśnych, zaopatrzenia wsi i rolnictwa w środki produkcji, w tym melioracji i zaopatrzenia wsi w wodę, przemysłu spożywczego, rybactwa śródlądowego oraz przetwórstwa rybnego, społeczno-zawodowych organizacji rolników i sytuacji socjalno-bytowej ludności wiejskiej. Komisja zajmuje się również sprawami określania kierunków demonopolizacji organów i struktur zajmujących się powyższą działalnością oraz rozwoju i modernizacji infrastruktury wsi, oraz problematyką związana z oświatą i doradztwem rolniczym.

</doc>
<doc id="290115" url="https://pl.wikipedia.org/wiki?curid=290115" title="Przedsiębiorstwo Komunikacji Miejskiej Bytom">
Przedsiębiorstwo Komunikacji Miejskiej Bytom

PKM Bytom SA (Przedsiębiorstwo Komunikacji Miejskiej Bytom Spółka Akcyjna) – przewoźnik KZK GOP, przedsiębiorstwo założone przez gminy: Bytom, Ruda Śląska, Zabrze, Świętochłowice, Chorzów, Zbrosławice i Piekary Śląskie. Przed przekształceniem w spółkę akcyjną przedsiębiorstwo funkcjonowało jako jednostka organizacyjna miasta Bytom powołana w celu lokalnego transportu zbiorowego. Dnia 30 czerwca 1994 roku PKM Bytom został wpisany do Rejestru Handlowego Sądu Rejonowego w Katowicach. PKM Bytom na zlecenie KZK GOP obsługiwał linie autobusowe: 39, 96, 121, 127, 139, 144, 146, 167, 169, 176, 183, 201, 227, 230, 255, 280, 608, 623, 708, 752, 753. Większość autobusów, które wykonywały kursy to różnego rodzaju Ikarusy – 260, 280, 412, 415. Eksploatowane były także autobusy marek MAN (MAN SL223), Mercedes-Benz, Neoplan (Neoplan N4014NF, Neoplan N4021, Neoplan N4014NF) i Jelcz. PKM Bytom jako pierwsze i dotychczas jedyne wprowadziło obsługę konduktorską w każdym pojeździe (tzw. program pilotażowy, trwający od 1 czerwca 2004 do 31 maja 2006).
30 czerwca 2006 spółka została postawiona w stan likwidacji.

</doc>
<doc id="290117" url="https://pl.wikipedia.org/wiki?curid=290117" title="Władysław Król (lekarz)">
Władysław Król (lekarz)

Władysław Wojciech Król (ur. 20 kwietnia 1915, zm. 19 listopada 1985) – polski kardiolog, profesor dr nauk medycznych.
W 1945 uzyskał dyplom lekarza, a w 1947 obronił pracę doktorską "Ocena wartości pomiarów ciśnienia żylnego na podstawie własnych badań klinicznych". Od 1954 był docentem, a od 1969 profesorem. Przez pewien czas był asystentem Juliana Aleksandrowicza na Wydziale Lekarskim Uniwersytetu Jagiellońskiego. W 1965 po śmierci Leona Tochowicza przejął kierownictwo I Kliniki Chorób Wewnętrznych w Krakowie, a po zmianach organizacyjnych od 1969 kierował także Kliniką Kardiologii Ogólnej. Przeszedł na emeryturę w 1985, krótko przed śmiercią. Wchodził w skład Zarządu Głównego Polskiego Towarzystwa Kardiologicznego w latach 1972-1973 i 1976-1983.
Zorganizował jeden z pierwszych w Polsce południowej Oddział Intensywnej Terapii Kardiologicznej, zapoczątkował również wszczepianie rozruszników.
Uchwałą Rady Państwa z dnia 22 lipca 1953 r. „Za zasługi w pracy dydaktycznej i naukowej w dziedzinie medycyny” odznaczony został Srebrnym Krzyżem Zasługi. Został pochowany na Cmentarzu Salwatorskim w Krakowie.

</doc>
<doc id="290118" url="https://pl.wikipedia.org/wiki?curid=290118" title="Kanał Łaba-Lubeka">
Kanał Łaba-Lubeka

Kanał Łaba-Lubeka (niem. "Elbe-Lübeck-Kanal, ELK") – sztuczny kanał wodny w Szlezwiku-Holsztynie w Niemczech. Nazywany jest także Kanałem Łaba-Trave ("Elbe-Trave-Kanal"). Łączy Łabę z rzeką Trave, a tym samym z Morzem Bałtyckim. Ma 61,5 km długości. Jego północny kraniec to Lubeka, a południowy to miejscowość Lauenburg/Elbe.
Historia.
Poprzednikiem obecnego kanału był Kanał Stecknitz-Delvenau, wybudowany w latach 1390–1398 w celu transportu soli z Lauenburg/Elbe do Lubeki ("Dawna Trasa Solna", "niem." "Alte Salzstraße"). Kanał był jednym z najstarszych sztucznie wybudowanych kanałów wodnych. Łączył dopływy Łaby (Delvenau) i Trave (Stecknitz). Miał 94 km długości, 85 cm głębokości i 7,5 m szerokości oraz posiadał 17 drewnianych śluz, z których śluza "Palmschleuse" w Lauenburg/Elbe istnieje do dziś.
Budowa obecnego kanału rozpoczęła się w 1896 r., a jego otwarcie nastąpiło 16 czerwca 1900 w Lubece w obecności cesarza Wilhelma II. Nowy kanał wykorzystywał Stecknitz i Delvenau, był częściowo położony w przebiegu starego. Generalnie trasa została wyprostowana, liczba śluz ograniczona do siedmiu, długość skrócona, a czas podróży zmniejszył się do 8 godzin.
Śluzy na Kanale Łaba-Lubeka.
Łącznie powstało 7 śluz na 61,5-kilometrach kanału Łaba-Lubeka. Służą one do pokonania różnicy poziomów wody niemalże 12 metrów, na odcinku od rzeki Trave do Łaby.
Śluzy na Kanale Łaba-Lubeka:
Znaczenie.
Obecnie kanał stracił swoje dawne znaczenie, głównie z powodu zbyt małej szerokości samego kanału i urządzeń technicznych przy nim, co uniemożliwia sprawny i ekonomiczny transport kontenerów. Obecnie przesyła się nim małe ładunki (do 1000 ton) – głównie materiały sypkie. Transport materiałów w 1995 r. wyniósł 1,5 mln ton. Kanał używany jest także w celach sportowych i turystycznych. Wzdłuż brzegów biegną także ścieżki turystyczne i rowerowe.

</doc>
<doc id="290120" url="https://pl.wikipedia.org/wiki?curid=290120" title="Deszcz w twarzy">
Deszcz w twarzy



</doc>
<doc id="290125" url="https://pl.wikipedia.org/wiki?curid=290125" title="Prezydium Senatu">
Prezydium Senatu

Prezydium Senatu – organ Senatu. Do jego obowiązków należy dokonywanie interpretacji regulaminu Senatu po zasięgnięciu opinii Komisji Regulaminowej do spraw Etyki i Spraw Senatorskich|,zlecanie komisjom senackim rozpatrzenie spraw w danym zakresie, ustala zasady organizowania doradztwa naukowego na rzecz Senatu i jego organów, powołuje doradców oraz korzystania z ich opinii i ekspertyz, czuwa nad wykonywaniem przez senatorów ich obowiązków wynikających z regulaminu, opiniuje sprawy wniesione przez marszałka senatu, podejmuje inne czynności wynikające z regulaminu Senatu.
W skład Prezydium Senatu wchodzi Marszałek Senatu wraz z wicemarszałkami.

</doc>
<doc id="290126" url="https://pl.wikipedia.org/wiki?curid=290126" title="Xavier Pons">
Xavier Pons

Xavier Pons i Puigdollers (ur. 21 stycznia 1980 w Barcelonie) – hiszpański kierowca rajdowy.
Kariera.
Pons zaczynał od startów w motocyklowych enduro i w 1998 roku został mistrzem Hiszpanii w tej dyscyplinie. Później startował również w tej kategorii z sukcesami na arenie międzynarodowej.
W rajdach zadebiutował w 2002 roku, by już rok później zdobyć tytuł mistrza Hiszpanii w grupie N. Rajd Szwecji 2003 był jego debiutem w mistrzostwach świata, a od sezonu 2004 regularnie startował w rajdach kategorii WRC. Wtedy też zdobył swoje pierwsze punkty w tej kategorii (6. miejsce w Rajdzie Australii).
W sezonie 2005 startował już przez większość sezonu samochodem kategorii WRC zajmując m.in. najwyższe dotychczas w karierze 4. miejsce w Rajdzie Hiszpanii (później kilkakrotnie powtórzył ten wynik). W sezonie 2006 został partnerem Sébastiena Loeba w zespole Kronos Total Citroën. Mocno odstawał jednak od mistrza świata i w pewnym momencie został nawet na krótko zastąpiony w zespole przez Daniela Sordo.
W sezonie 2007 nie miał stałego miejsca w żadnym z zespołów. Dopiero w drugiej części sezonu został trzecim kierowcą ekipy Subaru. W 2008 i 2009 nie startował w rajdach kategorii WRC, zdarzały mu się jedynie występy w mistrzostwach Hiszpanii.
Do rajdów WRC powrócił w sezonie 2010 za kierownicą Forda Fiesty S2000, startując nim w kategorii SWRC.
Na przestrzeni lat jego pilotami byli: Jordi Mercader, Julià Oriol, Carlos del Barrio, Xavier Amigo oraz obecnie Alex Haro.

</doc>
<doc id="290127" url="https://pl.wikipedia.org/wiki?curid=290127" title="Komisja Rolnictwa i Rozwoju Wsi">
Komisja Rolnictwa i Rozwoju Wsi



</doc>
<doc id="290128" url="https://pl.wikipedia.org/wiki?curid=290128" title="Fryderyk VIII">
Fryderyk VIII

Fryderyk VIII ("Christian Frederik Vilhelm Carl", ur. 3 czerwca 1843 w Kopenhadze, zm. 14 maja 1912 w Hamburgu) – król Danii od 1906. Syn Christiana IX i Luizy z Hesji-Kassel.
Lata wczesne.
Jako młody człowiek studiował nauki polityczne w Oksfordzie. Przejawiał zainteresowanie nauką, kulturą i sztuką. Przeszedł gruntowne szkolenie wojskowe. Odbył kilka podróży zagranicznych do Londynu, Paryża, Berlina, Sztokholmu. Odwiedził Wyspy Owcze i Islandię.
W 1864 roku brał formalny udział w wojnie duńskiej. 15 listopada 1863 roku, gdy ojciec objął tron duński, został następcą tronu.
Panowanie.
Na tron wstąpił w podeszłym wieku po długich rządach ojca. Prowadził bardzo liberalną politykę. Za jego panowania uchwalono ustawę o reformie prawa wyborczego gmin, uchwalono nowe prawo celne. Podjęto próbę reformy armii i spraw obrony państwa. 22 maja 1906 roku założono związki zawodowe służby domowej. 8 września 1908 wybuchła afera finansowa. Minister sprawiedliwości Alberti zgłosił się na policję, gdzie oświadczył, że zdefraudował pieniądze publiczne na kwotę 8 milionów koron. Popularny rząd J.C. Christensena, który wdrażał liczne reformy i cieszył się zaufaniem króla podał się do dymisji. Powstawały kolejne rządy: premiera Nielsa Neegaarda, 16 sierpnia 1909 premiera Ludviga Holstein-Ledreborga, 28 października 1909 premiera Carla Theodora Zahle z Partii Liberalno-Radykalnej, 5 lipca 1910 premiera Klausa Berntsena z Venstre.
W latach 1909-1910 głosowano i omawiano projekt nowej konstytucji przewidujący powszechne prawo wyborcze dla wszystkich. Zakładano wprowadzenie referendum legislacyjnego. Ostatecznie nowa konstytucja weszła w życie już po śmierci Fryderyka VIII, w 1915 roku. W 1911 powstała Nordycka Liga Międzyparlamentarna. Fryderyk VIII stosował ściśle zasady demokracji parlamentarnej. Nie inicjował nowych ustaw i projektów politycznych, był raczej mediatorem i rozjemcą. Szczęśliwe zakończenie konfliktu związanego z aferą Albertiego przypisywane było zdrowemu rozsądkowi społeczeństwa i mentalności parlamentarnej Fryderyka VIII”. Był bardzo lubiany i popularny wśród poddanych.
Śmierć.
W styczniu 1912 roku Fryderyk VIII dostał ataku apopleksji. Dla podratowania zdrowia wyjechał na południe Francji. W drodze powrotnej w czasie postoju w Hamburgu zasłabł. Zmarł 14 maja 1912 roku po zaledwie sześciu latach panowania. Jego następcą został najstarszy syn Chrystian.
Odznaczenia.
Lista pełna do 1903 roku:
Małżeństwo i dzieci.
28 lipca 1869 poślubił księżniczkę Luizę Bernadotte (1851–1926) – jedyną córkę Karola XV, króla Szwecji i Norwegii. Para miała czterech synów i cztery córki:

</doc>
<doc id="290132" url="https://pl.wikipedia.org/wiki?curid=290132" title="Programowanie genetyczne">
Programowanie genetyczne

Programowanie genetyczne, GP (ang. genetic programming) – zautomatyzowana metoda mająca na celu tworzenie programów komputerowych w oparciu o ogólną definicję problemu. Innymi słowy programowanie genetyczne pozwala, w oparciu o wysokopoziomową definicję mówiącą co ma być zrobione, automatycznie stworzyć program, który owo zagadnienie rozwiąże.
Po raz pierwszy programowanie genetyczne zostało przedstawione w pracy Nichaela L. Cramera w 1985 r. Nieco później zostało ponownie wynalezione przez Jürgena Schmidhubera w 1987 r. Po raz trzeci GP zostało odkryte i opisane przez Johna Kozę w książce zatytułowanej "Genetic Programming: On the Programming of Computers by Means of Natural Selection" (1992). Koza silnie zaangażował się w tematykę GP i napisał na ten temat wiele artykułów i książek, a tym samym spopularyzował tę metodę na świecie.

</doc>
<doc id="290136" url="https://pl.wikipedia.org/wiki?curid=290136" title="Polana (góry)">
Polana (góry)

Polana (słow. "Poľana"; 515.23) – niewielki masyw górski w środkowej Słowacji, część Łańcucha Rudaw Słowackich w Wewnętrznych Karpatach Zachodnich.
Polana graniczy od północy z Górami Bystrzyckimi, od wschodu z Rudawami Weporskimi, od południa i zachodu z Kotliną Zwoleńską. Powierzchnia masywu wynosi około 200 km². Geomorfologicznie dzieli się masyw Polany na dwie części:
Polana stanowi zerodowany stożek wulkaniczny, zbudowany z andezytów, tufów i tufitów, powstały w kilku fazach w okresie od 12 do 13 mln lat temu. Swojemu pochodzeniu masyw zawdzięcza dość regularny kształt okręgu o średnicy około 20 km oraz charakterystyczny kształt tarczy z jedną kulminacją (Polana – 1458 m n.p.m.) i z resztkami wulkanicznej kaldery pośrodku. Kaldera ta ma ok. 6 km średnicy. Otaczają ją najwyższe wzniesienia tych gór, zbudowane z twardych andezytów i ryolitów. Wysokość tego pierścienia jedynie w dwóch miejscach opada poniżej poziomicy 1000 m n.p.m. Jednym z nich jest przełęcz Príslopy (956 m n.p.m.) w południowej części masywu, powstała na tektonicznym złomie litej poza tym struktury skalnej. Drugim – dolina potoku Hačava, który rozciął brzeg dawnego krateru drogą tzw. erozji wstecznej, „uprowadził” istniejące kiedyś w kalderze jezioro, a obecnie odprowadza na zewnątrz wszystkie wody z wnętrza wulkanu. Efektem tego jest również unikalna w skali kraju sieć źródłowych potoków Hačavy, spływających koncentrycznie spod kulminacji na obrzeżu dawnego krateru. Liczne są wychodnie skał wulkanicznych i zerodowanych potoków lawy.
90% powierzchni gór pokrywają zróżnicowane gatunkowo lasy – dębowe, jodłowe, bukowe i świerkowe (w najwyższych partiach). Towarzyszy im równie bogate życie zwierzęce. Od 1981 przyrodę Polany obejmuje obszar chronionego krajobrazu – "Chránená krajinná oblasť Poľana".

</doc>
<doc id="290138" url="https://pl.wikipedia.org/wiki?curid=290138" title="Park Narodowy Krka">
Park Narodowy Krka

Park Narodowy Krka (chorw. "Nacionalni Park Krka") – park narodowy w Chorwacji, położony w środkowej Dalmacji, niedaleko miasta Szybenik (chorw. Šibenik).
Park został założony w roku 1985 w środkowym i dolnym biegu rzeki Krka. Na terenie parku rzeka tworzy wodospady (m.in. Roški Slap i Skradinski Buk), kaskady oraz bystrzyny. W centralnej części parku znajduje się jezioro Visovac, na wyspie pośrodku którego znajduje się klasztor Franciszkanów, założony w roku 1445 roku. W południowej części parku znajdują się młyny wodne z XIX wieku oraz budynki z tego okresu, w których wykorzystywano moc pozyskaną z przepływającej wody. Dziś w tym miejscu odbywają się pokazy etnograficzne dawnego rzemiosła. W południowej części znajdują się również pozostałości elektrowni wodnej uruchomionej w 1895, która była jedną z pierwszych tego typu konstrukcji na świecie.
Zwiedzanie parku.
Wjazdy do parku są oznakowane, przy każdym znajduje się punkt informacyjny, kasa i parking. Od strony miejscowości Lozovac możliwy jest wjazd własnym samochodem (ale tylko po sezonie – w lecie turystów wożą od parkingu autokary). Na terenie parku kursują statki – jeden z nich dowozi turystów z miejscowości Skradin do jednego z wejść (tuż obok kąpieliska), inny np. do wyspy na jeziorze Visovac.

</doc>
<doc id="290141" url="https://pl.wikipedia.org/wiki?curid=290141" title="Traktat madrycki (1670)">
Traktat madrycki (1670)

Traktat madrycki – traktat zawarty pomiędzy królestwami Anglii i Hiszpanii w 1670 roku, dziesięć lat po zakończeniu wojny angielsko-hiszpańskiej. Według postanowień traktatu, Hiszpania uznawała prawa Anglików do zajętych przez nich terenów na Morzu Karaibskim oraz nieodpłatnie przekazywała im władzę nad Jamajką oraz Kajmanami. Ponadto, udzielała jednostkom angielskim prawa do swobodnego poruszania się w obrębach tyczonego morza. Anglicy w zamian zagwarantowali pomoc w walce z piratami. Obie strony obiecały zaprzestania działalności handlowej w strefie wpływów drugiego państwa.

</doc>
<doc id="290142" url="https://pl.wikipedia.org/wiki?curid=290142" title="Pielmieni">
Pielmieni

Pielmieni (także "pilimeni", "pielmenie", "pielmienie", ros. "пельме́ни" ) – rodzaj pierogów z dość luźnym farszem mięsnym. Potrawa kuchni rosyjskiej. Zadomowiona w kuchni polskiej, zwłaszcza na terenach dawnego zaboru rosyjskiego.

</doc>
<doc id="290143" url="https://pl.wikipedia.org/wiki?curid=290143" title="Radio RMF">
Radio RMF



</doc>
<doc id="290145" url="https://pl.wikipedia.org/wiki?curid=290145" title="Microsoft Data Access Components">
Microsoft Data Access Components

MDAC (ang. Microsoft® Data Access Components) - zestaw bibliotek wykorzystywanych między innymi do komunikacji z serwerem SQL firmy Microsoft®. W skład pakietu MDAC wchodzą m.in. takie komponenty:

</doc>
<doc id="290151" url="https://pl.wikipedia.org/wiki?curid=290151" title="Poľana (szczyt)">
Poľana (szczyt)

Poľana (1458 m n.p.m.) – szczyt górski w środkowej Słowacji, najwyższa kulminacja masywu górskiego Poľana. Leży kilka kilometrów na północ od miasta Detva.

</doc>
<doc id="290152" url="https://pl.wikipedia.org/wiki?curid=290152" title="Zachód Słońca">
Zachód Słońca

Zachód Słońca oznacza moment jego przejścia pod horyzont.
W astronomii przez zachód Słońca rozumie się moment, w którym górna część tarczy słonecznej przekracza horyzont. W związku z tym, że średnia wielkość promienia tarczy słonecznej wynosi 16′, a refrakcja atmosferyczna przy odległości zenitalnej równej 90° wynosi ok. 35′, środek tarczy słonecznej w momencie zachodu Słońca znajduje się w rzeczywistości 51′ poniżej horyzontu.
Czas przejścia, wyrażony w czasie lokalnym, zależy od pory roku i szerokości geograficznej.
W astronomii zachód oznacza przejście ciała niebieskiego (np. gwiazdy, planety lub satelity) pod linię horyzontu.

</doc>
<doc id="290153" url="https://pl.wikipedia.org/wiki?curid=290153" title="Magelang">
Magelang

Magelang – miasto w Indonezji na Jawie w prowincji Jawa Środkowa; leży na równinie Kedu nad rzeką Progo pomiędzy wulkanami Sumbing i Merbabu; powierzchnia 1812 ha; 112 tys. mieszkańców (2005).
Ośrodek regionu rolniczego, uprawa trzciny cukrowej, ryżu, manioku, tytoniu; przemysł głównie włókienniczy i spożywczy; węzeł drogowy i kolejowy.
Miasto od czasów Holenderskich Indii Wschodnich pełniło funkcje bazy militarnej; siedziba akademii wojskowej "Akademi Militer Magelang".
Niedaleko Magelang znajduje się słynna świątynia w Borobudur.

</doc>
<doc id="290161" url="https://pl.wikipedia.org/wiki?curid=290161" title="Cindy Klassen">
Cindy Klassen

Cynthia Nicole "Cindy" Klassen (ur. 12 sierpnia 1979 w Winnipeg) — kanadyjska łyżwiarka szybka, wielokrotna medalistka olimpijska, wielokrotna medalistka mistrzostw świata oraz zdobywczyni Pucharu Świata.
Kariera.
Początkowo trenowała hokej na lodzie; zrezygnowała z uprawiania tej dyscypliny, kiedy nie znalazła się w składzie reprezentacji na igrzyska w Nagano w 1998 roku. Podjęła wówczas regularne treningi łyżwiarskie. Specjalizowała się w średnich i dłuższych dystansach. Pierwszy sukces osiągnęła w 2001 roku, kiedy na dystansowych mistrzostwach świata w Salt Lake City zdobyła brązowy medal w biegu na 1500 m. W zawodach tych wyprzedziły ją jedynie Niemka Anni Friesinger oraz Maki Tabata z Japonii. Na rozgrywanych dwa lata później dystansowych mistrzostwach świata w Berlinie zajęła trzecie miejsce w biegu na 1000 m, przegrywając z Friesinger i Amerykanką Jennifer Rodriguez. Na obu tych dystansach zdobyła medale podczas mistrzostw świata w Seulu w 2004 roku. Zajęła wtedy trzecie miejsce na 1000 m i drugie na 1500 m, ulegając tylko Friesinger. Najlepsze wyniki osiągnęła na mistrzostwach świata w Inzell w 2005 roku, gdzie była najlepsza w biegach na 1500 i 3000 m, a wspólnie z koleżankami z reprezentacji zajęła drugie miejsce w biegu drużynowym. Kolejne medale zdobyła na rozgrywanych w 2007 roku mistrzostwach świata w Salt Lake City 2007, gdzie była druga w biegu na 1500 m i trzecia na dwukrotnie dłuższym dystansie. Wspólnie z Brittany Schussler i Christine Nesbitt zwyciężyła w biegu drużynowym na mistrzostwach świata w Inzell w 2011 roku, jednak w startach indywidualnych plasowała się poza podium. Kanadyjki z Klassen w składzie zajęły też drugie miejsce podczas dystansowych mistrzostw świata w Heerenveen rok później.
Klassen zdobyła także pięć medali mistrzostw świata w wieloboju: złote podczas MŚ w Göteborgu (2003) i MŚ w Calgary (2006), srebrne na MŚ w Heerenveen (2002) i MŚ w Moskwie (2005) oraz brązowy na MŚ w Heerenveen (2007). Ponadto na rozgrywanych w 2003 roku mistrzostwach świata w wieloboju sprinterskim w Calgary zdobyła srebrny medal. Rozdzieliła wtedy na podium Niemkę Monique Garbrecht-Enfeldt i Japonkę Shihomi Shin’yę. W tej samej konkurencji była też trzecia podczas sprinterskich mistrzostw świata w Hamar w 2007 roku, gdzie lepsze były Anni Friesinger i Ireen Wüst z Holandii.
W 2002 roku wzięła udział w zimowych igrzyska olimpijskich w Salt Lake City, zdobywając brązowy medal na dystansie 3000 m. W wyścigu tym uległa jedynie Niemce Claudii Pechstein i Renate Groenewold z Holandii. Na tych samych igrzyskach była też czwarta w wyścigach na 1500 i 5000 m. Na krótszym z tych dystansów w walce o medal lepsza była Jennifer Rodriguez, a na dłuższym wyprzedziła ją rodaczka, Clara Hughes. Na rozgrywanych cztery lata później igrzyskach w Turynie zdobyła medale we wszystkich swoich startach. W pierwszej konkurencji, biegu na 3000 m, była trzecia za Holenderkami Ireen Wüst i Renate Groenewold. Następnie zajęła drugie miejsce w biegu na 1000 m, przegrywając tylko z Holenderką Marianne Timmer. Trzy dni później zwyciężyła w biegu na 1500 m, wyprzedzając inną Kanadyjkę Kristina Groves oraz Ireen Wüst. Kolejny brązowy medal wywalczyła w biegu na 5000 m, w którym na podium stanęły też Clara Hughes i Claudia Pechstein. Ponadto wspólnie z Kristiną Groves, Clarą Hughes, Christine Nesbitt i Shannon Rempel zdobyła srebrny medal w biegu drużynowym. Klassen zdobyła tym samym najwięcej medali spośród wszystkich sportowców startujących w tych igrzyskach. Dorobek Klassen z 2006 roku jest też rekordem medali zdobytych przez kanadyjskiego sportowca podczas jednych igrzysk. Za te osiągnięcia w tym samym roku została uhonorowana Nagrodą Oscara Mathisena.
Wielokrotnie stawała na podium zawodów Pucharu Świata, odnosząc przy tym trzynaście zwycięstw indywidualnych i siedem drużynowych. W sezonach 2002/2003 i 2004/2005 zwyciężała w klasyfikacji końcowej 1500 m, w sezonie 2005/2006 była druga, a sezon 2001/2002 ukończyła na trzeciej pozycji. Ponadto w sezonie 2005/2006 zwyciężyła w klasyfikacji 3000 m/5000 m, a w sezonie 2002/2003 była trzecia w tej klasyfikacji.
Ustanowiła czternaście rekordów świata.

</doc>
<doc id="290162" url="https://pl.wikipedia.org/wiki?curid=290162" title="Pazyryk">
Pazyryk

Pazyryk – zespół 5 kurhanów sackich z VI–IV wieku p.n.e. w dolinie rzeki Wielki Ułagan w górach Ałtaj w Rosji.
Groby były obrabowane jeszcze w starożytności. Pod kamiennymi nasypami kurhanów, w drewnianych komorach grobowych zachowały się zmumifikowane zwłoki ludzkie ze skórą pokrytą tatuażami. Korzystnym czynnikiem klimatycznym, pozwalającym zachować zwłoki ludzkie było wytworzenie się wiecznej zmarzliny pod nasypami kurhanów. W grobowcach odkryto także szkielety koni (do 14 zwierząt w grobie) z bogatymi uprzężami, zawierającymi wędzidła, uździenice, czapraki, napierśniki i najstarsze znane siodła. Odnaleziono również bogato zdobioną, skórzaną odzież z kolorowymi aplikacjami, wojłokowe i wełniane kobierce, tkaniny, instrumenty muzyczne (harfa, tamburyny), zwierciadła, naczynia, sprzęty domowe, w tym ozdobne stoliki. W jednym z grobowców znajdował się wóz z czwórką zaprzęgniętych koni. Przedmioty codziennego użytku zdobione były w stylu zoomorficznym.
W większości wyroby z Pazyryku zostały wyprodukowane przez miejscowych mistrzów. Należą do nich rzeźby pełne i reliefy w drewnie i metalu oraz sylwetowe i polichromowane rysunki na drewnie, skórze i wojłoku. Tematem przedstawień są sceny mitologiczne, wyobrażenia zwierząt i fantastycznych potworów ukazanych często w momencie walki.
Niektóre znalezione przedmioty pochodzą z importu z Azji Środkowej – z Baktrii i Sogdiany – oraz z Iranu. Są to kobierce, dekoracyjne czapraki i napierśniki. O ich irańskim pochodzeniu świadczą motywy ornamentalne i przedstawienia mitologiczne np. fryzy z lwami, z motywem jeźdźca prowadzącego konia oraz kozłów górskich i jeleni.

</doc>
<doc id="290167" url="https://pl.wikipedia.org/wiki?curid=290167" title="Reprezentacja Bahrajnu w piłce nożnej mężczyzn">
Reprezentacja Bahrajnu w piłce nożnej mężczyzn

Piłkarze reprezentacji Bahrajnu w piłce nożnej, zwani przez swoich kibiców "Czerwonymi" (od koloru strojów), nigdy nie zakwalifikowali się do finałów mistrzostw świata.
Związek piłkarski Bahrajnu został założony w 1951 roku, a od 1966 jest członkiem FIFA.
W 2004 roku drużyna Bahrajnu nadspodziewanie dobrze zaprezentowała się w Pucharze Azji, a po wygraniu wewnątrz azjatyckich barażów z Uzbekistanem (0:0 i 1:1, drugi mecz na wyjeździe) piłkarze z egzotycznego królestwa stanęli przed wielką szansą historycznego awansu do Mundialu. W ostatniej fazie eliminacji przegrali jednak dwumecz z Trynidadem i Tobago (1:1 na wyjeździe, 0:1 u siebie).
Drugi raz niewiele zabrakło piłkarzom Bahrajnu do awansu na mistrzostwa świata podczas kwalifikacji w 2009. Po zajęciu trzeciego miejsca w grupie i wygraniu barażu z Arabią Saudyjską (0:0, 2:2, drugi mecz na wyjeździe) spotkali się z reprezentacją Nowej Zelandii. Lecz remis w Bahrajnie 0:0 i wygrana u siebie Nowej Zelandii 1:0 dał jednak awans piłkarzom z Antypodów.

</doc>
<doc id="290170" url="https://pl.wikipedia.org/wiki?curid=290170" title="Cmentarz Grębałowski">
Cmentarz Grębałowski

Cmentarz Grębałów – jeden z najnowszych i największych cmentarzy Krakowa, położony w Nowej Hucie, w dzielnicy Wzgórza Krzesławickie, przy ul. Karola Darwina 1. Zajmuje powierzchnię 25,5 ha. Czynny od 1 października 1964 roku.
Historia.
Cmentarz zajmuje obszar prawie 26 ha. Po poszerzeniu w latach 70. XX w. zajmuje obszar pomiędzy ul. Kocmyrzowską i Darwina oraz fortem w Grębałowie, dlatego nie ma już możliwości powiększenia jego powierzchni. Zarządcą jest Zarząd Cmentarzy Komunalnych w Krakowie, który na terenie cmentarza posiada budynek administracyjny. Znajduje się w nim Sala Pożegnań. Obok zastała zbudowana kaplica, która nie ma swojego proboszcza. Pogrzeby odprawiają księża z poszczególnych parafii. Na teren cmentarza prowadzi 6 wejść, w tym podwójne od strony bramy głównej przy ul. Darwina.
Pochowani.
Spoczywają tutaj: reżyser Jerzy Ridan, archeolog prof. Piotr Kaczanowski, budowniczy Nowej Huty i przodownik pracy Piotr Ożański (pierwowzór Mateusza Birkuta, bohatera filmu A. Wajdy "Człowiek z marmuru"), ofiary stanu wojennego: Bogdan Włosik i Ryszard Smagur. Dwie kwatery przeznaczono dla członków ZBoWiD, na jednej z nich ustawiono w 1986 r. niewielki pomnik z kamiennych fragmentów zniszczonego przez Niemców Pomnika Grunwaldzkiego.

</doc>
<doc id="290171" url="https://pl.wikipedia.org/wiki?curid=290171" title="Robert Elliott">
Robert Elliott

Robert Greene Elliott (ur. 27 stycznia 1874, zm. 10 października 1939) – znany pod pseudonimem stanowy elektryk ("State Electrician"). Amerykański kat stanu Nowy Jork. Elliot był jednym z bardziej znanych katów amerykańskich XX wieku i jednym z ostatnich będących osobą publiczną. 
Wykonywał wyroki śmierci na krześle elektrycznym (nie tylko w Nowym Jorku, ale także stanach sąsiednich, jak Massachusetts, Vermont, New Jersey, Connecticut i Pensylwania). Swoje obowiązki wykonywał od 1926 roku do śmierci. Za każdą wykonaną egzekucję dostawał 150 dolarów.
Wedle jego własnych obliczeń, dokonał 387 egzekucji. Wśród jego ofiar byli m.in. Sacco i Vanzetti (Massachusetts, 1927), Ruth Synder i Judd Gray (Nowy Jork, 1928), Irene Schroeder (Pensylwania) czy Bruno Hauptmann (New Jersey, 1936). Elliott opublikował swoje pamiętniki pt. "Agent of Death" (Agent Śmierci).
Był przeciwnikiem stosowania kary śmierci, wierząc w jej nieskuteczność. Sam twierdził, iż nie jest niczym więcej, jak narzędziem. Również czasami osobiście występował do gubernatorów o zamianę wyroku śmierci niektórym skazańcom, jak np. Ruth Snyder (twierdził, iż stracenie kobiety jest "okropne").
Po egzekucji Sacco i Vanzettiego jego dom został uszkodzony przez podłożoną przez nieznanych sprawców bombę, a stan Nowy Jork na jakiś czas przydzielił mu całodobową ochronę.

</doc>
<doc id="290172" url="https://pl.wikipedia.org/wiki?curid=290172" title="Komisja Spraw Unii Europejskiej">
Komisja Spraw Unii Europejskiej

Komisja Spraw Unii Europejskiej – stała komisja senacka, której przedmiotem działania są sprawy związane z członkostwem Rzeczypospolitej Polskiej w Unii Europejskiej, w szczególności zajmowanie stanowisk i wyrażanie opinii na temat projektów aktów prawnych Unii Europejskiej, projektów umów międzynarodowych, których stroną mają być Unia Europejska, Wspólnoty Europejskie lub ich państwa członkowskie oraz planów pracy Rady Unii Europejskiej i rocznych planów legislacyjnych Komisji Europejskiej. Jej zadaniem jest również rozpatrywanie informacji i innych dokumentów przedkładanych przez Radę Ministrów.

</doc>
<doc id="290173" url="https://pl.wikipedia.org/wiki?curid=290173" title="Pedro Girón">
Pedro Girón

Piotr Giron (hiszp. "Pedro Girón", ur. 1423 w Belmonte, zm. 1466 w Villarrubia de los Ojos) – dwudziesty ósmy wielki mistrz zakonu Calatravy w latach 1445–1466.
Hrabia Urueña. Wywodził się z bogatej i wpływowej rodziny możnowładców kastylijskich. Syn Alonso Téllez Giróna i Maríi Pacheco. Młodszy brat Juana Pacheco, markiza de Villena, pana Belmonte i wielkiego mistrza zakonu Santiago.
Był człowiekiem obdarzonym wielkimi ambicjami politycznymi. W 1446 r. poparł bunt infanta Henryka przeciwko jego ojcu, królowi Janowi. Po wstąpieniu na tron nowy król ogłosił wojnę z muzułmanami i uzyskał też poparcie Pedro Girona i jego rycerzy. W 1464 r. Giron wystąpił jednak z częścią swoich rycerzy przeciwko królowi, popierając pretensje do tronu brata królewskiego Alfonsa. Potrzebując wsparcia zakonu król Henryk w zamian za to poparcie obiecał Gironowi rękę swojej siostry Izabeli. W związku z tym w 1466 r. Giron zdołał wyjednać u papieża Piusa II zwolnienie ze ślubów, aby poślubić dziedziczkę tronu, i zrezygnował ze stanowiska wielkiego mistrza, jednocześnie wyjednując ten urząd dla swojego syna z nieprawego łoża Rodriga Téllez-Giróna, wówczas ośmioletniego chłopca, oraz mianowanie swojego brata Juana Pacheco. Nie był jednak jedynym pretendentem do ręki królowej.
Zmarł w 1466 r. w tajemniczych okolicznościach, niewykluczone, że otruty przez swoich rywali do ręki królowej i tronu.

</doc>
<doc id="290174" url="https://pl.wikipedia.org/wiki?curid=290174" title="Obroki (wieś w województwie lubelskim)">
Obroki (wieś w województwie lubelskim)

Obroki – wieś w Polsce, położona w województwie lubelskim, w powiecie kraśnickim, w gminie Wilkołaz.
Nieoficjalnie mieszkańcy wsi dzielą ją jeszcze na: Obroki "przy szosie", "za szosą" i "za torami".
W latach 1975–1998 miejscowość położona była w województwie lubelskim. Według Narodowego Spisu Powszechnego (III 2011 r.) wieś liczyła 259 mieszkańców. 
Do wybuchu II wojny światowej w skład majątku wchodził m.in. dwór i park.
Do dziś zachował się dwór, który wymaga remontu, własność prywatna.
Tu swoje źródła ma rzeczka Nędznica, która zasila leśne jeziorko Żurawiniec, nad którym według legendy miał się tam zatrzymać na popas koni król Stefan Batory z hetmanem Janem Zamoyskim i sekretarzem królewskim Janem Kochanowskim jadąc do swego zamku w Batorzu.

</doc>
<doc id="290175" url="https://pl.wikipedia.org/wiki?curid=290175" title="Quasimodo (postać literacka)">
Quasimodo (postać literacka)

Quasimodo – postać literacka, bohater powieści Victora Hugo "Katedra Marii Panny w Paryżu". Dzwonnik z Notre-Dame, król karnawału roku 1482 i zabójca w afekcie swego opiekuna archidiakona jozajskiego Klaudiusza Frollo, uosobienie brzydoty i dobroci serca.
Przedstawienie postaci.
Imię „Quasimodo” nawiązuje do nazwy niedzieli w kalendarzu chrześcijańskim, zwanej "Quasimodo", a wypadającego w pierwszą niedzielę po Wielkanocy (lub w oktawę Wielkanocy). Właśnie wtedy 3-letni Quasimodo, porzucony przez rodziców, został odnaleziony pod bramą Katedry przez Klaudiusza Frollo.
Quasimodo wyrósł na niekształtnego olbrzyma. Nos miał czworoboczny, lewe oko malutkie, krzaczastą brew, oko prawe przykryte ogromną brodawką, popękane wargi i kieł z nich wystający, zęby krzywe i wyszczerbione, rozdwojony podbródek. Miał olbrzymią głowę ze zjeżonymi rudymi włosami, ogromny garb pomiędzy łopatkami i mniejszy garb na piersi, przedziwnie poskręcane nogi, ogromne stopy i ręce. Wyraz jego twarzy przy tym był mieszaniną złośliwości, zdziwienia i smutku, a mimo pokraczności sprawiał wrażenie niesłychanie silnego, zwinnego i odważnego. Ludność Paryża wierzyła, że utrzymywał konszachty z diabłem, a spotkanie z nim ciężarnej kobiety mogło sprawić, że ta urodzi potwora.
Postać Quasimodo dzięki licznym adaptacjom (m.in. musical, balet) stała się bardziej popularna niż sama powieść Hugo, a jego miłość do pięknej Cyganki Esmeraldy weszła na stałe do kanonu kultury popularnej. Do postaci Quasimoda odnosił się np. Jacek Kaczmarski w utworze "Quasimodo".
Adaptacje często odchodzą od oryginału Hugo. Na przykład w popularnej animacji Disneya "Dzwonnik z Notre-Dame" z 1996 Quasimodo nie jest głuchy.

</doc>
<doc id="290176" url="https://pl.wikipedia.org/wiki?curid=290176" title="Rodrigo Téllez-Girón">
Rodrigo Téllez-Girón

Rodrigo Téllez-Girón (1458–1482) dwudziesty dziewiąty wielki mistrz zakonu Calatravy w latach 1466–1482.
Syn naturalny Pedro Giróna, jego następca na urzędzie wielkiego mistrza. Na urząd ten został wybrany jako ośmioletni chłopiec dzięki zabiegom swego ojca, który tymczasem zrezygnował z tej funkcji, mając w perspektywie poślubienie siostry królewskiej i dziedziczki tronu Izabeli I Katolickiej.
Wystąpił jako obrońca praw księżniczki Joanny ("Juana la Beltraneja"), siostry Izabeli I Katolickiej, wraz z arcybiskupem Toledo oraz swoim wujem i jednocześnie mistrzem zakonu Santiago Juanem Pacheco i grupą arystokratów. Zapoczątkowało to spory i w rezultacie wojnę między Hiszpanią i Portugalią, zakończoną w 1479 r., w trakcie której Rodrigo wspierał Portugalię. Po poddaniu się Monarchom Katolickim i uznaniu ich władzy Rodrigo walczył przeciwko Maurom i podczas tych walk poległ w trakcie oblężenia twierdzy Loja.

</doc>
<doc id="290177" url="https://pl.wikipedia.org/wiki?curid=290177" title="Aleksander Grecki">
Aleksander Grecki

Aleksander I (ur. 21 lipca 1893 w Tatoi koło Aten, zm. 25 października 1920 w Atenach) – król Grecji w latach 1917–1920, z dynastii Glücksburgów, bocznej linii Oldenburgów. Syn Konstantyna I i królowej Zofii Hohenzollern.
Życiorys.
Wstąpił na tron podczas I wojny światowej, gdy jego ojciec, zwolennik polityki proniemieckiej, został zmuszony przez aliantów do abdykacji i opuszczenia Grecji wraz ze starszym synem, Jerzym II. Dzięki staraniom premiera greckiego – Eleftheriosa Wenizelosa, Grecja ostatecznie przystąpiła do obozu aliantów i w wyniku wojny powiększyła swoje terytorium. Początkowo podkreślający związki z ojcem i wrogo nastawiony do Wenizelosa – w trakcie uroczystości koronacyjnych obaj mężowie stanu nie podali sobie nawet rąk – król Alexander stopniowo stawał się następnie spolegliwym zwolennikiem premiera. Toteż poparł decyzję rządu Wenizelosa o rozpoczęciu wojny z Turcją, licząc na większe nabytki Grecji na terenach przegrywającego Imperium osmańskiego. W trudnym dla armii okresie, na prośbę premiera, król natychmiastowo zadecydował i zrealizował wizytację wszystkich, istotnych zgrupowań wojsk greckich w Europie i w Azji, uspokajając nastroje. Przed żołnierzami podkreślał wspólny Hellenom patriotyzm i szansę całkowitego wyzwolenia Ojczyzny spod wielowiekowej okupacji, następnie wskazując na potrzebę także jedności.
Po 3 latach dyskretnego, głęboko emocjonalnego związku, przy bojkocie ze strony całej rodziny i także dworów Europy, bez wymaganej prawem zgody rządu i przy sprzeciwie, a następnie w niewiedzy hierarchów greckiego kościoła, w prywatnym domu przyjaciela i zapraszając kapłana „na chrzciny dziecka”, 4 października 1919 król zawarł związek małżeński ze „zwykłą Greczynką” Aspasią Manos (1896–1972). Niezbędne sprzęty liturgiczne Aleksander osobiście wypożyczył z ufundowanej przez swą babkę kaplicy miejskiego szpitala „Evangelismos”. Część osób z królewskiego otoczenia, w tym dwóch generałów, zareagowało na taki rozwój wydarzeń dymisjami. Także sytuacja międzynarodowa wymagała najwyższej uwagi, toteż dla racji stanu, królewski związek nigdy nie został oficjalnie ogłoszony przez greckie państwo. Do śmierci Aleksandra małżonkom nie było też dane zamieszkać razem. Już po tragicznej śmierci ojca, urodziła się córka Aleksandra (1921–1993), późniejsza królowa Jugosławii, żona Piotra II Karadziordziewicia.
Mimo pomocy sprowadzonych przez premiera Wenizelosa czołowych, europejskich lekarzy, Aleksander I zmarł na sepsę, połączoną z gangreną niemal całego ciała, po kilkutygodniowej chorobie, wywołanej ugryzieniem przez małpę. O śmiertelnym przebiegu tej choroby zadecydować mogła okoliczność, że nikt z lekarzy nie zdecydował się zawczasu na zasugerowanie amputacji gnijącej kończyny młodego władcy. Przy powoli umierającym Aleksandrze często obecny był premier i niemal stale jego morganatyczna ukochana. Z całej rodziny, na pogrzebie obecna była jedynie przybyła pospiesznie ze Szwajcarii królewska babka, Olga Konstantinowna Romanowa – grecka królowa Olga. Reszta królewskich krewnych zarówno demonstracyjnie zachowywała nieprzejednanie wobec decyzji politycznych i osobistych Aleksandra, jak też nie byliby mile widziani i zapewne nie zostaliby do Grecji wpuszczeni.
Po śmierci Aleksandra tron objął ponownie jego ojciec Konstantyn I, który dopiero po dwóch latach zdecydował się dzięki prośbom żony Zofii, siostry cesarza Wilhelma II, uznać nierówne stanem małżeństwo syna. Aspazji i Aleksandrze nadano tytuły księżniczek greckich. Aspazja, mimo urody, przez resztę osobistego życia wybrała samotność.

</doc>
<doc id="290178" url="https://pl.wikipedia.org/wiki?curid=290178" title="Brygada ratunkowa">
Brygada ratunkowa

Brygada ratunkowa (ang. "Third Watch") – amerykański serial telewizyjny, opowiadający losy pracowników połączonych ekip policjantów, strażaków i ratowników medycznych w Nowym Jorku, pracujących na tzw. trzecią zmianę, między godziną 15 a 23 (stąd oryginalny tytuł serialu, oznaczający właśnie trzecią zmianę). Serial emitowany był w amerykańskiej telewizji NBC w latach 1999-2005. W Polsce emitowały go TVN (ostatni odcinek w listopadzie 2005 r.), TVN Siedem oraz AXN (koniec emisji w styczniu 2009 r.). Serial otrzymał wiele pochlebnych opinii za realizm i emocjonalny stosunek bohaterów do ich pracy. Razem nakręcono 6 sezonów.

</doc>
<doc id="290181" url="https://pl.wikipedia.org/wiki?curid=290181" title="Pepsyna">
Pepsyna

Pepsyna (ATC: A 09 AA 03) – czynna postać pepsynogenu, enzymu wydzielanego przez komórki gruczołowe (komórki główne) żołądka. W procesie trawienia pepsyna rozkłada białka do łańcuchów polipeptydowych.
Pepsyna jest składnikiem soku żołądkowego.
Jest enzymem z grupy endopeptydaz, występuje w soku żołądkowym człowieka i wielu gatunków zwierząt; wydzielany przez błonę śluzową żołądka w postaci nieczynnego proenzymu - pepsynogenu, który w środowisku kwaśnym (pH ok. 2) lub pod wpływem samej pepsyny (tzw. autoaktywacja) przechodzi w aktywną postać, hydrolizującą wiązania peptydowe powstałe z udziałem grup aminowych aminokwasów aromatycznych, kwaśnych oraz między leucyną i waliną. 
Z badań z roku 2015 wynika, że wbrew wcześniejszym poglądom, pepsyna jest także zdolna do hydrolizowania wiązań fosfodiestrowych kwasów nukleinowych, w efekcie czego ich trawienie rozpoczyna się w żołądku. Hydrolizie ulegają jedynie wiązania w niektórych sekwencjach nukleotydów, a produktem reakcji są oligonukleotydy zawierające grupę fosforanową na końcu 3'.
Pod wpływem bodźców dodatkowych (jak np. obecność pokarmu w żołądku, zakwaszenie błony śluzowej) następuje wzmożenie jej wydzielania; znajduje zastosowanie w leczeniu nieżytu żołądka, niedokwaśności, braku łaknienia.
Jest podstawowym składnikiem preparatu galenowego: "Mixtura Pepsini".

</doc>
<doc id="290186" url="https://pl.wikipedia.org/wiki?curid=290186" title="Cmentarz Podgórski">
Cmentarz Podgórski

Cmentarz Podgórski (nowy) – krakowski cmentarz komunalny, położony w Podgórzu u stóp kopca Krakusa, przy ul. Wapiennej 13.
Historia.
Został założony w 1900 roku po wyczerpaniu miejsc na starym Cmentarzu Podgórskim. Decyzję w sprawie założenia nowego cmentarza podjęła Rada Miasta Podgórza już w maju 1897 r. Jego powierzchnia wynosi 8,37 hektara.
Pierwszą osobą pochowaną na nowym cmentarzu 17 kwietnia 1900 r. była 23-letnia Tekla Dudek z Zakrzówka. Jej grobu dzisiaj już nie ma. Do końca 1900 r. odbyło się 381 pogrzebów, co wiemy z bardzo skrupulatnie prowadzonej od samego początku dokumentacji. W 1907 r. poświęcono kaplicę cmentarną, a 3 lata później dokonano pierwszego rozszerzenia terenu cmentarza.
Wybuch I wojny światowej i obecność dużej stacji kolejowej spowodowały, że w Podgórzu pojawiły się transporty rannych i jeńców wojennych, co miało również swoje odbicie na cmentarzu. Dla wojska wydzielono kwaterę XI (zachowała się jej część z pomniczkiem), i w latach 1914–1919 pochowano tutaj 332 żołnierzy oraz jeńców.
Wyczerpanie miejsca pod pochówek sygnalizowano już w 1916 r., jednak wobec braku funduszy na rozszerzenie cmentarza rozpoczęto przekopywanie najstarszych kwater. Takie akcje prowadzono średnio co 3 lata, od 1920 r. i było ich 6.
W 1934 r. ekshumowano i przeniesiono grób trzynastu Legionistów. W nowym miejscu wystawiono pomnik z motywem legionowej czapki, autorstwa Czesława Mączki.
Cmentarz poszerzono ostatecznie w 1942 r. otaczając całość ogrodzeniem, a później poszerzano jeszcze dwukrotnie w latach 1947–1948 i 1975–1976.
Opis cmentarza.
Cmentarz przedstawia przekrój społeczny mieszkańców Podgórza. Niewiele jest tutaj grobów szlacheckich, rzadko trafia się określenie „obywatel ziemski”, przeważają przemysłowcy, kupcy, rzemieślnicy i właściciele firm budowlanych. Posiadają oni grobowce wykonane według własnych wzorów przy głównej alei cmentarza, np. grobowiec rodzinny Matecznych – właścicieli zakładu leczniczo-kąpielowego w Krakowie.
Bardzo liczną grupę stanowią groby i grobowce kolejarzy. Bliskość dużego węzła komunikacyjnego powodowała, że właśnie tutaj, w Podgórzu, Prokocimiu, Bieżanowie i okolicach, osiedlało się najwięcej, jak mawiano, robotniczej „arystokracji”.
Na nagrobkach można oglądać zdjęcia w kolejarskich mundurach, płaskorzeźby Matki Boskiej i Chrystusa w koronie cierniowej, niektóre z nich mogą być dziełem Karola Hukana i jego pracowni. W inskrypcjach nagrobnych często podkreślano udział w powstaniu styczniowym lub jakąkolwiek z nim styczność (np: żona powstańca styczniowego). Niewiele jest tutaj przykładów rzeźby nagrobnej; pojawiają się personifikacje Żałoby i Smutku w postaciach kobiet z wieńcami różanymi, siedzące przy krzyżu lub urwanej kolumnie (np. grób Stanisława Balickiego, powstańca styczniowego, urzędnika kolei zmarłego w 1912 r.).
Cmentarz posiadał, dziś już nie zachowaną, kwaterę dla protestantów i zgodnie z wymogami prawa kanonicznego kwaterę dla samobójców. Znajdowała się ona w miejscu dzisiejszej kwatery VIIIa. Do dziś przetrwał jedynie grób tragicznie zmarłego w wieku 21 lat Edwarda Cholewy, któremu nagrobek wystawili koledzy robotnicy; jest to zarazem najstarszy przykład solidarności tego środowiska zachowany w Krakowie.
Na cmentarzu obok wojskowych są jeszcze 3 zbiorowe grobowce: proboszczów i wikarych z parafii św. Józefa, OO Redemptorystów w Podgórzu, oraz Księży Sercanów z parafii Najświętszego Serca Pana Jezusa w Płaszowie. W tym ostatnim grobie spoczywa założyciel polskiej prowincji Sercanów i rektor domu zakonnego w Krakowie O. Kazimierz Wiecheć (1896-1950).

</doc>
<doc id="290188" url="https://pl.wikipedia.org/wiki?curid=290188" title="Hippika">
Hippika



</doc>
<doc id="290190" url="https://pl.wikipedia.org/wiki?curid=290190" title="Cedr himalajski">
Cedr himalajski

Cedr himalajski ("Cedrus deodara") – gatunek drzewa z rodziny sosnowatych ("Pinaceae"). 
Jest to najbardziej rozpowszechniony gatunek cedru.
Rozmieszczenie geograficzne.
Rośnie dziko w cieplejszych, górzystych i zalesionych obszarach zachodniego Afganistanu, Nepalu, Chin, Indii i Pakistanu, sięgając do wysokości 2500 m n.p.m.. Pierwotny zasięg występowania tego gatunku obecnie znacznie zmniejszył się wskutek wyrębu drzew.
Odmiany uprawne.
Ten cedr posiada kilka bardzo ładnych odmian, które tak samo jak forma dzika mogą być uprawiane w ogrodach:
Uprawa.
W Polsce nie jest w pełni mrozoodporny (strefy mrozoodporności 7-10). W pierwszych latach uprawy wymaga okrycia na zimę. Starsze okazy radzą sobie dobrze z naszymi zimami. Może być sadzony na glebie wapiennej.

</doc>
<doc id="290191" url="https://pl.wikipedia.org/wiki?curid=290191" title="Józef Patkowski (muzykolog)">
Józef Patkowski (muzykolog)

Józef Patkowski (ur. 15 listopada 1929 w Wilnie, zm. 26 października 2005 w Warszawie) – polski muzykolog i twórca muzyki filmowej. Zasłużony dla rozwoju polskiej muzyki elektro-akustycznej.
Życie i działalność.
Ukończył w 1953 studia muzykologiczne u Zofii Lissy na Uniwersytecie Warszawskim, przedstawiając pracę magisterską pt. "Znaczenie prawidłowości akustycznych w badaniach muzykologicznych". Równocześnie, w latach 1950–1953 studiował fizykę na tej uczelni. Przeszedł do historii polskiej muzyki współczesnej, jako założyciel (w 1957) Studia Eksperymentalnego Polskiego Radia – jednego z najstarszych na świecie, a pierwszego w Europie wschodniej, którym kierował do 1985. W 1974 założył Studio Muzyki Elektronicznej Akademii Muzycznej w Krakowie, które prowadził aż do 2000. Był także czynny w środowisku muzycznym będąc latach 1979–1985 prezesem Związku Kompozytorów Polskich, później (1985–1996) sekretarzem generalnym Polskiej Rady Muzycznej przy UNESCO. Od 1989 do 1995 sprawował także funkcję prezesa Towarzystwa Muzycznego im. Karola Szymanowskiego.
Józef Patkowski był członkiem honorowym Związku Kompozytorów Polskich, Polskiego Towarzystwa Muzyki Współczesnej oraz Deutsche Gesellschaft für Elektroakustische Musik.
Został uhonorowany wieloma nagrodami i odznaczeniami, m.in. Złotym Krzyżem Zasługi (1964), doroczną Nagrodą ZKP (1974), Krzyżem Kawalerskim Orderu Odrodzenia Polski (1972), Nagrodą Ministra Kultury i Sztuki (1998), Krzyżem Oficerskim Orderu Odrodzenia Polski (1999).
W latach sześćdziesiątych Patkowski wspólnie z Krzysztofem Szlifirskim skomponował muzykę do kilku filmów (co sprawiło, że od tego czasu przedstawiany bywa także jako kompozytor):

</doc>
<doc id="290193" url="https://pl.wikipedia.org/wiki?curid=290193" title="Reprezentacja Zjednoczonych Emiratów Arabskich w piłce nożnej mężczyzn">
Reprezentacja Zjednoczonych Emiratów Arabskich w piłce nożnej mężczyzn

Reprezentacja Zjednoczonych Emiratów Arabskich – drużyna sportowa piłki nożnej, reprezentująca Zjednoczone Emiraty Arabskie w meczach i turniejach międzynarodowych.

</doc>
<doc id="290195" url="https://pl.wikipedia.org/wiki?curid=290195" title="Garci López de Padilla (drugi)">
Garci López de Padilla (drugi)

 Garci López de Padilla (zm. 1487) trzydziesty i ostatni niezależny wielki mistrz zakonu Calatravy w latach 1482–1487.
Brat Fernando de Padilli, jednego ze wcześniejszych mistrzów Calatravy.
W wojnie o koronę kastylijską poparł Izabelę I Katolicką i Ferdynanda II Katolickiego przeciw Portugalii i Joannie, siostrze Izabeli, która z kolei była wspierana przez wielkiego mistrza Calatravy Rodrigo Téllez-Giróna. Po śmierci Téllez-Giróna został wybrany jego następcą. Zaangażował się w wojnę z Maurami z Granady, okazując się dobrym dowódcą i dzielnym rycerzem.
Po jego śmierci zakon związany został z domem panującym, a kolejni wielcy mistrzowie byli członkami rodziny królewskiej.

</doc>
<doc id="290196" url="https://pl.wikipedia.org/wiki?curid=290196" title="Nerczyńsk">
Nerczyńsk

Nerczyńsk (, "Nierczinsk") – miasto w Federacji Rosyjskiej (w Kraju Zabajkalskim), nad Nerczą (dopływ Szyłki).
Założone w 1654 jako ośrodek handlu futrami i warownia, w której w 1689 Rosja zawarła z Chinami pierwszy traktat regulujący granicę między obu państwami; od 1696 miasto i siedziba okręgu górniczego (srebro, ołów), należącego do dóbr rządowych (od 1704); na obecnym miejscu od 1812. Od 1826 do 1917 kolonia katorżnicza (w jej skład wchodziły m.in. więzienia algaczyńskie, akatujskie, zarentujskie, malcewskie i nad Karą – wydobycie złota), gdzie więziono m.in. dekabrystów, powstańców polskich z 1831 i 1863 oraz narodników. Znajdował się tu kościół z polskimi tablicami memoratywnymi.
W ZSRR siedziba powiatu czytyjskiego, rejon łagrów. W 1992 17 tysięcy mieszkańców; kombinat mięsny; muzeum krajoznawcze.
Wzmiankowany w piosence sybirackiej, uwiecznionej między innymi w powieści "Mistrz i Małgorzata" („Szyłka i Nerczyńsk nie straszne nam dziś…”).

</doc>
<doc id="290201" url="https://pl.wikipedia.org/wiki?curid=290201" title="Hymn Ekwadoru">
Hymn Ekwadoru

Salve, Oh Patria („Bądź pozdrowiona, o Ojczyzno!”) · hymn państwowy Ekwadoru skomponowany przez Antonio Neumane, z tekstem autorstwa Juan Leon Mera. Został oficjalnie uznany w 1886 roku.

</doc>
<doc id="290203" url="https://pl.wikipedia.org/wiki?curid=290203" title="Faeton czerwonosterny">
Faeton czerwonosterny

Faeton czerwonosterny ("Phaethon rubricauda") – gatunek dużego ptaka wodnego z rodziny faetonów (Phaethontidae), zamieszkujący tropikalne i subtropikalne okolice zachodniej i środkowej części Pacyfiku, Oceanu Indyjskiego i Indonezji. Nie jest zagrożony.
Podgatunki i zasięg występowania.
Międzynarodowy Komitet Ornitologiczny (IOC) wyróżnia cztery podgatunki "P. rubricauda":
Ekologia i zachowanie.
Środowisko życia stanowi ocean, w sezonie lęgowym wyspy. Większość czasu spędza na otwartym morzu, spotyka się go nawet bardzo daleko od lądu. Preferuje obszary o temperaturze wody 24–30 °C. Porusza się lekko falistym, podobnym do gołębiego, lotem.
Faeton czerwonosterny żywi się rybami i kałamarnicami, potrafi nurkować. Odnotowano podążanie za statkami przez krótkie okresy.
Lęgi.
Okres lęgowy trwa od października do kwietnia. Przed dobraniem się w pary wykonywane są w powietrzu popisy. Gniazda mogą być rozmieszczone zarówno pojedynczo, jak i w małych koloniach. Stanowią je wydrapane dołki w ziemi, otoczone kamieniami lub materiałem roślinnym.
Zniesienie liczy jedno jajo. Inkubacja trwa 41–51 dni, wysiadują oba ptaki z pary. Młode przez około 3 miesiące jest strzeżone i karmione przez dorosłe, po tym czasie opierza się i staje się niezależne. Nie jest znany wiek osiągania dojrzałości płciowej.
Status.
Międzynarodowa Unia Ochrony Przyrody (IUCN) uznaje faetona czerwonosternego za gatunek najmniejszej troski (LC – "Least Concern") nieprzerwanie od 1988 roku. W 2019 roku organizacja Partners in Flight szacowała liczebność światowej populacji na około 70 tysięcy dorosłych osobników, a jej trend oceniała jako nieznacznie spadkowy.

</doc>
<doc id="290207" url="https://pl.wikipedia.org/wiki?curid=290207" title="Gwiezdne wrota (film)">
Gwiezdne wrota (film)

Gwiezdne wrota (ang.: "Stargate"; fr.: "Stargate, la porte des étoiles") – amerykański film przygodowo-science-fiction ("Sci-Fi Adventure") wyreżyserowany przez Rolanda Emmericha w 1994. Na jego podstawie w 1997 został nakręcony serial "Stargate SG-1", którego fabuła jest również osadzona w uniwersum Gwiezdnych wrót.
Fabuła.
W 1928 roku ekspedycja archeologiczna w Gizie odkrywa w okolicach piramid przedmioty, których nikt nie potrafi zidentyfikować oraz kamienne tablice pokryte hieroglifami i blisko 10-metrowej średnicy pierścień wykonany z metalu, który nie występuje na Ziemi. Po kilkudziesięciu latach Siły Powietrzne Stanów Zjednoczonych rozpoczynają badania nad znalezionym tam urządzeniem i dokonują starań przetłumaczenia znaków na okrywających je kamiennych blokach. Po dwóch latach niepowodzeń, dr Catherine Langford, która pracuje nad znaleziskiem, werbuje Daniela Jacksona – doktora archeologii i specjalistę od kultury starożytnego Egiptu. Dokonuje on poprawnego tłumaczenia hieroglifów z pokryw znalezionych razem z "Gwiezdnymi wrotami", które okazują się być urządzeniem umożliwiającym podróże na inne planety. Po odnalezieniu przez dr Jacksona siódmego symbolu potrzebnego do ich uruchomienia udaje się ustanowić połączenie między Ziemią a planetą Abydos. Przez wrota zostaje wysłana sonda, która potwierdza, że występują tam warunki atmosferyczne bardzo zbliżone do ziemskich.
Siły Powietrzne Stanów Zjednoczonych wysyłają ośmioosobową drużynę zwiadowczą ze zgorzkniałym po śmierci syna pułkownikiem O’Neilem na czele i dr Jacksonem. Na Abydos Wrota przestają być aktywne i ekipa zostaje uwięziona na pustynnej planecie. Po jakimś czasie Daniel natyka się na tamtejszy gatunek zwierzęcia, który ciągnie go do siedlisk tamtejszej cywilizacji, która wydaje się być czymś zmartwiona. Jackson, O’Neil i dwóch innych członków ekspedycji zostaje w mieście owej cywilizacji, a pozostali niedaleko piramidy z wrotami. Tubylcy zachowują się przyjaźnie wobec przybyszów, a Jackson zaprzyjaźnia się z piękną Sha'uri. Podczas nieobecności czterech członków ekspedycji koło piramidy przylatuje statek boga Ra, który sprawuje władzę nad planetą. Więzi on czterech komandosów, zabijając jednego z nich. Okazuje się, że jest on kosmitą, który przemierza wszechświat w poszukiwaniu nosiciela. Kontroluje on planetę, zmuszając cywilizację, z którą zaprzyjaźniła się ekipa O’Neila i Jacksona, do niewolniczej pracy, strachem i terrorem wymuszając posłuszeństwo. Niewolnicy są potomkami ludzi przetransportowanymi ze Starożytnego Egiptu. Wierząc, że imperator jest naprawdę bogiem, bez sprzeciwu zgadzają się dla niego pracować. Ra postanawia odesłać przez Gwiezdne wrota na Ziemię bombę atomową przywiezioną przez drużynę O’Neila wzbogaconą minerałem wydobywanym na Abydos, który zwiększy jej moc stokrotnie. O’Neil, Jackson i dwaj pozostali zaniepokojeni brakiem sygnałów wracają pod piramidę.
Tam ponownie dopadają ich ludzie Ra, zabijając dwóch członków ekspedycji i więżąc O’Neila. Ra próbuje zmusić Jacksona do uśmiercenia O’Neila i pozostałych, ten jednak umożliwia ucieczkę komandosom i upokarza imperatora. W kryjówce niewolników O’Neil wyjawia, że w razie zagrożenia ekipa komandosów miała wrócić na ziemię, a on – zniszczyć wrota i zostać na miejscu, gdyż po śmierci syna nie chciało mu się już dłużej żyć. Ziemianie postanawiają jednak pomóc mieszkańcom Abydos. Tłumaczą im oszustwo Ra i wzniecają powstanie. Wkrótce dochodzi do ostatecznej bitwy. Po długiej i bardzo krwawej bitwie Ra w obliczu klęski postanawia uciec. Wcześniej jednak ziemianom i niewolnikom udało się podłożyć bombę w jego statku, która wybucha kilka minut po starcie. Mieszkańcy Abydos są wolni. Po wykonanej misji Daniel postanawia pozostać na Abydos razem ze swoją nową żoną Sha’uri, a O’Neil z pozostałymi członkami ekspedycji wracają przez Gwiezdne wrota na Ziemię.

</doc>
<doc id="290209" url="https://pl.wikipedia.org/wiki?curid=290209" title="Drogi wojewódzkie w Polsce">
Drogi wojewódzkie w Polsce

Drogi wojewódzkie w Polsce – sieć dróg publicznych uzupełniająca system dróg krajowych, stanowiąca własność właściwego samorządu województwa.
Do dróg wojewódzkich zalicza się drogi stanowiące połączenia między miastami, mające znaczenie dla województwa i drogi o znaczeniu obronnym niezaliczone do dróg krajowych. Zaliczenie do kategorii dróg wojewódzkich oraz ustalenie ich przebiegu następuje w drodze uchwały sejmiku województwa.
Na drogach wojewódzkich ruchem zarządza marszałek województwa, z wyjątkiem dróg położonych w miastach na prawach powiatu, gdzie zarządza nimi prezydent miasta. Sejmiki wszystkich województw powołały własne jednostki organizacyjne – zarządy dróg wojewódzkich, wykonujące obowiązki zarządcy dróg wojewódzkich na terenie danego województwa.
Drogom wojewódzkim w Polsce nadaje się jedną z dwóch możliwych klas: GP lub G.
Numerację dróg wojewódzkich prowadzi GDDKiA. Drogi wojewódzkie w Polsce oznacza się trzycyfrowym numerem drogi pisanym czarnymi cyframi na żółtym tle (znak E-15b), choć na przełomie XX i XXI wieku posiadały oznaczenia nawet cztero- i pięciocyfrowe. Do końca 2000 r. oznaczenia dróg wojewódzkich mogły mieć również taką samą kolorystykę, jak w przypadku dróg krajowych. Drogowskazy wskazujące na drogi wojewódzkie mają zielone tło.
Najdłuższą drogą wojewódzką jest droga nr 835 (220 km), najkrótszą – droga nr 219 (55 m).
Według stanu na dzień 31 grudnia 2015 w Polsce istniało 29 108,6 km dróg wojewódzkich, z czego 29 056,6 km stanowiły drogi o nawierzchni twardej, a 52 km – drogi gruntowe.
Według stanu na 31 grudnia 2020 sieć dróg wojewódzkich w Polsce wynosiła 29 164,2 km, z czego 29 126,7 km stanowiły drogi o nawierzchni twardej, a 37,5 km – drogi utwardzone.
Aktualnie obowiązujący wykaz dróg wojewódzkich ogłoszony został "Zarządzeniem Nr 31 Generalnego Dyrektora Dróg Krajowych i Autostrad z dnia 15 grudnia 2021 r. w sprawie nadania numerów drogom wojewódzkim".
Historia dróg wojewódzkich.
Drogi wojewódzkie wprowadzono w 1920, jako jedną z kategorii dróg publicznych. Kategoria ta obejmowała odcinki dróg mające znaczenie ekonomiczno-komunikacyjne dla województw. Za budowę nowej drogi, przeniesienie całej lub fragmentów do innej kategorii oraz zaliczenie do kategorii dróg wojewódzkich i "zaniechanie" odpowiadał wojewódzki związek samorządowy.
Drogi wojewódzkie funkcjonowały do sierpnia 1956 r., kiedy to zostały włączone do kategorii dróg państwowych. Ponownie wprowadzono je w 1985 r., a rok później przypisano im pięciocyfrowe oznaczenia, z których pierwsze dwie stanowiły wyróżnik województwa .
W latach 1999–2000 drogi wojewódzkie posiadały numery jedno-, dwu-, trzy-, cztero- oraz pięciocyfrowe. Najniższy numer miała wtedy droga nr 2 z przebiegiem "droga 719 – droga 7 (przejście przez Warszawę)", zaś najwyższy był przydzielony do drogi 47842, łączącej Smolec z Mokronosem Dolnym (następnie do 2019 r. o nr 370).
Dopuszczalny nacisk na oś.
Do 13 marca 2021, na podstawie ustawy o drogach publicznych, na drogach wojewódzkich dozwolony był ruch pojazdów o nacisku na pojedynczą oś napędową do 8 ton, z wyjątkiem wyznaczonych odcinków o podwyższonej nośności do 10 ton.
Od 13 marca 2021, na mocy ustawy z 18 grudnia 2020 r., na wszystkich drogach tej kategorii została podwyższona nośność do 11,5 tony z wyłączeniem fragmentów objętych zakazem wjazdu dla samochodów o nacisku na pojedynczą oś przekraczającą 10 lub 8 ton, oznakowanych znakiem zakazu B-19. Wraz z wejściem w życie ustawy przestało obowiązywać rozporządzenie Ministra Infrastruktury i Budownictwa z dnia 21 kwietnia 2017 r.
Wykaz dróg wojewódzkich.
900 – 993.
"... – brak ciągłości drogi"

</doc>
<doc id="290210" url="https://pl.wikipedia.org/wiki?curid=290210" title="Grzegorz Ryś (siatkarz)">
Grzegorz Ryś (siatkarz)

Grzegorz Ryś (ur. 3 sierpnia 1967 w Nysie) – polski trener siatkówki, obecnie selekcjoner reprezentacji Izraela (od 2016).
Życiorys.
Kariera zawodnika.
Karierę sportową rozpoczął w wieku 13 lat jako gracz juniorów Stali Nysa. Następnie, uczęszczając do Studium Nauczycielskiego w Raciborzu, grał przez trzy lata w miejscowym KS AZS Rafako Racibórz. Po powrocie do Stali Nysa awansował wraz z tym klubem do pierwszej ligi. Jego kolejnymi klubami były: BBTS Włókniarz Bielsko-Biała, Beskid Andrychów oraz Górnik Radlin.
Kariera trenerska.
W 1995 zaczął pracę w SMS Rzeszów. Prowadził młodzieżowe reprezentacje narodowe, z którymi zdobył mistrzostwo świata juniorów, srebrny medal mistrzostw Europy juniorów i piąte miejsce mistrzostw świata kadetów. W sezonie 2002/2003 był trenerem zespołu Morze Bałtyk Szczecin, zaś w latach 2003–2006 pracował w występującym w Polskiej Lidze Siatkówki PZU AZS Olsztyn, z którym wywalczył dwukrotnie wicemistrzostwo Polski. W latach 2006–2007 był trenerem reprezentacji Egiptu, prowadził ją m.in. na mistrzostwach świata w Japonii w 2006 roku. Stracił posadę po dwóch porażkach z Rosją w Lidze Światowej w czerwcu 2007 roku. Później trener-koordynator w Szkole Mistrzostwa Sportowego w Spale, w latach 2008–2009 prowadził reprezentację Polski kadetów, zaś w 2010 roku był trenerem reprezentacji Polski juniorów. W trakcie sezonu 2010/2011 objął drużynę Avii Świdnik, ale nie zdołał utrzymać jej w I lidze. Przed sezonem 2011/2012 podpisał 3-letnią umowę z klubem PlusLigi Lotosem Treflem Gdańsk. W grudniu 2011 roku działacze rozwiązali z nim umowę.
W kolejnych latach pracował w Zjednoczonych Emiratach Arabskich, głównie z reprezentacją tego kraju oraz zespołem Al Ain, prowadził też reprezentację Egiptu do lat 23. Od 2016 r. trener reprezentacji Izraela.

</doc>
<doc id="290211" url="https://pl.wikipedia.org/wiki?curid=290211" title="Ogród Zoologiczny we Wrocławiu">
Ogród Zoologiczny we Wrocławiu

Ogród Zoologiczny we Wrocławiu (Zoo Wrocław) – ogród zoologiczny znajdujący się przy ul. Wróblewskiego 1–5 we Wrocławiu, otwarty 10 lipca 1865. Jest najstarszym na obecnych ziemiach polskich ogrodem zoologicznym w Polsce. Powierzchnia ogrodu to 33 hektary. Oficjalną nazwą ogrodu jest Zoo Wrocław Sp. z o.o. Pod koniec 2015 Ogród Zoologiczny we Wrocławiu prezentował ponad 10 500 zwierząt (nie wliczając bezkręgowców) z 1132 gatunków (trzecie pod tym względem zoo na świecie). Jest piątym najchętniej odwiedzanym ogrodem zoologicznym w Europie z dziennym rekordem wejść wynoszącym 28 300 osób.
Zabytkowe budowle wrocławskiego Zoo.
W skład budowlanej infrastruktury ogrodu wchodzi kilka wartościowych obiektów, reprezentujących XIX-wieczny historyzm i eklektyzm. Większość budynków z okresu powstania Zoo jest dziełem architektów Karla Schmidta i Alberta Graua.
Historia ogrodu i jego dyrektorzy.
Wrocławskie Zoo istnieje od 1865 do dziś, z dwiema krótkimi przerwami (nie działało w okresie od 1921 do 1 maja 1927 z powodu zubożenia miasta i państwa niemieckiego po I wojnie światowej; teren Zoo był wówczas parkiem, zamknięte też było od kwietnia 1945 do 18 lipca 1948 w związku z oblężeniem Wrocławia i likwidacją zwierząt).
Franz Schlegel (1864–1882).
Z inicjatywy nadburmistrza Wrocławia, dr. Juliusa Elwangera w 1863 roku rozpoczął prace komitet organizacyjny ds. budowy zoo. Władze miasta przekazały tereny pod projektowany ogród. Projekt ogrodu zoologicznego sporządził Karl Lüdecke. Ogród powstał w sąsiedztwie toru wyścigów konnych, w odległej i niezamieszkałej jeszcze okolicy Parku Szczytnickiego, do której można było dotrzeć z miasta omnibusami i odrzańskimi statkami. Dyrektorem już w trakcie budowy, w 1864 roku, został dr Franz Schlegel, przyrodnik i lekarz. Po dwóch latach budowy, 10 lipca 1865 ogród został otwarty. Wystawiano wówczas 189 zwierząt, m.in. daniele, lamy, niedźwiedzie, sarny, strusie, wielbłądy, wilki i jedną zebrę; w znacznej części (165 okazów) były to dary mieszkańców Wrocławia i okolic. Nie było też wówczas jeszcze trwałych pawilonów wystawienniczych, ani wybiegów, większość infrastruktury stanowiły szopy i stajnie, według Karola Łukaszewicza polskiego powojennego dyrektora Ogrodu "„lwy, tygrysy i lamparty mieszkały chwilowo w wozie cyrkowym”". Dzięki wzrastającej popularności ogrodu rosły też jego dochody, umożliwiające rozbudowę tak urządzeń samego ogrodu, jak i zakupy nowych okazów. Nie brakowało także darów, w tym także od polskich magnatów, według Łukaszewicza "„książę Sułkowski z Rydzyny ofiarował dwa dziki, Czartoryski – jelenia, Pusłowski ze Słonima – rysia”". W 1875 roku zwierzyniec liczył blisko 800 okazów; najcenniejszym zakupem z pierwszego okresu istnienia ogrodu był słoń indyjski, którego kupiono w roku 1873 za 450 ówczesnych funtów szterlingów; sumę tę z uwzględnieniem siły nabywczej można porównać z 200 tysiącami funtów z czasów współczesnych. Przybył on do Wrocławia koleją ze Szczecina (wcześniej podróż odbywał z Londynu statkiem) 14 września 1873 i budząc sensację wśród mieszkańców specjalnym wozem z sześciokonnym zaprzęgiem ulicami przez pl. Nowy Targ, wyspę Piasek, Ostrów Tumski, Szczytnicką, "Tiergartenstraße" (Curie-Skłodowskiej) i most Zwierzyniecki trafił do specjalnie dla niego stworzonej zagrody. W rozpisanym w mieście konkursie na nowe imię najbardziej spodobało się „Theodor”; przeżył on jeszcze we wrocławskim zoo lat piętnaście, do 1888.
Ponieważ sposób zbierania funduszy na zakup słonia – loteria fantowa – była przedsięwzięciem udanym, w kolejnych latach ogłoszono jeszcze następne, na zakup tygrysów i gepardów w roku 1875 i na zakup antylop w 1878.
W 1876 r. zaczęto na terenie Zoo organizować także czasowe pokazy przedstawicieli plemion żyjących z dala od nowożytnej cywilizacji. Zaproszone grupy egzotycznych społeczności demonstrowały folklor i tryb życia swego plemienia. Pokazy cieszyły się wielką popularnością i odbywały się do I wojny światowej.
Hermann Stechmann (1882–1900).
Dyrektor Schlegel zmarł w 1882 i jego następcą został Hermann Stechmann. Na czasy jego urzędowania przypada szybka rozbudowa ogrodu, liczba zwierząt przekroczyła 1600 egzemplarzy, powstały też istniejące do dziś murowane pawilony: dla zwierząt gruboskórnych (słoni, hipopotamów, nosorożców) w 1887-1888 i ptaszarnia (1889). Wszystkie te obiekty mają obecnie wartość zabytkową, choć nadal są używane zgodnie z planowanym przeznaczeniem. Za jego rządów ogród wzbogacił się o liczne, często niezwykle egzotyczne zwierzęta. W 1894 zakupiono w Liverpoolu okaz wówczas jeszcze bardzo słabo poznanego i budzącego respekt i emocje gatunku – goryla. Była to samica Pussi; przeżyła ona we Wrocławiu aż 7 lat, co było rzadko wówczas spotykanym w innych zwierzyńcach osiągnięciem wrocławskiego ogrodu. Stechmann zapisał w testamencie wrocławskiemu Zoo znaczną kwotę pieniędzy 38 tysięcy marek (cennego i rzadkiego wówczas goryla kilka lat wcześniej kupiono za 2400 marek).
Friedrich Grabowsky (1900–1929).
Po Stechmanie kierowanie ogrodem przejął podróżnik i przyrodnik Friedrich Grabowsky. Do I wojny światowej ogród cieszył się wzrastającą popularnością i idącymi za nią wzrastającymi dochodami. W dalszym ciągu organizowano też czasowe pokazy egzotycznych społeczności, w tym pokaz grupy Arabów z Tunezji, w czasie którego Zoo odwiedziło w ciągu jednego dnia 41 tysięcy gości. Jest to największa dzienna liczba gości w całej historii niemieckiego i polskiego zoo. Organizowano także czasowe pokazy egzotycznych zwierząt, z gatunków których nie było wśród stałych mieszkańców ogrodu. Grabowsky organizował też przedsięwzięcia z udziałem ludzi, które zainicjowano w 1876. To w dniu jednego z takich pokazów, w którym brali udział Beduini – – padł dzienny rekord frekwencji w Ogrodzie: 41,5 tys. zwiedzających. Przedsięwzięć tego rodzaju zaprzestano w roku 1914.
Czas I wojny światowej i pierwsze lata po jej zakończeniu spowodowały śmierć większej (90%) części zwierząt z niedożywienia wywołały poważny kryzys finansowy we wrocławskim Ogrodzie i wymusił sprzedaż wszystkich zwierząt do innych placówek na terenie Niemiec: ogród zamknięto 1 kwietnia 1921, a 7 maja tego roku wywiezione zostały ostatnie zwierzęta. Teren Ogrodu i jego obiekty od tego czasu służyły mieszkańcom jako miejsce wypoczynku i różnego rodzaju imprez rozrywkowych, ale "Breslauer Zoologischer Garten Aktiengeselschaft" nie splajtowała (m.in. dzięki bezprocentowej pożyczce od miasta), a jej dyrektor nie zaprzestał starań o wznowienie działalności o zasadniczym dla tej spółki profilu. Działania te zakończyły się powodzeniem: na przełomie kwietnia i maja 1927, kiedy kilkunastoma transportami kolejowymi przywieziono do Wrocławia 1850 zwierząt 480 gatunków, po czym 1 maja Ogród wznowił działalność. Przez osiem miesięcy do końca 1927 roku zanotowano 520 tys. zwiedzających, co było ogromnym osobistym sukcesem dyrektora Grabowsky’ego. Nowy ogród powiększono o 3 ha i sprowadzono do niego jako dużą atrakcję jedynego wówczas w europejskich zoo manata.
Hans Honigmann (1929–1934).
Miasto w czasie dyrekcji Honigmana miało już większość akcji Ogrodu, dlatego następny kryzys gospodarczy, który dotknął Niemcy, i idący w ślad za nim spadek zainteresowania publiczności nie doprowadził do potrzeby zamknięcia zwierzyńca. Nadeszły jednak czasy nazistowskich nagonek na Żydów i osoby żydowskiego pochodzenia; w tej niesprzyjającej dlań atmosferze dyrektor Honigmann zdecydował się wyemigrować do Londynu.
Martin Schlott (1934–1946).
Doprowadził do rozbudowania tuż przed II wojną światową wybiegów i pomieszczeń dla antylop, zebr i żyraf, skalnego wybiegu dla pawianów (1939, zbudowany z granitu strzegomskiego), basenów dla fok i lwów morskich, wybiegów dla niedźwiedzi (1937/38). Zoo posiadało wówczas prawie dwa tysiące zwierząt.
Uczynienie z Wrocławia twierdzy ("Festung Breslau") i walki w jej obronie doprowadziły do zrujnowania wielu budynków i śmierci większości (ok. 85%) zwierząt w ogrodzie. Na karmienie dużych okazów brakowało paszy, potrzebnej zwierzętom gospodarskim i służącym w Wehrmachcie, wiele zwierząt zginęło w czasie ostrzału terenu, zdechło po ucieczce z rozbitych klatek, zginęło z powodu zniszczenia w trakcie walk systemu ogrzewania pawilonów połączonego z wybiciem szyb, a pozostawienie przy życiu dużych zwierząt drapieżnych i słoni mogło natomiast zagrażać niemieckiej ludności i żołnierzom, gdyby wydostały się na wolność, więc je zastrzelono na polecenie władz w połowie lutego i 30 marca. Wrocławianin doktor Herbert Kraeker, towarzyszący grupie saperów która likwidowała zwierzęta tak opisał odstrzał drapieżników: Do strat doszło też po kapitulacji miasta, w wyniku działań sowieckich maruderów i rodzimych szabrowników, którzy szukali w zoo mięsa. Część zwierząt, w tym wywiezionych do podwrocławskich wsi (np. trzyletni hipopotam nilowy Lorbas, o którym pisał Wojciech Żukrowski w „Córeczce”, także lew Astor) przetrwała jednak wojnę. W sumie wojnę przetrwało 300 osobników. W czerwcu 1945 r.ogród zlikwidowano, a zwierzęta przekazano do Zoo w Poznaniu, Łodzi (przeszło 100 okazów) i Krakowie, skąd niektóre powróciły do Wrocławia po reaktywacji Zoo.
Karol Łukaszewicz (1947–1966).
Po włączeniu Wrocławia do Polski został organizatorem i pierwszym polskim dyrektorem wrocławskiego Zoo. Otwarto je 18 lipca 1948 r. w ramach Wystawy Ziem Odzyskanych, a posiadało ono wówczas zwierzęta z 60 gatunków reprezentowanych przez 150 zwierząt, w tym 84 osobników pochodziło z wrocławskiego ogrodu z czasów niemieckich. Łukaszewicz prawie od podstaw odtworzył kolekcję zwierząt, przeprowadził remont zniszczonych budynków, a w roku 1956 dzięki jego staraniom Zoo otrzymało wielki obszar przylegający od wschodu do dotychczasowego terenu Ogrodu, prawie podwajając swoją powierzchnię (z 14 ha do 26 ha). W czasie Wystawy Ziem Odzyskanych w 1948 udostępnił część budynków na pawilony tejże wystawy, m.in. w obecnym terrarium był „Pawilon Wsi”.
W czasie kadencji Łukaszewicza po raz pierwszy w dziejach tego ogrodu otwarto akwarium (w 1951 r.) ze 130 gatunkami ryb (wykorzystano na to przebudowane poniemieckie obiekty gospodarcze). Pojawiły się wtedy pierwsze na terenie Polski okazy niektórych zwierząt, w tym orangutanów (około 1952), żyraf (1962 r.) i nosorożców z Afryki (1966), a także wydano pierwszy w polskiej historii ogrodu przewodnik po Zoo (1956). Od 1948 do 1965 Zoo wydało także ok. 60 różnych publikacji, w tym naukowych. W 1948 r. odnotowano 300 tys. zwiedzających, a w 1954 r. wrocławskie Zoo miało największą frekwencję na świecie wśród ogrodów zoologicznych.
Antoni Gucwiński (1966–2006).
Od 1965 do 31 grudnia 2006 dyrektorem naczelnym Ogrodu był dr wet. inż. Antoni Gucwiński, który kierował nim wraz ze swą żoną Hanną. Popularności Ogrodowi w znacznej mierze przysparzał prowadzony stale od 1971 w telewizji państwowej program "„Z kamerą wśród zwierząt”". W czasie kierownictwa Gucwińskich powstały m.in. wielka woliera dla ptaków drapieżnych przy ptaszarni (1971), pawilon dla małp człekokształtnych (około 1975), nowoczesny wybieg dla tygrysów (2002). Dla dzieci założono wybiegi ze zwierzętami domowymi, które odwiedzający mogli dotknąć i karmić, a część zwierząt wypuszczano do publiczności na ogrodzonym placu. W 1970 r. Gucwiński doprowadził do przyjęcia wrocławskiej placówki do Międzynarodowej Unii Dyrektorów Ogrodów Zoologicznych (w 2000 r. ta organizacja została przemianowana w Światowe Stowarzyszenie Ogrodów Zoologicznych i Akwariów). 1 stycznia 1971 r. wrocławskie Zoo miało powierzchnię 30 ha i 2498 zwierząt reprezentujących 528 gatunki, a w połowie lat 80. XX w. ponad 7100 zwierząt z 600 gatunków. Dziesięć lat później gatunków było 680, a liczba okazów zmniejszyła się do 5300. Liczba odwiedzających w 1970 r. wyniosła 479 tys. osób.
Dyrektor Gucwiński został zdymisjonowany i z końcem roku 2006 odszedł na emeryturę.
Radosław Ratajszczak (od 2007 do 28 II 2022).
Wygrał konkurs na dyrektora ogrodu zoologicznego we Wrocławiu i od stycznia 2007 zastąpił we Wrocławiu Antoniego Gucwińskiego. Nowy dyrektor zintensyfikował modernizację ogrodu, mającą na celu poprawę warunków życia zwierząt i dalszą hodowlę zwierząt zagrożonych. Otwarto nowy wybieg dla niedźwiedzi brunatnych, fokarium, wyspy lemurów, pagodę gibbonów i motylarnię. W 2010 roku otwarty został Pawilon Madagaskaru, gdzie eksponowana jest fauna i flora tej wyspy oraz Pawilon Sahary. W kwietniu 2012 roku otwarto wybieg rysi i żbików, znajdujący się w europejskiej części ogrodu, natomiast w październiku tego samego roku udostępniony zwiedzającym został pawilon Terai – budynek nosorożców indyjskich, mundżaków chińskich, gibonów czapników i jelarangów. Największa inwestycja rozpoczęła się w kwietniu 2012, jest to budowa Afrykarium – Oceanarium, w którym eksponowane będą zwierzęta związane ze środowiskiem wodnym pochodzące z Afryki. W ramach tego kompleksu powstał m.in. basen będący najgłębszym na świecie wśród basenów ogrodów zoologicznych – o głębokości 4,5 m, przeznaczony dla pingwinów. W 2012 roku wrocławskie Zoo i 28 innych europejskich ogrodów złożyło aplikacje, którymi ubiegano się o włączenie w program hodowlany okapi. Decyzją dziewięcioosobowej komisji Zoo Wrocław i dwa inne obiekty zostały wybrane do hodowli tego prestiżowego gatunku i od 11 grudnia 2013 roku w Zoo znajdują się dwa samce okapi, jedyni przedstawiciele gatunku w Polsce.
We wrześniu 2013 roku rozpoczęto budowę Odrarium – kompleksu basenów przedstawiającego faunę i florę Odry. Jest to pierwsza ekspozycja w Polsce pokazująca ekosystem rzeczny. 26 października 2014 roku otwarto Afrykarium.
Liczba zwiedzających w 2013 – 2014 wynosiła około 600 tysięcy osób rocznie, w 2017 i 2018 r. Zoo odwiedzało po około 1,6 mln osób.
We wrześniu 2015 w ogrodzie zoologicznym doszło do śmiertelnego wypadku, kiedy to tygrys sumatrzański zaatakował opiekuna sprzątającego wybieg.
Sprowadzono nowe i rzadkie gatunki zwierząt m.in.:
ssaki
ptaki
gady
R. Ratajszczak zrezygnował z pracy i z końcem lutego przestał być prezesem wrocławskiego ogrodu.
Joanna Kasprzak (od 1 III 2022).
1 marca 2022 prezesem wrocławskiego ogrodu zoologicznego została J. Kasprzak. Jednocześnie z kompetencji prezesa wyłączono programy hodowlane zwierząt, przekazując je Mirosławowi Piaseckiemu.
Sukcesy hodowlane.
W 1897 roku we Wrocławiu urodził się tapir malajski. Był to pierwszy tapir narodzony w historii ogrodów zoologicznych.
16 sierpnia 2010 r. urodził się samiec hipopotama karłowatego. Jest to drugi potomek Elpuni (przywieziona z Krakowa) i Carlosa (przywieziony z Paryża). Pierwszym była Psotka urodzona 7 czerwca 2009. Kolejne młode wrocławskiej pary hipopotamów karłowatych – samiczka Luna, przyszła na świat 8 października 2012 r.
Na początku 2012 roku we wrocławskim ogrodzie zoologicznym wykluł się syczek filipiński. Jest to pierwszy na świecie przychówek tego gatunku uzyskany poza Filipinami.
Hodowla żyraf siatkowanych we Wrocławskim Ogrodzie zoologicznym rozwija się bardzo dobrze. Młode stado (samiec i 3 samice) doczekało się już 4 potomstwa. W kwietniu 2012 r. przyszła na świat samica Nzuri – pierwszy urodzony w Polsce przedstawiciel tego podgatunku żyrafy. W 2013 r. grupa powiększyła się o 3 osobniki urodzone w okresie od sierpnia do grudnia: samicę Subirę, samca Iroko i samca Nino.
We wrocławskim Zoo w marcu 2018 roku urodził się po raz pierwszy na świecie w niewoli kuskus niedźwiedzi.
We wrocławskim Zoo znajduje się 90% światowej populacji dzioborożca palawańskiego żyjącej w niewoli. W sierpniu 2019 roku urodziło się czwarte z kolei pisklę.
W 2018 i 2019 roku urodziły się samice, a w 2020 roku samiec manata karaibskiego. Wiosną 2020 roku urodziły się dwa takiny złote, jego hodowlę prowadzi tylko 13 zoo na świecie. W maju 2020 urodziła się samica tygrysa sumatrzańskiego. W czerwcu na świat przyszły 2 gnu białobrode, wrocławskie zoo jest jedynym w Polsce oraz jednym z 28 zoo na całym świecie, które prowadzi ich hodowlę. 15 września 2020 roku urodził się leniwiec dwupalczasty. 26 listopada 2020 urodził się kanczylak filipiński – wrocławskie zoo jako pierwsze na świecie uchwyciło na kamerze poród przedstawiciela tego gatunku. W zoo wykluły się też dwa szpaki balijskie, gatunek uznawany za wymarły w naturze. W akwarium wrocławskiego zoo urodziły się 4 orlenie omańskie, zoo we Wrocławiu jako jedyne w Polsce prowadzi ich hodowlę.
20 lipca 2020 na świat przyszedł po raz trzeci we Wrocławiu (poprzednio w 2018 i w 2019) kuskus niedźwiedzi, spotkać go można jedynie w 4 ogrodach zoologicznych.
W styczniu w 2021 urodziła się samiczka nosorożca indyskiego, jego hodowlę prowadzi tylko 66 ogrodów na całym świecie. 4 marca 2021 przyszła na świat mała żyrafka siatkowana, córka Imary i Rafikiego o imieniu Inuka. 16 maja na świat przyszedł kotik afrykański, jego rodzicami są Nabi i Nelson.
Wyróżnienia.
Ogród wpisano do prestiżowych stowarzyszeń – Światowego Stowarzyszenia Ogrodów Zoologicznych i Akwariów oraz Europejskiego Stowarzyszenia Ogrodów Zoologicznych i Akwariów.

</doc>
<doc id="290215" url="https://pl.wikipedia.org/wiki?curid=290215" title="Szabrownik">
Szabrownik



</doc>
<doc id="290217" url="https://pl.wikipedia.org/wiki?curid=290217" title="Wrocławski ogród zoologiczny">
Wrocławski ogród zoologiczny



</doc>
<doc id="290219" url="https://pl.wikipedia.org/wiki?curid=290219" title="Przywileje i immunitety dyplomatyczne">
Przywileje i immunitety dyplomatyczne

Przywileje i immunitety dyplomatyczne – zespół udogodnień i wyłączeń przysługujących członkom misji dyplomatycznej, a zwłaszcza przedstawicielom dyplomatycznym i członkom ich rodzin, pozostającym z nimi we wspólnocie domowej. 
Z reguły mówi się łącznie o „przywilejach i immunitetach”, nie rozdzielając tych pojęć, choć niektórzy są zdania, że przywileje to pewne uprawnienia nieprzysługujące samym obywatelom państwa, w którym akredytowany jest dyplomata (np. prawo do flagi), zaś immunitety to wyłączenia od obowiązujących w danym kraju norm prawnych (np. immunitet jurysdykcyjny).
Przywileje i immunitety dzieli się na: rzeczowe – przysługujące misji dyplomatycznej i osobowe – przysługujące członkom personelu misji.
Do przywilejów i immunitetów rzeczowych zalicza się:
Przywileje i immunitety osobowe to:
Kodeks postępowania karnego (1997) w art. 578 i 579 stanowi: 
"Nie podlegają orzecznictwu polskich sądów karnych:"
"1) uwierzytelnieni w Rzeczypospolitej Polskiej szefowie przedstawicielstw dyplomatycznych państw obcych,"
"2) osoby należące do personelu dyplomatycznego tych przedstawicielstw,"
"3) osoby należące do personelu administracyjnego i technicznego tych przedstawicielstw,"
"4) członkowie rodzin osób wymienionych w pkt 1–3, jeżeli pozostają z nimi we wspólnocie domowej,"
"5) inne osoby korzystające z immunitetów dyplomatycznych na podstawie ustaw, umów lub powszechnie uznanych zwyczajów międzynarodowych."
Artykuł 579 : "§ 1. Nie podlegają orzecznictwu polskich sądów karnych w zakresie czynności pełnionych podczas i w związku z wykonywaniem ich funkcji urzędowych, a na zasadzie wzajemności w pozostałym zakresie: 1) kierownicy urzędów konsularnych i inni urzędnicy konsularni państw obcych, 2) osoby zrównane z nimi na podstawie umów lub powszechnie uznanych zwyczajów międzynarodowych."
"§ 2. Kierownik urzędu konsularnego oraz inni urzędnicy konsularni państw obcych podlegają zatrzymaniu lub tymczasowemu aresztowaniu jedynie w razie zarzutu popełnienia zbrodni. O ich zatrzymaniu lub tymczasowym aresztowaniu zawiadamia się niezwłocznie Ministra Spraw Zagranicznych."
"§ 3. Poza wypadkiem określonym w § 2 osoby te mogą być pozbawione wolności tylko w wykonaniu prawomocnego wyroku sądu polskiego."
Często w potocznym użyciu (podzielanym przez niektórych spośród tych prawników, którzy nie mają styczności z prawem dyplomatycznym) jest błędne twierdzenie, że przywileje i immunitety osobowe przysługują każdemu posiadaczowi paszportu dyplomatycznego. W rzeczywistości jest inaczej, ponieważ państwa mogą wydawać takie dokumenty także osobom niebędącym członkami misji dyplomatycznych (ani członkami rodzin członków misji dyplomatycznych). W ich przypadku to, czy i jakie przywileje i immunitety dana osoba otrzyma, zależy tylko od uznania państwa ich udzielającego.

</doc>
<doc id="290220" url="https://pl.wikipedia.org/wiki?curid=290220" title="Miejski Ogród Zoologiczny we Wrocławiu">
Miejski Ogród Zoologiczny we Wrocławiu



</doc>
<doc id="290223" url="https://pl.wikipedia.org/wiki?curid=290223" title="Miecz półtoraręczny">
Miecz półtoraręczny



</doc>
<doc id="290228" url="https://pl.wikipedia.org/wiki?curid=290228" title="Reprezentacja Trynidadu i Tobago w piłce nożnej mężczyzn">
Reprezentacja Trynidadu i Tobago w piłce nożnej mężczyzn

Reprezentacja Trynidadu i Tobago w piłce nożnej pierwszy mecz międzypaństwowy rozegrała 6 sierpnia 1934 roku. Od 1963 roku jest członkiem FIFA. Reprezentacja ma przydomek "Soca Warriors".
Najświetniejszymi do tej pory ambasadorami trynidadzkiego futbolu byli piłkarze angielskiej Premier League – napastnik Dwight Yorke i bramkarz Shaka Hislop. Dzisiaj w klubach europejskich, szczególnie angielskich, gra niemal cała obecna kadra Trynidadu i Tobago. O obliczu obecnej reprezentacji wciąż decyduje Yorke, który, mimo iż w 2001 rozstał się z drużyną narodową, to powrócił na eliminacje do mundialu 2006.
Od wielu lat reprezentacja jest niepokonana na Karaibach. W ciągu dwudziestu ośmiu lat istnienia Pucharu Karaibów (turnieju w 1990 nie dokończono), piłkarze z Trynidadu zwyciężyli w nim ośmiokrotnie, ostatnio w 2001 roku. Pięciokrotnie byli drudzy (1991, 1998, 2007, 2012, 2014), i dwukrotnie zajęli trzecie miejsce (1993, 2005).
W październiku 2005 roku podopieczni holenderskiego szkoleniowca Leo Beenhakkera pokonali w meczu eliminacyjnym Meksyk 2:1 i zajęli czwarte miejsce w grupie CONCACAF, które oznaczało walkę o mistrzostwa świata w barażach z Bahrajnem. Dzień 16 listopada 2005 roku z pewnością przejdzie do historii trynidadzkiego piłkarstwa. Wtedy to po wyjazdowym zwycięstwie 1-0 (po golu Dennisa Lawrence’a, w pierwszym meczu padł remis 1-1) piłkarze Trynidadu i Tobago wywalczyli historyczny awans na mundial.
Na Mistrzostwach Świata 2006 zagrali w grupie B, z Anglią, Szwecją i Paragwajem. W pierwszym meczu zremisowali 0-0 z faworyzowaną reprezentacją Szwecji, a w dwóch następnych przegrali po 0-2.
W kwietniu 2009 roku Kolumbijczyk Francisco Maturana zrezygnował po kilkunastu miesiącach pracy z funkcji selekcjonera piłkarskiej reprezentacji, a zastąpił go uczestnik Mistrzostw Świata w Piłce Nożnej 2006 – Russell Latapy. Asystentem trenera został zaś Serb Zoran Vraneš. Prawdopodobną przyczyną odejścia Francisco Maturany były słabe wyniki reprezentacji w eliminacjach do Mistrzostw Świata w 2010 roku organizowanych w Południowej Afryce, do których trynidadzcy piłkarze nie awansowali. Później drużyna Trynidadu i Tobago dwukrotnie osiągała ćwierćfinał Złotego Pucharu CONCACAF (2013, 2015), jednak nie awansowała na mundial w Brazylii. Obecnie selekcjonerem kadry Trynidadu i Tobago jest Dennis Lawrence
Trynidad i Tobago zajmuje obecnie (1 czerwca 2017) 8. miejsce w Federacji CONCACAF.

</doc>
<doc id="290230" url="https://pl.wikipedia.org/wiki?curid=290230" title="Blackfield (zespół muzyczny)">
Blackfield (zespół muzyczny)

Blackfield – grupa stworzona przez dwóch muzyków: Brytyjczyka – Stevena Wilsona, założyciela i lidera zespołu Porcupine Tree, oraz Izraelczyka Awiwa Gefena. Tworzą muzykę rockową zainspirowaną popem z lat 60.–70. XX wieku.
Gefen, fan Porcupine Tree i Wilsona zaprosił zespół do zagrania kilku koncertów w Izraelu w 2000 roku. Zaprzyjaźnił się z Wilsonem, więc zaczęli razem nagrywać płytę. Planowany początkowo na 2001 rok EP przerodził się w album "Blackfield" i został wydany w Izraelu i Europie w 2004 roku, a w USA w 2005. 13 grudnia 2004 roku zespół wystąpił w krakowskim klubie Rotunda, natomiast dzień później w bydgoskim klubie Kuźnia.
Oprócz ośmiu autorskich piosenek, zespół nagrał także dwie wcześniejsze piosenki Gefena („Scars” i „Cloudy Now”, przetłumaczone na angielski przez Wilsona) i „Feel So Low” zespołu Porcupine Tree, które wcześniej Gefen nagrał po hebrajsku.
W 2006 roku Wilson i Gefen nagrali kolejny album, "Blackfield II", którego premiera odbyła się w lutym kolejnego roku w Europie oraz w marcu w Stanach Zjednoczonych. Duet odbył także trasę koncertową, w czasie której odwiedził także Polskę – 22 lutego warszawską Proximę. W 2011 roku ukazał się trzeci album formacji zatytułowany "Welcome to My DNA", a dwa lata później – czwarta płyta pt. "IV".
Na początku 2014 roku Wilson zapowiedział, że odchodzi z zespołu aby poświęcić się karierze solowej, a Awiw Gefen będzie występował nadal jako Blackfield z gośćmi. Przed zmianami w składzie, grupa odbyła krótką trasę po Europie.
W czerwcu 2015 roku okazało się jednak, że Steven opuścił zespół tylko na chwilę, gdyż chciał zająć się swoją nagrywaną wówczas czwartą płytą solową "Hand. Cannot. Erase." 9 czerwca 2015 roku na oficjalnej stronie zespołu na Facebooku pojawiło się zdjęcie z lutego tego roku przedstawiające Gefena, Wilsona oraz Alana Parsonsa. W opisie obok zdjęcia pojawiły się informacje, że są to zdjęcia z sesji nagraniowych do piątej płyty zespołu. Album „V” ukazał się 10 lutego 2017 roku.

</doc>
<doc id="290240" url="https://pl.wikipedia.org/wiki?curid=290240" title="Zatoka Meklemburska">
Zatoka Meklemburska

Zatoka Meklemburska (niem. "Mecklenburger Bucht", duń. "Mecklenburg Bugt") – zatoka morska w południowo-zachodniej części Morza Bałtyckiego pomiędzy niemieckim wybrzeżem na południu, a duńskimi wyspami Lolland i Falster na północy. Na zachodzie ograniczona wyspą Fehmarn, gdzie łączy się z Zatoką Kilońską, a od wschodu półwyspem Darß ("Darßer Ort").
Zawiera mniejsze zatoki: Zatokę Lubecką i Zatokę Wismarską. W zatoce leży wyspa Poel oraz mniejsze: Walfisch i Langenwerder.
Największymi portami zatoki są hanzeatyckie miasta Lubeka, Rostock i Wismar.

</doc>
<doc id="290241" url="https://pl.wikipedia.org/wiki?curid=290241" title="Józef Koffler">
Józef Koffler

Józef Koffler (ur. 28 listopada 1896 w Stryju, zm. prawdopodobnie 1944 roku w Krośnie) – polski kompozytor.
Życie.
Józef Koffler pochodził z rodziny polsko-żydowskiej. W latach 1910-1914 uczył się w C. K. Gimnazjum w Stryju, gdzie w 1914 ukończył VIII klasę i zdał egzamin dojrzałości. Jednocześnie kształcił się prywatnie w dziedzinie kontrapunktu, harmonii i gry na fortepianie. W latach 1914-1915 studiował prawo a potem harmonię i kompozycję na Uniwersytecie w Wiedniu. Jednym z nauczycieli w dziedzinie kompozycji muzycznej był Hermann Grädener. W roku 1916 został powołany do austriackiej służby wojskowej, którą miał zakończyć w roku 1920. Po odrodzeniu Polski w 1918 przeszedł do nowo organizowanego wojska polskiego, kiedy tylko uformowały się pierwsze jego oddziały. W wojsku polskim kontynuował zajmowanie się muzyką jako dyrygent orkiestr dętych, dla których również komponował muzykę. Zimą 1920 roku kontynuował studia tym razem na wydziale muzykologii, gdzie studiował m.in. u Guido Adlera, Roberta Lacha, Wilhelma Fischera i Egona Wellesza. W tym samym czasie studiował również dyrygenturę u Feliksa Weingartnera. W roku 1923 obronił pracę doktorską po czym pracował w Wiedniu jako nauczyciel muzyki i dyrygent chóru w Burgtheater. W okresie wiedeńskim poznał Albana Berga, którego muzyka wpłynęła na estetykę Kofflera. Koffler wrócił do Polski i osiedlił się we Lwowie w 1925 roku. Nauczał tu w latach 1924-1941 kompozycji, instrumentacji, form muzycznych i harmonii w Konserwatorium Polskiego Towarzystwa Muzycznego. Popularnością cieszyły się jego kursy z dziedziny kompozycji atonalnej, gdzie jednym z jego uczniów był znany kompozytor Roman Haubenstock-Ramati. Na początku lat trzydziestych Koffler zetknął się z Arnoldem Schönbergiem i jego dodekafoniczną techniką kompozytorską, która miała znaczny wpływ na jego twórczość. W tym samym czasie został wybrany na członka Zarządu Stowarzyszenia Kompozytorów Polskich w Warszawie oraz Związku Polskich Muzyków Pedagogów.
Józef Koffler działał także jako krytyk i publicysta muzyczny. W latach 1930-1938 był redaktorem naczelnym czasopisma „Orkiestra”, a w latach 1936-1937 publikował także w czasopiśmie „Echo”. Jego artykuły ukazywały się także innych polskich czasopismach. Po Wrześniu 1939 i zajęciu miasta przez armię sowiecką Józef Koffler został kierownikiem katedry kompozycji i prorektorem nowo utworzonego państwowego konserwatorium we Lwowie. Wtedy też został przez władze sowieckie mianowany profesorem.
Kiedy Niemcy weszli do miasta w lipcu 1941 roku, Koffler wraz z żoną i synem został uwięziony i wywieziony do getta w Wieliczce koło Krakowa. Dalsze ich losy nie są dokładnie znane. Najprawdopodobniej razem z rodziną został zastrzelony przez Niemców na początku 1944 roku w pobliżu miasta Krosno na Podkarpaciu, gdzie ukrywał się po likwidacji getta w Wieliczce.
Józef Koffler wraz z Tadeuszem Majerskim byli jedynymi kompozytorami polskimi okresu międzywojennego posługującymi się techniką dodekafoniczną.
Spośród całej spuścizny Kofflera tylko dwa dzieła zostały wydane po wojnie (przez PWM) i są dostępne: "Trio smyczkowe" op. 10 oraz Kantata "Miłość" op. 14. Po roku 1990 kilkanaście utworów Kofflera zostało utrwalonych na nagraniach płytowych.

</doc>
<doc id="290242" url="https://pl.wikipedia.org/wiki?curid=290242" title="Bobrek Karb Bytom">
Bobrek Karb Bytom



</doc>
<doc id="290245" url="https://pl.wikipedia.org/wiki?curid=290245" title="Leo Beenhakker">
Leo Beenhakker

Leo Beenhakker (ur. 2 sierpnia 1942 w Rotterdamie) – holenderski piłkarz, trener i działacz piłkarski.
Jako piłkarz grywał w amatorskich klubach – Tediro Rotterdam, Xerxes Rotterdam oraz Zwart Wit '28. W połowie lat 60. rozpoczął karierę szkoleniową. Przez wiele lat był pierwszym asystentem Rinusa Michelsa, trenera reprezentacji Holandii, a dwukrotnie – w latach 1985–1986 i podczas Mundialu 1990 – pełnił obowiązki selekcjonera "Pomarańczowych". Pracował w Europie, Azji i Ameryce Północnej. Zdobył trzy tytuły mistrza Holandii (dwa z Ajaksem i jeden z Feyenoordem) oraz Hiszpanii (wszystkie z Realem Madryt). W latach 2005–2006 prowadził drużynę narodową Trynidadu i Tobago, którą, jako pierwszy szkoleniowiec w historii, wprowadził do finałów mistrzostw świata. W latach 2006–2009 był selekcjonerem reprezentacji Polski, którą jako pierwszy szkoleniowiec wprowadził do mistrzostw Europy.
Kariera szkoleniowa.
Dwukrotnie pełnił obowiązki selekcjonera reprezentacji Holandii. W latach 1985–1986 zastępował chorego Rinusa Michelsa i w tym czasie reprezentacja nie zakwalifikowała się na mundial w 1986. W 1990 roku objął stery drużyny narodowej na kilka tygodni przed mistrzostwami, kiedy na wniosek zawodników zwolniono Thijsa Libregtsa. Prowadzona przez niego drużyna zdołała wyjść z grupy remisując kolejno z Egiptem, Anglią i Irlandią, by w 1/8 finału przegrać z Niemcami.
Osiągał sukcesy w Realu Madryt, Ajaksie Amsterdam oraz Feyenoordzie (gdzie w latach 1997–2000 był trenerem Jerzego Dudka i Tomasza Rząsy).
Przez krótki okres od listopada 1993 do lutego 1994 prowadził drużynę narodową Arabii Saudyjskiej.
W listopadzie 2005 roku po wygraniu dwumeczu barażowego z Bahrajnem wprowadził po raz pierwszy w historii reprezentację Trynidadu i Tobago do finałów mistrzostw świata. W Niemczech debiutant zdobył jeden punkt (0:0 ze Szwecją, 0:2 z Anglią i 0:2 z Paragwajem) i zajął ostatnie miejsce w grupie.
Po Mundialu 2006 otrzymał propozycje prowadzenia drużyn narodowych Arabii Saudyjskiej, Australii, Polski oraz kilku zespołów z ligi rosyjskiej.
11 lipca 2006 objął stanowisko selekcjonera reprezentacji Polski. Był pierwszym od 1960 roku i siódmym w historii zagranicznym selekcjonerem polskiej drużyny narodowej, a także pierwszym, który wywalczył z nią awans do mistrzostw Europy. Podczas turnieju w Austrii i Szwajcarii w 2008 prowadzona przez niego reprezentacja przegrała z Niemcami i Chorwacją oraz zremisowała z Austrią, kończąc udział na fazie grupowej.
5 maja 2007 roku po rezygnacji Erwina Koemana tymczasowo pełnił obowiązki pierwszego trenera Feyenoordu.
13 lutego 2009 roku został technicznym konsultantem Feyenoordu. Zrobił to wbrew stanowisku prezesa PZPN Grzegorza Laty, który nie wyraził zgody na objęcie tej funkcji przez szkoleniowca.
Pracę selekcjonera reprezentacji Polski stracił 17 września 2009, na dwie kolejki przed końcem eliminacji do Mistrzostw Świata 2010 w RPA (w tamtym momencie były jeszcze szanse na awans). Decyzję o zdymisjonowaniu selekcjonera prezes PZPN Grzegorz Lato ogłosił publicznie zaraz po przegranym meczu eliminacji do Mundialu 2010 ze Słowenią 0:3 w Mariborze 9 września 2009.
Po odejściu jako trener reprezentacji Polski w 2009 r. został dyrektorem technicznym Feyenoordu. W klubie pełnił funkcję do 24 stycznia 2011 r.
Od 29 lipca 2011 roku był dyrektorem sportowym klubu Újpest FC.
19 czerwca 2013 ogłoszono, że na czas trwania rozgrywek o Złoty Puchar CONCACAF 2013 Beenhakker powróci do pracy z reprezentacją Trynidadu i Tobago, tym razem w roli dyrektora technicznego.
2 czerwca 2015 ogłosił zakończenie kariery trenerskiej i przejście na emeryturę.

</doc>
<doc id="290248" url="https://pl.wikipedia.org/wiki?curid=290248" title="Literatura dwudziestolecia międzywojennego">
Literatura dwudziestolecia międzywojennego



</doc>
<doc id="290251" url="https://pl.wikipedia.org/wiki?curid=290251" title="Mario Alberto Lopes Loares">
Mario Alberto Lopes Loares



</doc>
<doc id="290252" url="https://pl.wikipedia.org/wiki?curid=290252" title="Mario Alberto Lopes">
Mario Alberto Lopes



</doc>
<doc id="290257" url="https://pl.wikipedia.org/wiki?curid=290257" title="Katarzyna Glinka">
Katarzyna Glinka

Katarzyna Glinka (ur. 19 kwietnia 1977 w Świdnicy) – polska aktorka filmowa i teatralna oraz prezenterka telewizyjna.
Życiorys.
Ukończyła II Liceum Ogólnokształcące i Państwową Szkołę Muzyczną I stopnia w rodzinnym Dzierżoniowie, gdzie udzielała się również w kółku teatralnym działającym przy Miejskim Ośrodku Kultury. Po oblaniu egzaminów do łódzkiej szkoły filmowej przez rok uczęszczała do prywatnego studium wokalno-aktorskiego w Warszawie. W 2001 ukończyła studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej w Łodzi. Z powodu braku oferty pracy, po studiach wyleciała do San Diego, gdzie przez pięć miesięcy pracowała jako kelnerka i hostessa. Po powrocie do kraju znalazła zatrudnienie w Teatrze im. Stefana Jaracza w Olsztynie, w którym zadebiutowała 23 lutego 2002 główną rolą w spektaklu "Antygona". Zagrała w spotach reklamowych stacji telewizyjnej Canal+. Następnie została aktorką warszawskich teatrów: Nowego (występowała w sztuce "Eros i Drażnięta") i Polskiego (dostała rolę w "Śnie nocy letniej").
Od 2007 gra Kasię Górkę, główną bohaterkę serialu "Barwy szczęścia", który zapewnił jej ogólnopolską rozpoznawalność. Uczestniczyła w pierwszej edycji programu rozrywkowego TVP1 "Gwiazdy tańczą na lodzie" (2007), a w 2008 została etatową aktorką Teatru Kwadrat w Warszawie. W latach 2008–2009 współprowadziła program "Fort Boyard". W latach 2009–2010 grała Romę w serialu "Tancerze". W 2010 w parze ze Stefano Terrazzino została finalistą 11. edycji programu TVN "Taniec z gwiazdami", a także zajęła 51. miejsce w rankingu 100 najcenniejszych gwiazd polskiego show-biznesu według miesięcznika „Forbes”.
Za rolę w filmie "Och, Karol 2" (2011) była nominowana do zdobycia Złotej Kaczki. Zagrała Martę, główną bohaterkę w polskiej komedii "Wkręceni" (2014). W 2015 uczestniczyła w czwartej edycji programu Polsatu "Twoja twarz brzmi znajomo"; nagrodę za wygraną siódmego odcinka (czek o wartości 10 tys. zł) przekazała Fundacji Spełnionych Marzeń. W latach 2017-2018 grała Matyldę w serialu Polsatu "Przyjaciółki".
Jako aktorka dubbingowa podkładała głos m.in. Mgiełce w animowanych filmach o "Dzwoneczku".
Życie prywatne.
Od 2003 mieszka w Warszawie. Była żoną Przemysława Gołdona, z którym ma syna Filipa (ur. 2 lutego 2012). W latach 2019–2022 była zaręczona z Jarosławem Bienieckim, z którym ma syna Leo (ur. 5 maja 2020).

</doc>
<doc id="290261" url="https://pl.wikipedia.org/wiki?curid=290261" title="Glikoproteiny">
Glikoproteiny

Glikoproteiny – białka zawierające wiązane kowalencyjnie, z reguły liczne, oligosacharydy o łańcuchu prostym, czasem rozgałęzionym, złożonym zwykle z 2-10 reszt monosacharydu (z reguły są zbudowane z N-acetyloheksozaminy, galaktozy lub mannozy, a rzadziej z glukozy). Dołączanie sacharydów następuje po pełnej syntezie łańcucha polipeptydowego w ramach tzw. modyfikacji potranslacyjnej (glikozylacja jest najpowszechniejszą formą modyfikacji potranslacyjnej). Glikoproteiny są szeroko rozpowszechnione u roślin i zwierząt, gdzie stanowią składniki cieczy ustrojowych i białek błonowych. Głównymi przedstawicielami są liczne enzymy (np. hydrolaza acetylocholiny, glukoamylaza), hormony białkowe, białka surowicy (α-glikoproteina plazmy krwi), wszystkie przeciwciała i substancje grupowe krwi. Zawartość sacharydów w glikoproteinach waha się w granicach od 3% (albumina jaja) do 50% (albumina gruczołu podszczękowego). Podstawowa funkcja glikoprotein to ochrona przed proteolizą oraz zlepianie i "smarowanie" powierzchni faz. Są one również odpowiedzialne za rozpoznawanie ciał obcych (przeciwciała) oraz własnych specyficznie pasujących elementów, np. znamię słupka i powierzchnia pyłku u roślin, szczepy bakterii Rhizobium i powierzchnia korzenia (lektyny). Stanowią też podstawowy składnik substancji grupowych krwi oraz licznych receptorów występujących na powierzchni komórki.

</doc>
<doc id="290262" url="https://pl.wikipedia.org/wiki?curid=290262" title="Zatoka Wismarska">
Zatoka Wismarska

Zatoka Wismarska (niem. "Wismarer Bucht", a także "Wismarbucht") – zatoka, będąca częścią Zatoki Meklemburskiej znajdująca się w jej południowej części. Od północnego wschodu ograniczona wyspą Poel, od północnego zachodu wysepką "Walfisch". Stanowi część wybrzeża Meklemburgii-Pomorza Przedniego. Główne miasto to Wismar.

</doc>
<doc id="290263" url="https://pl.wikipedia.org/wiki?curid=290263" title="Jarno Trulli">
Jarno Trulli

Jarno Trulli (ur. 13 lipca 1974 w Pescarze) – włoski kierowca wyścigowy. W Formule 1 startował od sezonu 1997 do 2011. Reprezentował zespoły Minardi, Prost, Jordan, Renault, Toyota i Lotus. W tej serii wyścigowej wygrał tylko raz, podczas Grand Prix Monako 2004. Zwycięzca niemieckiej Formuły 3 w sezonie 1996.
Życie prywatne.
Urodził się 13 lipca 1974 w Pescarze. Jego rodzice dali mu imię po Jarno Saarinenie, fińskim motocykliście wyścigowym, który zginął w 1973 na torze Autodromo Nazionale di Monza. W 2004 ożenił się z Barbarą, z którą ma dwójkę dzieci – Enzo i Marco. Trulli jest właścicielem winnicy w rodzinnej Abruzji.
Życiorys.
Początki kariery.
Trulli swoją karierę wyścigową, podobnie jak wielu innych kierowców Formuły 1, rozpoczął od kartingu. W latach 1988–1990 zdobył trzy kolejne tytuły mistrza Włoch w kartingowej klasie 100 National. W 1990 zdobył tytuł wicemistrza świata juniorów w klasie A, a w Mistrzostwach Świata klasy Formuła A zajął 4. miejsce. Rok później startował w klasie Formuła K zdobywając mistrzostwo świata. Zajął również 3. pozycję w Mistrzostwach Europy oraz 22. miejsce w Pucharze Świata. Ponadto wziął udział w Mistrzostwach Świata klasy Formuła C, jednak zajął w nich odległe, 32. miejsce. W 1992 bronił wywalczonego rok wcześniej tytułu kartingowego Mistrza Świata w klasie Formuła K, jednak ostatecznie został sklasyfikowany dopiero na 19. pozycji. W 1993 zadebiutował w Formule 3 startując w 6 wyścigach włoskiej edycji tej serii wyścigowej, jednakże nie zdobył w nich punktów. W tym samym roku wziął również udział w Pucharze Świata kartingowej klasie Formuła Super A zajmując ostatecznie 3. miejsce. W 1994 ponownie startował w tej klasie zdobywając tytuły Mistrza Europy i Ameryki Północnej, jednak w Mistrzostwach Świata zajął dopiero 30. miejsce. Ponadto w tym samym roku zdobył tytuł Mistrza Świata w klasie Formuła C. Wziął również udział w jednym z wyścigów brytyjskiej serii Formuły 3, jednak nie zdobył w nim punktów. Rok 1995 był ostatnim rokiem startów Trulliego w wyścigach kartingowych. Zdobył on tytuł Mistrza Włoch w klasie 100 International, w Mistrzostwach Europy klasy Formuła Super A zajął 3. miejsce, a w Mistrzostwach Świata klasy Formuła C został sklasyfikowany na 6. pozycji. Wziął również udział w 12 z 16 rozegranych wyścigów niemieckiej edycji Formuły 3 wygrywając dwukrotnie. W klasyfikacji generalnej zajął ostatecznie 4. pozycję z dorobkiem 95 punktów. Wystartował także w kończącym sezon Grand Prix Makau, uznawanym za nieoficjalne Mistrzostwa Świata Formuły 3, gdzie zajął 2. miejsce. W 1996 podpisał kontrakt ze startującym w Formule 1 Bennetonem, w którym był kierowcą testowym. Wystartował również ponownie w niemieckiej Formule 3. Dziesięciokrotnie stawał na podium, z czego sześciokrotnie wygrał, co pozwoliło mu zdobyć tytuł mistrzowski. Podobnie jak rok wcześniej wziął także udział w kończącym sezon Grand Prix Makau, które ukończył na 3. pozycji. Wcześniej wystartował również w wyścigach Masters of Formula 3 oraz Grand Prix Monako Formuły 3, jednak w obu zajął dopiero 18. miejsce.
Formuła 1.
W 1996 podpisał kontrakt ze startującym w Formule 1 Bennetonem, w którym był kierowcą testowym. Rok później Trulli planował wystartować w serii wyścigowej Formuła 3000. Ostatecznie podpisał jednak kontrakt zespołem Minardi, w którym miał występować do końca sezonu 1997. W Formule 1 zadebiutował 8 marca 1997, podczas Grand Prix Australii, do której wyruszał z 17. pola startowego, a wyścig, mimo straty 3 okrążeń do zwycięzcy, ukończył na 9. pozycji. W kolejnych dwóch wyścigach – Grand Prix Brazylii oraz Grand Prix Argentyny zajął kolejno 12. oraz 9. miejsce. Z następnych czterech wyścigów Trulli ukończył tylko jeden, na torze Circuit de Catalunya, podczas Grand Prix Hiszpanii, gdzie został sklasyfikowany na 15. miejscu z 2 okrążeniami straty do zwycięzcy. Po Grand Prix Kanady nieoczekiwanie otrzymał od zespołu Prost ofertę tymczasowego zastępstwa Oliviera Panisa na stanowisku kierowcy wyścigowego tego zespołu. Francuz w wyniku wypadku na torze Circuit Gilles Villeneuve doznał złamania obu nóg i nie mógł startować w wyścigach przez ponad trzy miesiące. W tym czasie Trulli wystartował w 7. wyścigach. Jego najlepszym wynikiem było 4. miejsce podczas Grand Prix Niemiec, dzięki któremu zdobył swoje pierwsze punkty w historii startów w Formule 1. W ostatnim starcie przed powrotem Panisa Trulli przez 37 okrążeń prowadził w wyścigu o Grand Prix Austrii, jednak awaria silnika na 12 okrążeń przed końcem wyścigu wykluczyła go z dalszej rywalizacji. Był to ostatni start Trulliego w sezonie 1997, gdyż na ostatnie trzy wyścigi sezonu jego miejsce ponownie zajął Oliver Panis.
Trulli postanowił pozostać w swoim dotychczasowym teamie na dwa kolejne sezony. W jego barwach po raz pierwszy stanął na podium (w sezonie 1999), ale ogólnie słabe wyniki tej stajni sprawiły, iż w poszukiwaniu sukcesów przeniósł się do Jordana. Dla niego w sezonie 2000 Jordan nie stanowił już takiej siły jak kilka lat wcześniej, toteż Trulli w ciągu dwóch lat w irlandzkiej stajni ani razu nie stanął na podium. Zaimponował za to świetnymi występami w sesjach kwalifikacyjnych, co spowodowało przypięcie mu swoistej łatki „mistrza tylko i wyłącznie kwalifikacji”.
W sezonie 2002 Trulli stał się zawodnikiem Renault, gdzie partnerował Jensonowi Buttonowi, którego na ogół wyprzedzał w kwalifikacjach i któremu na ogół ulegał w wyścigach. Gdy rok później Button odszedł, Trulli pozostał, otrzymawszy za partnera Fernando Alonso. Zespół Renault w sezonie 2003 dysponował dobrym samochodem, który dał Alonso triumf w Grand Prix Węgier. Trulli nie był w stanie mu dorównać, zajmując jedynie miejsce na podium w Niemczech. Następny sezon przyniósł jednakże znaczną poprawę postawy Włocha. W pierwszej połowie sezonu 2004 to Trulli był lepszym z pary kierowców Renault, regularnie zdobywając punkty (łącznie w sezonie zdobył ich 46 co dało mu 6. miejsce), a w GP Monako odniósł pierwsze zwycięstwo.
Mając poparcie co najmniej poprawnych wyników, Jarno był pewny, iż zostanie w Renault na następny sezon, ale przeszkodziło temu pogorszenie się jego stosunków z szefem, Flavio Briatore. Błąd w Grand Prix Francji popełniony tuż przed metą, który odebrał Trulliemu trzecie miejsce na rzecz Rubensa Barrichello, stał się początkiem końca włoskiego kierowcy w stajni Renault. Trulli w końcówce sezonu nie zdobył ani punktu – później oskarżał byłych już szefów o faworyzowanie Alonso – a wreszcie, na trzy wyścigi przed końcem został usunięty ze stajni. Jego miejsce zajął Jacques Villeneuve.
Trulli, zgodnie z wcześniej podpisaną umową, trafił do zespołu Toyoty i wystąpił w jego barwach jeszcze w dwóch ostatnich wyścigach sezonu 2004. W sezonie 2005 zajmował wysokie miejsca w wyścigach, zdobył dla Toyoty pierwsze pole position w historii i okazywał się zdecydowanie lepszy od partnera, Ralfa Schumachera, choć ostatecznie stracił do niego 2 punkty w klasyfikacji generalnej.
W sezonach 2006 i 2007 wraz z Ralfem Schumacherem nadal reprezentował barwy Toyoty, zajmując odpowiednio 12 i 13. miejsce w klasyfikacji końcowej. Kontrakt z tym podpisał także na sezon 2008. Jego nowym partnerem w tym sezonie był Niemiec Timo Glock. Sezon ten był dużo lepszy od dwóch poprzednich. Jarno po raz pierwszy od 2005 zajął miejsce na podium (3 lokata). Miało to miejsce podczas Grand Prix Francji, gdzie bronił się przed Heikki Kovalainenem. Ostatecznie w klasyfikacji generalnej zajął 9. miejsce z liczbą 31 punktów. W sezonie 2009 ponownie reprezentował barwy Toyoty.
W sezonie 2010 Jarno Trulli został kierowcą zespołu Lotus. W dwóch sezonach startów w tym zespole nie zdołał zdobyć punktów.
Formuła E.
W sezonie 2014/2015 Włoch podpisał kontrakt ze szwajcarską ekipą Trulli na starty w Formule E. W ciągu jedenastu wyścigów, w których wystartował, uzbierał łącznie piętnaście punktów. Został sklasyfikowany na dwudziestej pozycji w końcowej klasyfikacji kierowców.

</doc>
<doc id="290265" url="https://pl.wikipedia.org/wiki?curid=290265" title="Zamach w Nowym Delhi (2005)">
Zamach w Nowym Delhi (2005)

Zamach w Nowym Delhi seria wybuchów, która miała miejsce 29 października 2005. W stolicy Indii – Nowym Delhi doszło niemal jednocześnie do trzech eksplozji na bazarach miejskich. W wyniku zamachów, zginęły 62 osoby, a 188 osób zostało rannych. Wybuchy miały miejsce zaledwie dwa dni przed głównym świętem hinduskim i sikhijskim - Diwali ("Święto Świateł") i mniej niż tydzień przed głównym świętem islamskim Eid ul-Fitr. Do eksplozji doszło niemal jednocześnie na bazarach miejskich w południowej części miasta oraz w autobusie w Govindpuri na południu New Delhi. Premier Indii Manmohan Singh oświadczył, że wybuchy były dziełem "nieznanych terrorystów", jednak już w kilkanaście godzin później do zamachu przyznała się grupa związana z radykalną partyzantką islamistyczną, działającą w Kaszmirze. Jest to mało znana grupa pod nazwą "Inquilab" ("Rewolucja"). Wybuchy nastąpiły w chwili, kiedy Indie i Pakistan skłócone od ponad 40 lat o region Kaszmir, otworzyły swoje granice w związku z pomocą ludności poszkodowanej w wyniku trzęsienia ziemi na tym terenie sprzed kilku tygodni.
Tabela czasu.
"IST to Standardowy Czas Indyjski (Indian Standard Time), który oblicza się: UTC+5.5"
Ofiary.
39 osób zginęło w wyniku obrażeń w Szpitalu Safdarjang, 11 w Szpitalu Lady Hardinge, 5 w Szpitalu Ram Manohar Lohia oraz 2 w AIIMS. Łączna liczba ofiar wyniosła 61 osób, rannych zostało 188.

</doc>
<doc id="290268" url="https://pl.wikipedia.org/wiki?curid=290268" title="Spik">
Spik

Spik – porzucony komunikator internetowy Wirtualnej Polski, następca wpkontaktu.
Głównym sponsorem prac nad rozwojem programu była Telekomunikacja Polska S.A. Program Spik przestał być rozwijany 24 kwietnia 2009 r.. Pomimo to w następnym roku nadal zaliczany był do najpopularniejszych komunikatorów w kraju, dlatego też programiści Wirtualnej Polski nadal utrzymywali funkcjonalność programu udostępniając odpowiednie poprawki, a ostatnia wersja programu wydana została w dniu 31 lipca 2012 r. W dniu 24 maja 2013 r. użytkownicy programu, poprzez komunikat nadany przez operatora systemu oraz nadany na oficjalnej stronie, otrzymali informację o zaprzestaniu rozwoju oraz wsparcia Spika. Komunikator wraz z serwerem zostały wyłączone 24 czerwca 2013 r.. Rolę komunikatora Wirtualnej Polski przejęło od tego czasu Gadu-Gadu, z którym portal nawiązał współpracę.
Spik powstał na bazie modułów głosowych i wideorozmowy programu Skype, łącząc funkcjonalności kanału komunikacji tekstowej zaczerpnięte z WPkontaktu, dzięki czemu możliwe było prowadzenia rozmów głosowych pomiędzy komputerami znajdującymi się za NAT-em, a dzięki optymalizacji kodowania i przesyłania głosu, można było rozmawiać nawet przy paśmie rzędu 2 KB/s w jedną stronę. Dodatkową zaletą programu były wbudowane darmowe bramki SMS do operatorów krajowych (Plus, Orange, Era). Oprócz możliwości wideo-rozmowy i rozmowy głosowej, do oferty programu dodano funkcję "Neofon" pozwalającą na nawiązywanie połączenia z telefonami stacjonarnymi, za dodatkową opłatą za połączenie. Z wpkontaktu zaczerpnięto również moduł syntezy mowy, dźwięki któremu wiadomości tekstowe mogły być odczytywane na głos.
Oprócz zmiany logo, Spik posiada również uproszczony interfejs. Udostępnione kanały informacyjne do 24 kwietnia 2009 roku służyły jako RSS.
Spik w odróżnieniu od wpkontaktu obsługuje też tzw. composing, czyli powiadamianie o tym, czy rozmówca wpisuje tekst w oknie rozmowy. Zmieniony sposób autoryzacji pozwala użytkownikom na używanie osobnych haseł do zabezpieczenia profilu oraz dostępu do serwera. Zoptymalizowano obsługę archiwum oraz poprawiono zagadnienia sieciowe.

</doc>
<doc id="290270" url="https://pl.wikipedia.org/wiki?curid=290270" title="Aut">
Aut

Aut (ang. "out") – w grach sportowych opuszczenie, np. przez piłkę, regulaminowego pola gry. W części dyscyplin za przerwanie gry odpowiedzialny jest zawodnik, który ostatni raz dotknął piłki. Piłka po aucie staje się martwa. Aut w piłce siatkowej i tenisie karany jest przegraniem akcji, a w piłce nożnej i koszykówce oddaniem piłki przeciwnikom do wyprowadzenia.
Koszykówka.
W koszykówce aut następuje gdy piłka dotyka zawodnika lub innej osoby będącej poza boiskiem, podłogi lub obiektu na, ponad lub poza liniami ograniczającymi boisko, konstrukcji podtrzymujących tablice, tyłu tablic lub jakiegokolwiek obiektu ponad boiskiem.
Piłka siatkowa.
W piłce siatkowej aut następuje, gdy:
Po aucie, punkty zdobywa oraz wznawia grę drużyna przeciwna do tej, której zawodnik dotknął piłkę jako ostatni.
Rugby league.
W rugby league akcja zostaje przerwana, gdy piłka lub zawodnik w jej posiadaniu dotknie linii bocznej lub części placu gry znajdującym się za tą linią. Grę rozpoczyna się na wysokości wyjścia przez piłkę w aut, jednak sposób wznowienia zależy od sposobu wcześniejszego zagrania piłki. W przypadku kopnięcia piłki bezpośrednio w aut następuje zmiana posiadania i drużyna przeciwna rozpoczyna swoją pierwszą próbę nie mniej niż 20 metrów od linii autowej. W razie zagrania w aut po rzucie karnym drużyna kopiąca w aut otrzymuje rzut wolny 10 metrów od linii bocznej. W przypadku zagrania „40–20” (w grze otwartej kopnięcie sprzed linii 40 metrów na własnej połowie za linię 20 metrów na połowie rywali pośrednio w aut) lub „20–40” (analogicznie), drużyna kopiąca otrzymuje prawo wznowienia poprzez "tap restart" (zagranie trzymanej w dłoniach piłki podniesioną stopą). W pozostałych przypadkach grę wznawia drużyna przeciwna poprzez "play the ball" (przetoczenie stopą piłki leżącej na boisku) w odległości 20 metrów od linii autowej
Rugby union.
W rugby union piłka po wyjściu w aut staje się martwa, kiedy zawodnik będący w jej posiadaniu albo sama piłka dotknie linii autowej lub czegokolwiek za tą linią. Miejsce wznowienia gry – w zależności od okoliczności szczególnych wskazanych w przepisach – może zostać ustalone na wysokości zagrania piłki, miejsca jej wyjścia w aut bądź miejsca upadku na aucie. Wznowienie wykonywane jest albo szybko (przez jednego zawodnika), albo w formie stałego fragmentu gry jako „ustawienie autowe” (wrzut piłki w korytarz pomiędzy liniami zawodników dwóch drużyn).

</doc>
<doc id="290271" url="https://pl.wikipedia.org/wiki?curid=290271" title="Consensus">
Consensus



</doc>
<doc id="290272" url="https://pl.wikipedia.org/wiki?curid=290272" title="Karoly Simonyi">
Karoly Simonyi



</doc>
<doc id="290273" url="https://pl.wikipedia.org/wiki?curid=290273" title="Kalman Tihanyi">
Kalman Tihanyi



</doc>
<doc id="290274" url="https://pl.wikipedia.org/wiki?curid=290274" title="Jan Latham-Koenig">
Jan Latham-Koenig

Jan Latham-Koenig (ur. 1953 w Anglii) – brytyjski pianista i dyrygent pochodzenia francusko-duńsko-polskiego.
Absolwent Royal College of Music. Laureat wielu nagród w dziedzinie dyrygentury oraz gry na fortepianie, a także Gulbenkian Fellowship, Jako dyrygent prowadził większość ważniejszych orkiestr w Wielkiej Brytanii, w tym Royal Philharmonic, Philharmonia, London Philharmonic, Royal Liverpool Philharmonic, Royal Scottish National, Hallé oraz wszystkie orkiestry BBC. W latach 1989-1992 był dyrektorem muzycznym Orquestra do Porto, którą stworzył na zlecenie rządu portugalskiego. Jest cenionym dyrygentem muzyki symfonicznej i operowej. 

</doc>
<doc id="290275" url="https://pl.wikipedia.org/wiki?curid=290275" title="Hartwig Schierbaum">
Hartwig Schierbaum



</doc>
<doc id="290277" url="https://pl.wikipedia.org/wiki?curid=290277" title="Most Grunwaldzki">
Most Grunwaldzki



</doc>
<doc id="290279" url="https://pl.wikipedia.org/wiki?curid=290279" title="Habib Bourguiba">
Habib Bourguiba



</doc>
<doc id="290280" url="https://pl.wikipedia.org/wiki?curid=290280" title="Pierwszy rząd Angeli Merkel">
Pierwszy rząd Angeli Merkel

Pierwszy rząd Angeli Merkel – rząd koalicyjny partii CDU/CSU-SPD zaproponowany 17 października 2005 r. i zaprzysiężony 22 listopada 2005.

</doc>
<doc id="290282" url="https://pl.wikipedia.org/wiki?curid=290282" title="Bela Bollobas">
Bela Bollobas



</doc>
<doc id="290283" url="https://pl.wikipedia.org/wiki?curid=290283" title="Chochma">
Chochma

Chochma (hebr. חכמה) – druga sefira; określenie oznaczające w kabale Mądrość, myśl Boga, jak również męską zasadę w świecie. Jest wszędzie tam, gdzie obserwujemy zmiany i ruch. Symbolizowana przez liczbę 10. Jest siłą dynamiczną, pozytywną. W Drzewie Życia znajduje się na tym samym poziomie, co przeciwna jej Bina.

</doc>
<doc id="290288" url="https://pl.wikipedia.org/wiki?curid=290288" title="Adam Lizakowski">
Adam Lizakowski

Adam Lizakowski (ur. 24 grudnia 1956 w Dzierżoniowie) – polski tłumacz, poeta i fotograf.
Życiorys.
Urodził się w Dzierżoniowie. Mieszkał w Pieszycach i pracował w Zakładowym Domu Kultury „Prządka” na stanowisku instruktora teatralnego. W grudniu 1981 r., w momencie wprowadzenia stanu wojennego, przebywał w Austrii, gdzie otrzymał azyl polityczny w marcu 1982 roku, a w czerwcu zdecydował się na emigrację do USA. Mieszkał w San Francisco od 1982 do 1991 r., a następnie przeniósł się do Chicago.
Debiutował w czerwcu w 1980 roku na łamach ogólnopolskiego „Tygodnika Kulturalnego” wydawanego w Warszawie. Na emigracji publikował w wielu pismach Polonii amerykańskiej m.in.: w „Dzienniku Związkowym”, „Relaksie”, kalifornijskim miesięczniku „Razem”, „Gwieździe Polarnej” kanadyjskim magazynie „Aha”, „Dzienniku Chicagowskim” czy „Reklama” oraz nowojorskim czasopiśmie „Nowy Dziennik” w dodatku kulturalnym „Przegląd Polski”. W 2009 został członkiem redakcji miesięcznika „Życie Kolorado” wydawanego w Denver w stanie Kolorado. W 1988 roku dzięki rekomendacji Czesława Miłosza wiele jego wierszy (21) ukazywało się na łamach paryskiej „Kultury” aż do śmierci jej redaktora, w 2000 roku. Także za pośrednictwem poety z Berkeley A. Lizakowski publikował swoje wiersze w krakowskim „Tygodniku Powszechnym”. 
Jego twórczość była tłumaczona na języki: angielski, arabski, białoruski, chiński, francuski, hebrajski, hiszpański, litewski, rosyjski, niemiecki, i ukraiński.
Współzałożyciel grup poetyckich „Krak” w Los Angeles – San Francisco oraz „Niezapłacony Rent” w Chicago. Redaktor naczelny miesięcznika społeczno-kulturalnego „Razem” wydawanego w San Francisco w latach 1986–1989 i kwartalnika poetyckiego „Dwa Końce Języka” w latach 1993–1996 w Chicago. W Polsce współpracuje z „Zeszytami Poetyckimi” oraz „Rocznikiem Dzierżoniowskim. Jest członkiem Stowarzyszenia Pisarzy Polskich od 1993 r.
Tłumacz poezji amerykańskiej m.in. Walta Whitmana, Williama C. Williamsa, Allena Ginsberga, Langstona Hughesa, Carl Sandburga oraz Boba Dylana. Także z języka angielskiego przełożył ponad 50 wierszy chińskiego filozofa i poety Laozi oraz wiele wierszy Rumiego, perskiego poety z XII w. Od wielu lat promotor kultury polskiej za granicą, organizator ponad 200 spotkań literacko-artystycznych od San Francisco po Chicago. Studiował creative writing poetry na Columbia College Chicago (BA) i Uniwersytecie Northwestern w Chicago (MA). Jego profesorami byli między innymi tacy amerykańscy poeci jak: Tony Trigilio, David Trinidad, Ed Roberson czy Reginald Gibbons. Po 35 latach emigracji w Ameryce powrócił na stałe do ojczyzny w 2016 roku.

</doc>
<doc id="290292" url="https://pl.wikipedia.org/wiki?curid=290292" title="Kodeks Synajski">
Kodeks Synajski

Kodeks Synajski () – najstarszy, gdyż pochodzący z IV wieku, manuskrypt Septuaginty i Nowego Testamentu. Uchodzi za jeden z najlepszych rękopisów Nowego Testamentu. Jest jednym z czterech wielkich kodeksów biblijnych, jedynym zachowanym pisanym uncjałą rękopisem z pełnym tekstem Nowego Testamentu. Ma pełny tekst Nowego Testamentu, jednak w Starym Testamencie ma wiele braków. Kodeks został odkryty przez Tischendorfa w roku 1844.
Kodeks Synajski jako jedyny został napisany w czterech kolumnach. Otwarty liczył osiem kolumn, co sprawia wrażenie rozwiniętego zwoju. Niewykluczone więc, że jest to wynik naśladowania rozwiniętego zwoju. Kodeks Synajski oznaczany jest symbolami formula_1 (alef) oraz 01 (Gregory-Aland), δ 2 (von Soden). Na liście rękopisów Septuaginty według klasyfikacji Alfreda Rahlfsa został oznaczony symbolem S. Obecnie ponad ⅔ zachowanego kodeksu, tj. 346,5 jego kart, przechowywanych jest w londyńskim British Library (Additional Manuscripts 43725), 43 karty w Lipsku, 12 kart na Synaju i 3 fragmenty w Sankt Petersburgu.
Tekst kodeksu reprezentuje tradycję aleksandryjską. Bibliści oceniają go jako jeden z dwóch najważniejszych rękopisów Nowego Testamentu (obok Kodeksu Watykańskiego) i jeden z trzech najważniejszych rękopisów Septuaginty.
Opis.
Pierwotnie składał się prawdopodobnie z około 740 pergaminowych kart. Karty mają wymiary 37,8 na 34,3 cm (według Alanda 43 na 38 cm). Oryginalne karty miały rozmiary 40 na 70 cm, zostały zgięte wpół i ułożone w foliały składające się z czterech "folium" (łac.; l.mn. "folia", ozn. 8 kart), format popularny w średniowieczu. Na każdej karcie tekst zapisany jest w 4 kolumnach po 48 wierszy, w każdym wierszu znajduje się od 12 do 14 znaków. Księgi poetyckie Starego Testamentu pisane są stychometrycznie w dwóch kolumnach na stronę. Kodeks ma prawie 4 000 000 liter uncjalnych. Jakość pergaminu jest bardzo wysoka i niewiele rękopisów z IV wieku dorównuje Kodeksowi Synajskiemu pod tym względem. Jedynymi rękopisami z tej epoki o tak dobrym pergaminie są Kodeks Watykański i Kodeks Bezy (ok. 400 roku).
Stary Testament oprócz więcej niż połowy ksiąg protokanonicznych zawiera także księgi wtórokanoniczne oraz apokryfy. W Starym Testamencie zawiera następujące partie tekstu:
Księgi Nowego Testamentu są w następującej kolejności: Ewangelie, Listy Pawła (List do Hebrajczyków umieszczony jest po 2 Ts, a przed 1 Tm), Dzieje Apostolskie, Listy powszechne i Apokalipsa św. Jana. Na końcu Nowego Testamentu zamieszczony został List Barnaby oraz Pasterz Hermasa (niekompletny).
Zapisany był wyłącznie wielkimi literami alfabetu greckiego, tj. uncjałą, na cienkich owczych i kozich skórach, brązowym i czarnym atramentem. Tytuły Psalmów i Pieśni nad Pieśniami wyróżniono czerwoną barwą. Sporządzony został przez trzech skrybów (A, B, D); napisany jest jednym ciągiem, łac. "scriptio continua", bez podziału na słowa i wersety. Nie stosuje przydechów, ani akcentów, czasem litery są łączone w ligatury. Niektóre słowa, należące do tzw. "nomina sacra", zazwyczaj skracane w innych rękopisach (jak gr. πατήρ oraz Δαυίδ), tutaj napisane są zarówno skrótami, jak i w pełnej formie. Następujące "nomina sacra" przedstawione są skrótami (u góry mają nadpisaną linię): (gr.) ΘΣ ΚΣ ΙΣ ΧΣ ΠΝΑ ΠΝΙΚΟΣ ΥΣ ΑΝΟΣ ΟΥΟΣ ΔΑΔ ΙΛΗΜ ΙΣΡΛ ΜΗΡ ΠΗΡ ΣΩΡ.
Częsty jest błąd itacyzmu. Niemal regularnie iota zastępowane jest przez dyftong epsilon-iota.
Tekst czterech Ewangelii został podzielony według Sekcji Ammoniusza, do których dodano system odniesień do Kanonów Euzebiusza. Jest najstarszym rękopisem, posiadającym Kanony Euzebiusza. W wiekach VI-IX pracowało nad nim co najmniej siedmiu korektorów (a, b, c, ca, cb, cc, e).
W czasach kiedy powstawał kodeks nadal jeszcze spisywano teksty na papirusie lub pergaminie zwijanych potem w rulon. Skrybowie spisujący księgę przyzwyczajeni byli do pracy ze zwojami. Świadczy o tym to, iż na każdej stronie są cztery kolumny tekstu. Po otwarciu księgi czytelnik widzi osiem kolumn, zatem tyle samo, co po rozwinięciu zwoju.
Historia kodeksu.
Data i miejsce powstania.
Niewiele wiadomo o wczesnej historii kodeksu. Miejsce jego powstania to przedmiot spekulacji. Hort sądził, że został napisany prawdopodobnie w Rzymie, ponieważ system podziału tekstu na rozdziały w "Dziejach Apostolskich" jest ten sam, co w kilku rękopisach Wulgaty. Argument ten został obalony przez Armitage Robinsona, według którego system podziału wprowadził do Wulgaty sam Hieronim jako rezultat swych studiów w Cezarei. Robinson uważał, że kodeks powstał w Cezarei.
Kenyon opowiadał się za Egiptem ponieważ kształty liter kodeksu są podobne do papirusów znalezionych w Egipcie, z których część jest wcześniejszej daty niż Sinaiticus. Podobnie Gardthausen, Ropes i Sidney Jellicoe byli zdania, że kodeks napisany został w Egipcie. J. Rendel Harris sądził, że rękopis powstał w bibliotece Pamfila w Cezarei. Streeter, Skeat oraz H.J.M. Milne sądzili, że powstał w Cezarei. Skeat znalazł dwa warianty tekstowe kodeksu wspierające hipotezę cezarejską: w Mt 13, 54 kodeks stosuje unikatowy wariant (zamiast ), a w Dz 8, 5 ("do miasta Samarii") zamienia na ("do miasta Cezarei"). Oba te warianty nie występują w żadnym innym znanym dziś rękopisie i pochodzić muszą bezpośrednio od skryby, bądź od rękopisu powstałego w Cezarei.
Studia paleograficzne wskazują, że kodeks został napisany w IV wieku. Pogląd ten jest wspierany przez noty marginalne oraz system podziału tekstu, które pozwalają na dokładniejsze określenie czasu powstania kodeksu. Nie mógł powstać przed 330 rokiem, ponieważ zawiera Kanony Euzebiusza i jest to "terminus post quem". Według ustaleń Milne'a i Skeata nie mógł także powstać po 360 roku, ponieważ zawiera na marginesach odniesienia do Ojców Kościoła żyjących przed tą datą. Oznacza to, że rok 360 stanowi "terminus ante quem". Rękopis powstał więc prawdopodobnie w latach 330–360. Dawniej przypuszczano, że jest jednym z pięćdziesięciu egzemplarzy Biblii, których wykonanie Euzebiuszowi z Cezarei zlecił cesarz Konstantyn I Wielki w 332 roku. Uważał tak Tischendorf, Pierre Batiffol, Gregory i Skeat, jest to jednak mało prawdopodobna hipoteza.
Kirsopp Lake zwrócił uwagę na noty korektora c na końcu 2 Księgi Ezdrasza (=Nehemiasza) i Estery informujące, że tekst został poprawiony w oparciu o rękopis, który wyszedł spod ręki Pamfila i jest kopią Heksapli. To oznacza, że Kodeks Synajski przez pewien czas przechowywany był w Cezarei. Nie wiadomo kiedy kodeks trafił do klasztoru św. Katarzyny na Synaju.
Skrybowie i korektorzy.
Według Tischendorfa tekst Kodeksu Synajskiego spisany został przez czterech kopistów oznaczanych literami A, B, C, D i pięciu korektorów oznaczanych literami a, b, c, d, e. Milne i Skeat wykazali, że tekst spisali trzej skrybowie A, B, D, zaś skryba C nigdy nie istniał. Pomyłka Tischendorfa, który przypisał skrybie C sporządzenie w dwóch kolumnach poetyckich partii ST, wynikła z tego, że poetyckie partie ST ujęte zostały w dwóch kolumnach, a cały kodeks napisany został w czterech kolumnach. Skryba A sporządził większość historycznych i poetyckich ksiąg ST, niemal cały NT i List Barnaby. Czasami czynił całą serię błędów. Skryba B był odpowiedzialny za księgi prorockie Starego Testamentu i Pasterz Hermasa, miał najbardziej nieczytelny charakter pisma. Skryba D napisał Księgi Tobiasza, Judyty, połowę 4 Machabejskiej i ⅔ Psalmów, w Nowym Testamencie sporządził jedynie pięć pierwszych wierszy Apokalipsy. Jego charakter pisma jest uważany za najbardziej czytelny. Wszyscy skrybowie popełniali błędy itacyzmu (gr. ΔΑΥΕΙΔ zamiast ΔΑΥΙΔ, ΠΕΙΛΑΤΟΣ zamiast ΠΙΛΑΤΟΣ, ΦΑΡΕΙΣΑΙΟΙ zamiast ΦΑΡΙΣΑΙΟΙ, ΣΑΔΔΟΥΚΑΙΕΟΙ zamiast ΣΑΔΔΟΥΚΑΙΟΙ etc.). Najczęściej robił to skryba A.
Dzisiaj przyjmuje się, że nad Kodeksem Synajskim pracowało co najmniej siedmiu korektorów oznaczanych kolejno: a, b, c, ca, cb, cc, e. Zaproponowany przez Tischendorfa korektor d nigdy nie istniał, wyróżniono natomiast korektorów ca, cb i cc. Pierwszy z korektorów wykonał swoją pracę zanim kodeks opuścił skryptorium. Większość korekt dokonana została w Cezarei (m.in. korektorzy ca i cb). Najwięcej poprawek naniósł korektor ca, który dokonał ich we wszystkich księgach, z wyjątkiem Listu Barnaby. Poprawki ostatniego korektora pochodzą z IX wieku. Późniejsze, pojedyncze poprawki, są bardzo nieliczne i nie mają charakteru systematycznej pracy, ostatnie pochodzą prawdopodobnie z XII wieku. Liczba wszystkich korekt wynosi około 23 tysiące, a dokonywane były głównie w tekście Starego Testamentu.
Kodeks posiada ponadto nieco arabskich not na marginesie, określane są jako Arabic A i Arabic B. Arabic A dokonał w sumie ośmiu not, z których siedem w Księdze Izajasza, a jedna w Księdze Zachariasza. Arabic B dokonywał not komentujących tylko na marginesie Księgi Apokalipsy. Według jednej z not 7. pieczęć Apokalipsy otwarta zostanie na początku 7 tysiąclecia (bizantyjski kalendarz), tj. w roku 1491. Zdaniem Parkera noty w Apokalipsie dokonane zostały po roku 1453, a przed 1492.
Historia znaleziska.
Kodeks był prawdopodobnie widziany w 1761 roku przez włoskiego podróżnika Vitaliano Donatiego podczas jego wizyty na Synaju. Wynika to z fragmentów pamiętnika Donatiego opublikowanych w 1879 roku:
“Bibbia in membrane bellissime” to prawdopodobnie Kodeks Synajski, a złoty ewangeliarz to lekcjonarz 300 (na liście Gregory-Aland).
Konstantin von Tischendorf, przeświadczony, że analiza starych rękopisów dowiedzie wierności tekstu biblijnego wobec wysuwanej wówczas krytyki, postanowił samodzielnie zbadać wszystkie znane manuskrypty. Po czteroletnich poszukiwaniach w europejskich bibliotekach, przybył w maju 1844 roku do klasztoru św. Katarzyny w południowej części półwyspu Synaj. Do tej ufortyfikowanej siedziby prawosławnych greckich mnichów można było się dostać jedynie w koszu opuszczanym na linie przez niewielki otwór w murze. Pozwolono mu przez kilka dni prowadzić poszukiwania w trzech klasztornych bibliotekach, ale jego wysiłki nie przyniosły żadnego rezultatu. Kiedy miał już opuścić klasztor, zauważył w hallu biblioteki głównej wielki kosz wypełniony pergaminami, które mnisi zamierzali spalić, podobnie jak już postąpiono z dwoma wcześniejszymi. Tischendorf znalazł wśród tych pergaminów 129 kart pochodzących z greckiego przekładu fragmentów tzw. Starego Testamentu. Otrzymał zgodę na zabranie zaledwie 43 arkuszy, pozostałe musiał zostawić w klasztorze. Zawierały one następujące księgi ST: 1 Kronik, Jeremiasz, Nehemiasz i Estery. Pozostawione karty kodeksu należały do ksiąg: Izajasza, 1 i 4 Machabejskich. Tekst owych 43 kart wydał w 1846 roku jako "Codex Friderico-Augustanus".
W 1845 roku archimandryta Porfiriusz (Uspienski), późniejszy metropolita kijowski i halicki, widział kodeks wraz z kartami, których Tischendorfowi nie pokazano. Zanotował:
W 1846 roku kapitan C.K. MacDonald odwiedził górę Synaj, oglądał kodeks i zakupił w klasztorze dwa minuskułowe rękopisy NT 495 i 496.
Trzecia wizyta Tischendorfa na Synaju.
W styczniu 1853 roku Tischendorf ponownie odwiedził synajski klasztor, jednak nie znalazł nawet fragmentu kodeksu. Przywiózł natomiast do Europy szereg innych rękopisów pochodzących ze średniowiecza.
W 1859 roku Tischendorf był w klasztorze po raz trzeci, tym razem uzyskując wsparcie finansowe rządu rosyjskiego. Czwartego lutego, w przeddzień opuszczenia przezeń Synaju, przypadkowo pokazano mu nie tylko te arkusze, które odnalazł 15 lat wcześniej, ale także inne. Zawierały one komplet greckiego Nowego Testamentu, znaczną partię greckiego przekładu Starego Testamentu, ponadto List Barnaby i Pasterz Hermasa. Aż do tego czasu List Barnaby znany był jedynie w łacińskim, bardzo swobodnym przekładzie. W sumie Tischendorf zapoznał się z 346,5 kartami.
Bibliście pozwolono przewozić kodeks partiami do Kairu, gdzie go kopiowano. Początkowo nie było mowy ani o przekazaniu kodeksu, ani o jego sprzedaży. Był to jednak okres, kiedy klasztor pozbawiony był swego arcybiskupa, a wybór nowego przedłużał się. Kandydatem mnichów był Cyryl, jednak patriarcha Jerozolimy miał zastrzeżenia co do jego osoby. Tischendorf zaoferował mu poparcie rosyjskiego cara w zamian za kodeks. Była to nieoficjalna umowa pomiędzy Tischendorfem a Cyrylem, o której mnisi nie musieli wiedzieć. We wrześniu 1859 roku kodeks został podarowany „najbardziej chrześcijańskiemu monarsze świata”, carowi Rosji – Aleksandrowi II. By dopełnić wszelkich formalności, Tischendorf musiał jeszcze udać się do Konstantynopola, ponieważ rząd turecki stwarzał pewne utrudnienia. Dzięki dyplomacji biblisty, owe 346,5 kart na kilka dekad trafiło do Petersburga. Tekst tej partii kodeksu został wydany przez Tischendorfa w 1862 roku, w czterech tomach, tym razem jako "Bibliorum Codex Sinaiticus Petropolitanus".
Arcybiskup Synaju w liście do Tischendorfa z 15 lipca 1869 roku wypomniał, że mnisi są zawiedzeni w swoich oczekiwaniach, ponieważ aż dotąd nie otrzymali żadnego daru za kodeks. Tischendorf natychmiast wystosował list do rosyjskiego ministra i 18 listopada 1869 roku klasztor na Synaju otrzymał 7000 rubli w złocie. Ponadto 2000 rubli otrzymał Monaster Przemienienia Pańskiego na górze Tabor.
Trzynastego września 1862 roku fałszerz rękopisów Constantine Simonides na łamach "Guardiana" (1862, IX, grudzień, – s. 162–166), obwieścił publicznie, że to właśnie on w 1839 roku sporządził kodeks w klasztorze św. Pantelejmona na Athosie i dlatego rękopis nie ma przypisywanej mu tekstualnej wartości. Określił go jako „liche dzieło swojej młodości”. Miał go sporządzić w wieku 15 lat w przeciągu zaledwie 9 miesięcy, a wykorzystał do tego celu moskiewskie wydania tekstu Nowego Testamentu oraz rękopisy przechowywane na Athosie. Tischendorf odpowiedział 22 grudnia 1862 w niemieckiej gazecie "Allgemeine Zeitung", że w samym tylko Nowym Testamencie w wielu miejscach Kodeks Synajski różni się od wszystkich wydań moskiewskich oraz od wszystkich późnych rękopisów.
Henry Bradshaw, na łamach Guardiana (z dnia 26 stycznia 1863 roku), wykazał absurdalność roszczeń Simonidesa. Bradshaw zapytał o to, w jaki sposób kodeks dostał się z Athos do klasztoru na Synaju. Przypomniał też, że kodeks liczy około 4 milionów liter, że zawiera List Barnaby, który aż dotąd nie posiadał rękopisów w języku greckim.
Kontrowersje wokół przekazania kodeksu.
Mnisi, którzy od samego początku nie zostali wprowadzeni w szczegóły przekazania kodeksu, mieli swoją wersję tego wydarzenia. Twierdzili, że cenny manuskrypt został jedynie wypożyczony, a ponieważ nigdy nie został oddany, więc Tischendorf jest złodziejem. Na murze klasztornym widnieje tłumaczenie „rzekomo” pozostawionego przez Tischendorfa listu z obietnicą, iż „na pierwszą prośbę Świętego Bractwa Góry Synaj zwróci manuskrypt, nieuszkodzony i w dobrym stanie”. Wersja ta upowszechniana jest wśród turystów, popierana jest przez media (np. BBC). Stoi to w sprzeczności z listami, które Tischendorf otrzymywał później z klasztoru. Dlatego bibliści, paleografowie i bibliotekarze bronią Tischendorfa (K. Lake, T.C. Skeat, B. Metzger). W 1869 roku arcybiskup Kallistrat III, przełożony klasztoru na Synaju, wysłał list do cara, w którym zrzekł się w imieniu swego klasztoru praw wobec kodeksu. List znaleziony został dopiero 18 lutego 2010 roku w archiwach rosyjskiego Ministerstwa Spraw Zagranicznych.
Dalsze dzieje kodeksu.
Kodeks na ogół był i w dalszym ciągu jest wysoko oceniany, cieszy się dobrą opinią wśród krytyków tekstu, biblistów, jak i przedstawicieli kościoła. Jednak zwolennicy "Textus receptus" nigdy nie byli nim zachwyceni. Do takich należał John William Burgon, którego zdaniem Sinaiticus, oraz Vaticanus i Codex Bezae, są zepsutymi rękopisami. Każdy z tych trzech kodeksów ma sfabrykowany tekst, jako rezultat arbitralnej i lekkomyślnej recenzji”. Najważniejsze z tych trzech kodeksów, א i B, Burgon przyrównał do „dwóch fałszywych świadków” wspomnianych w Mt 26,60.
W końcu XIX wieku anonimowy ofiarodawca podarował fragmenty trzech dalszych kart kodeksu. W.N. Beneszewicz (1874-1938) opublikował te fragmenty w 1911 roku. Owe trzy fragmenty zostały przekazane do Rosyjskiej Biblioteki Narodowej, gdzie są przechowywane do dziś.
British Library rozpoczęło negocjacje o zakup kodeksu w roku 1931. Brytyjczycy oferowali 40 000 funtów, strona radziecka żądała 200 000 funtów. W 1933 roku Józef Stalin sprzedał 346,5 kart kodeksu za sumę 100 000 funtów British Museum w Londynie. Przez długi czas była to najwyższa cena, jaką kiedykolwiek zapłacono za pojedynczą książkę, w dodatku niekompletną. W British Library, przy użyciu lampy ultrafioletowej, badał go Teodor Cressy Skeat.
Obecnie zdecydowana większość stron znajduje się w londyńskim British Library (od 1973 roku), wystawione obok Kodeksu Aleksandryjskiego. Poprzednio wywiezione 43 karty przechowywane są w bibliotece Uniwersytetu Lipskiego w Niemczech, trzy fragmenty w Rosyjskiej Bibliotece Narodowej w Petersburgu oraz 12 stron i kilkanaście fragmentów w Klasztorze św. Katarzyny w Egipcie.
W 1975 roku pod północnym murem klasztoru znaleziono 47 skrzyń z ikonami i pergaminami. Odkryto też dwanaście brakujących kart i kilkanaście fragmentów z Kodeksu Synajskiego. Jedenaście kart zawiera teksty Pentateuchu, jedna zaś karta Pasterz Hermasa. Do tej pory zostały one udostępnione tylko wąskiemu gronu uczonych. Pierwszego września 2009 roku brytyjski uczony Nikolas Sarris odkrył w bibliotece klasztoru kolejny, dotychczas nieznany fragment kodeksu zawierający tekst Jz 1,10.
W 2007 roku tekst kodeksu został zdigitalizowany przez Centrum Badań Manuskryptów Nowego Testamentu w oparciu o wydanie faksymile Lake’a z 1911 roku. W marcu 2005 roku British Library, we współpracy z innymi bibliotekami przechowującymi kodeks, podjęło decyzję o cyfrowej prezentacji kodeksu. Wstępnie oszacowano, że zebranie całości na CD-ROM-ie kosztowało około milion amerykańskich dolarów. Stan techniczny stron kodeksu nie pozwalał na ich transport, dlatego uczeni postanowili dokonać jego rekonstrukcji wirtualnej. Udostępniony miał być też w Internecie przez zespół specjalistów europejskich, amerykańskich oraz egipskich. Mnisi synajscy zgodzili się wziąć udział w projekcie digitalizacji kodeksu, pomimo ich żądań zwrotu wszystkich kart rękopisu. Szóstego lipca 2009 roku, po czterech latach pracy, opublikowano w Internecie cyfrową wersję kodeksu. Dzięki wysiłkowi wielu uczonych każdy chętny może obejrzeć Kodeks Synajski. Przewiduje się też, że do oryginalnego tekstu greckiego zostaną dołączone przekłady: angielski, niemiecki, hiszpański i nowogrecki. Przygotowuje się również wydanie facsimile kodeksu w wersji papierowej.
Tekst kodeksu.
Tekst kodeksu zawiera pewne braki i opuszczenia, są to całe zdania, frazy lub słowa. W stosunku do "Textus receptus" liczba tych opuszczeń wynosi ok. 400. Część z nich może być rezultatem niedbalstwa i pomyłek kopistów, jednak zdecydowana większość pochodzi z rękopisów, z których korzystali kopiści, ponieważ są one poświadczone przez inne starożytne rękopisy. Dean Burgon zarzucał kodeksowi, że w samych tylko Ewangeliach opuszcza 3 455 słów.
Luki i opuszczenia.
W Nowym Testamencie nie zawiera wierszy:
Opuszczenia te są charakterystyczne dla tekstu aleksandryjskiego.
Interpolacje.
Mimo iż rękopis ma więcej opuszczeń niż interpolacji, zawiera jednak kilka interpolacji w Ewangelii Mateusza.
Interpolacje z Mt 8,13 i 27,49 występują w Kodeksie Efrema.
Warianty tekstowe.
W Mt 5,22 nie ma słowa (gr.) εικη ("bez powodu"), podobnie jak Kodeks Watykański, formula_2, 2174, część rękopisów Wulgaty oraz przekład etiopski; słowo to zostało dodane przez drugiego korektora kodeksu.
W Mt 16,12 przekazuje wariant tekstualny (gr.) της ζυμης των αρτων των Φαρισαιων και Σαδδουκαιων ("kwasu chleba faryzeuszy i saduceuszy"). Wariant ten wspierany jest tylko przez staro-łaciński Codex Corbeiensis I i starosyryjski Syriac Curetonian.
W Łk 1,26 „Nazaret” nazwany został „miastem Judei”. Prorokini Anna miała (gr.) εβδομηκοντα τεσσαρων ("siedemdziesiąt cztery") lata, a nie osiemdziesiąt cztery (Łk 2,37). W J 2,3 w miejsce „a kiedy chcieli wina”, albo „a kiedy zabrakło wina” "Codex Sinaiticus" podaje taki wariant: „A kiedy nie było wina, ponieważ wino weselne zostało wyczerpane” (wspierany przez a oraz j); w Dz 11,20 (gr.) εὐαγγελιστάς ("ewangeliści") są zamiast (gr.) ἑλληνιστάς ("hellenistów"); w Dz 14,9 „nie” zostało wpisane przed słowem „słuchał”; w Hbr 2,4 „żniwa” zamiast „rozdawanie”; w 1 P 5,13 słowo „Babilon” zamienione zostało na „kościół”.
Do J 1,28 drugi korektor wprowadził wariant tekstualny (gr.) Βηθαραβα ("Betaraba"). Podobny zapis pojawia się poza Kodeksem Synajskim w kodeksie 892, syrh oraz kilku innych rękopisach.
W J 1,34 podane jest (gr.) ὁ ἐκλεκτός ("wybrany"), tak jak rękopisy formula_3, formula_4, b, e, ff² i syrc, s w miejsce zazwyczaj stosowanego słowa (gr.) υἱός ("syn").
W J 6,10 znajduje się (gr.) τρισχιλιοι (trzy tysiące) zamiast (gr.) πεντακισχιλιοι (pięć tysięcy); drugi korektor zmienia na (gr.) πεντακισχιλιοι.
Tekst J 1,1-8,38 przekazuje wedle tradycji zachodniej i nosi wyjątkowo dużo not korektorskich.
Podobieństwo do Kodeksu Watykańskiego.
Od początku zauważono znaczne podobieństwa pomiędzy Kodeksem Synajskim a Watykańskim: czas powstania, podobny tekst. Są to jedyne zachowane wielkie kodeksy z IV wieku. W większości przypadków przekazują bardzo dobry tekst, zazwyczaj lepszy niż starsze od nich papirusy. Niemniej zachodzą pomiędzy nimi rozbieżności. Hoskier wyliczył 3036 różnic w tekście czterech Ewangelii:
Różnice mają głównie charakter gramatyczny, jak inne podejście do itacyzmu, odmienna transkrypcja hebrajskich imion, niemniej wykluczają możliwość, by mogły pochodzić z tego samego rękopisu. Nie mogły wyjść z tego samego scryptorium. Hoskier ocenił, że wspólne źródło obu kodeksów musiało pochodzić z około 200 roku.
Streeter zauważył, że zachodzą znaczne podobieństwa pomiędzy Kodeksem Synajskim a cytatami Pisma Świętego u Orygenesa oraz Wulgatą Hieronima. Doszedł do wniosku, że tekst kodeksu został przywieziony z Aleksandrii do Cezarei przez Orygenesa, a potem został wykorzystany przez Hieronima.
Wartość tekstualna kodeksu.
Kodeks Synajski jest bardzo ważnym świadkiem tekstu Nowego Testamentu i przekazuje go według aleksandryjskiej tradycji, która oceniana jest dziś jako najbardziej wierna. Rangę kodeksu podkreśla już sam fakt, że na liście majuskułowych rękopisów Nowego Testamentu umieszczany jest na pierwszej pozycji. W sekcji Ewangelie ustępuje tylko Kodeksowi Watykańskiemu, zwłaszcza w Ewangelii Jana (J 1,1 – 8,38 przekazuje według tradycji zachodniej). W Dziejach Apostolskich dorównuje Kodeksowi Watykańskiemu. W Listach powszechnych wraz z Watykańskim ustępuje miejsca Kodeksowi Aleksandryjskiemu. Natomiast w Listach Pawła jest najważniejszym świadkiem tekstu, ponieważ tekst Listów Pawła w Kodeksie Watykańskim zawiera wiele naleciałości tekstu zachodniego. Ponadto jest najstarszym rękopisem z pełnym tekstem Listów Pawła. Tekst Apokalipsy zawiera wiele braków oraz przeinaczeń i tym samym przedstawia w tym wypadku niewielką wartości ustępując nie tylko Kodeksowi Aleksandryjskiemu, Kodeksowi Efrema oraz Chester Beatty III formula_5 ale nawet niektórym minuskułom (np. minuskuły 2053, 2062).
Tischendorf uważał go za najważniejszy rękopis Nowego Testamentu, także w tekście czterech Ewangelii i na nim oparł swoje "Editio octava critica maior". Westcott i Hort w przypadku Ewangelii wyżej oceniali Kodeks Watykański i w ich wydaniu "The New Testament in the Original Greek" (1881) jest drugim ze względu na istotność rękopisem dla Ewangelii. Wszyscy kolejni wydawcy, z wyjątkiem von Sodena, przyznawali pierwszeństwo Kodeksowi Watykańskiemu (w Ewangeliach). W XX wieku jedynie tekst von Sodena jest bliższy Kodeksowi Synajskiemu niż Watykańskiemu, jakkolwiek nie w takim stopniu jak miało to miejsce u Tischendorfa. Wszystkie wydania Nestle-Alanda za punkt wyjścia przyjmowały tekst Westcott-Horta, co oznacza że Kodeks Synajski traktowany jest jako drugi rękopis. Zdaniem Alanda ustępuje tylko Kodeksowi Watykańskiemu. W przypadku Listów Pawła wszyscy pierwszeństwo przyznają Kodeksowi Synajskiemu.
Jest również trzecim ważnym świadkiem tekstu Septuaginty (obok kodeksów Watykańskiego i Aleksandryjskiego).
Zwolennicy "Textus receptus" uważają go za jeden z najgorszych rękopisów Nowego Testamentu (np. D.A. Waite, jeden z głównych działaczy tego ruchu). W mediach traktowany jest jako najważniejszy rękopis Biblii i bywa przez nie określany jako „najstarsza pełna Biblia świata” albo nawet „konkurent Biblii”.

</doc>
<doc id="290294" url="https://pl.wikipedia.org/wiki?curid=290294" title="Power-up">
Power-up

Power-upy – obiekty w grach komputerowych, których zebranie powoduje uzyskanie przez postać gracza różnych specyficznych umiejętności lub wpływa na otoczenie. Od przedmiotów ("itemów") różnią się tym, że ich działanie jest zwykle natychmiastowe, a ich graficzna reprezentacja wyróżnia się wśród innych obiektów (na przykład ma formę kolorowych symboli, liter).
Działanie power-upów.
Mają one za zadanie ułatwić graczowi osiągnięcie danego celu w grze. Power-upy zwykle mają ograniczony czas działania; najczęściej dają bohaterowi niewidzialność, nieśmiertelność, niszczą wszelkich przeciwników na danym terenie, spowalniają czas itp. W niektórych grach istnieją też power-upy, które szkodzą przeciwnikowi, np. spowalniając go.
Często równolegle z otrzymaniem danego atrybutu gracz również zyskuje dodatkowe punkty lub, w przypadku gier z ograniczeniem czasowym, zwiększa czas trwania rozgrywki.
Power-upy w grach.
Power-upy głównie występują w grach zręcznościowych jako małe, często świecące obiekty wiszące w powietrzu lub ukryte w innych obiektach czy elementach otoczenia. Czasem znajdują się na nich symbole powiadamiające gracza o tym co dany power-up umożliwia.
Power-upy w grach typu FPP i TPP to najczęściej apteczki, pancerze, amunicja i różne zdolności specjalne (widzenie w ciemności, przyspieszenie itp.). Często utożsamiane są ze zwykłymi przedmiotami.
W grach wyścigowych power-upy mogą przyjmować formę np. dodatkowego paliwa, czy tymczasowego zwiększenia wydajności pojazdu. Mogą również zmniejszać czas potrzebny na dane okrążenie, lub zaopatrywać w broń, jak np. w grze "Mario Kart".
Słynne power-upy to na przykład czerwony grzyb oraz „gwiazdki” dające nieśmiertelność z "Super Mario Bros." czy "quad" z gry "Quake" (nazwa pochodzi od angielskiego "quad damage", czyli "poczwórne obrażenia"), który w grach z serii "Quake" jest zawsze reprezentowany logiem gry.
W języku polskim na "power-up" mówi się potocznie "dopalacz" tudzież "dopałka"; nie ma polskiego odpowiednika znajdującego się w słowniku czy encyklopedii.

</doc>
<doc id="290295" url="https://pl.wikipedia.org/wiki?curid=290295" title="Zatonie (Zielona Góra)">
Zatonie (Zielona Góra)

Zatonie () – od 1 stycznia 2015 roku część miasta i osiedle administracyjne Zielonej Góry. Do 31 grudnia 2014 roku samodzielna wieś w gminie Zielona Góra.
W latach 1975–1998 należące do województwa zielonogórskiego.
Historia.
Wieś o metryce średniowiecznej, założona prawdopodobnie w XIII w., po raz pierwszy odnotowana została w 1305 roku jako "Martinivilla". Do 1646 roku znajdowała się w posiadaniu rodu von Kietlitz (vel Kittlitz), właścicieli pobliskiego Drzonkowa do 1611 roku. Około połowy XVI wieku wieś była podzielona między rodzinę von Kittlitz i Sigismunda von Knobelsdorfa. Barbara, bezdzietna wdowa po baronie von Kittllitz w 1646 roku sprzedała część Zatonia Joachimowi von Lestwitzowi. Później dobra zatońskie zostały scalone przez Balthasara von Unruha, który wybudował tu swoją rezydencję. Majątek zatoński nabył po śmierci potomka Balthasara Hansa Friedricha von Unruha Ferdinand Gottlob von Scopp z Przecławia. W roku 1771 kupiła go hrabina von Cosel, a po jej śmierci w 1784 roku dobra odziedziczył jej syn Gustaw Ernest. W 1789 roku majątek kupił von Johnston und Krögeborn, ponieważ syn hrabiny nie był w stanie nim zarządzać. W następnych 20 latach odnotowano trzech właścicieli dóbr: von Ramina, rotmistrza Prittwitza i hrabiego Hansa Melchiora von Schweinitza. Dobra te stanowiły uposażenie posagowe córki Piotra Birona, zmarłego w 1800 roku księcia kurlandzkiego i żagańskiego. W 1809 roku dobra zatońskie nabył kurator księżniczki Doroty Biron, Leopold Friedrich von Goeckingk. Dopiero w 1810 roku księżna Dorota osiadła w Zatoniu, ale na krótko, bo na cztery lata. Wówczas, to pałac i ogród zostały przebudowane w stylu klasycystycznym, a przebudowa została zakończona w 1843 roku według zamysłu księcia Hermanna von Pücklera z Mużakowa, jednego z najwybitniejszych architektów ogrodowych XIX w. W 1844 roku księżna Dorota de Talleyrand-Périgord przeniosła się do Żagania, gdzie objęła w posiadanie dobra księstwa żagańskiego. Pałac w Zatoniu był świadkiem wizyt znaczących postaci dziewiętnastowiecznej Europy: przyrodnika i podróżnika, twórcy geografii fizycznej Alexandra von Humboldta, kompozytorów Franciszka Liszta i Richarda Wagnera, pisarza Viktora Hugo, cara Rosji Mikołaja I, króla pruskiego Fryderyka Wilhelma IV, czy angielskiego generała Artura Wellingtona. Majątek wraz z Zatoniem po śmierci księżnej w 1862 roku odziedziczył jej syn, książę Aleksander von Dino, a w 1879 roku majątek nabył minister Rudolf von Friedenthal, po którym drogą dziedziczenia przejęła Zatonie jego córka, baronowa von Lancken-Wakenitz.
Zabytki.
Do rejestru zabytków wpisane są:
Przed kościołem rośnie dąb Jana Pawła II, wyhodowany z żołędzi dębu Chrobry, Znajduje się tutaj również granitowy głaz upamiętniający wycięty dąb Wilhelma, który posadzono na pamiątkę zjednoczenia Niemiec w 1871 roku.

</doc>
<doc id="290297" url="https://pl.wikipedia.org/wiki?curid=290297" title="Keokuk">
Keokuk

Keokuk (Kiy`kag czyli "Ten Który Jest Zawsze Czujny"), (ur. ok. 1780 - zm. 1848) – wódz Indian z plemion Sauków i Lisów.
Urodził się nad rzeką Rock River w dzisiejszym północno-zachodnim stanie Illinois, w plemieniu Sauków. Jego matka była pół-Francuzką. Nie wywodził się z klanu wodzów, lecz został wodzem dzięki sile charakteru i zręcznie prowadzonym intrygom. Gdy grupa Sauków zawarła porozumienie z rządem Stanów Zjednoczonych, w wyniku którego Saukowie zrzekli się kraju nad Rock River, Keokuk zachował bierną postawę, co zapoczątkowało jego otwarty konflikt z wodzem Czarnym Jastrzębiem, nie uznającym porozumienia. Gdy Czarny Jastrząb poparł Brytyjczyków w wojnie brytyjsko-amerykańskiej w 1812, Keokuk został uznany za naczelnego wodza Sauków i Lisów przez władze USA. Rozłam ten uniemożliwił Czarnemu Jastrzębiowi zmobilizowanie całego plemienia do walki podczas prowadzonej przez siebie wojny w roku 1832. Keokuk częściowo odzyskał uznanie Sauków i Lisów, zgłaszając pretensje tych plemion do terenów obecnego stanu Iowa podczas narady w Waszyngtonie. Zmarł w Kansas w 1848 roku.
W roku 1883 jego szczątki zostały ekshumowane i przeniesione do miejscowości Keokuk w stanie Iowa, gdzie wzniesiono pomnik na jego cześć. W okresie późniejszym w Sali Marmurowej Senatu wystawiono jego brązowe popiersie.

</doc>
<doc id="290300" url="https://pl.wikipedia.org/wiki?curid=290300" title="Kopiący Niedźwiedź">
Kopiący Niedźwiedź

Kopiący Niedźwiedź (lak. Matȟó Wanáȟtaka, ang. "Kicking Bear", ur. ok. 1846, zm. 28 maja 1904) – wojownik, mistyk i szaman plemienia Dakotów Oglala, zaufany Szalonego Konia (ang. "Crazy Horse").
Uczestnik bitew Indian Wielkich Równin z białymi w 1876 roku, w tym słynnego pogromu 7 Pułku Kawalerii gen. Custera nad Little Big Horn. Na przełomie lat 1889-1890 jeden z dakockich wysłanników do Nevady, mających spotkać się z twórcą nowej religii Wovoką. Choć formalnie nigdy nie był wodzem plemienia, to stał się znany jako krzewiciel Tańca Duchów i jeden z liderów – obok Niskiego Byka (ang. "Low Bull") – tego kultu wśród Dakotów, a przez białych był postrzegany jako jeden przywódców indiańskiego buntu w dakockich rezerwatach na Wielkich Równinach jesienią 1890. 
Zorganizował i prowadził pierwszy obrzęd Tańca Ducha w obozie Siedzącego Byka (ang. "Sitting Bull") nad rzeką Grand w agencji Standing Rock. Do jego obozu w rezerwacie Pine Ridge przybywali zwolennicy Tańca z całej Dakoty. Zaniepokojony masakrą nad Wounded Knee 29 grudnia 1890 ukrywał się ze swymi zwolennikami w Badlands i jako jeden z ostatnich powrócił do agencji Pine Ridge 15 stycznia 1891. Aresztowany jako jeden z 25 przywódców buntu przez gen. Milesa został osadzony na pewien czas w więzieniu w Fort Sheridan w Illinois. Wraz z pięcioma innymi Dakotami wyjechał następnie do Europy wraz z rewią z Dzikiego Zachodu Buffalo Billa. Po występach we Francji, Belgii i Niemczech w 1893 roku wrócił do rezerwatu.

</doc>
<doc id="290306" url="https://pl.wikipedia.org/wiki?curid=290306" title="Młody, Którego Koni Boją Się Wrogowie">
Młody, Którego Koni Boją Się Wrogowie

Młody, Którego Koni Boją Się Wrogowie (lak. "Tȟašúŋke Kȟokípȟapi", ur. 1830, zm. 1900) – był dziedzicznym wodzem plemienia Oglala Teton Dakotów. Żył współcześnie z Czerwoną Chmurą, którego był głównym wodzem w wojnie o Szlak Bozemana w 1866 r. Po zawarciu pokoju w 1868 r. zamieszkał w rezerwacie Pine Ridge i mieszkał tam aż do śmierci.

</doc>
<doc id="290308" url="https://pl.wikipedia.org/wiki?curid=290308" title="Akademia Muzyczna im. Krzysztofa Pendereckiego w Krakowie">
Akademia Muzyczna im. Krzysztofa Pendereckiego w Krakowie

Akademia Muzyczna im. Krzysztofa Pendereckiego w Krakowie – polska państwowa uczelnia muzyczna z siedzibą w Krakowie, kształcąca artystów muzyków na studiach pierwszego (dyplom licencjata), drugiego (tytuł magistra sztuki) oraz trzeciego (doktor sztuki) stopnia. Wywodzi swoją historię od założonego w 1888 roku krakowskiego Konserwatorium Towarzystwa Muzycznego.
Historia.
Konserwatorium.
W XIX wieku krakowskie środowisko inteligenckie starało się, by – na wzór sztuk plastycznych, które wykładano w Szkole rysunku i malarstwa od 1818 roku – powstała w Krakowie wyższa uczelnia muzyczna. Od 1810 podobna szkoła działała w Warszawie, a od 1838 we Lwowie; w Krakowie problemem utrudniającym otworzenie konserwatorium były jednak wysokie wymagania władz centralnych w Wiedniu dla instytucji tej rangi, które miałyby się znajdować na terenie zaboru austriackiego.
Nowy impuls dał środowisku muzycznemu Władysław Żeleński, absolwent konserwatoriów w Pradze i Paryżu. Dzięki jego staraniom, ale także dzięki koneksjom arystokratycznym i naciskowi na centralne władze austriackie, jaki wywierała księżna Marcelina Czartoryska, uczennica Fryderyka Chopina, 1 lutego 1888 roku z krakowskiej Szkoły Muzycznej Towarzystwa Muzycznego powstało Konserwatorium Towarzystwa Muzycznego. Minister Wyznań i Oświecenia Publicznego poddał je inspekcji profesora wiedeńskiego – Josepha Dachsa, który stwierdził, że „tak pomyślnego stanu nie oczekiwał”. Kolejna pomyślna wizytacja odbyła się w 1893 roku pod kierunkiem delegata Ministerstwa Wyznań i Oświaty, Johanna Fuchsa, dyrektora Konserwatorium Wiedeńskiego.
Początkowo szkolnictwo muzyczne oparte było na modelu austriackim. W 1889 roku Konserwatorium liczyło 146 uczniów, w 1917 – prawie 500. Choć wielu rozpoczynało naukę, niewielu uczelnię kończyło. W latach 1925–1928 dyplom ukończenia Konserwatorium otrzymało 42 studentów, wśród nich m.in. Jan Hoffman, Adam Rieger, Artur Malawski. Wszyscy trzej zostali później profesorami Konserwatorium i powojennej Państwowej Wyższej Szkoły Muzycznej. W kolejnych latach absolwentami zostali także dyrygent Witold Rowicki, krytyk Felicjan Szopski i teoretyk Mieczysław Drobner.
Najpopularniejszym kierunkiem kształcenia była gra na fortepianie. Wśród profesorów prowadzących swoje klasy fortepianu znaleźli się m.in. założyciel Władysław Żeleński (od 1887), Jan Drozdowski (1857–1918), absolwent Konserwatorium Wiedeńskiego, Seweryn Eisenberger (1879–1945, uczeń Teodora Leszetyckiego) oraz trzej absolwenci Konserwatorium Petersburskiego: Bolesław Domaniewski (1857–1925), Jerzy Lalewicz (1876–1951) i Wiktor Łabuński (1895–1974). 1 września 1928 roku kurs mistrzowski gry na fortepianie objął światowej sławy pianista Egon Petri. Z Warszawy dojeżdżał także Zbigniew Drzewiecki, po wojnie rektor nowo powstałej uczelni. Wykłady z muzykologii prowadził Zdzisław Jachimecki.
Rozkwit szkoły, zahamowany później przez coraz bardziej odczuwalny światowy kryzys ekonomiczny, datuje się na lata 1924–1930. W okresie międzywojennym liczba specjalności wzrosła z sześciu podstawowych (fortepian, skrzypce, organy, wiolonczela, śpiew solowy i śpiew chóralny) do trzydziestu siedmiu w 1931. W roku akademickim 1929/30 otwarto takie kierunki jak flet, obój, rożek angielski, klarnet, basklarnet, fagot, kontrafagot, waltornia, trąbka, puzon, tenor, baryton, tuba, helikon i perkusja. Uczelnia kształciła wówczas prawie ośmiuset studentów.
Prowadzenie zajęć było kontynuowane podczas okupacji wbrew zakazowi władz niemieckich. 5 lutego 1940, w cztery miesiące po Sonderaktion Krakau, Gestapo zamknęło siłą wszystkie szkoły w Krakowie, a wstęp do nich został zakazany. Z Konserwatorium wywieziono wtedy cały jego ruchomy dobytek. Utraconych instrumentów nie odzyskano.
Państwowa Wyższa Szkoła Muzyczna.
Po kilku latach przerwy w kształceniu proces formowania szkół trzeba było zacząć od zera. 1 kwietnia 1945 roku została otwarta szkoła muzyczna o nieokreślonym statusie formalnym. Wkrótce potem odbyły się egzaminy wstępne do Państwowego Konserwatorium Krakowskiego, które swoją działalność rozpoczęło oficjalnie 31 sierpnia 1945. Szkolnictwo muzyczne zostało zreformowane, do czego przyczynił się ówczesny naczelnik Wydziału Szkolnictwa Muzycznego w Departamencie Muzyki Ministerstwa Kultury i Sztuki, późniejszy profesor krakowskiej uczelni – Janusz Miketta. Wprowadzony został trójstopniowy model kształcenia muzycznego – niższego, średniego i wyższego. Nowy model kształcenia na poziomie uczelni wyższej różnił się od przedwojennego; wśród współzałożycieli nowo powstałej uczelni pojawiły się także trwające do dziś spory, na ile powojenna Wyższa Szkoła Muzyczna jest więc kontynuatorką przedwojennego Konserwatorium.
Z dniem 1 kwietnia 1946 roku przemianowano Konserwatorium na Państwową Wyższą Szkołę Muzyczną. W czerwcu 1946 odbyły się wybory rektorów, prorektorów i dziekanów. Pierwszym rektorem został Zbigniew Drzewiecki, prorektorem Roman Palester, dziekanami: Stefania Łobaczewska, Jan Hoffman, Bronisław Romaniszyn i Stanisław Wiechowicz. Pozyskana została aula „Florianka”. Wśród profesorów znaleźli się m.in. Józef Chwedczuk, Maria Dziewulska, Aleksander Frączkiewicz, Stefan Kisielewski, Artur Malawski, Helena Ottawowa, Roman Palester, Adam Rieger, Bronisław Rutkowski, Ada Sari, Ludwik Stefański, Henryk Sztompka, Eugenia Umińska, Helena Zboińska. Wśród pierwszych absolwentów znaleźli się Stanisław Skrowaczewski, Waldemar Maciszewski oraz Regina Smendzianka. W 1957 roku powołano do życia siedem katedr.
Uczelnie artystyczne były jednak także obarczone presją ideologiczną. Podczas poznańskiego Zjazdu Uczelni Artystycznych w 1949 roku ówczesny minister kultury Włodzimierz Sokorski w auli Uniwersytetu im. A. Mickiewicza przedstawił założenia realizmu socjalistycznego. Przeciwko niemu wystąpił wówczas kompozytor i profesor krakowskiej uczelni Stefan Kisielewski (1911–1991), wskutek czego został zwolniony z pracy w trybie nagłym. Nigdy potem już do szkolnictwa nie wrócił.
Akademia Muzyczna.
W 1972 roku rektorem został światowej sławy kompozytor Krzysztof Penderecki. Wybór ten postrzegany jest jako „pokoleniowa wymiana warty”. Utworzono wówczas nowoczesne Studio Muzyki Elektroakustycznej pod kierunkiem Józefa Patkowskiego. W 1979 uczelnia została przemianowana na Akademię Muzyczną. Od 1 stycznia 2021 roku na mocy ustawy z dnia 27 listopada 2020 r. (Dz.U.2020.2266) jej patronem został Krzysztof Penderecki. 
Kampusy i budynki uczelniane.
Dawne.
W okresie 1906–1914 Konserwatorium miało swoją siedzibę w secesyjnym gmachu Teatru Starego, w okresie I wojny światowej zmieniło siedzibę na kamienicę przy al. Krasińskiego. Dopiero w 1921 powróciło do swojej siedziby przy Placu Szczepańskim. Rok akademicki 1946/1947 inaugurowano na ulicy Basztowej 8 i 9. Siedzibę w 1948 przeniesiono na ul. Warszawską pod nr 24, a w 1951 roku do gmachu przy Bohaterów Stalingradu 3 (obecnie ulica Starowiślna), będącego własnością Sióstr Urszulanek.
Obecna.
Dopiero w 1993 uzyskano nowy gmach przy ulicy św. Tomasza 43 – dawną siedzibę KW PZPR. Najważniejsze wydarzenia w życiu uczelni odbywają się w gmachu dawnego Towarzystwa Wzajemnych Ubezpieczeń „Florianka”, którego reprezentacyjna część pozyskana została w 1956 roku. Znajdują się tam m.in. arkadowe krużganki, podłużny westybul, dawna sala obrad (obecnie Sala Koncertowa im. Bronisława Rutkowskiego) i tzw. Sala Senacka. W 2020 Akademia wzbogaciła się o dodatkowy budynek przy ul. Potebni 7, zakupiony od Gminy Kraków. Dom Studencki uczelni znajduje się przy ul. Przemyskiej 3.
Widok z tarasu szóstego piętra budynku Akademii, gdzie znajduje się restauracja z panoramą na centrum Krakowa, został wykorzystany w filmie Juliusza Machulskiego "Vinci".
Ludzie związani z Akademią.
Poczet rektorów.
Konserwatorium Muzyczne (od 1888 do 1946)
Państwowa Wyższa Szkoła Muzyczna (od 1946 do 1987)
Akademia Muzyczna (od 1979)
Znani absolwenci.
Znani absolwenci, którzy nie podjęli następnie pracy dydaktycznej w macierzystej uczelni:
Jako jedyna uczelnia w Polsce, krakowska Akademia posiada w gronie swoich absolwentów dwoje zwycięzców Międzynarodowego Konkursu Pianistycznego im. Fryderyka Chopina – Halinę Czerny-Stefańską i Adama Harasiewicza. Także dwoje absolwentów zostało później Ministrami Kultury: Joanna Wnuk-Nazarowa (1997–1999) i Andrzej Zieliński (2001).
Pracownicy uczelni.
Na liście nie są ujęci rektorzy.
Działalność naukowa i kulturalna.
Kompozytorzy skupieni wokół Akademii, na czele z Krzysztofem Pendereckim, nazywani są "krakowską szkołą kompozytorską"; podobnie działalność naukową teoretyków skupionych wokół Mieczysława Tomaszewskiego określa się mianem "krakowskiej szkoły teoretycznej".
Wydarzenia.
Istotne w panoramie miasta, doroczne wydarzenia związane z Akademią to przede wszystkim Dni Muzyki Organowej (od 1965), Międzynarodowy Festiwal Perkusyjny (od 2003), Letnia Akademia Muzyczna (od 1999) oraz Międzynarodowy Konkurs Fletowy (od 1999). Organizowane są liczne międzynarodowe sympozja i seminaria teoretyczne oraz wykonawcze, jak np. "XI International Congress on Musical Signification" (2010).
Od 1995 rokrocznie przyznawana jest nagroda "Excellence in teaching" ufundowana przez małżeństwo prof. Ray i Ruth Robinsonów z USA.
Współpraca międzynarodowa.
W 1986 roku Akademia nawiązała współpracę z Międzynarodową Akademią Bachowską ze Stuttgartu, kierowaną przez prof. Helmutha Rillinga, późniejszego doktora honoris causa krakowskiej uczelni.
W ramach programu Socrates-Erasmus podpisanych zostało ok. 60 umów bilateralnych z innymi uczelniami muzycznymi na całym świecie. Ponadto Akademia należy do międzynarodowych stowarzyszeń:

</doc>
<doc id="290312" url="https://pl.wikipedia.org/wiki?curid=290312" title="Pałac w Zatoniu">
Pałac w Zatoniu

Pałac w Zatoniu – pałac w dawnej wsi Zatonie, od 1 stycznia 2015 dzielnicy Zielonej Góry.
Historia.
Pałac został wybudowany w 1689 r. przez ówczesnego właściciela dóbr zatońskich Balthazara von Unruh w formie barokowego dworu. W latach 1842-1843 pałac został przebudowany w formie klasycystycznej. Podwyższono wtedy pałac o jedno piętro i dobudowano nową część. Według najnowszych ustaleń autorem projektu przebudowy dworu był W. Gurlt, książęcy urzędnik ds. budowlanych z Otynia.
W tym samym czasie zaczęto także przekształcać park wokół pałacu, prawdopodobnie według projektu Piotra Lenné. Prace te zleciła księżna żagańska Dorota de Talleyrand-Périgord, która przeprowadziła się tu w latach czterdziestych XIX w. To na czas pobytu księżnej przypada najlepszy okres w historii pałacu. 
W 1841 r. Zatonie odwiedził król Prus Fryderyk Wilhelm IV wraz z małżonką.
Po śmierci księżnej Doroty w 1862 roku właścicielem pałacu został jej młodszy syn, Aleksander Edmund markiz de Talleyrand-Périgord. Z jego inicjatywy na początku lat siedemdziesiątych XIX w. pałac wraz z przyległą oranżerią zostały przebudowane według projektu A. Jaekela.
W 1879 r. pałac zakupił Rudolf Friedenthal, po którego śmierci obiekt przejęła jego córka Renata von Lancken-Wakenitz.
Spalony przez wojska radzieckie w roku 1945 nie został odbudowany.
W 2018 roku zabezpieczono ruiny pałacu oraz udostępniono je zwiedzającym. Rewitalizacja parku odbyła się w ramach projektu „Zachowanie i wykorzystanie historycznych krajobrazów parkowych w Branitz i Zatoniu" i kosztowała blisko 17 milionów złotych.
Architektura.
Dwupiętrowy pałac wybudowany na planie prostokąta, kryty płaskim dachem z attyką z centralnie umieszczonym kartuszem z inicjałami RF (Rudolf Friedenthal) i prawdopodobnie jego herbem przedstawiającym róże i czterema wazonami, które ozdabiają naroża.

</doc>
<doc id="290313" url="https://pl.wikipedia.org/wiki?curid=290313" title="Theotokos">
Theotokos



</doc>
<doc id="290319" url="https://pl.wikipedia.org/wiki?curid=290319" title="Dorota de Talleyrand-Périgord">
Dorota de Talleyrand-Périgord

Dorota de Talleyrand-Périgord (ur. 21 sierpnia 1793 w Berlinie, zm. 19 września 1862 w Żaganiu) – księżniczka kurlandzka, hrabina de Périgord (1809), księżna Dino (1817), księżna de Talleyrand (1838), księżna żagańska (1845), polityk, filantropka i mecenaska kultury.
Życiorys.
Urodziła się w pałacu Friedrichsfelde w Berlinie, jako czwarta córka Piotra Birona i Doroty von Medem, choć powszechnie uznaje się, że jej ojcem był Aleksander Batowski, polski dyplomata, z którym Dorota Biron miała wieloletni romans. Starszymi siostrami Doroty były Wilhelmina Żagańska, Paulina Hohenzollern-Hechingen oraz Joanna Acarenza.
Po rozbiorach Polski jej ojciec został zmuszony do odsprzedania Rosji księstwa Kurlandii za milion guldenów w złocie i kupił za to w Prusach księstwo żagańskie oraz inne dobra. Dorota otrzymała wtedy nieduży majątek Günthersdorf (obecnie Zatonie, dzielnica Zielonej Góry). Dorota wychowała się bez rodziców. Uczyła się pod okiem matki chrzestnej – księżnej Luizy Radziwiłł oraz nauczyciela Scypiona Piattoli, który wcześniej był królewskim sekretarzem Stanisława Augusta Poniatowskiego. To pod jego wpływem planowała wyjść za księcia Adama Czartoryskiego, jednak małżeństwo nie doszło do skutku. Poślubienie swojego bratanka zaproponował jej matce Charles Maurice de Talleyrand-Périgord, książę Benewentu, minister spraw zagranicznych Francji pod rządami Napoleona Bonapartego. Pomysł poparł car Rosji Aleksander i 22 kwietnia 1809 roku we Frankfurcie nad Menem Dorota została żoną Edmunda de Talleyrand. Jawnie zdradzana przez męża utracjusza po kilku latach doprowadziła do sądownej separacji. Szybko została współpracownicą, prawą ręką i towarzyszką stryja jej męża, czyli Karola de Talleyrand-Périgord. W jego towarzystwie wkroczyła na najwyższe salony Europy. Odegrała dużą rolę prowadząc sprawy Talleyranda podczas Kongresu Wiedeńskiego 1815, podczas gdy jej siostra Wilhelmina działała na rzecz dyplomaty austriackiego Klemensa Metternicha. W 1817 król Obojga Sycylii w Neapolu nadał Talleyrandowi tytuł księcia Dino, który ten przekazał swojemu bratankowi i jego małżonce. Posiadając wielki zmysł dyplomatyczny, doskonałe wykształcenie, inteligencję i – podkreślany przez wielu – nieodparty urok osobisty, miała swój wkład w wiele negocjacji prowadzonych przez tego francuskiego polityka, z którym związana była aż do jego śmierci w 1838 r. Odziedziczyła cały jego majątek wraz z tytułem książęcym Talleyrand de Peigord.
W 1811 r. porzuciła wiarę protestancką i przeszła na katolicyzm.
Potomstwo i koniec małżeństwa.
Dorota urodziła czworo dzieci:
córkę, której ojcem był prawdopodobnie jej kochanek, stryjeczny teść:
W 1818 r. sąd ogłosił rozdział majątkowy pomiędzy Dorotą, a jej mężem Edmundem (zm. 1872), w 1824 separację, a w 1830 rozwód.
Księżna Żagania.
Po rozstaniu z mężem Dorota stała się "lwicą salonów paryskich", ciągle była kobietą piękną i kokieteryjną. Po śmierci Karola Talleyranda (1838) przeniosła się do swojej posiadłości w Zatoniu. Stamtąd odbywała liczne podróże, odwiedzając Moskwę, Berlin, Wiedeń i regularnie Paryż. W 1844 r. po długich sądowych sporach z synem starszej siostry Pauliny, uzyskała tytuł własności do księstwa, ale musiała mu przekazać odstępne, księstwo żagańskie. Wraz z tytułem własności otrzymała też od króla pruskiego Fryderyka Wilhelma IV tytuł książęcy z prawem dziedziczenia przez jej zstępnych. Tu prowadziła ożywioną działalność kulturalną i charytatywną, a jej pałace w Żaganiu i Zatoniu stały się istotnymi ośrodkami życia politycznego i kulturalnego w okolicy.
Szczególne znaczenie miała ona dla Żagania, który za czasów jej władania przeżywał okres swojego rozkwitu. Odnowiła pałac, którego nowo urządzone wnętrza gromadziły zainicjowaną przez jej ojca pokaźną kolekcję manuskryptów, rzeźb, obrazów i mebli. Stworzyła park krajobrazowy z kwiatami i drzewami różnych stref klimatycznych, który był chlubą regionu. Zbudowała szpital, utworzyła kilka szkół, odbudowała kościół i wieżę ratuszową. Sfinansowała budowę mostu kolejowego w mieście. Działała charytatywnie, nakazując np. rozdanie darmowej żywności w chudszych latach, tworzyła nowe miejsca pracy. Dzięki swojej działalności cieszyła się dużym poparciem wśród mieszkańców miasta.
Gościła wybitnych polityków i ludzi kultury. Bywali u niej m.in. król Fryderyk Wilhelm IV czy Franciszek Liszt, korespondowała m.in. z Chopinem i Aleksandrem Fredrą.
Dorota zmarła w 1862 roku po długiej i ciężkiej chorobie, w wyniku powikłań po wypadku jej powozu w drodze z Zatonia do Żagania. Na jej pogrzeb z terenu księstwa przybyło 10 tysięcy ludzi. Pochowana została w kościele św. Krzyża w Żaganiu, którego przebudowę na rodzinną nekropolię ufundowała w 1849.

</doc>
<doc id="290323" url="https://pl.wikipedia.org/wiki?curid=290323" title="Narzędzie tortur">
Narzędzie tortur

Narzędzia tortur – różnego rodzaju urządzenia, które służyły do zadawania bólu podczas tortur. Najczęściej stosowane były przez katów, którzy byli specjalnie przeszkoleni w kierunku efektywnego ich wykorzystania.

</doc>
<doc id="290324" url="https://pl.wikipedia.org/wiki?curid=290324" title="Babai Wielki">
Babai Wielki



</doc>
<doc id="290325" url="https://pl.wikipedia.org/wiki?curid=290325" title="Chełm Śląski">
Chełm Śląski

Chełm Śląski (niem. "Groß Chelm") – wieś w Polsce, w województwie śląskim, w powiecie bieruńsko-lędzińskim, w gminie Chełm Śląski, położona na Pagórach Jaworznickich przy drodze wojewódzkiej nr 934.
W latach 1973–1975 w gminie Imielin (obejmującej 3 sołectwa: Chełm Śląski, Kopciowice i Dziećkowice). W latach 1975–1977 dzielnica Tychów. W 1977 r. Chełm Śląski został włączony w granice administracyjne Mysłowic. W latach 1977–1994 dzielnica Mysłowic. Od 30 grudnia 1994 r. w reaktywowanej gminie Chełm Śląski (obejmującej Chełm Śląski i Kopciowice) (gmina Chełm istniała wcześniej w latach 1945–1954).
Miejscowość jest siedzibą gminy Chełm Śląski. W latach 1975–1998 miejscowość administracyjnie należała do województwa katowickiego. 30 grudnia 1994 r. Chełm Śląski oraz Imielin wyłączono z Mysłowic.
Integralnymi częściami wsi są: Błędów, Chełm Mały i Gamrot.
Nazwa.
Miejscowość nosiła wcześniej historyczną polską nazwę "Chełm". Nazwę w zlatynizowanej staropolskiej formie "Chelm" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
Obecna nazwa Chełm Śląski została wprowadzona Zarządzeniem nr 74 Prezesa Rady Ministrów z dnia 10 grudnia 1966 r. w sprawie zmiany i ustalenia nazw niektórych miejscowości i zastąpiła poprzednią nazwę wsi Chełm, w powiecie tyskim, w której mieściła się siedziba gromadzkiej rady narodowej.
Geografia.
Na północnych krańcach Chełmu Śląskiego usytuowany jest zbiornik wody pitnej, oficjalnie nazwany zbiornikiem Dziećkowice – teren po byłej kopalni piasku w Imielinie. Największym wzniesieniem jest Chełmska Góra zwana również Smutną Górą (284,6 m n.p.m.), z przeszłości zachowały się liczne stawy pohodowlane w tym tzw. Pacwowe Stawy i osadnik w rejonie ul. Błękitnej.
Na ochronę z punktu widzenia kulturalnego i przyrodniczego zasługują: Dolina Przemszy, tzw. Smutna Góra, górny odcinek potoku Mąkołowiec z zespołem Pacwowych Stawów. Wartość kulturową posiadają kościół parafialny pw. Świętej Trójcy, krzyże przydrożne: obok drogi do osady Gamrot, na dawnym cmentarzu cholerycznym na Smutnej Górze i przy ul. Chełmskiej.
Gospodarka.
W 1843 roku w rozpoczyna eksploatację węgla kamiennego kopalnia "Simonsseegen" [Simons Seegen] ("Błogosławieństwo Szymona") nad. 22V/5 VI 1843 r., eksploatowała w latach 1843–1845. Należała do kupców Moryca Tichauera, Loebela Perlsa i innych przedsiębiorców. W początkach XX w. Franciszek Hubert von Tiele -Wincker nabył większość kuksów, które w 1923 roku przejęło Górnośląskie Towarzystwo Akcyjne dla Gruntów Kopalń. Produkcja w 1843 roku wynosiła około 2 tys. ton.
W 1843 roku w rozpoczyna eksploatację węgla kamiennego kopalnia "Agnessegen" [Agnes Segen] ("Błogosławieństwo Agnieszki") nad. 10/26 VII 1843 r. W roku 1845 produkcja wynosiła około 600 ton. Kopalnia należała w połowie do skarbu państwa, w drugiej połowie do kilku przedsiębiorców (porucznik Fryderyk Muller, szychtmistrz Emanuel Holleck, szynkarz Moryc Freund i innych. W latach 1901–1906 wykupił 100,4 kuksów Franciszek Hubert von Tiele -Wincker. W 1928 roku udział ten przejęło Górnośląskie Towarzystwo Akcyjne dla Gruntów Kopalń w Mysłowicach, które jednak nie podjęło eksploatacji.
W roku 1846 rozpoczyna działalność kopalnia "Chełm" nad. 4/16 III 1846 r. eksploatowała w latach 1853–1873. Należała po połowie do Ignacego Eiseneckera z Mikołowa i do księcia Maksymiliana Jana Ludwika Sułkowskiego. W 1851 r. Eiseneckler przejął całą kopalnię, a w roku 1870 kupił ją Fryderyk Wolff z Mysłowic. W tym samym czasie utworzono Gwarectwo Chełm, które w 1884 r. przejęło również kopalnię Renard i zmieniło nazwę na Gwarectwo Hrabiego Renard. W związku z tym, większość udziałów przejęli dotychczasowi właściciele kopalni Renard. Produkcja kopalni Chełm w 1873 roku wynosiła 5,4 tys. ton.
W roku 1846 rozpoczyna działalność kopalnia "Emanuelstrost" [Emanuels Trost] ("Pociecha Emanuela") nad. 7IV/ 23 V 1846 r., powiększona 4 I 1867 roku, eksploatowała w latach 1847–1873. Należała do kupca Loebela Perlsa, Loebela Danzigera i innych udziałowców. W latach 1871–1890 nabył kopalnię Gustaw Henryk Ruffer i od tego czasu należała do rodziny Rufferów. W 1922 roku przejęło ją Górnośląskie Towarzystwo Akcyjne dla Gruntów Kopalń w Mysłowicach, które jednak nie podjęło eksploatacji. Produkcja w 1873 roku wynosiła około 2 tys. ton.
W roku 1846 rozpoczyna działalność następna kopalnia "Hermannsgluck" [Herrmanns Glück] ("Szczęście Hermana") nad. 22X/ 5 XI 1846 r. , eksploatowana w latach 1847–1848. Należała do kupca Hermana Mullera, kupca Zygfryda Guradze, kasjera Jana Schwerdtfegera i innych przedsiębiorców. W latach 1899–1901 większość udziałów nabył Franciszek Hubert von Tiele -Wincker. W 1923 roku udział ten przejęło Górnośląskie Towarzystwo Akcyjne dla Gruntów Kopalń w Mysłowicach, które jednak nie podjęło eksploatacji. Produkcja w 1848 roku wynosiła około 640 t.
Na terenie Kopciowic w roku 1858 zaczęła funkcjonować kopalnia "Saxonia" (nad.17. 11. 1858r.) Właścicielem kopalni był Franciszek Hubert von Tiele -Wincker .
W roku 1916 na terenie Chełma Wielkiego, Imielina oraz Nowego Bierunia funkcjonuje kopalnia "Clemenze". 14.10.1916 r. - data nadania, 27.10.1916 r. data zatwierdzenia funkcjonowania kopalni. 
W 1924 roku na terenie Chełmu Wielkiego działały Nasycalnie Drzewa - które zostały wykupione przez Zakłady Impregnacyjne z Katowic od firmy „Riitgerswerke A. G.“ wzgl. od firmy „Danziger Parkettfabrik und Impragnierwerke G. m. b. H. u. Com. Ges. Danzig-Schellmuhl“. Przeciętne zatrudnienie w Zakładzie Impregnacyjnym Wielki Chełm w 1925 roku wynosiło 30-40 robotników. Zakłady te impregnowały materiał drzewny, głównie podkłady kolejowe dla Dyrekcji Kolei w Katowicach, Poznania i Gdańska oraz innych przedsiębiorstw państwowych lub prywatnych. Nasycanie odbywało się olejami, dostarczanymi przez Związek Koksowni. Zakład w Wielkim Chełmie nasycał również materiały kopalniane (kopalniaki) roztworami specjalnych soli impregnacyjnych. Produkcja w 1925 r. - Zakład w W. Chełmie 12.073 cbm. - z adnotacją, iż zakład był częściowo unieruchomiony.
W 1947 roku na mocy Zarządzenia Ministra Przemysłu z dnia 26 listopada 1946 roku o ogłoszeniu pierwszego wykazu nadań górniczych, przechodzących na własność Państwa pola górnicze leżące w Chełmie Wielkim i Kopciowicach zostały upaństwowione. (Tutaj Mały Chełmek to jest Chełm Mały).
Na mocy Orzeczenia nr 15 Ministra Górnictwa z dnia 29 grudnia 1950r. o przejściu pól górniczych na węgiel kamienny na własność Państwa - dwa pola węglowe leżące w Kopciowicach przechodzą na własność państwową.
W roku 1951 w Dzienniku Urzędowym Wojewódzkiej Rady Narodowej w Katowicach z dnia 1 grudnia 1951 roku nr 19 widnieje ogłoszenie o sporządzeniu protokołów zdawczo-odbiorczych przejętych przedsiębiorstw na własność Państwa. Pola górnicze na węgiel kamienny Heinrich Anton które już nie należy do Gwarectwa Heinrich Anton oraz pole Porąbek z dniem 17 grudnia 1951 w Dyrekcji KWK Piast-Ziemowit w Lędzinach zostały spisane w spisach zdawczo-odbiorczych. 
W latach 1957–1963 działała na terenie Chełmu Wielkiego (obecnie Śląskiego) płytka kopalnia przy kopalni „Piast” w Lędzinach. Uruchomiona została w 1957 roku a zlikwidowana 15 grudnia 1963 roku. Maksymalna produkcja kopalni w Chełmie Wielkim w 1963 roku wynosiła 53 628 t.
W Chełmie Śląskim znajduje się Fabryka Wentylatorów „FAWENT” S.A. Zakład rozpoczął swoją działalność w kwietniu 1951 r. jako Przedsiębiorstwo „Urządzenia Klimatyzacyjne” Śląski Zakład Produkcji Pomocniczej w Chełmie Wielkim, a pierwszy wentylator wyprodukowano już 22 listopada tego roku. Od 1956 roku zakład posiadał status przedsiębiorstwa państwowego o nazwie Wytwórnia Urządzeń Wentylacyjnych, a od 1961 roku występuje już pod nazwą Fabryka Wentylatorów „FAWENT”. Fabryka w roku 1995 przekształciła się z przedsiębiorstwa państwowego w Spółkę Akcyjną o nazwie Fabryka Wentylatorów „FAWENT” S.A.

</doc>
<doc id="290329" url="https://pl.wikipedia.org/wiki?curid=290329" title="Xsd">
Xsd



</doc>
<doc id="290348" url="https://pl.wikipedia.org/wiki?curid=290348" title="Nudności">
Nudności

Nudności (, łac. "nausea", "vomitus", ang. "nausea") – nieprzyjemne, niebolesne, subiektywne odczucie silnej potrzeby zwymiotowania. Mogą mu towarzyszyć: ślinotok, tachykardia, zblednięcie skóry i potliwość. Nudności zazwyczaj poprzedzają wymioty i odruchy wymiotne, chociaż mogą występować niezależnie.
Przyczyny.
Nudności mogą być fizjologiczne, pełniąc rolę ochronną w przypadku np. zatruć; mogą również towarzyszyć wczesnej fazie ciąży. Najczęściej jednak są wynikiem stanów patologicznych. Mogą występować m.in. w następujących schorzeniach: choroba lokomocyjna, infekcja wirusowa, działanie uboczne wielu leków, w tym stosowanych w chemioterapii nowotworowej, ekspozycji na promieniowanie jonizujące, przedawkowania używek.

</doc>
<doc id="290349" url="https://pl.wikipedia.org/wiki?curid=290349" title="Brąchnowo">
Brąchnowo

Brąchnowo – wieś w Polsce położona w województwie kujawsko-pomorskim, w powiecie toruńskim, w gminie Łubianka.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 551 mieszkańców. Jest czwartą co do wielkości miejscowością gminy Łubianka.

</doc>
<doc id="290351" url="https://pl.wikipedia.org/wiki?curid=290351" title="Biskupice (powiat toruński)">
Biskupice (powiat toruński)

Biskupice (niem. "Biskupitz", w latach 1939–1945: "Bischfeld") – wieś w Polsce położona w województwie kujawsko-pomorskim, w powiecie toruńskim, w gminie Łubianka.
W latach 1975–1998 miejscowość należała administracyjnie do województwa toruńskiego. Według Narodowego Spisu Powszechnego (III 2011 r.) liczyła 484 mieszkańców. Jest piątą co do wielkości miejscowością gminy Łubianka.
Historia.
Wieś wzmiankowana już w 1251 r. Występuje pod nazwami: "Arnoldisdorp, Arnoldsdorf, Arnoldivilla" oraz "Arnsdorff" i stanowi terytorium biskupstwa chełmińskiego. W 1440 r. Hans Jungehorn z Arnsdorf z okręgu bierzgłowskiego wymieniony jest wśród rycerstwa ziemi chełmińskiej. W 1553 r. kapituła chełmińska nadaje 3 łany sołtysowi Jakubowi płockiemu w opustoszałej wsi Biskupice. W 1570 r. wieś stanowi własność kapituły chełmińskiej i składa się z 23 łanów, 10 chłopów, 1 zagrodnika, 3 komorników i karczmy. Do 1772 r. folwark pozostaje własnością kapituły w Chełmży. Przez ponad 500 lat wieś pozostawała pod zarządem osób duchownych. W 1880 r. wieś i folwark Biskupice, (niem. "Biskupitz") należą do powiatu toruńskiego ze stolicą w Chełmży. W 1903 r. właścicielami majątku zostali pochodzący ze Szczecina - Hilmar von Wuthenau oraz prezydent policji w Szczecinie – Goerlitz, a w 1913 r. Prusko-Królewska Komisja Osiedleńcza dla Prus Zachodnich i Poznańskiego z Poznania. Komisja zajmowała się osadnictwem niemieckim na przejętym przez siebie obszarze. W latach 1913–1919 majątek Biskupice ("Biskupitz Gut") w imieniu Komisji Osiedleńczej administrował państwowy zarządca majątku, Fritz Weise. Po zakończeniu I wojny światowej i podpisaniu traktatu wersalskiego majątek przeszedł w 1921 r. na rzecz Skarbu Państwa Polskiego, które było prawnym spadkobiercą państwa pruskiego. Majątek podczas przejęcia miał 609,9 ha powierzchni i dawał czysty dochód z gruntu 2851 talarów. Skarb Państwa przekazał swe prawa na rzecz Okręgowego Urzędu Ziemskiego. Dzierżawcą w jego imieniu był administrator – rządca Maciejewski, następnie włodarz Franciszek Łubecki i kapitan Franciszek Socha Paprocki pochodzący z Racławic. W 1922 r. nastąpiła pierwsza parcelacja majątku, a w 1924 r. kolejna. W okresie międzywojennym w majątku w Biskupicach bywało wiele znamienitych osobistości: generał Józef Haller, płk Norwid Neugenbauer – Inspektor Armii na Okręg Pomorski, a także ojciec Mikołaja Reya, niedawnego ambasadora USA w Polsce. W czasie II wojny światowej (1939-1945), wieś nosiła nazwę "Bischfeld", a zarządcą resztówki majątku był Niemiec polskiego pochodzenia o nazwisku Born (zmienionym z nazwiska Borkowski). W tym czasie hitlerowcy skonfiskowali 68 polskim gospodarzom ich własne gospodarstwa. Według spisu z 1943 r. powierzchnia gminy wiejskiej wynosiła 926,55 ha; było 114 gospodarstw, w których mieszkało 585 mieszkańców. Wieś należała do obwodu urzędowego ("Amtsbezirke") i pocztowego – Łubianka ("Luben"). Po wojnie majątek stał się ponownie własnością Skarbu Państwa Polskiego.

</doc>
<doc id="290352" url="https://pl.wikipedia.org/wiki?curid=290352" title="Dębiny (powiat toruński)">
Dębiny (powiat toruński)

Dębiny – wieś w Polsce położona w województwie kujawsko-pomorskim, w powiecie toruńskim, w gminie Łubianka.
W latach 1975–1998 miejscowość należała administracyjnie do województwa toruńskiego. Według Narodowego Spisu Powszechnego (III 2011 r.) liczyła 255 mieszkańców. Jest dziesiątą co do wielkości miejscowością gminy Łubianka. We wsi znajduje się, zniekształcony późniejszymi przebudowami, dwór z połowy XIX wieku.

</doc>
<doc id="290353" url="https://pl.wikipedia.org/wiki?curid=290353" title="Pula (Chorwacja)">
Pula (Chorwacja)



</doc>
<doc id="290356" url="https://pl.wikipedia.org/wiki?curid=290356" title="Leszcz (województwo kujawsko-pomorskie)">
Leszcz (województwo kujawsko-pomorskie)

Leszcz – wieś w województwie kujawsko-pomorskim, w powiecie toruńskim, w gminie Łubianka. 
W latach 1975–1998 miejscowość administracyjnie należała do województwa toruńskiego. W roku 2019 stała się odrębnym sołectwem.

</doc>
<doc id="290358" url="https://pl.wikipedia.org/wiki?curid=290358" title="Pigża (powiat toruński)">
Pigża (powiat toruński)

Pigża (niem. "Ernstrode") – wieś w Polsce położona w województwie kujawsko-pomorskim, w powiecie toruńskim, w gminie Łubianka.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 1227 mieszkańców. Jest drugą co do wielkości miejscowością gminy Łubianka.

</doc>
<doc id="290360" url="https://pl.wikipedia.org/wiki?curid=290360" title="Przeczno (województwo kujawsko-pomorskie)">
Przeczno (województwo kujawsko-pomorskie)

Przeczno – wieś w Polsce położona w województwie kujawsko-pomorskim, w powiecie toruńskim, w gminie Łubianka.
W latach 1975–1998 miejscowość położona była w województwie toruńskim. Według Narodowego Spisu Powszechnego (III 2011 r.) liczyła 276 mieszkańców. Jest ósmą co do wielkości miejscowością gminy Łubianka.
Historia.
Badania archeologiczne potwierdzają zamieszkanie terenów wokół Przeczna już 2-3 tys. lat p.n.e. Najstarszy zachowany dokument, w którym pojawia się nazwa wioski, pochodzi z roku 1251; użyto w nim nazwy "Hiesmoot". W roku 1570 używano nazwy "Przesmno". Zachowały się ślady zniszczenia przez Prusów gródka w Przecznie, podobnie jak i zamku bierzgłowskiego w roku 1266. Obwarowania wzmocniono i już w oblężeniu w roku 1277 Przeczno nie zostało zdobyte.
W tym okresie rozpoczęto budowę kamiennego kościoła w Przecznie. Brak prac archeologicznych w samym kościele uniemożliwia określenie dokładniejszych dat związanych z budową. Podczas ostatnich prac okazało się, że większość zachowanej więźby dachowej pochodzi z drzew ściętych w roku 1280.

</doc>
<doc id="290361" url="https://pl.wikipedia.org/wiki?curid=290361" title="Słomowo (województwo kujawsko-pomorskie)">
Słomowo (województwo kujawsko-pomorskie)

Słomowo – wieś w województwie kujawsko-pomorskim, w powiecie toruńskim, w gminie Łubianka. Miejscowość wchodzi w skład sołectwa Bierzgłowo.
Przez wieś prowadzi turystyczny szlak niebieski (20 km) Zamek Bierzgłowski – Bierzgłowo – Słomowo – Siemoń – Raciniewo – Unisław.
W latach 1975–1998 miejscowość administracyjnie należała do województwa toruńskiego.

</doc>
<doc id="290362" url="https://pl.wikipedia.org/wiki?curid=290362" title="Jaroslav Sakala">
Jaroslav Sakala

Jaroslav Sakala (ur. 14 lipca 1969 w Karniowie) – reprezentant Czechosłowacji i Czech w skokach narciarskich, brązowy medalista olimpijski, trzykrotny medalista mistrzostw świata, mistrz świata w lotach oraz dwukrotny zdobywca Pucharu Świata w lotach i Pucharu KOP.
Kariera.
Pierwszy skok oddał w wieku 10 lat. Pierwsze pucharowe punkty zdobył w swoim debiucie w Pucharze Świata, 15 stycznia 1989 w Harrachovie, gdzie zajął 15. miejsce. Sakala wystartował w jeszcze jednym konkursie tego sezonu, także w Harrachovie, tym razem zajmując 10. miejsce. Dało mu to 52. miejsce w klasyfikacji generalnej PŚ.
W sezonie 1991/1992 sześciokrotnie plasował się w czołowej dziesiątce zawodów, ale na podium nie stanął. Wystarczyło to jednak do zajęcia 14. miejsca w klasyfikacji generalnej. W lutym 1992 wystartował na igrzyskach olimpijskich w Albertville, gdzie wspólnie z Tomášem Goderem, Františkiem Ježem i Jiřím Parmą wywalczył brązowy medal w konkursie drużynowym. Indywidualnie zajął 41. miejsce na dużej skoczni, a na normalnej był piętnasty. W tym samym roku odbyły się także mistrzostwa świata w lotach w Harrachovie, gdzie Sakala był dziesiąty.
Najlepsze wyniki osiągnął w sezonie 1992/1993. W trzecim konkursie 41. edycji Turnieju Czterech Skoczni 3 stycznia 1993 w Innsbrucku po raz pierwszy stanął na podium zawodów Pucharu Świata. W pozostałych konkursach był szósty w Oberstdorfie, trzynasty w Garmisch-Partenkirchen oraz piąty w Bischofshofen, co pozwoliło mu zająć trzecie miejsce w klasyfikacji końcowej. 30 stycznia 1993 podczas konkursu na skoczni Kulm w Tauplitz odniósł swoje pierwsze zwycięstwo. Łącznie w tym sezonie pięciokrotnie stawał na podium, w tym dwa razy zwyciężył, dwa razy był drugi i raz trzeci, co dało mu drugie miejsce w klasyfikacji generalnej PŚ. Ponadto zwyciężył w sezonie 1992/1993 Pucharze Świata w lotach oraz zdobył Puchar KOP. W 1993 na mistrzostwach świata w Falun zdobył trzy medale. W konkursach indywidualnych zdobył srebrny medal na skoczni dużej (przegrał z Espenem Bredesenem) oraz brązowy medal na normalnym obiekcie (wyprzedzili go Masahiko Harada oraz Andreas Goldberger). W konkursie drużynowym wywalczył wicemistrzostwo świata (skakał wraz z Martinem Švagerko, Františkiem Ježem i Jiřím Parmą). 
W sezonie 1993/1994 zajął czwarte miejsce w klasyfikacji generalnej PŚ w skokach, wygrał klasyfikację PŚ w lotach oraz ponownie Puchar KOP. Był ponadto piąty w 42. Turnieju Czterech Skoczni. Na igrzyskach olimpijskich w Lillehammer w 1994 był trzynasty w konkursie indywidualnym na normalnej skoczni, a na dużym obiekcie był siódmy zarówno indywidualnie, jak i drużynowo. W tym samym roku odbyły się także mistrzostwa świata w lotach w Planicy, gdzie Sakala zdobył złoty medal, wyprzedzając Bredesena oraz Roberto Cecona. Zwycięstwo na tych mistrzostwach było jego ostatnim triumfem w karierze. W tym sezonie czterokrotnie stawał na podium: dwa razy zwyciężył, raz był drugi i raz trzeci.
W sezonie 1994/1995 tylko raz znalazł się w pierwszej dziesiątce zawodów i ani razu nie stanął na podium. Na mistrzostwach świata w Thunder Bay w 1995 był czternasty na dużej skoczni, a na normalnej zajął 49. miejsce. W konkursie drużynowym reprezentanci Czech z Sakalą w składzie zajęli ósme miejsce. Ostatni raz na podium stanął w końcówce sezonu 1995/1996, 9 marca 1996, zajmując trzecie miejsce w Harrachovie. Miesiąc wcześniej był dziewiętnasty podczas mistrzostw świata w lotach w Tauplitz. Startował później na igrzyskach w Nagano i mistrzostwach świata w lotach w Oberstdorfie w 1998, ale bez sukcesów. Jego najlepszym wynikiem podczas mistrzostw świata w Lahti w 2001 było szóste miejsce w konkursie drużynowym na dużej skoczni. Ostatnią dużą imprezą w jego karierze były mistrzostwa świata w lotach w Harrachovie w 2002, gdzie zajął 22. miejsce. Był to także ostatni indywidualny występ Sakali na międzynarodowej arenie.
W 2002 zakończył karierę.
Jest ojcem skoczka Filipa Sakali.
Osiągnięcia.
Puchar Świata w skokach narciarskich.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="290363" url="https://pl.wikipedia.org/wiki?curid=290363" title="Warszewice (województwo kujawsko-pomorskie)">
Warszewice (województwo kujawsko-pomorskie)

Warszewice – wieś w Polsce położona w województwie kujawsko-pomorskim, w powiecie toruńskim, w gminie Łubianka.
W latach 1975–1998 miejscowość należała administracyjnie do województwa toruńskiego. Według Narodowego Spisu Powszechnego (III 2011 r.) liczyła 616 mieszkańców. Jest trzecią co do wielkości miejscowością gminy Łubianka.
Historia.
Pierwsza wzmianka o wsi pochodzi z 1222 roku. W 1842 roku we wsi osiedlił się Alfred Zawisza herbu Przerowa (brat Artura Zawiszy), za jego czasów powstał dwór, w którym obecnie mieści się szkoła podstawowa. We wsi znajduje się kościół pod wezwaniem Najświętszego Serca Pana Jezusa, konsekrowany w czerwcu 2011 r., należący do parafii pod wezwaniem św. Marii Magdaleny w pobliskich Biskupicach.

</doc>
<doc id="290365" url="https://pl.wikipedia.org/wiki?curid=290365" title="Wybcz">
Wybcz

Wybcz – wieś w Polsce położona w województwie kujawsko-pomorskim, w powiecie toruńskim, w gminie Łubianka. Według Narodowego Spisu Powszechnego (III 2011 r.) liczyła 455 mieszkańców. Jest siódmą co do wielkości miejscowością gminy Łubianka.
Historia.
We wsi znajduje się zabytkowy pałac zbudowany w latach 1858–1861 i park z 2. połowy XIX wieku. Po wojnie opuszczony pałac zaadaptowano na Szkołę Podstawową. W latach 1975–1998 miejscowość administracyjnie należała do województwa toruńskiego. 

</doc>
<doc id="290366" url="https://pl.wikipedia.org/wiki?curid=290366" title="Wybczyk">
Wybczyk

Wybczyk – wieś w Polsce położona w województwie kujawsko-pomorskim, w powiecie toruńskim, w gminie Łubianka.
We wsi znajduje się dwór z 1898 r. wraz z parkiem oraz stary dworzec kolejowy nieistniejącej, od roku 1992, linii kolejowej nr 246 Toruń Wschodni–Chełmno. W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 172 mieszkańców. Jest najmniejszą miejscowością gminy Łubianka.

</doc>
<doc id="290367" url="https://pl.wikipedia.org/wiki?curid=290367" title="Wymysłowo (powiat toruński)">
Wymysłowo (powiat toruński)

Wymysłowo – wieś w Polsce położona w województwie kujawsko-pomorskim, w powiecie toruńskim, w gminie Łubianka.
W latach 1975–1998 miejscowość należała administracyjnie do województwa toruńskiego. Według Narodowego Spisu Powszechnego (III 2011 r.) liczyła 174 mieszkańców. Jest jedenastą co do wielkości miejscowością gminy Łubianka.

</doc>
<doc id="290368" url="https://pl.wikipedia.org/wiki?curid=290368" title="Łubianka (województwo kujawsko-pomorskie)">
Łubianka (województwo kujawsko-pomorskie)

Łubianka – wieś w Polsce położona w województwie kujawsko-pomorskim, w powiecie toruńskim, siedziba gminy Łubianka. 
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 1361 mieszkańców. Jest największą miejscowością gminy Łubianka.
Urodził się tutaj Krzysztof Kwiatkowski (ur. 1957) – żużlowiec, wychowanek i były zawodnik Apatora Toruń (w latach: 1976–1981, 1983–1984).

</doc>
<doc id="290370" url="https://pl.wikipedia.org/wiki?curid=290370" title="Reprezentacja Timoru Wschodniego w piłce nożnej mężczyzn">
Reprezentacja Timoru Wschodniego w piłce nożnej mężczyzn

Związek piłkarski Timoru Wschodniego (FFTL) został założony w 2002, a 12 września 2005 stał się 207. członkiem Międzynarodowej Federacji Piłkarskiej (FIFA).
Jest jedną z najsłabszych reprezentacji narodowych na świecie.
Piłkarze Reprezentacji Timoru Wschodniego nigdy nie zakwalifikowali się do Mistrzostw Świata.
Swój międzynarodowy debiut Timor Wschodni zaliczył w marcu 2003 w rundzie wstępnej Mistrzostw Azji, kiedy to uległ 2-3 Sri Lance oraz 0-3 Tajwanowi. Timor Wschodni uczestniczył też w 2004 w Pucharze Tygrysa (Tiger Cup, turniej państw południowo-wschodniej Azji), zajmując ostatnie miejsce w grupie z najgorszym bilansem w całym turnieju. W 2004 po raz pierwszy uczestniczył w międzynarodowej sesji piłkarskiej w Petaling Jaya, stając się pełnoprawnym członkiem Azjatyckiej Federacji Piłkarskiej.
Obecnie reprezentację Timoru Wschodniego prowadzi Chilijczyk Simón Elissetche.

</doc>
<doc id="290372" url="https://pl.wikipedia.org/wiki?curid=290372" title="Guus Hiddink">
Guus Hiddink

Guus Hiddink (ur. 8 listopada 1946 w Varsseveld) – holenderski trener piłkarski i piłkarz.
Kariera.
W latach 1995–1998 był selekcjonerem reprezentacji Holandii, a w latach 2001–2002 – Korei Południowej. Każdy z tych zespołów doprowadził do czwartego miejsca w finałach mistrzostw świata. Od 2002 roku po raz drugi był szkoleniowcem PSV Eindhoven, z którym łącznie zdobył osiem tytułów mistrza Holandii, a od 2005 – selekcjonerem reprezentacji Australii, którą wprowadził do Mundialu 2006, gdzie doszedł z zespołem do 1/8 finału przegrywając z ówczesnymi zdobywcami trofeum, reprezentacją Włoch, 1:0. Pracę z obydwoma zespołami zakończył latem 2006 roku. Po mistrzostwach został trenerem drużyny narodowej Rosji, z którą awansował do półfinału Mistrzostw Europy w Piłce Nożnej 2008 Rosja zmierzyła się z Hiszpanią przegrywając po raz drugi (Rosjanie przegrali również z Hiszpanią w grupie).
W lutym 2009 roku został tymczasowym trenerem Chelsea F.C., zastępując zwolnionego dwa dni wcześniej Luiza Felipe Scolariego, będąc nadal szkoleniowcem reprezentacji Rosji. Na koniec sezonu 2008/2009 Guus Hiddink zdobył z drużyną The Blues Puchar Anglii. Wracając na posadę trenera reprezentacji Rosji nie rozstał się z drużyną Chelsea F.C. przyjmując funkcję dyrektora technicznego. Po wygaśnięciu kontraktu w 2010 odszedł z posady szkoleniowca reprezentacji Rosji. W latach 2010–2011 prowadził drużynę reprezentacji Turcji, ale został zwolniony po przegranych barażach do Euro 2012.
W lutym 2012 został trenerem rosyjskiego Anży Machaczkała. W listopadzie 2012 Holender zapowiedział, że po sezonie 2012/2013 zakończy karierę trenerską, lecz po czasie zmienił zdanie. Po mundialu w Brazylii objął po raz drugi w swojej trenerskiej karierze reprezentację Holandii, którą miał doprowadzić do Euro 2016. 29 czerwca 2015 zrezygnował z funkcji trenera reprezentacji Holandii.
W grudniu 2015 został trenerem Chelsea F.C., z którą podpisał kontrakt do końca sezonu. 30 czerwca 2016 roku wraz z wygaśnięciem kontraktu przestał pełnić tę funkcję.

</doc>
<doc id="290375" url="https://pl.wikipedia.org/wiki?curid=290375" title="Józefów nad Wisłą (gmina)">
Józefów nad Wisłą (gmina)

Józefów nad Wisłą (1877–1954 "gmina Rybitwy", 1973–2003 "gmina Józefów") – gmina miejsko-wiejska w województwie lubelskim, w powiecie opolskim. W latach 1975–1998 gmina położona była w województwie lubelskim.
Siedziba gminy to miasto Józefów nad Wisłą.
Według danych z 30 marca 2005 gminę zamieszkiwało 7369 osób.
Historia.
Za Królestwa Polskiego gmina Józefów należała do powiatu nowoaleksandryjskiego w guberni lubelskiej. 31 maja 1870 do gminy przyłączono pozbawiony praw miejskich Józefów. W wykazie gmin z 1888 roku jednostka figuruje już pod nazwą "gmina Rybitwy".
Struktura powierzchni.
Według danych z roku 2002 gmina Józefów nad Wisłą ma obszar 141,56 km², w tym:
Gmina stanowi 17,60% powierzchni powiatu.
Demografia.
Dane z 30 czerwca 2004:
Sołectwa.
Basonia, Boiska-Kolonia, Bór, Chruślanki Józefowskie, Chruślanki Mazanowskie, Chruślina, Chruślina-Kolonia, Dębniak, Idalin, Kaliszany-Kolonia, Kolczyn, Kolonia Nieszawa, Mariampol, Mazanów, Miłoszówka, Niesiołowice, Nieszawa, Nietrzeba, Owczarnia, Pielgrzymka, Pocześle, Prawno, Rybitwy, Spławy, Stare Boiska, Stare Kaliszany, Stasin, Stefanówka, Studnisko, Ugory, Wałowice, Wałowice-Kolonia, Wólka Kolczyńska
Miejscowości niesołeckie.
Graniczna, Łopoczno
Sąsiednie gminy.
Annopol, Dzierzkowice, Łaziska, Opole Lubelskie, Solec nad Wisłą, Tarłów, Urzędów

</doc>
<doc id="290376" url="https://pl.wikipedia.org/wiki?curid=290376" title="Ludwik Mazaraki">
Ludwik Mazaraki

Ludwik Mazaraki herbu Newlin (ur. 1813 w Wyciążu, zm. 13 stycznia 1880 w Niegardowie) – polski działacz niepodległościowy, uczestnik powstania krakowskiego, organizator powstania chłopskiego w powiecie miechowskim.
Życiorys.
Syn Karola Mazaraki i Józefiny von Girtler. Rodzina ojca – ród Mazarakich, wywodziła się od książąt despotów Janiny w Epirze. W XVII wieku Krzysztof Mazaraki przybył na Ruś, gdzie stał się najbogatszym kupcem. Jego syn Jan otrzymał polski szlachectwo z rąk króla Jana Kazimierza. Karol Mazaraki był potomkiem Jana. Piastował ważny urząd Generalnego Zarządcy Dóbr Królewskich Województwa Krakowskiego. Był też fundatorem kaplicy Mazarakich herbu Newlin w kościele Mariackim w Krakowie. Jego żona była bratanicą Sebastiana Girtlera, rektora Uniwersytetu Jagiellońskiego w Krakowie i senatora Wolnego Miasta Krakowa.
Ludwik uczęszczał do krakowskiego Liceum św. Barbary, które ukończył w 1830 roku. W powstaniu listopadowym był w 2 pułku Krakusów i przebył z nim całą kampanię. Po klęsce powstania powrócił na wieś, gdzie ojciec odstąpił mu w dzierżawie majątek Winiary, a potem Luborzyca, gdzie był właścicielem dużej stadniny koni. Do działalności spiskowej wciągnięty w latach 1845-1846. Szybko stał się jednym z przywódców ruchu spiskowego. W lutym 1846 roku stanął na czele wznieconego przez siebie, swojego szwagra Alojzego Wendy i kuzyna Franciszka Wincentego Mazaraki, powstania chłopskiego. Zebrał oddział konny w sile około 30 ludzi, zajął z nim Proszowice, rozbroił kilka posterunków rosyjskiej straży granicznej i celnej w Biórkowie, Igołomi, Baranie i Zielonej. Z powodu braku poparcia wśród chłopów i szlachty, został zmuszony do przekroczenia granicy Wolnego Miasta Krakowa 23 lutego 1846 roku. W Krakowie Rząd Narodowy mianował go pułkownikiem. Jego zadaniem było zorganizowanie pułku Krakusów. W ciągu kilku dni zdołał sformować trzy doborowe szwadrony jazdy. Pełnił też służbę patrolową na granicy z Królestwem Polskim. 26 lutego 1846 r. brał udział w bitwie pod Gdowem, gdzie dowodził 2 szwadronem Krakusów.
Po upadku powstania krakowskiego Mazaraki został internowany w Koźlu. Władze pruskie wydały go Rosjanom we wrześniu 1846 roku. Był potem więziony w Kielcach, Cytadeli Warszawskiej i Modlinie. 28 kwietnia 1848 roku został wraz ze szwagrem Alojzym Wendą skazany na katorgę. 7 lat pracował w kopalniach nerczyńskich w Petrowskim Zawodzie, następnie był w Permie i Wiatce. W lutym 1859 roku powrócił do Królestwa Polskiego przez Irkuck. Osiadł w Luborzycy, dzierżawionej przez jego żonę Emilię z Wendów (1812-1900), siostrę Alojzego Wendy, towarzysza broni Ludwika. Po kilku latach przeniósł się na dzierżawę do Niegardowa w Miechowskiem. Tam też zmarł bezpotomnie. Jego zwłoki spoczęły na miejscowym cmentarzu.

</doc>
<doc id="290380" url="https://pl.wikipedia.org/wiki?curid=290380" title="Saukowie">
Saukowie

Saukowie, właściwie Osakiwugi () – plemię Indian Ameryki Północnej należące do algonkiańskiej rodziny językowej, kulturowo powiązane z plemionami Kickapoo i Potawatomich.
Pierwotnie zamieszkiwali większą część lasów północnego Wisconsin, następnie zostali wyparci przez Czipewejów i osiedlili się pomiędzy południowym brzegiem Jeziora Górnego, zachodnim brzegiem Jeziora Michigan i wschodnim brzegiem Missisipi. Tam też zjednoczyli się ze spokrewnionym plemieniem Lisów, tworząc duże, silne i wojownicze plemię. Od tej pory, często wspierani przez Dakotów, prowadzili ustawiczną wojnę z Czipewejami. W 1804 roku Amerykanie zaprosili Sauków na rozmowy pokojowe. Niektórzy wodzowie udali się do St. Louis, gdzie zostali poczęstowani alkoholem i zaproponowano im podpisanie traktatu, który oddawał Stanom Zjednoczonym 6 milionów hektarów terenów plemiennych w zamian za nieco ponad 2 tysiące dolarów.
Gdy w 1812 roku wybuchła wojna brytyjsko-amerykańska, część Sauków pod wodzą Czarnego Jastrzębia stanęła po stronie Brytyjczyków. Tymczasem główny wódz obu plemion, Keokuk, był stronnikiem Amerykanów. Rozdźwięki w plemionach pogłębiły się, gdy Keokuk oddał Stanom Zjednoczonym wszystkie tereny plemienne, położone na wschód od Missisipi. W 1833 roku Saukowie rozpoczęli działania wojenne znane później jako „Wojna Czarnego Jastrzębia”. W wyniku przegranej musieli opuścić tereny na wschód od Missisipi i dołączyć do Lisów, osiadłych już na terenie obecnego stanu Iowa.
Liczebność w roku 2000: Według danych U.S. Census Bureau, podczas spisu powszechnego w 2000 roku 4206 obywateli USA zadeklarowało, że ma pochodzenie "wyłącznie Sac and Fox", zaś 6578 oświadczyło, że ma pochodzenie "wyłącznie lub między innymi Sac and Fox".

</doc>
<doc id="290390" url="https://pl.wikipedia.org/wiki?curid=290390" title="John L. Sullivan">
John L. Sullivan

John Lawrence Sullivan, przydomek "Boston Strong Boy" (ur. 15 października 1858 w Roxbury k. Bostonu, zm. 2 lutego 1918 w Mattapan, w Massachusetts) – amerykański pięściarz pochodzenia irlandzkiego, uznawany za pierwszego mistrza świata wagi ciężkiej we współczesnym zawodowym boksie.
Początek kariery.
Urodził się 15 października 1858 roku w Roxbury, w stanie Massachusetts. Karierę bokserską rozpoczął w wieku 18 lat, kiedy powszechnie walczono jeszcze na gołe pięści według London Prize Ring Rules.
Sullivan był stosunkowo niewysoki (178 cm), ale mocno zbudowany i obdarzony silnym ciosem z prawej ręki. Jego styl walki opierał się na ciągłym ataku, szukaniu nokautującego ciosu, z techniką do końca kariery pozostał na bakier. Pierwszy poważniejszy sukces odniósł 6 kwietnia 1880 roku, kiedy stoczył w Bostonie co prawda pokazową tylko walkę z aktualnym mistrzem Ameryki Joe Gossem, ale był stroną wyraźnie dominującą. Zachęcony tym wydarzeniem Sullivan ogłosił 26 czerwca tegoż roku, że za 500 dolarów jest gotów walczyć z każdym w Ameryce, w rękawicach lub bez. Podczas jednej z takich walk w Cincinnati został razem ze swym rywalem aresztowany, w niektórych stanach walki o pieniądze były zakazane.
Droga na szczyt.
Wielką sławą okrył się 16 maja 1881 roku w Yonkers, kiedy w ośmiu rundach (16 minut) pokonał dużo silniejszego fizycznie Johna Flooda. Ta walka z obawy przed policją odbyła się na zacumowanej barce. 7 lutego 1882 roku w Mississippi City zdobył tytuł mistrza Ameryki, pokonując w 9 rundach (10:30 min.) aktualnego czempiona Paddy'ego Ryana. Od tego momentu Sullivan stał się bożyszczem tłumów, pisano o nim artykuły i książki, opowiadano mnóstwo anegdot, często mocno przesadzonych. Odbywał liczne tournée po Ameryce, Europie i toczył wiele walk pokazowych. 
Walki z Mitchellem.
Najgroźniejszym jego rywalem w tym czasie był brytyjski czempion Charley Mitchell, zawodnik o dużo skromniejszych warunkach fizycznych, ale mocno bijący. Pierwszy raz spotkali się na ringu 14 maja 1883 roku w Nowym Jorku. Walkę po trzech rundach przerwała policja, a mimo że już w pierwszej rundzie Sullivan był na deskach, to jemu przyznano zwycięstwo. Następny ich pojedynek został zakontraktowany na 30 maja 1884 roku, ale Sullivan, który mocno już wtedy nadużywał whisky nie wyszedł na ring - był po prostu pijany. Jako ulubieńcowi Ameryki uszło mu to na sucho. Do walki doszło dopiero 10 marca 1888 roku w Chantilly, we Francji. Trwała 3 godziny 10 minut i 55 sekund; po 39 rundach ogłoszono remis.
Walka z McCaffreyem.
Sullivan walczył w epoce przejściowej pomiędzy erą walki na gołe pięści (według London Prize Ring Rules) a współczesnym boksem w rękawicach (według Queensberry Rules). Jednym z pojedynków toczonych według tych drugich zasad była jego zwycięska walka z Dominickiem McCaffreyem z 29 sierpnia 1885 roku, często wymieniana jako pierwsza w historii o mistrzostwo świata wagi ciężkiej, choć formalnie Sullivan nie był ówcześnie uznawany poza terenem USA za czempiona.
Walka z Kilrainem.
Najsłynniejszym pojedynkiem stoczonym przez Sullivana była walka z Jakiem Kilrainem, która odbyła się 8 lipca 1889 roku w Richburgu w stanie Mississippi. Była to ostatnia walka o mistrzostwo USA stoczona na gołe pięści według London Rules; przeszła do historii pod nazwą "Masakra w Richburgu". Rozpoczęto ją o godzinie 11 pod gołym niebem, przy palącym słońcu i w temperaturze przekraczającej 30 stopni w cieniu. Trwała 2 godziny 16 minut i 23 sekundy, była krwawa, zacięta, obaj bokserzy zmasakrowali się wzajemnie, byli u kresu wytrzymałości, ale żaden nie chciał ustąpić. Wreszcie po 75 rundach sekundant Kilraina poddał swojego zawodnika w obawie o jego życie. Po tym pojedynku wielbiciele Sullivana ufundowali mu wspaniały pas, ozdobiony złotem i 397 brylantami - pierwowzór dzisiejszych pasów mistrzowskich.
Walka ta po raz pierwszy była poprzedzona krótkimi notatkami w prasie, opisującymi treningi obu zawodników. Prasa spekulowała także, na temat miejsca rozegrania pojedynku. Tradycyjnie za centrum walki na gołe pięści uznawany był Nowy Orlean, jednakże gubernator Luizjany zakazał walk w swoim stanie. Sullivan trenował miesiącami w Belfast pod kierunkiem Williama Muldoona, którego największym problemem było trzymanie Sulivana z dala od alkoholu. Raport z treningu Sullivana w Belfaście został napisany przez Nellie Bly i został w opublikowany w New York World
Upadek.
Po tej walce Sullivan na dobre wcielił się w rolę idola, zaniedbał treningi, prowadził hulaszczy tryb życia. Wtedy właśnie powstała bariera rasowa, czempion ani myślał narażać się na przegraną z groźnym Peterem Jacksonem. Wiódł wesołe życie, od czasu do czasu dawał pokazówki, występował nawet w teatrach, rozpił się na dobre i roztył do 105 kg. Bezgranicznie pewny siebie zgodził się na walkę o tytuł z Jimem Corbettem, z którym stoczył kiedyś pokazówkę i nie miał o nim zbyt wysokiego mniemania. Wynegocjował, aby w tej walce nagrody nie dzielono pomiędzy walczących, jak to było wówczas w zwyczaju, całość miała przypaść zwycięzcy. Pojedynek odbył się 7 września 1892 roku w Nowym Orleanie. Jego stawką był tytuł mistrza świata oraz 25000 dolarów. Sullivan ważył 96 kg; Corbett miał 26 lat, 186 cm wzrostu i ważył 81 kg. Przebieg walki całkowicie udokumentował przewagę pięknego, technicznego boksu w wykonaniu Corbetta nad siłowym, jednostajnym dążeniem do zadania nokautującego ciosu w wykonaniu Sullivana. Mistrz nie mógł trafić Corbetta, stopniowo opadał z sił, aż wreszcie w 21. rundzie został znokautowany. Oznaczało to koniec pewnej epoki w dziejach boksu.
Dalsze losy.
Po utracie tytułu Sullivan poświęcił się pracy w teatrze, choć nie był dobrym aktorem był ciągle bardzo popularny i lubiany. Na ring wychodził sporadycznie, przeważnie angażowano go do pokazówek ze wschodzącymi gwiazdami; zaszczytu spotkania się z nim dostąpili m.in. Tom Sharkey i Jim Jeffries. W 1905 roku zerwał z piciem, stał się natomiast aktywnym uczestnikiem kampanii przeciwalkoholowej, objeżdżał kraj z prelekcjami, na swoim własnym przykładzie ukazywał zgubne skutki tego nałogu.
Zmarł na atak serca 2 lutego 1918 roku w Abingdon w stanie Massachusetts. W pogrzebie uczestniczyły tysiące ludzi, list kondolencyjny przysłał m.in. jego zagorzały wielbiciel, były prezydent USA Theodore Roosevelt.
W 1990 roku został wpisany do Międzynarodowej Bokserskiej Galerii Sław (International Boxing Hall of Fame).

</doc>
<doc id="290395" url="https://pl.wikipedia.org/wiki?curid=290395" title="Franciszek Ksawery Niesiołowski">
Franciszek Ksawery Niesiołowski

Ksawery Franciszek Niesiołowski hrabia herbu Korzbok (ur. 1773 w Lachowiczach, zm. 15 września 1843 w Rybitwach) – polski generał powstania kościuszkowskiego, generał brygady armii Księstwa Warszawskiego, generał brygady Królestwa Polskiego, generał brygady powstania listopadowego, senator-kasztelan Królestwa Polskiego od 8 sierpnia 1831, poseł na Sejm w 1830.
Życiorys.
Urodził się w 1773, w rodzinie Józefa, generała lejtnanta wojsk litewskich i Katarzyny z książąt Massalskich.
W 1788 został generałem–szefem 6 Regimentu Pieszego Litewskiego. W 1792 uczestnik wojny z interwencją rosyjską. Odznaczył się w bitwie pod Brześciem. Po zwycięstwie targowiczan wziął dymisję.
Działał w sprzysiężeniu insurekcyjnym i po wybuchu powstania kościuszkowskiego 1794 walczył w obronie Wilna, potem pod Sałatami i innych bitwach. Generał z awansu T. Kościuszki. Po upadku powstania pozostał poza służbą. Powrócił do niej w 1812 jako inspektor piechoty w Komitecie Wojskowym Tymczasowego Rządu Litwy. Jako generał wziął udział w wyprawie Napoleona I na Moskwę i kampanii 1813-1814.
W armii Królestwa Polskiego dowódca 2 Brygady Piechoty 2 Dywizji Piechoty, zdymisjonowany w 1817. Po wybuchu powstania 1830 ponownie w służbie jako zastępca gubernatora wojskowego Warszawy. Jako poseł z powiatu kazimierskiego województwa lubelskiego na sejm powstańczy podpisał 25 stycznia 1831 akt detronizacji Mikołaja I Romanowa. Krótko dowódca Brygady Piechoty – zdymisjonowany w czerwcu 1831. Aresztowany przez Rosjan podczas próby przedostania się do Prus i zesłany do Wołogdy. Po uwolnieniu w 1833 powrócił do swoich dóbr na Litwie. Zmarł 15 września 1843. Został pochowany w kościele parafialnym w Rybitwach.
Był członkiem kapituły loży wolnomularskiej Rycerze Gwiazdy z loży Bracia Zjednoczeni, której był mistrzem.

</doc>
<doc id="290396" url="https://pl.wikipedia.org/wiki?curid=290396" title="Order „Za zasługi wojskowe”">
Order „Za zasługi wojskowe”

Order „Za zasługi wojskowe” () – odznaczenie państwowe dla żołnierzy Sił Zbrojnych Federacji Rosyjskiej.
Jednoklasowy order został ustanowiony 2 marca 1994 Dekretem Prezydenta Federacji Rosyjskiej Borysa Jelcyna jako nagroda za 10 lat nieskazitelnej służby w Siłach Zbrojnych FR lub za akty odwagi i "umacniania braterstwa między armią rosyjską i innymi armiami".
Odznaką orderu jest srebrny krzyż z promienistymi ramionami, leżący na kwadratowej plakietce w barwach flagi Rosji. Medalion środkowy krzyża pokazuje srebrnego dwugłowego orła rosyjskiego z tarczą św. Jerzego na piersi, otoczonego srebrną obwódką z napisem ”ЗA ВOEННЫE ЗACЛYГИ” w górnej części i z wieńcem laurowym w dolnej części.
Order noszony jest na pięciokątnej rosyjskiej blaszce opiętej na krzyż niebieską wstążką z biało-czerwono-białym paskami w środku. Odpowiada mniej więcej Orderowi Czerwonego Sztandaru dawnego ZSRR.

</doc>
<doc id="290397" url="https://pl.wikipedia.org/wiki?curid=290397" title="Paunisi">
Paunisi

Paunisi (Paneassa, Pari, Pariki, ) – plemię Indian Ameryki Północnej, zamieszkujących niegdyś tereny obecnego stanu Nebraska, a współcześnie – Oklahomę i inne stany USA.
Historia.
Byli głównym plemieniem należącym do grupy językowej Kaddo. Stanowili konfederację utworzoną przez cztery plemiona: Chaui (Szopy), Kitkehahki (Czarni ludzie), Pitahuerat (Hałaśliwi) oraz Skidi (Wilki). Te cztery plemiona otrzymały od białych około 1600 roku wspólną nazwę "Paunisi", wywodzącą się ze zwyczaju noszenia przez nich loków skalpowych ("pariki" – róg). Należeli oni do tych Indian prerii, którzy nawet po przyjęciu koni prowadzili nadal półosiadły i dość prosty tryb życia.
Prowadzili częste walki z sąsiednimi plemionami, szczególnie z Dakotami i Szejenami. Czasami napadali też na białych kupców, traperów i karawany osadników, lecz mimo to utrzymywali przyjazne stosunki z rządem federalnym Stanów Zjednoczonych Ameryki i dostarczali wojsku zwiadowców. Pomimo przyjaznych stosunków z białymi, Paunisi nie uniknęli zgubnego wpływu cywilizacji białego człowieka. Ponad połowa Paunisów zmarła na ospę, a ponad 1500 zmarło w wyniku przesiedleń.
Traktatami z 1833, 1848, 1867, 1876 zrzekli się swych ziem w Nebrasce i osiedlili na Terytorium Indiańskim w dzisiejszej Oklahomie.
Liczebność.
W XVIII wieku ich populacja liczyła około 10 000, a w 1940 – zaledwie 700 osób.
Według danych U.S. Census Bureau, podczas spisu powszechnego w 2000 roku 2485 obywateli USA zadeklarowało, że ma pochodzenie "wyłącznie Pawnee", zaś 4540 oświadczyło, że ma pochodzenie "wyłącznie lub między innymi Pawnee".

</doc>
<doc id="290412" url="https://pl.wikipedia.org/wiki?curid=290412" title="Komancze">
Komancze

Komancze (ang. "Comanche") – Indianie Ameryki Północnej posługujący się językiem z rodziny uto-azteckiej. Potomkowie żyją do dziś na terenach USA we wschodniej części stanu Nowy Meksyk, w południowej części Kolorado, północno-wschodniej części Arizony, południowej części stanu Kansas, w Oklahomie i w północno-wschodniej części Teksasu. Pierwotnie należeli do ludności koczowniczej, typowej dla Indian Wielkich Równin w środkowej części Stanów Zjednoczonych.
Historia.
Plemię Komanczów powstało krótko przed 1700 rokiem na skutek podziału plemienia Szoszonów. Zostało to spowodowane migracją ludności pod naporem białych kolonistów od strony wschodniej kontynentu. Na Szoszonów napierało wojownicze plemię Dakotów (ang. Sioux), które ustępowało przed uzbrojonymi już wtedy w broń palną Czipewejami. Część Szoszonów granicząca z Dakotami została zepchnięta na zachód, druga, żyjąca na preriach, na południe. Ci drudzy jako pierwsi spotkali konie (ok. 1680) i potrafili docenić ich walory. Prawdopodobnie jako pierwsi używali ich w walkach. Dalsza ekspansja na południe powodowana chęcią zdobycia tych zwierząt okazała się trafnym posunięciem, ponieważ na południowych równinach było ich mnóstwo. W pewnym okresie Komancze, Szoszoni i Kiowa nazywani byli "Wężami" lub "Konnymi Indianami". Wszystkie trzy plemiona utworzyły długą linię od Montany aż po Nowy Meksyk, przy czym Szoszoni żyli na północy, Kiowa pomiędzy Denver i Amarillo, a Komancze na południe i wschód od Amarillo, aż do rzeki Arkansas. Każde z tych plemion prerii potrzebowało terytorium od 800 do 1300 km kwadratowych. Bizony żyjące na Wielkich Równinach były dobrym źródłem pożywienia, co sprawiało, że populacja Komanczów stale rosła. Komancze uważani byli za bardzo wojownicze plemię. Toczyli walki z innymi sąsiadującymi plemionami, m.in. z Apaczami. Wojna trwała od roku 1716, a zakończyła się w 1724 bitwą pod Wielką Górą Żelaza. Po dziewięciodniowej bitwie Komancze definitywnie pokonali Apaczów, którzy w przeciągu kilku lat opuścili tereny Wielkich Równin. Komancze walczyli z Hiszpanami z Meksyku z dużym sukcesem, zatrzymując ich ekspansję na północ. Pobili plemię Tonkawa, podporządkowali sobie rolnicze plemię Wichita, wygrali także następujące wojny: trwającą 50 lat wojnę z Ute, Wojny z Osedżami 1751, 1797, Wojny z Paunisami 1746–1751, 1790–1793, 1803. Wojna z Kiowami trwająca od 1780 zakończyła się przyjaźnią około roku 1805. Odtąd plemię Kiowa stało się najlepszymi sojusznikami Komanczów oraz ich towarzyszami wojennymi.
Meksykanie bardzo obawiali się Komanczów, którzy kradli im ogromne bogactwa w postaci koni i bydła. Ginęło sporo Meksykanów, zwłaszcza tych z północnych regionów kraju. Część była też brana przez Indian do niewoli. Komanczów nazywano tam „diabłami”, „barbarzyńcami”, niegrzeczne dzieci straszono podobno w m.in. taki sposób: „Cicho, bo przyjdą Komancze”. Kolejne walki z białymi Amerykanami w Teksasie spowodowały zorganizowanie osławionych konnych oddziałów strażników teksaskich. Komancze byli „autorami” słynnego rajdu z 1840 roku. Wydarzenie było spowodowane tym, że gdy kilkunastu wodzów Komanczów poszło na pokojowe rozmowy z Amerykanami, ci ich uwięzili i po krótkiej szamotaninie zabili. Ich rodziny zostały wzięte do niewoli, gdyż rozmowy dotyczyły wykupu niewolników amerykańskich z rąk Indian. Wściekli Komancze przemierzyli ogromny teren rabując wszystkich i wszystko, doszli do miasta Victoria, Linville (ówczesny drugi co do wielkości port Teksasu), złupili je, po czym wrócili na swoje tereny. Akcja odwetowa Amerykanów doprowadziła do Bitwy pod Śliwkowym Potokiem, gdzie udało się odzyskać niezbyt dużą część dóbr, ale nie udało się zabić zbyt wielu Indian. W 1864 roku dowódca wojsk amerykańskich Christopher „Kit” Carson zaatakował niczego nie spodziewającą się wioskę Komanczów pod Adobe Walls. Indianie zorientowali się szybko i ruszyli do ataku. Starając się nie dopuścić do ucieczki Amerykanów, podpalili prerię. Amerykanie ogłosili bitwę jako zwycięstwo, mimo że faktycznie była porażką. Duży oddział amerykańskiej kawalerii (ponad 300 żołnierzy) od zagłady uratowała znakomicie dysponowana artyleria. Po tym zdarzeniu Carson zrzekł się dowództwa w walkach z Komanczami na rzecz Ranalda Mackenzie. Przeciągające się kilka lat bitwy z Texas Rangersami skłoniły, w roku 1871, rząd amerykański do podpisania traktatu o nieagresji. Pokój był chwiejny gdyż stale napływający łowcy bizonów prowokowali Komanczów do ataku. Rok później wojsko amerykańskie pod dowództwem Mackenzie wtargnęło zbrojnie na tereny Indian, by zniszczyć Komanczów i ich sojuszników, jednak skończyło się to niepowodzeniem, i po kilku potyczkach podpisano kolejny traktat. Ten jednak także złamano rok później (1873), nacierając po raz kolejny na Komanczów. Plemię nie ponosiło wielkich strat ludzkich, lecz Amerykanie niszczyli pozostawione tipi, wybijali pozostawione konie, czym osłabiali Indian. Brak bizonów jako źródła pożywienia także osłabiał Komanczów. W roku 1874 część zgodziła się osiąść w rezerwacie pomiędzy rzekami Washita i Red River. Pozostali pod wodzą Quanah Parkera, odmówili posłuszeństwa, prowadząc wojnę o ratowanie bizonów. Wojna nad rzeką Czerwoną trwała do roku 1875, kiedy to Quahadi Komancze znaleźli się w rezerwatach (w masakrze w Palo Duro Canyon – zabito 1200 koni Komanczów, a następne 200 Mackenzie oddał swoim zwiadowcom Tonkawa). Komancze walczyli z naporem białego człowieka najdłużej ze wszystkich Indian prerii. W 1876 wznowili oni wojnę z łowcami bizonów, atakując ich w różnych miejscach. Wojna trwała do 1877. Ostatnia większa bitwa między Komanczami pod wodzą Czarnego Konia a siłami USA to Bitwa w Yellow House Canyon, którą Komancze wygrali. Jednak po kilku kolejnych utarczkach wrócili do rezerwatów.
Wędrówki, Terytoria.
Komancze zamieszkiwali bardzo duże terytorium zwane „Komanczerią”. Komanczeria składała się z części dzisiejszych stanów: Teksasu, Nowego Meksyku, Oklahomy, Kansas i Missisipi. Ekspansja Amerykanów powodowała, że nie tylko grupy białych osadników, ale też inne plemiona musiały przemieszczać się na terytoria Komanczów, przez co tracili oni część swoich ziem, naturalnie walcząc o nie z mniejszym lub większym skutkiem. Przez okres podboju Dzikiego Zachodu Komanczeria była uznawana za najniebezpieczniejszy fragment zachodniej granicy Amerykańskiej. Ludy zamieszkujące tamte tereny – Komancze oraz Kiowa były dumne i agresywne, toteż atakowały przeciwnika w różnych miejscach niemal jednocześnie.
Konflikty Komanczów z innymi plemionami.
Komancze mieli sporo wrogów, ponieważ byli agresywnym plemieniem, które atakowało sąsiadów w celu złupienia ich dóbr i zrabowania koni. Walczyli jednak honorowo – kiedy przychodził czas wojny, informowali przeciwników, że wchodzą z nimi na wojenną ścieżkę. Ich wrogami byli Apacze, Szejeni, Arapaho, Tonkawa, Paunisi, Osedżowie i pomniejsze plemiona rolnicze. Początkowo byli wrogo nastawieni do Indian Kiowa, lecz na początku XIX w. plemiona te zostały najlepszymi sojusznikami. Najzacieklejsze walki prowadzili z Apaczami, a trwały one przez cały XVIII wiek. Zaczęło się od wojny w latach 1720–1740, w której Komancze wraz ze sprzymierzonymi Ute pokonali Apaczów w bitwie pod Wielką Górą Żelaza (1724) dzięki umiejętnemu wykorzystaniu koni oraz broni palnej, przez co Apacze (dotąd lud równinny) w przeciągu kilku lat zniknęli z równin, przenosząc się w tereny półpustynne. Niedługo potem rozejm z Utami upadł i rozpoczęła się ponad 50-letnia wojna między tymi plemionami. Komancze pokonali Apaczów też w latach 1785–1790, co zakończyło nasilenie sporów. Szejeni byli zmuszeni atakować Komanczów, ponieważ od północy napierali na nich Siuksowie, których z kolei naciskali Czipewejowie. Komancze jednak nie dali się zepchnąć na południe, lecz toczyli walki, które ukształtowały ich północne granice. Mimo stosunkowo udanych walk, Komancze i Kiowa musieli dopłacić końmi Szejenom i Arapahom, by zawrzeć rozejm. Powód tego jest dość jasny – w tamtych czasach Komanczów, Kiowa i inne plemiona nawiedziła epidemia czarnej ospy. Po zakończonych walkach z Szejenami Komancze stali się ich sojusznikami. Komancze atakowali też swoich rolniczych sąsiadów, którym zabierali dobytek oraz wartościowe rzeczy. Były to raczej jednostronne walki.
Konflikt Komanczów z Hiszpanami.
Kiedy Hiszpanie przybyli do Ameryki północnej, natrafili na spokojne rolnicze plemiona Zuni oraz wojowniczych Komanczów i Apaczów. Walczyli z oboma plemionami. Apacze, dzięki trudnemu położeniu logistycznemu (pustynie, góry, brak wody), sprawiali Hiszpanom wiele kłopotów, ponieważ byli nauczeni żyć w takich warunkach, a Komancze – lud równin – dostawali strzelby od Francuzów, dzięki czemu mogli się skutecznie bronić. Hiszpanie ten problem rozwiązali w taki sposób, że pomagali to Komanczom w walce z Apaczami, to znów Apaczom przeciw Komanczom. Chciano zachować względną równowagę, ponieważ obawiano się najazdów na Meksyk. Kiedy Komancze wyrżnęli niemal całkowicie plemię Lipan Apaczów, Hiszpanie przejęli się tym faktem i posłali oddział odwetowy. Nie udało się jednak znaleźć przeciwnika. Sporadyczne walki zdarzały się w rozmaitych regionach południowego Teksasu do czasów, gdy Meksyk wywalczył sobie niepodległość. Przez XVIII wiek Hiszpanie nie mogli dać sobie rady z Komanczami, próbowali jednak ich ułagodzić, obdarowując ich stale wielkimi ilościami prezentów. Kiedy Meksyk uzyskał niepodległość większość ludności opowiedziała się za wojną przeciw Komanczom. Nastała w latach 1821–1848. W tym okresie miało miejsce wiele rajdów w głąb Meksyku, a ostatecznie wojna zakończyła się definitywnym zwycięstwem Komanczów. Komancze atakowali Meksyk tak intensywnie, ponieważ był on ich źródłem dochodów – bydła, koni, jeńców, był to też łatwy grunt do walki, ponieważ słabo uzbrojeni Meksykanie bali się dzikich Indian.
Sojusznicy Komanczów.
Komancze sprzymierzali się z kilkoma plemionami: Ute, Szejenami, Kiowa, Szoszonami oraz Kiowa Apaczami. Kiowa oraz Szejeni stali się ich sojusznikami, chociaż wcześniej walczyli z nimi. W praktyce stosunki Komanczów z Szejenami były bardzo nikłe do czasów Wojny nad rzeką Czerwoną, gdzie plemiona Komanczów, Arapaho, Szejenów oraz Kiowa walczyły o ratowanie bizonów.
Konie.
Komancze słynęli z ogromnych stad koni, a także z mistrzowskiej umiejętności jazdy konnej. Byli uważani przez inne plemiona, a także przez białych za najlepszą kawalerię. Podobnie jak ich sprzymierzeńcy Kiowa, kradli oni konie Meksykanom oraz innym plemionom w odwecie za dawne utarczki. Mieli opanowane do perfekcji napady i porywanie całych stad koni, więc już wkrótce inni Indianie zaczęli się interesować ich stadninami, co pociągało za sobą kolejne potyczki. Konie przydawały się też w handlu wymiennym, dawano je jako prezenty „ślubne”, wymieniano na strzelby. M.in. z powodu ciągłych kradzieży bydła i koni Meksykanie walczyli długo i uporczywie z Komanczami. Indianie zakończyli wojnę, gdy zobaczyli, jak wielkim wrogiem są Stany Zjednoczone. Rezultatem wojny było zwycięstwo Komanczów nad Meksykiem.
Formacje bojowe, taktyki.
W końcowym okresie europejskiej kolonizacji amerykańskiego Zachodu Komancze, jak większość Indian preryjnych, walczyli głównie konno. Stosowali m.in. taktykę walki partyzanckiej, atakując wroga z zaskoczenia, np. przed świtem, grabiąc, co się dało (konie, dobytek, broń, ludzi), i szybko wycofując się. Z powodu ataków Komanczów ich sąsiedzi mieli się na baczności, toteż wojownicy plemienia zapuszczali się w celach rabunkowych także w odległe rejony (Meksyk). Napadali zazwyczaj na wioski i obozowiska innych plemion oraz na pojedyncze gospodarstwa, które czasem podpalali; sporadycznie atakowali też niewielkie miasteczka. Podstawową bronią była lanca, tarcza oraz łuk. Nawet posiadanie jednostrzałowej broni palnej nie zmieniło faktu, że walczyli głównie łukami, ewentualnie kilkustrzałowymi karabinami, czy nawet pistoletami (nielicznie). Walcząc łukiem mogli osiągać wielką mobilność, a także zaskakiwać przeciwnika. Taktyka ta okazała się skuteczna, zwłaszcza przeciw innym plemionom. Walkę łukiem opanowali do perfekcji. Komancze mieli swoje stowarzyszenie wojenne – Wilków. Analogicznie do Psich Żołnierzy, Wilki nie mogli opuścić pola bitwy, musieli pokazywać wielką odwagę i waleczność na polu bitwy. Nosili oni nakrycie na głowę i plecy ze skóry wilka.
Język.
Język Komanczów należy do języków uto-azteckich, jest prawie identyczny z językiem Szoszonów z Wyoming, od których odłączyli się około 1700 roku. Nazwa Komancze (kɨmmantsi) pochodzi z języka ute (język numicki z doliny rzeki Kolorado) i oznacza wroga lub obcego. Samych siebie Komancze nazywali "Nʉmʉnʉ". Badania językowe pozwoliły na stworzenie alfabetu i języka pisanego, nieznanego niegdyś, a teraz z powodzeniem stosowanego. Ich język z biegiem czasu stał się językiem handlowo-dyplomatycznym na południowym zachodzie Stanów Zjednoczonych, rozumianym przez większość sąsiadujących z nimi plemion. Obecnie już niewielu ludzi płynnie posługuje się językiem Komanczów, choć trwają prace nad rewitalizacją tego języka.
Liczebność.
W latach 1690–1710 było ok. 7 tys. Komanczów, w 1783 około 20 tys. (z czego 5 tys. wojowników), w połowie XIX wieku było ich już 9–12 tys. (po epidemiach), natomiast w roku 1937 liczba ich wynosiła ok. 2200. W roku 1901 ziemie ich rezerwatu oddane zostały pod osadnictwo, a oni sami znaleźli się w Oklahomie pod opieką biura "Kiowa Agency". Według danych U.S. Census Bureau, podczas spisu powszechnego w 2000 roku 10 120 obywateli USA zadeklarowało, że jest pochodzenia "Comanche", a 19 376 oświadczyło, że ma pochodzenie "wyłącznie lub m.in. Comanche". Według "www.comanchenation.com" ze stanu Oklahoma, największego portalu plemienia Komanczów, przynależność do plemienia deklaruje 14 557 osób, z czego 7 763 mieszka w mieście Lawton, siedzibie władz hrabstwa Comanche (Komancze), jednego z 77 hrabstw stanu Oklahoma.

</doc>
<doc id="290415" url="https://pl.wikipedia.org/wiki?curid=290415" title="Czynnik rakotwórczy">
Czynnik rakotwórczy

Czynnik rakotwórczy, czynnik rakogenny, czynnik onkogenny, karcynogen, kancerogen – czynnik przyczyniający się, przez mutację materiału genetycznego, do rozwoju choroby nowotworowej.
Podział.
Karcynogeny chemiczne.
Rakotwórcze substancje chemiczne klasyfikowane są zgodnie z klasyfikacją Międzynarodowej Agencji Badań nad Rakiem (IARC).
Karcynogeny biologiczne.
Zwiększone ryzyko zachorowania na nowotwory, niewynikające z ingerencji w materiał genetyczny jest związane z takimi patogenami jak:
Spożycie alkoholu.
Spożywanie alkoholu zwiększa ryzyko wystąpienia różnych rodzajów nowotworów, ale mechanizm, przez jaki etanol miałby zwiększać to prawdopodobieństwo, nie jest znany. Jednym z mechanizmów może być zwiększenie proliferacji komórek wskutek uszkodzenia nabłonka.
W 2005 roku wykazano na modelach eksperymentalnych, że pod wpływem etanolu dochodzi w nowotworach do zwiększenia produkcji czynnika wzrostu śródbłonka naczyniowego oraz czynnika angiogennego, co wskazuje dodatkowy mechanizm przyczyniający się do łatwiejszego wzrostu nowotworów.
W Polsce obowiązuje rozporządzenie Ministra Zdrowia z dnia 24 lipca 2012 roku w sprawie substancji chemicznych, ich mieszanin, czynników lub procesów technologicznych o działaniu rakotwórczym lub mutagennym w środowisku pracy.

</doc>
<doc id="290420" url="https://pl.wikipedia.org/wiki?curid=290420" title="Lubecko">
Lubecko

Lubecko (niem. "Lubetzko") – wieś w Polsce położona w województwie śląskim, w powiecie lublinieckim, w gminie Kochanowice.
Miejscowość leży 6 km na zachód od Kochanowic, obok drogi Lubliniec - Poznań.
Historia.
W 1910 w miejscowości mieszkało 691 mieszkańców, z których 635 deklarowało jako ojczysty język polski, 10 język polski i niemiecki, a 46 język niemiecki. W wyborach komunalnych, jakie odbyły się w listopadzie 1919, na listę polską padły 162 głosy na ogólną sumę 258, co dało jej 6 na 9 mandatów. W ramach plebiscytu na Górnym Śląsku w 1921 roku 210 głosów w Lubecku opowiedziało się za pozostaniem w Niemczech, a 219 za przyłączeniem do Polski. Od 1919 w miejscowości istniało Towarzystwo Oświaty na Śląsku im. św. Jacka.
W Lubecku działała Franciszka Ciemienga (ur. 29 stycznia 1867, zm. 2 kwietnia 1935), znana jako "Francka" – mieszkanka pobliskiego przysiółka Kanus, uważana za jasnowidzkę. Jej grób znajduje się przy ścianie tutejszego kościoła, a miejscowa społeczność nadal czci ją jako "świętą". Co roku 2 sierpnia odbywają się procesje z jej domu do kościoła. Trwają starania o jej beatyfikację.
W XIV-wiecznym kościele pw. Wniebowzięcia Najświętszej Marii Panny w Lubecku w 2010 odkryto gotyckie freski z początku XV wieku, które pokrywają około 200 m kw. sklepienia i ścian prezbiterium. Po trzyletniej renowacji malowidła odsłonięto i zakonserwowano.
W okresie międzywojennym w miejscowości stacjonował komisariat Straży Granicznej i placówka II linii SG „Lubecko”.
W latach 1954–1961 wieś należała i była siedzibą władz gromady Lubecko, po jej zniesieniu w gromadzie Kochcice.

</doc>
<doc id="290431" url="https://pl.wikipedia.org/wiki?curid=290431" title="Szoszoni">
Szoszoni

Szoszoni (nazwy własne: Sosoni’ i Newe, , ) – grupa plemion Indian Ameryki Północnej, znanych też jako "Węże" (). Należą do rodziny językowej uto-azteckiej. Pierwotnie zamieszkiwali ogromne obszary w dzisiejszych stanach Idaho, Wyoming, Utah, Nevada, Oregon i Montana. Największym skupiskiem Szoszonów był szczep Szoszonów znad Rzeki Wiatrów w Wyoming.
Historia.
Szoszoni – zarówno mężczyźni jak i kobiety – byli niscy, okrągłogłowi. Wojownicy nosili pióropusze wzorowane na noszonych przez Wrony, Flathead i Dakotów.
Nazwa "Węże" datuje się podobno z czasów pierwszej ekspedycji Lewisa i Clarka w roku 1805, jako że rzekomo jadali mięso tych gadów. Według innej teorii nazywano ich tak dlatego, że spory odłam Szoszonów zamieszkiwał nad rzeką Snake w Idaho i Oregonie. Mieszkających w górach zwano też „owcożercami” ponieważ chroniąc się w wysokich partiach gór przed prześladowcami żywili się mięsem owiec górskich.
Mieszkający na wschodzie i północy Szoszoni wcześniej niż inni ich pobratymcy poznali – za pośrednictwem Komanczów – konia. Przekształcenie w konnych, polujących głównie na bizony, wojowników nastąpiło w ciągu kilkudziesięciu ostatnich lat XVIII wieku. W tym też czasie zamieszkali w typowych dla nich tipi. Inni jednakże, żyjący w półpustynnych rejonach budowali pozbawione dachu schronienia z trawy chroniącymi w zasadzie tylko od wiatru.
Jako Indianie Prerii, Szoszoni byli skonfliktowani ze swoimi sąsiadami – od 1780 do 1825 toczyli walki z Czarnymi Stopami (Siksika) i Wronami (Absaroka). Wraz z Kiowami i Komanczami stworzyli długi front obronny od Montany po Meksyk z Górami Skalistymi za plecami. Po zawłaszczeniu ich terytoriów przez Stany Zjednoczone (w 1868 roku), Szoszoni zostali osadzeni w rezerwatach Lemhi i Fort Hall w Idaho oraz w rezerwacie Wind River w Wyoming.
Liczebność.
. W 1988 ich liczebność w rezerwacie wynosiła 1185 osób.
Według danych U.S. Census Bureau podczas spisu powszechnego w 2000 roku szoszońskie pochodzenie zadeklarowała następująca liczba obywateli USA:
Ich imię nosi wiele rzek, wodospadów, jezior, hrabstw i miejscowości na terenie kilku stanów USA.

</doc>
<doc id="290435" url="https://pl.wikipedia.org/wiki?curid=290435" title="Yvonne Sherman-Tutt">
Yvonne Sherman-Tutt



</doc>
<doc id="290440" url="https://pl.wikipedia.org/wiki?curid=290440" title="Czynnik kancerogenny">
Czynnik kancerogenny



</doc>
<doc id="290441" url="https://pl.wikipedia.org/wiki?curid=290441" title="SSETI (ang. Student Space Exploration &amp; Technology Initiative)">
SSETI (ang. Student Space Exploration &amp; Technology Initiative)



</doc>
<doc id="290443" url="https://pl.wikipedia.org/wiki?curid=290443" title="Nez Percé">
Nez Percé

Nez Percé (z fr. „Przekłute Nosy”) – plemię Indian Ameryki Północnej zamieszkujące w przeszłości Płaskowyż na północnym zachodzie dzisiejszych Stanów Zjednoczonych. Sami nazywają siebie "Nimíipuu" i współcześnie zamieszkują głównie rezerwat Nez Percé w stanie Idaho. Nazwę „Przekłute Nosy” nadali im na początku XIX wieku francuscy podróżnicy z powodu charakterystycznej ozdoby nosa, popularnej wśród Indian z tego regionu. W historii zasłynęli głównie dzięki epopei Chiefa Josepha z 1877 roku.
Historia.
Zamieszkiwali część stanu Idaho, Waszyngtonu i Oregonu. W 1860 roku, wskutek odkrycia złota w dorzeczu Snake River, na ziemie Indian Nez Percé zaczęli napierać biali. Zniszczyli jedną z wiosek plemienia, aby na jej miejscu postawić miasteczko Lewiston. Na mocy traktatów z 1855 i 1863 Nez Percé odstąpili rządowi USA większość swoich ziem, z wyjątkiem dużego rezerwatu.
Nez Percé z doliny Wallowa pod wodzą Chiefa Josepha byli gnębieni przez białych rabusiów, którzy chronili się w tej okolicy. Wycofując się ze swojej doliny do wskazanego rezerwatu kilku młodych wojowników bez wiedzy wodza chciało pomścić krzywdy plemienia na pobliskich farmach. Wódz Józef mimo występku młodych nie wyciągnął konsekwencji i nie oddał ich w ręce białych. W następstwie tych wydarzeń generał Howard zdecydował się na działania militarne i w 1877 roku rozpoczęła się wojna. 
Początkowo grupa Chiefa Josepha próbowała się ukrywać w USA i – unikając walki – zadawała straty przeciwnikowi w niewielkich potyczkach. Kiedy Indianie dowiedzieli się, że nadchodzą duże oddziały Armii USA, chcieli wycofać się do neutralnej Kanady. Na 70–80 mil przed granicą doścignięty Chief Joseph, kierując się chęcią utrzymania plemienia przy życiu, musiał pójść na ugodę z generałem Howardem.
Po kapitulacji wódz Józef wraz z 450 ludźmi został osadzony na Terytorium Indiańskim w dzisiejszej Oklahomie. Później przeniesiono ich do rezerwatu Colville w stanie Waszyngton, gdzie część Nez Percé żyje do dziś.
Liczebność.
W 1780 roku Nez Percé liczyli około 4000 osób, a w 1937 roku 1426 osób.
Według danych U.S. Census Bureau, podczas spisu powszechnego w 2000 roku 3983 obywateli USA zadeklarowało, że ma pochodzenie "wyłącznie Nez Percé", zaś 6535 oświadczyło, że ma pochodzenie "wyłącznie lub między innymi Nez Percé".

</doc>
<doc id="290445" url="https://pl.wikipedia.org/wiki?curid=290445" title="Mario Cimarro">
Mario Cimarro

Mario Antonio Cimarro Paz (ur. 1 czerwca 1971 w Hawanie) – kubańsko-meksykański aktor telewizyjny i filmowy.
Życiorys.
Wczesne lata.
Urodził się w Hawanie, na Kubie jako jedyny syn Marii Caridad Paz i Antonia Cimarro Luisa. Gdy był nastolatkiem trenował boks wraz z przyjacielem w piwnicy w domu, w którym mieszkał wraz z rodzicami i siostrą Marią Antonią Cimarro Paz. Zaczynał od kursów dla modeli w szkole wdzięku Michelle Pommier. W 1993 studiował aktorstwo i dramat w Meksyku, Sanford Meisner i Michael Chekhov w Los Angeles.
Kariera.
Śladem innych początkujących aktorów, brał udział w wielu castingach, chodził od drzwi do drzwi szukając kontaktów. Nikt nie chciał sprawdzić tego, co umie, póki nie pozbył się kubańskiego akcentu. 
W 1996 zadebiutował na dużym ekranie w szekspirowskiej adaptacji dramatu "Romeo i Julia" z Leonardem DiCaprio i Claire Danes. Jednak rozgłos przyniosły mu telenowele meksykańskie, argentyńskie, wenezuelskie, kolumbijskie i tajlandzkie. 
Po raz pierwszy pojawił się w telenoweli "Zakazane uczucia" ("Sentimientos ajenosm", 1996). Po niej przyszła rola Gerardo w "Gente bien" (1997). 
W roku 1999 przyjął obywatelstwo meksykańskie. Zagrał później Luisa Mario Arismendiego, prostego chłopaka pracującego na roli, który walczy o lepszy los dla podobnych do niego farmerów w "Gata salvaje" (2002-2003). 
Gdy okazało się, że nie zagra głównego bohatera w telenoweli "La Tormenta", zainteresował się udziałem w kolumbijskiej telenoweli "Prawo pożądania" ("El Cuerpo del Deseo", 2005), gdzie zagrał młodego rolnika, którego ciało podczas pogrzebu zostaje przyjęte przez duszę milionera i ożywa. Za tę postać Pedro Jose Donoso/Salvadora Cerinzy w 2005 odebrał nagrodę Miami Herald w kategorii najbardziej intensywnego spojrzenia.
Życie prywatne.
Na planie serialu "Kobieta mojego życia" ("La Mujer de mi vida", 1998) w Miami poznał aktorkę wenezuelską Natalię Streignard (ur. 1970), z którą 10 czerwca 1999 wziął ślub. W 2006 doszło do separacji małżonków.

</doc>
<doc id="290448" url="https://pl.wikipedia.org/wiki?curid=290448" title="Maria Kaczyńska">
Maria Kaczyńska

Maria Helena Kaczyńska z domu Mackiewicz (ur. 21 sierpnia 1942 w Machowie, w dawnej gminie Kobylnik, w pobliżu Naroczy, zm. 10 kwietnia 2010 w Smoleńsku) – polska ekonomistka. Pierwsza dama Rzeczypospolitej Polskiej w latach 2005–2010 jako żona prezydenta Rzeczypospolitej Polskiej – Lecha Kaczyńskiego.
Rodzina.
Córka Lidii z domu Piszczako (1916 – 18 maja 2004) i Czesława Mackiewiczów (1910 – 16 lutego 1976). Po II wojnie światowej jej rodzina została przymusowo wysiedlona z Wileńszczyzny. Czesław Mackiewicz nosił pseudonim konspiracyjny „Szczygieł”, działał w Organizacji Wojskowej „Wilki”, walczył w Okręgu Wilno Armii Krajowej, IV Brygadzie Partyzanckiej AK. Jeden z jego braci walczył w szeregach II Korpusu gen. Władysława Andersa pod Monte Cassino, zaś drugi, Witold (1913-1940) był ofiarą zbrodni katyńskiej zamordowanym w Charkowie (razem z nim przetrzymywany był i następnie zamordowany mąż siostry matki Marii Kaczyńskiej, ppor. Jan Mackiewicz; inny brat, Mieczysław został także aresztowany, lecz następnie zwolniony z obozu w Ostaszkowie z uwagi na zbyt niski stopień wojskowy). W 1945 rodzina Mackiewiczów przeniosła się z Wileńszczyzny na Ziemie Odzyskane i osiadła w Człuchowie. W 1949 Czesław Mackiewicz wyrokiem sądu został skazany na karę pięciu lat więzienia za działalność w AK (karę anulowano w wyniku amnestii), po czym utracił zatrudnienie w nadleśnictwie i rodzina przeniosła się do położonego nieopodal Złotowa, gdzie zamieszkiwali do 1951 (w tym czasie Lidia Mackiewicz pracowała jako nauczycielka). Brat Marii Kaczyńskiej, płk dr inż. Konrad Mackiewicz był pracownikiem Instytutu Technicznego Wojsk Lotniczych. Ojciec Marii Kaczyńskiej, Czesław, zmarł wskutek obrażeń odniesionych w wypadku drogowym.
Młodość i wykształcenie.
Maria Kaczyńska urodziła się z wadą serca, ponadto często chorowała na zapalenie płuc, w związku z czym w 1951 rodzice zdecydowali o rocznym wyjeździe do sanatorium w Rabce (wpierw wyjechała tam matka z Marią i Konradem, a w 1953 dołączył do nich ojciec i zamieszkali tam na stałe). W 1955 przeszła operację serca, którą przeprowadził prof. Leon Manteuffel-Szoege. Tam ukończyła szkołę podstawową i w latach 1957–1961 uczęszczała do I Liceum Ogólnokształcącego im. Eugeniusza Romera w Rabce, gdzie w 1961 uzyskała maturę. Przez wiele lat pobierała lekcje gry na fortepianie. W latach 1961–1966 studiowała handel zagraniczny (specjalność: transport morski) w Wyższej Szkole Ekonomicznej w Sopocie. Uzyskała tytuł zawodowy magistra nauk ekonomicznych. Znała język angielski i francuski, porozumiewała się także w językach hiszpańskim i rosyjskim.
Życie prywatne i zawodowe.
Po ukończeniu studiów podjęła pracę w Instytucie Morskim w Gdańsku w pracowni badań koniunkturalnych, gdzie przeprowadzała badania perspektyw rozwoju rynków frachtowych na Dalekim Wschodzie. Przyszłego męża poznała w 1976, gdy pracowała naukowo w Instytucie Morskim, a on studiował. Dwa lata później się pobrali. Wydział II SB w Gdańsku zarejestrował Marię Mackiewicz jako kontakt operacyjny (nr rej. 22626) od 26 lutego 1977 do 11 lipca 1978. Maria Kaczyńska po urlopie macierzyńskim nie powróciła do pracy zawodowej, a zarabiała jako korepetytorka i tłumaczka. Maria i Lech Kaczyńscy mieli córkę Martę (ur. 1980), absolwentkę prawa na Uniwersytecie Gdańskim, oraz dwie wnuczki, Ewę i Martynę (ich ojcem jest były mąż Marty, Marcin Dubieniecki).
Pierwsza dama Rzeczypospolitej Polskiej.
Jako pierwsza dama podjęła działania wspierające działalność charytatywną.
Objęła patronat nad wieloma akcjami dobroczynnymi (m.in. Galą Charytatywną z okazji 60-lecia Funduszu Narodów Zjednoczonych na Rzecz Dzieci UNICEF). Została także honorowym patronem akcji „Zakopane bez barier”.
9 listopada 2006 została matką chrzestną pierwszego polskiego samolotu myśliwskiego typu F-16 „Jastrząb”.
W lutym 2007 opowiedziała się za pozostawieniem Doliny Rospudy w nienaruszonym stanie.
8 marca 2007 podpisała się pod apelem kobiet mediów do parlamentarzystów o pozostawienie bez zmian zapisu konstytucji w dziedzinie ochrony życia, co wywołało gwałtowną krytykę o. Tadeusza Rydzyka.
13 maja 2007 wraz z Ludmiłą Putiną otworzyła Dom Polski w Sankt Petersburgu.
8 czerwca 2007 podejmowała w Helu małżonkę prezydenta George’a W. Busha – Laurę Bush.
8 lipca 2007 tygodnik "Wprost" ujawnił nagrania z wykładu o. Tadeusza Rydzyka, który powiedział o Marii Kaczyńskiej (według niektórych domniemana wypowiedź odnosi się do Magdaleny Środy) m.in.: "Pani prezydentowa z taką eutanazją? Ty czarownico! Ja ci dam! Jak zabijać ludzi, to sama się podstaw pierwsza." Wypowiedź ta była związana z zaproszeniem 8 marca 2007 do pałacu prezydenckiego środowisk feministycznych, w tym Magdaleny Środy, która jednoznacznie wypowiadała się za prawem do eutanazji.
16 września 2007 Maria Kaczyńska odwiedziła w szpitalu w Ustrzykach Dolnych Czeczenkę, której trzy martwe córki znaleziono w Bieszczadach. Kamisa D. i jej synek Mahomet trafili do szpitala po tym, jak zostali zatrzymani przez polską Straż Graniczną podczas nielegalnego przekraczania granicy polsko-ukraińskiej.
22 października 2007 pani prezydentowa wzięła udział w obchodach 30-lecia Instytutu „Pomnik – Centrum Zdrowia Dziecka”, które Prezydent RP Lech Kaczyński objął honorowym patronatem. Uroczystość odbyła się w Filharmonii Narodowej w Warszawie.
Odbywała spotkania z Przewodniczącą Międzynarodowego Zgromadzenia Kobiet Ministrów, Madeleine Albright, z którą 25 kwietnia 2008 podjęła wspólną inicjatywą dotyczącą działań na rzecz profilaktyki zdrowotnej kobiet i zainicjowała podpisy pod „Deklaracją na rzecz poprawy sytuacji zdrowotnej kobiet w Europie Środkowej”. Ponadto w styczniu 2009 zaangażowała się w akcję IV Tygodnia Walki z Rakiem Szyjki Macicy.
Specjalny Wysłannik Prezydenta RP.
W imieniu prezydenta uczestniczyła jako Specjalny Wysłannik Prezydenta RP w wielu uroczystościach międzynarodowych, reprezentując "de facto" głowę państwa polskiego. 1 lutego 2006 podjęła w Pałacu Prezydenckim księżniczkę Annę.
Maria Kaczyńska jako Specjalny Wysłannik Prezydenta RP uczestniczyła w następujących wydarzeniach:
Śmierć, uroczystości żałobne i pogrzeb.
Maria Kaczyńska zginęła 10 kwietnia 2010 w wyniku katastrofy wojskowego samolotu Tu-154M nr 101 w Smoleńsku w drodze na obchody 70. rocznicy zbrodni katyńskiej. Tego dnia około godziny 8:40 czasu polskiego samolot, w którym razem ze swoim mężem Lechem i delegacją udawała się na uroczystości rocznicowe w Katyniu, rozbił się w pobliżu lotniska Smoleńsk-Siewiernyj w Smoleńsku. W wyniku tej katastrofy śmierć poniosły wszystkie osoby znajdujące się na pokładzie samolotu. Jej ciało zostało zidentyfikowane przez jej brata, Konrada Mackiewicza.
13 kwietnia 2010 trumna z ciałem Marii Kaczyńskiej została przewieziona samolotem wojskowym z Moskwy do Warszawy i wystawiona na widok publiczny wraz z trumną męża w Sali Kolumnowej Pałacu Prezydenckiego w Warszawie. Według szacunków Kancelarii Prezydenta, w dniach 13–17 kwietnia prezydenckiej parze mogło oddać hołd ok. 180 tys. osób.
18 kwietnia 2010 Maria Kaczyńska została pochowana wraz z mężem w bazylice archikatedralnej św. Stanisława i św. Wacława w Krakowie w krypcie pod Wieżą Srebrnych Dzwonów na Wawelu. W 2010 w kwaterze 92. Cmentarza Powązkowskiego w Warszawie powstał symboliczny grób Lecha i Marii Kaczyńskich.
Szczątki pary prezydenckiej zostały ekshumowane 15 listopada 2016 w ramach zaplanowanych przez Prokuraturę Generalną ekshumacji ofiar katastrofy smoleńskiej, a następnie przebadane w Zakładzie Medycyny Sądowej Collegium Medicum Uniwersytetu Jagiellońskiego. Ponowny pochówek w tym samym miejscu miał miejsce trzy dni później z udziałem prezydenta Andrzeja Dudy i premier Beaty Szydło. Trumny pary prezydenckiej zostały umieszczone w nowym sarkofagu wykonanym z marmuru karraryjskiego.

</doc>
<doc id="290451" url="https://pl.wikipedia.org/wiki?curid=290451" title="Śląsk Świętochłowice">
Śląsk Świętochłowice



</doc>
<doc id="290455" url="https://pl.wikipedia.org/wiki?curid=290455" title="Sośnina (Katowice)">
Sośnina (Katowice)

Sośnina (niem. Sossnina) – nieistniejąca obecnie kolonia na terenie obecnych Katowic, w granicach jednostki pomocniczej Osiedle Tysiąclecia, w pobliżu granicy z Załężem, w pobliżu stawu Maroko, będącego częścią Parku Bederowiec.
Osada ta powstała w XVII wieku jako przysiółek Dębu, na obszarze pomiędzy Załężem a Bederowcem, nad Rawą. Rejon Sośniny był miejscem wydobycia rudy żelaza dla załęskich kuźnic, natomiast po ich likwidacji miała charakter rolniczy. W dniu 15 października 1924 została wraz z Dębem Sośnina została włączona do Katowic. Od 1929 do 1933 roku na terenie Sośniny miasto wybudowało 168 mieszkań dla ubogich i bezrobotnych z terenów całych Katowic. Domy te zostały zaprojektowane przez architekta miejskiego Lucjana Sikorskiego w formie niewielkich drewnianych domów szeregowych, zwane potocznie "Egiptem" lub "Marokiem". W latach 40. XX wieku istniały w Sośninie jeszcze drewniane chaty kryte słomianą strzechą. W latach 60. XX wieku na jej terenie powstała część osiedle Tysiąclecia (tzw. osiedle Tysiąclecia Dolne), a wraz z tym rozebrano kolonię "Maroko", od nazwy której pochodzi określenie obecnego stawu znajdującego się w pobliżu nieistniejącej obecnie Sośniny. 

</doc>
<doc id="290459" url="https://pl.wikipedia.org/wiki?curid=290459" title="Naprzód Lipiny">
Naprzód Lipiny

ŚKS Naprzód Lipiny – polski klub piłkarski ze Świętochłowic, grający obecnie w klasie A, gr. Katowice. Powstał w 1920 roku. Inicjatorem jego powstania był Alfons Maniura, który został później jego prezesem.
W latach 1923–1939 przy klubie znajdowała się również sekcja bokserska, z której wywodzi się trzykrotny Mistrz Polski (1931, 1932, 1933) – Jerzy Rudzki.
W latach 1945–1964 istniała również sekcja tenisa stołowego, której sukcesami były Drużynowe Mistrzostwa Polski w 1947, 1948 i 1950.
Historia.
Klub powstał 3 marca 1920 w Lipine (obecne Lipiny, dzielnica Świętochłowic) w Republice Weimarskiej. Inicjatorem powstania klubu był Alfons Maniura (późniejszy prezes), natomiast w skład władz klubu wszedł m.in. wiceprezes i późniejszy kapitan związkowy ŚZPN i PZPN Feliks Dyrda. Pierwszy odnotowany w klubowych kronikach mecz drużyny miał miejsce 3 maja 1920 roku. Naprzód Lipiny wygrał wtedy z Polonią Bytom 4:1.
Nazwy klubu na przestrzeni lat:

</doc>
<doc id="290464" url="https://pl.wikipedia.org/wiki?curid=290464" title="Różankowo">
Różankowo

Różankowo – wieś w Polsce położona w województwie kujawsko-pomorskim, w powiecie toruńskim, w gminie Łysomice.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 333 mieszkańców. Jest dziesiątą co do wielkości miejscowością gminy Łysomice.
Na terenie wsi znajduje się dworek, który został wzniesiony na przełomie XIX i XX wieku, a ostatnim jego właścicielem był Gustaw Weinschek (według niektórych źródeł to on także wybudował dwór). Położony na skraju parku z 32 gatunkami drzew, zapomniał już dawno o czasach świetności – choć część pobliskich zabudowań (dawnego majątku) jest nadal wykorzystywana, sam dwór znajduje się w kiepskim stanie, stoi zaniedbany, opuszczony i niezabezpieczony.

</doc>
<doc id="290475" url="https://pl.wikipedia.org/wiki?curid=290475" title="Traktat windsorski (1522)">
Traktat windsorski (1522)

Taktat windsorski, zawarty 16 czerwca 1522 pomiędzy cesarzem Karolem V i królem Anglii Henrykiem VIII, dotyczył wspólnej inwazji obu władców na Francję. Był to trzeci traktat o tej nazwie, poprzednie dotyczyły zwierzchnictwa nad Irlandią i sojuszu z Portugalią.
Traktat potwierdzał wymierzony przeciwko Francji sojusz militarny pomiędzy Anglią i Świętym Cesarstwem Rzymskim. Obie ze stron zobowiązały się do wystawienia co najmniej czterdziestu tysięcy żołnierzy, a ponadto Karol zgodził się wypłacić Anglikom rekompensatę za renty wojenne oraz pokryć w całości przeszły dług. Dla przypieczętowania porozumienia, jedyna córka Henryka, Maria I, została narzeczoną cesarza.
Ponieważ Henryk długo nie był przekonany, czy podpisanie traktatu było słuszne, wstrzymywał się z wypełnieniem swojej części umowy do lata 1524 roku, kiedy było już pewne, że wojska Karola V odnoszą poważne sukcesy strategiczne.
Tło polityczne.
Karol V rywalizował z królem Francji, Franciszkiem I, o tytuł cesarza Świętego Cesarstwa Rzymskiego. Obawiał się, że konkurent może związać się sojuszem z Anglią i wystąpić przeciwko niemu w otwartym konflikcie zbrojnym. Był zaniepokojony do tego stopnia, że gdy dowiedział się o nadchodzącej wizycie Henryka VIII w Paryżu w 1520, opuścił, pomimo powstania w Kastylii, Hiszpanię i poprosił władcę angielskiego o spotkanie. Schlebiało to Henrykowi, jednak ten potępił decyzję Karola dotyczącą powstania i nie zmienił planów wizyty.
Ostrzegł Karola ponadto, by ten nie wywoływał wojny. Ostatecznie, po paru latach wymijającej gry politycznej, Karol i Franciszek znaleźli się w stanie walki. Znany współczesny historyk, Robert Knecht, wykazał, że wybuchły one jako rezultat splotu nieszczęśliwych i niezręcznych wydarzeń. Warto nadmienić, że wojna nie została oficjalnie wypowiedziana, a obie strony podawały przeciwnika za agresora.
Francja, będąca w tym czasie sojusznikiem Państwa Kościelnego, twierdziła, że potrzebuje poparcia Anglii jedynie jako karty przetargowej do uniknięcia wojny z Karolem, a nie do zawiązania obustronnego traktatu militarnego. W końcu, za prośbą Franciszka, Henryk VIII (a właściwie jego wysłannik – kardynał Wolsey) podjął się pośredniczenia w procesie mediacyjnym w Calais, który zamarł jednak w martwym punkcie wskazywania winowajcy konfliktu.
Karol i Henryk postanowili wykorzystać okres zawieszenia broni i podchodów mediacyjnych do negocjacji własnej, tajnej umowy. Henrykowi podobała się wizja wojny – w końcu miał okazję zmierzenia się z arcywrogiem, Francją. Ponadto, schlebiała mu pokora i uniżenie Karola – Wolsey twierdził nawet wtedy, że Karol byłby gotów podążać za wszystkimi radami Henryka, gwarantując mu tym samym, "de facto", status władcy całego świata chrześcijańskiego. W sierpniu 1521 roku dyplomaci Anglii i Hiszpanii przygotowali szkic traktatu, jednak Wolsey radził Henrykowi, by ten wstrzymał się parę miesięcy z podpisaniem dokumentu i upewnił się, czy Karol dysponuje funduszami i siłą militarną wymaganymi do wygrania wojny. W połowie listopada władca austriacki stał się niecierpliwy, a jego ciotka, Małgorzata Austriacka, ostrzegła Henryka, iż jej siostrzeniec może wkrótce zmienić zdanie. Sam Karol sugerował nawet drugą oficjalną wizytę w Anglii, tym razem, by publicznie ogłosić zawiązanie sojuszu pomiędzy dwoma władcami.
Henryk uległ namowom Karola i Małgorzaty oraz ostatecznie podpisał tajne porozumienie z Karolem i Państwem Kościelnym w listopadzie 1521. Mówiło ono, że kampania militarna zacznie się w marcu 1523, a szczegóły strategiczne zostaną omówione podczas wizyty Karola w Londynie. 29 maja 1522 Anglia wypowiada wojnę Francji, a Karol zjawia się u Henryka parę dni później.

</doc>
<doc id="290477" url="https://pl.wikipedia.org/wiki?curid=290477" title="Ernesto Sábato">
Ernesto Sábato

Ernesto Sabato (ur. 24 czerwca 1911 w Rojas, zm. 30 kwietnia 2011 w Santos Lugares) – argentyński pisarz i eseista pochodzenia włoskiego. Z wykształcenia był fizykiem, posiadał tytuł doktora nadany przez Universidad Nacional de La Plata. Po 1945 roku porzucił karierę naukową na rzecz kariery pisarza i malarza. Laureat Nagrody Cervantesa za rok 1984. W 1984 roku komisja CONADEP, której przewodniczył, wydała raport rozliczające zbrodnie argentyńskiej junty wojskowej.
Życiorys.
Urodzony w Rojas Sabato pochodził z solidnej rodziny mieszczańskiej. Około roku 1930 porzucił ustabilizowaną egzystencję w swej rodzinie i został aktywistą komunistycznym, który m.in. organizował w ukryciu manifestacje przeciwko rządom wojskowym.
W roku 1933, już jako sekretarz generalny młodzieżowych organizacji komunistycznych w Argentynie, udał się na kongres przeciwko faszyzmowi i wojnie w Brukseli, skąd miał się następnie wybrać do Moskwy. Jednakże, dowiedziawszy się przedtem o kulisach pokazowych procesów moskiewskich, stał się zarówno wrogiem faszyzmu, jak i stalinizmu. Został wtedy na czas jakiś w Paryżu, gdzie pracował m.in. jako fizyk jądrowy (był świadkiem rozszczepienia uranu, przez co cały czas obawiał się skutków posiadania przez ludzkość tak niebezpiecznej broni, jak broń atomowa).
Od roku 1940 pracował w swojej ojczyźnie jako profesor fizyki na uniwersytecie, jednakże z tego stanowiska usunięto go po dojściu do władzy faszyzującego dyktatora Juana Peróna. Zajął się wtedy wyłącznie literaturą i publicystyką. Współpracował m.in. ze znanym pismem "La Nación". Pierwsze uznanie zdobył za zbiór esejów filozoficzno-społecznych "Uno y el universo" (ukazał się w roku 1945), w których, wedle jednomyślnego zdania krytyki, dowodził, że "nauka nie wystarcza, by odnaleźć odpowiedź na dręczące człowieka pytania egzystencjalne".
Wielką sławę przyniosła mu także powieść "Tunel". Jego sława pisarska rozniosła się po całym świecie za sprawą "boomu" na literaturę latynoamerykańską, który rozpoczął się w latach 60. XX wieku.
W roku 1984 zdobył Nagrodę im. Cervantesa, zaś w 1987 Legię Honorową. Mieszkał w Santos Lugares. Uniwersytet de Rosario przyznał mu w roku 1991 doktorat "honoris causa".
Zmarł 30 kwietnia 2011 roku w swym domu w Santos Lugares wskutek powikłań zapalenia oskrzeli.
Ernesto Sabato przewodniczył pracom Comision Nacional sobre la Desaparicion de Personas (CONADEP), tj. Narodowej Komisji ds. Osób Zaginionych, którą w roku 1983 powołał do życia prezydent Argentyny, Raul Alfonsin. Komisja ta przygotowała obszerny raport pt. "Nunca más" ("Nigdy więcej") o zbrodniach popełnionych przez juntę wojskową, rządzącą w Argentynie w latach 1976–1982.

</doc>
<doc id="290483" url="https://pl.wikipedia.org/wiki?curid=290483" title="Köbi Kuhn">
Köbi Kuhn

Köbi Kuhn, właśc. Jakob Kuhn (ur. 12 października 1943 w Zurychu, zm. 26 listopada 2019 w Zollikerbergu, gmina Zollikon) – szwajcarski trener piłkarski, w przeszłości piłkarz występujący na pozycji pomocnika.
Przez siedemnaście lat był zawodnikiem FC Zürich, z którym sześciokrotnie zdobył mistrzostwo i pięciokrotnie Puchar kraju, oraz dwa razy awansował do półfinału Pucharu Europejskich Mistrzów Krajowych. Z reprezentacją Szwajcarii, w której barwach rozegrał 63 mecze, brał udział w mundialu 1966. Po zakończeniu piłkarskiej kariery, pracował w sztabie szkoleniowym FC Zürich, głównie z młodzieżą. W latach 1996–2002 prowadził najpierw juniorską, później młodzieżową reprezentację Szwajcarii, a od 2001 do 2008 roku był selekcjonerem kadry A, którą wprowadził do Euro 2004, mundialu 2006 i do Euro 2008.
Kariera piłkarska.
W pomocy zespołu FC Zürich rozegrał ponad pięćset meczów, zdobywając największe krajowe laury oraz dwukrotnie awansując do półfinału Pucharu Europejskich Mistrzów Krajowych. W 1966 roku zagrał mecze na mundialu 1966. Pięć lat później strzelił polskiej reprezentacji bramkę w meczu towarzyskim.
Sukcesy piłkarskie.
W reprezentacji Szwajcarii od 1962 do 1976 roku rozegrał 63 mecze – uczestnik mundialu 1966.
Kariera szkoleniowa.
Przez większą część kariery szkoleniowej pracował z młodzieżą, najpierw przez szesnaście lat w FC Zürich (z przerwą w sezonie 1983–1984, kiedy tymczasowo został trenerem pierwszego zespołu), a później z reprezentacjami – juniorską i młodzieżową.
W 2001 roku niespodziewanie został selekcjonerem kadry A; jest pierwszym od 1989 Szwajcarem na tym stanowisku.
Budowę nowej drużyny rozpoczął od pożegnania się ze starszymi piłkarzami. Zdecydowanie postawił na młodych zawodników, głównie swoich dawnych podopiecznych z reprezentacji młodzieżowej. Szwajcarzy w eliminacjach do Euro 2004 wyprzedzili m.in. Rosję i Irlandię, i z pierwszego miejsca awansowali do turnieju. Był to pierwszy po ośmioletniej przerwie start Helwetów na międzynarodowej imprezie. W Portugalii zdobyli tylko jeden punkt (po remisie 0:0 z Chorwacją, później przegrali 0:3 z Anglią i 1:3 z Francją) i odpadli już po fazie grupowej.
Kuhn kontynuował odmładzanie drużyny. Po mistrzostwach Europy w kadrze zadebiutowali 21-letni Philipp Degen oraz 20-letni Philippe Senderos, którzy nie tylko wywalczyli miejsca na środku obrony w reprezentacji, ale także szybko przenieśli się do renomowanych klubów (Degen do Borussii Dortmund, a Senderos do Arsenalu Londyn, z którym dotarł do finału Pucharu Mistrzów). Na prawej pomocy Kuhn postawił na Tranquillo Barnettę (22 lata), a w ataku partnerem Alexandra Freia byli albo Johan Vonlanthen (20 lat, nie pojechał na mundial z powodu kontuzji) albo Daniel Gygax (25 lat). Szwajcarzy kwalifikacje do mundialu 2006 zakończyli na drugim miejscu. Po wygraniu meczów barażowych (2:0 i 2:4) z Turcją pierwszy raz od 1994 roku awansowali do finałów mistrzostw świata. Średnia wieku piłkarzy powołanych na mundial wynosiła 26 lat; wśród nich było aż dziesięciu, którzy nie przekroczyli 24. roku życia.
W Niemczech podopieczni Kuhna wygrali swoją grupę (wyprzedzili przyszłych wicemistrzów świata Francuzów oraz reprezentantów Korei Południowej i Togo). W 1/8 finału dopiero po rzutach karnych ulegli Ukraińcom. Kuhn zarówno na mistrzostwach Europy, jak i świata stosował ustawienie 1-4-3-1-2, a szczególny nacisk położył na skuteczność formacji defensywnych; szwajcarski bramkarz Pascal Zuberbühler był jedynym, który podczas mundialu nie przepuścił ani jednej bramki. Zdyscyplinowana obrona, organizacja gry oraz konsekwencja i przygotowanie motoryczne zawodników uważane są za największe atuty obecnej reprezentacji.
W 2008 roku Szwajcarzy wraz z Austrią organizowali turniej Euro 2008. Podopieczni Jakoba Kuhna trafili do grupy A wraz z Portugalią, Czechami i Turcją. Ostatecznie jednak po porażkach 0:1 z Czechami i 1:2 z Turcją oraz honorowym zwycięstwie z Portugalią Szwajcaria zakończyła Mistrzostwa na ostatnim miejscu w grupie. Kuhn według postanowionej wcześniej przysięgi odszedł ze stanowiska selekcjonera szwajcarskiej reprezentacji

</doc>
<doc id="290490" url="https://pl.wikipedia.org/wiki?curid=290490" title="Seret (dopływ Dunaju)">
Seret (dopływ Dunaju)

Seret ( "Syret", ) – rzeka na Ukrainie i w Rumunii, lewy dopływ Dunaju. Długość wynosi 726 km, powierzchnia zlewni 44 000 km².
Rzeka wypływa ze źródeł w Beskidach Pokucko-Bukowińskich (Karpaty Wschodnie), płynie przez Wyżynę Mołdawską i Nizinę Wołoską, a do Dunaju uchodzi w Gałaczu.
Seret jest żeglowny w dolnym biegu. Doliną rzeki biegnie szlak komunikacyjny, łączący Bukareszt i Gałacz w Rumunii z Czerniowcami i Lwowem na Ukrainie.
Główne dopływy:
Ważniejsze miejscowości nad Seretem: Berehomet, Storażynec, Siret, Rymnik, Roman, Bacău, Gałacz.

</doc>
<doc id="290497" url="https://pl.wikipedia.org/wiki?curid=290497" title="Wrona (film)">
Wrona (film)

Wrona (ang. "Crow") – fiński film dokumentalny wyprodukowany w 2004 roku. Film jest pozbawiony komentarza, lecz odznaczając się wyjątkową urodą zdjęcia niosą jasny przekaz.
Opowieść o samotnej wronie, której wraz z nadejściem zimy coraz trudniej znaleźć pożywienie. Z niedostatku pożywienia wrona musi lecieć do pobliskiego miasta. Ptak przylatuje tam o świcie. Przysiadując na dachach, kominach i drzewach uważnie obserwuje otoczenie. Wypatruje odpadków, ale szybko się rozczarowuje.

</doc>
<doc id="290500" url="https://pl.wikipedia.org/wiki?curid=290500" title="Tiberio Pacca">
Tiberio Pacca

Tiberio Raimondo Gaspare Camillo Pacca (ur. 31 sierpnia 1786 w Benewencie, zm. 29 czerwca 1837 w Neapolu), dyplomata włoski, wysoki urzędnik Państwa Kościelnego.
Był synem markiza Giuseppe Pacca i Marii Teresy Crivelli (pochodzącej ze szlachty mediolańskiej), bratankiem kardynała Bartolomeo Pacci (starszego). W dzieciństwie wraz z rodzeństwem został wysłany do Rzymu, gdzie kształcił się w "Nobile Collegio Clementino". Wkrótce wyjechał do Portugalii, gdzie towarzyszył stryjowi w jego misji nuncjusza. Nie przyjmował żadnych święceń, ale otrzymał kilka godności kościelnych, m.in. prałata papieskiego i honorowego szambelana Piusa VII, pełnił również kilka razy misję wręczania biretu kardynalskiego nowym purpuratom. Blisko współpracował ze stryjem, który w międzyczasie postąpił na sekretarza stanu, oraz z samym papieżem Piusem VII. W latach 1809-1811 wspólnie ze stryjem był więziony w twierdzy Fenestrelle (w czasie francuskiej okupacji). Został zwolniony w sierpniu 1811.
W kwietniu 1814 papież mianował go protonotariuszem apostolskim (infułatem). Pacca robił karierę w przywróconym Państwie Kościelnym, dochodząc do stanowisk delegata w Forli (1815), delegata w Viterbo i Civitavecchia (1816), gubernatora Rzymu (1816), dyrektora generalnego policji papieskiej (1816), wicekamerlinga Świętego Kościoła Rzymskiego (1817). Uważany był za pewnego kandydata do nominacji kardynalskiej, ale jego karierę zrujnował skandal finansowy w 1820. Chcąc ratować się z długów sfałszował podpis kardynała Ercole Consalviego (sekretarza stanu) na kilku dokumentach; po ujawnieniu fałszerstwa zbiegłz Rzymu w kwietniu 1820 i został pozbawiony stanowisk.
Szukał schronienia w Szwajcarii, Francji, potem w Mediolanie. Porzucił ostatecznie myśl o karierze duchownej i w 1824 w Londynie poślubił Marie-Madeleine Joussot. W październiku 1828 został zrehabilitowany przez papieża Leona XII, ale ze względu na rychłą śmierć papieża zdecydował się pozostać w Mediolanie. W 1833 przeniósł się do Piemontu, a kilka lat później został wysokim urzędnikiem ministerstwa spraw wewnętrznych Królestwa Sardynii (intendentem generalnym). Także na tej funkcji nie utrzymał się długo; wdał się w intrygi dworskie, przyczyniając się do upadku ministra spraw wewnętrznych Antonio Tondutiego dell'Escareny, zarazem jednak sam tracąc łaskę panującego. Ostatnie lata życia spędził w Neapolu, gdzie zmarł na cholerę.
Jego bratankiem był Bartolomeo Pacca, mianowany kardynałem w 1875.

</doc>
<doc id="290503" url="https://pl.wikipedia.org/wiki?curid=290503" title="Jam (muzyka)">
Jam (muzyka)



</doc>
<doc id="290505" url="https://pl.wikipedia.org/wiki?curid=290505" title="Suzuki">
Suzuki

 – japoński producent samochodów, motocykli i silników, powstały w październiku 1909 w Hamamatsu.
Historia.
W październiku 1909 Michio Suzuki założył w Hamamatsu wytwórnię urządzeń tkackich dla przemysłu jedwabniczego pod nazwą „Suzuki Loom Company”, a potem w 1920 roku nazwę zmieniono „Suzuki Loom Works”. Suzuki wyrobił sobie markę, wynajdując w 1929 roku nowy rodzaj krosna, który był eksportowany na cały świat, ale chciał się zdywersyfikować i uznał, że samochody będą rozwijającym się przemysłem w nadchodzących dziesięcioleciach. W 1937 roku Michio Suzuki rozpoczął projekt budowy niewielkich samochodów, zaś dwa lata później zbudowanych zostało kilka prototypów napędzanych wówczas nowatorskimi, chłodzonymi cieczą, czterosuwowymi i czterocylindrowymi silnikami benzynowymi. W związku z wybuchem w tym samym roku II wojny światowej plany produkcyjne Suzuki zostały przerwane przez rząd Japonii. Pod koniec wojny powrócono do produkcji urządzeń tkackich dzięki zgodzie rządu amerykańskiego na import bawełny. W 1951 roku z uwagi na załamanie rynku jedwabniczego, Michio Suzuki powrócił do myśli o produkcji pojazdów, gdyż na rynku japońskim wzrosło zapotrzebowanie na produkcję niedrogiego i pewnego sposobu transportu. W tym samym roku do produkcji wprowadzony został motorower „Power Free” napędzany silnikiem o pojemności 36 cm³.
W 1955 roku wprowadzony został pierwszy masowo produkowany samochód o nazwie Suzulight. Wyposażony został w silnik o mocy 16 KM. W 1961 roku z firmy wyodrębniono oddział zajmujący się produkcją maszyn tkackich, a także rozpoczęto produkcję lekkiego auta dostawczego Suzulight Carry. W 1970 roku zaprezentowany został pierwszy pojazd terenowy marki – Suzuki Jimny, a rok później motocykl GT 750. Z początkiem lat 90. zmieniona została nazwa firmy na Suzuki Motor Corporation.

</doc>
<doc id="290508" url="https://pl.wikipedia.org/wiki?curid=290508" title="Chrematonimia">
Chrematonimia

Chrematonimia (gr. "chrema, chrematos" „rzecz, przedmiot, towar”) – nauka, której przedmiotem badań są nazwy własne niektórych wytworów przemysłowych, rękodzielniczych, jednostkowych i seryjnych, które nie są trwale związane z określonym krajobrazem, tzw. chrematonimy. Jest to najbardziej dyskusyjny dział onomastyki.
Chrematonimy oznaczają pojedyncze, mające swoje cechy charakterystyczne wytwory ręki ludzkiej. Ich wyróżnikiem jest odniesienie do serii identycznych z założenia przedmiotów (mnogość jednorodna), a jednocześnie do poszczególnych okazów tej serii.
Czesław Kosyl w 1993 roku twierdził, iż do chrematonimów niesłusznie są zaliczane nazwy własne obiektów jak kina, teatry, wille, domy wczasowe, lokale gastronomiczne i handlowe, zakłady przemysłowe, jednostki wojskowe czy nazwy zespołów muzycznych. Wyróżnił natomiast najczęściej spotykane obiekty obdarzone chrematonimami: wyroby cukiernicze, drogeryjne, używki, środki transportu, niektóre rodzaje broni i obiekty wojskowe, sprzęt gospodarstwa domowego oraz audiowizualny a także kamienie szlachetne.
Obecnie w centrum badań chrematonimistów znajduje się coraz więcej obiektów kultury materialnej. Przedmiotem dyskusji jest kwestia, czy chrematonimia ma obejmować nazwy obiektów niezwiązanych trwale z krajobrazem. Hotel czy dom wczasowy wrasta w krajobraz, ale restauracja czy sklep obuwniczy mogą mieścić się w budynku, w którym znajdują się także inne instytucje. Zwoliński w obrębie chrematonimów pozostawia nazwy przedsiębiorstw, fabryk, instytucji, firm i nazwy towarów. O nazwach sklepów mówi się niekiedy, że są to mikrotoponimy. E. Breza proponował wspólny termin na określenie nazw firmowych, fabrycznych, nazw instytucji i przedsiębiorstw – uniwersonimy (od łac. "universus", -a, -um „powszechny”).
Nazwami własnymi zajmuje się nauka o nazwach własnych, inaczej onomastyka (gr. "onoma" „nazwa”). Nazwy własne są bogactwem każdego narodu, gdyż kryją w sobie wiedzę o jego historii politycznej i społecznej, o historii kultury i religii, właściwościach i krajobrazie ziemi rodzinnej, o związkach z innymi krajami, a także o działaniach,dążeniach, a nawet emocjach ludzi, jak również o realiach życia oraz ludzkich wartościach. Pierwszymi utrwalonymi na piśmie wyrazami polskimi w XII w. były właśnie nazwy własne osób, miejscowości i rzek. W języku polskim nazwy własne pisane są wielką literą. Onomastyka jest działem językoznawstwa. Jej celem jest objaśnienie pochodzenia nazw własnych, ich budowy językowej, znaczeń, jakie wyrażały lub wyrażają, badanie ich historii oraz ewolucji systemu nazewniczego, wreszcie sposobu funkcjonowania w języku i społeczeństwie dawniej i dziś. Dla współczesnego użytkownika nazwy własne są w większości wyrazami nie posiadającymi znaczenia. Powstały one jednak jako jednostki językowe znaczące. Poprzez rozległe i dogłębne badania można ujawnić bogactwo faktograficzne i kulturoznawcze, które nazwy własne zawierają, będąc współcześnie jednostkami służącymi tylko do identyfikacji indywidualnych osób, miejscowości i innych obiektów. Ich źródłem były w czasach historycznych, a niekiedy i są obecnie, wyrazy pospolite oraz obce nazwy własne, które zostały przyswojone przez język i kulturę polską.
Teoria nazw własnych zakłada istnienie obszaru przejściowego między nazwami własnymi a wyrazami pospolitymi. Wytyczenie zakresu nazw własnych nastręcza szereg problemów i wątpliwości. Granice tej kategorii z wyrazami pospolitymi są często rozmyte. Można mówić o istnieniu kategorii przejściowej, do której należą przypuszczalnie nazwy instytucji, organizacji, nazwy firmowe. Również w obrębie klas nazw własnych można wyróżnić poszczególne szczeble onomatyzacji, zależnie od stopnia wyrazistości znaczenia etymologicznego oraz od obecności lub braku pozajęzykowej, realnej motywacji uniwersonimów. Znaczna część nazw własnych jest w początkowej fazie swojego rozwoju nie do końca zdefiniowana. Wątpliwości rodzą się głównie w takich wypadkach, kiedy:
Istnieniu wielu desygnatów sprzyja wytwarzanie się odpowiedniej strefy pojęciowej. Oznacza to, że ze względu na zakres użycia nazwy zbliżają się do wyrazów pospolitych i mogą być traktowane jako kategoria przejściowa między nazwami własnymi a pospolitymi. Ma to swoje odbicie w regułach ortograficznych, zalecających stosowanie dużej litery w takich wypadkach, gdy chodzi o nazwę firmy lub markę. Nazwy własne nie stanowią kategorii jednolitej pod względem formalnym i funkcjonalnym. Granica tej kategorii z wyrazami pospolitymi nie jest wyraźna, dzięki czemu istnieje możliwość przechodzenia wyrazów i zapożyczenia morfemów z jednej kategorii do drugiej. Jak się wydaje, zasadnicza różnica między nazwami własnymi i pospolitymi tkwi w sferze denotacji, ograniczeniu związku denotacyjnego nazwy własnej do jednego desygnatu w rzeczywistości pozajęzykowej – nazwy firm.
E. Jakus-Borkowa uznała, że nie można wykreślić zdecydowanej granicy pomiędzy "nomen apellativum" a "nomen prioprium", bowiem istnieje między nimi szeroki pas przejściowy i wiele określeń oscyluje pomiędzy tymi działaniami językowymi, będąc formami z pogranicza. Według autorki są to nazwy instytucji, organizacji oraz zakładów pracy, tytuły utworów literackich, nazwy filmów, dzieł sztuki, wyrobów i towarów przemysłowych. H. Górnowicz napisał, że istnieją kategorie przejściowe między "nomina priopria" i "nomina appellativa", do których należą – nazwy seryjnych wyrobów przemysłowych czy nazwy nagłówków prasowych.
Nazwy własne, w przeciwieństwie do wyrazów pospolitych, mają jeden desygnat (denominat) albo – co dotyczy ogromnej większości nazw – mają desygnatów więcej, ale nie stanowią one żadnej klasy. Nazwa firmowa posiada wiele desygnatów – odnosi się do całej serii przedmiotów markowych, asygnowanych nazwą firmową. Ze względu na szczególny zakres użycia nazwy te zbliżają się do wyrazów pospolitych i z tej perspektywy mogą być traktowane jako kategoria przejściowa.
Nazwa własna posiada znaczenie jednostkowe, pospolita zaś grupowe. Fakt ten nie przyczynia się do ustalenia właściwego miejsca nazwy firmowej na linii nazwa pospolita – nazwa własna. Opozycja rodzajów znaczeń tworzy trójczłonowy układ. Istnieją stałe możliwości przechodzenia nazw gatunkowych do nazw jednostkowych i odwrotnie. Funkcja nominatywna zacieśnia związek pomiędzy nazwami własnymi i firmowymi.

</doc>
<doc id="290509" url="https://pl.wikipedia.org/wiki?curid=290509" title="Pionowy gradient temperatury">
Pionowy gradient temperatury

Pionowy gradient temperatury – zjawisko zmiany temperatury wraz z wysokością w atmosferze, a także wielkość określająca zmianę temperatury w atmosferze ziemskiej, przypadającą na jednostkę wysokości. Zazwyczaj jest wyrażany w stopniach Celsjusza na 100 metrów wysokości (°C/100 m).
Gradient temperatury między dwoma punktami (1) i (2) określony jest równaniem:
gdzie:
Gradient temperatury w atmosferze zależny jest od zjawisk zachodzących w atmosferze, od pory roku, wilgotności powietrza i pory dnia. 
W wielu sytuacjach parametr ten jest wielkością niezależną od wysokości, dlatego znajomość tego parametru umożliwia obliczenie temperatury panującej na określonej wysokości.
W meteorologii, przy analizie ruchu powietrza zakłada się, że powietrze wznosząc się lub opadając podlega przemianie adiabatycznej, określone dla tych warunków zmiany temperatury nazywane są gradientem adiabatycznym. Występujący w takiej sytuacji gradient zależy od wilgotności powietrza. W zależności od niej, może wystąpić:
Gradient umożliwia określenie stanu równowagi w atmosferze. W zależności od wielkości gradientu powietrze znajduje się w stanie równowagi:

</doc>
<doc id="290510" url="https://pl.wikipedia.org/wiki?curid=290510" title="Jam (bóg)">
Jam (bóg)

Jam – w mitologii ugaryckiej bóg morza i rzek. Imię "Yam" oznacza po prostu „morze”, czasami nazywany jest także Nahar, co oznacza „rzeka”. Przedstawiany jako pół-człowiek, pół-ryba.
Jest bóstwem pierwotnego chaosu, reprezentującym potęgę morza, gniewnego i nieposkromionego; ma władzę nad burzami i jest sprawcą katastrof przez nie wywoływanych. W mitologii greckiej i rzymskiej jego bliskim odpowiednikiem jest Ofion.
W jednym z mitów Jam żądał haraczu od bogów, ci wysyłają na brzeg Asztarte, która śpiewa dla niego. Mit ten wykazuje analogie do mitu o Hedammu

</doc>
<doc id="290512" url="https://pl.wikipedia.org/wiki?curid=290512" title="Lista państw członkowskich Organizacji Narodów Zjednoczonych">
Lista państw członkowskich Organizacji Narodów Zjednoczonych

Lista państw członkowskich Organizacji Narodów Zjednoczonych – lista państw członkowskich Organizacji Narodów Zjednoczonych na podstawie UN Press Release ORG/1469 (dokumentu wydanego 3 lipca 2006 r.). Lista została uzupełniona o Sudan Południowy, który został przyjęty do ONZ w 2011 r.
Obecni członkowie.
Nazwy państw-członków pierwotnych zostały wyróżnione kolorem.

</doc>
<doc id="290513" url="https://pl.wikipedia.org/wiki?curid=290513" title="Komisja Spraw Emigracji i Łączności z Polakami za Granicą">
Komisja Spraw Emigracji i Łączności z Polakami za Granicą

Komisja Spraw Emigracji i Łączności z Polakami za Granicą (wcześniej Komisja Emigracji i Polaków za Granicą oraz Komisja Spraw Emigracji i Polaków za Granicą) - jedna ze stałych komisji polskiego senatu.
Przedmiotem działania komisji są: więzi z krajem, sprawy Polaków i osób polskiego pochodzenia zamieszkałych za granicą i ich sytuacja prawna, inicjowanie i koordynacja współpracy środowisk polonijnych, ochrona dziedzictwa polskiej kultury i historii za granicą, opiniowanie dla Prezydium Senatu planu i wykonania zadań zleconych przez Prezydium Senatu w zakresie opieki nad Polonią i Polakami za granicą oraz dystrybucja środków pieniężnych dla organizacji polonijnych. Sejmowym odpowiednikiem Komisji jest Komisja Łączności z Polakami za Granicą.

</doc>
<doc id="290514" url="https://pl.wikipedia.org/wiki?curid=290514" title="Konsul honorowy">
Konsul honorowy

Konsul honorowy – osoba pełniąca funkcje konsularne na rzecz określonego państwa (tzw. państwa wysyłającego) w innym państwie (państwie przyjmującym), nie pobierając za to wynagrodzenia.
Często również konsul honorowy na własny koszt musi wynająć lokal na urząd konsularny i ewentualnie opłacić personel administracyjny (np. sekretarkę). Niekiedy umowa pomiędzy państwem wysyłającym a konsulem honorowym może przewidywać pewien zwrot wydatków ponoszonych przez niego w związku z prowadzeniem konsulatu (np. koszty wynajmu, wynagrodzenia osób zatrudnionych, opłaty za elektryczność, wodę itd.).
Kompetencje.
Konsul honorowy, co do zasady, może wykonywać wszystkie te same funkcje, co konsul zawodowy, choć niekiedy faktycznie powierza się im węższy zakres obowiązków. W krajach, w których państwo wysyłające nie jest reprezentowane przez misję dyplomatyczną ani konsula zawodowego – konsul honorowy może być traktowany jak „oficjalny przedstawiciel” państwa i w takim charakterze zapraszany na uroczystości państwowe itp.
Konsulami honorowymi najczęściej zostają osoby posiadające obywatelstwo państwa przyjmującego (w przypadku konsulów zawodowych – praktycznie zawsze posiadają oni obywatelstwo państwa wysyłającego), a mające korzenie w kraju wysyłającym. Mogą to być osoby, które wyemigrowały ze swojego kraju lub mają z nim związki rodzinne. Osoby takie muszą być dobrze sytuowane oraz mieć dobrą opinię w kraju, w którym mają pełnić funkcję konsula.
W przypadku, gdy konsul honorowy jest obywatelem państwa, w którym urzęduje, jego przywileje i immunitety są bardzo ograniczone i właściwie sprowadzają się do wyłączenia możliwości pociągnięcia go przez to państwo do odpowiedzialności w związku z wykonywaniem przez niego czynności konsularnych.
Polskie konsulaty honorowe.
W 1939 r. Polska posiadała 141 urzędów kierowanych przez konsulów honorowych. Przywrócono je w 1987 r., ustanawiając pierwszy urząd w Manili.
W 2005 r. w polskiej służbie konsularnej istniało łącznie 231 konsulatów (różnej rangi, w tym także wydziały konsularne przy ambasadach i punkty konsularne), z czego 141 stanowiły konsulaty honorowe, a właściwie urzędy kierowane przez konsuli honorowych.

</doc>
<doc id="290516" url="https://pl.wikipedia.org/wiki?curid=290516" title="Zefir Bytom">
Zefir Bytom

Zefir Bytom (Klub Sportowy Nart Wodnych Zefir Bytom) – jeden z pierwszych tego rodzaju klubów sportowych w Polsce, który był pionierem w rozwoju nart wodnych w Polsce.
Historia.
Zefir Bytom jest jednym z pierwszych miejsc, gdzie dyscyplinę tę zaczęto uprawiać w formie zorganizowanej. Miało to miejsce na początku lat 60. XX w. Początki klubu są związane z jeziorem Dzierżno koło Pyskowic na Śląsku, gdzie kilku młodych ludzi z grupy żeglarzy klubu Górnik zbudowało drewnianą motorówkę i parę nart. Dostępny wówczas silnik przyczepny AS 350 miał 27 KM, co pozwalało już na holowanie narciarza. Inspirację do technicznych rozwiązań czerpano z własnej wyobraźni i wiedzy technicznej.
Krótko później Polski Związek Motorowodny zorganizował staraniem członka Zarządu Bolesława Talago Komisję Narciarstwa Wodnego. On też poprowadził w roku 1964 latem pierwsze kursy sędziowskie, na bazie regulaminu zawodów w nartach wodnych tłumaczonych z francuskiego.
Już wtedy grupa Zefira jako Klub Wodny działała w ramach Ligi Obrony Kraju. W tym samym czasie zwodowano na Dzierżnie pierwszą polską skocznię. Kiedy już nauczono się skakać okazało się, że trzeba skocznię znacznie podwyższyć, żeby odpowiadała przepisom międzynarodowym.
Wielu członków Zefira startowało w pierwszych Mistrzostwach Polski. Zabawne wydarzenie miało miejsce w konkursie skoków, w czasie ogólnopolskich zawodów utonęła skocznia.Kolejne jednak zawody ogólnopolskie Augustowie w lipcu 1969 uświetniło lądowanie Neila Armstronga na księżycu co uczestnicy mogli obejrzeć w telewizji.
Na Dierżnie tymczasem zamknięto akwen dla motorówek i zagospodarowany już ładny ośrodek trzeba było opuścić. Narciarskie przygody były nagrodą za ciężką pracę przy konstruowaniu potrzebnych 
łodzi i sprzętu w warsztatach Klubu. Najpierw siedziba Klubu była na Piekarskiej 4, później przez parę lat przy ul.Korfantego i na koniec przy Katowickiej 54. W tych warsztatach konstruowano nowoczesne motorówki,z nowatorskich wówczas żywic poliestrowych z włóknem szklanym. Dobry zbyt pozwalał na egzystencję Klubu. W Klubie wykonano też pierwszy polski wiroszybowiec, który jeszcze na Dzierżnie odbył parę lotów, również dla Polskiej Kroniki Filmowej.
Nowy ośrodek wodny znaleziono nad jeziorem Przeczyce. Tutaj przy znacznej pomocy Bytomskiego Zjednoczenia Przemysłu Węglowego powstał budynek socjalny oraz hangar z przystanią. Nowa skocznia
pochodziła też z górniczych zakładów. W latach tego bujnego rozkwitu Klub posiadał prawo prowadzenia firmy budowlanej której dochody wspierały kasę Klubu. Grupa młodych narciarzy mogła intensywnie i bezpłatnie prowadzić treningi sportowe. Systemem importu gospodarczego udało się w połowie lat 80. sprowadzić z USA motorówkę Ski Nautique 2001 z silnikiem 250 KM, co pozwoliło już na prawdziwy sport. W 1983 Michał Moś ze swoim trenerem Leszkiem Regeńczukiem pojechali na Mistrzostwa Świata do Tuluzy. Nawiązane tam kontakty znacznie wsparły dalszy rozwój tego sportu, nie tylko w Klubie.
Rozwój Klubu.
Pod auspicjami WSM Bielsko Klub prowadzi sezonowy test silników Syrena do napędu łodzi dla MO.
Osiągnięcia sportowe.
- Anna Moś - 1. miejsce w jeździe figurowej w 2005, 3 miejsce w slalomie (2005) i rekord Polski seniorów (2004).
- Justyna Mazurkiewicz - 2. miejsce w jeździe figurowej w 2005, 4 miejsce w slalomie.
- Dawid Kazek - 1. miejsce w jeździe figurowej 2005, 6 miejsce w slalomie i rekord Polski seniorów w 2005.

</doc>
<doc id="290518" url="https://pl.wikipedia.org/wiki?curid=290518" title="Wołowiec Mięguszowiecki">
Wołowiec Mięguszowiecki

Wołowiec Mięguszowiecki (, , , 2227 m) – trójwierzchołkowy szczyt tatrzański położony w krótkiej, bocznej grani odchodzącej od położonego nieco na wschód Hińczowego Zwornika, od którego oddziela go Wołowcowa Przełęcz ("Volovcovo sedlo").
Grań ta dzieli górne piętro Doliny Mięguszowieckiej ("Mengusovská dolina") na Dolinę Żabią Mięguszowiecką ("Žabia dolina mengusovská") z Kotłem Żabich Stawów Mięguszowieckich ("kotlina Žabích plies") oraz Hińczową ("Hincova kotlina") z Wielkim Stawem Hińczowym ("Veľké Hincovo pleso").
Nazwa szczytu związana jest z dawniejszym wypasem bydła w dolnej części stoków. Jest to najstarsza "wołowa" nazwa w Wołowym Grzbiecie i jedyna pochodzenia ludowego. Wszystkie pozostałe "wołowe" nazwy w tym grzbiecie i dolinkach u jego podnóży utworzone zostały później, przez turystów i taterników.
Topografia.
Szczegółowo na miejscu Wołowiec Mięguszowiecki został zbadany i opisany w 2006 roku przez Władysława Cywińskiego w 12 tomie przewodnika "Tatry". Pisze on, że szczyt ten "wyróżnia się ilością błędów i konfabulacji w dotychczas publikowanych opisach … Nie ten zwornik w głównej grani, nie ta ilość wierzchołków, wreszcie kompletny galimatias w opisach dróg wspinaczkowych!". Inaczej, niż podawał to polski tatrolog Witold Henryk Paryski, w jego grani są trzy wierzchołki. W.H.P. Paryski za najwyższy uznawał środkowy, tymczasem najwyższy jest północny, przewyższający go o około 20 m. Wersję Paryskiego powtórzyli także słowaccy tatrolodzy; Arno Puškáš i Ivan Bohuš; wszyscy zapewne oceniali wysokości tych wierzchołków z daleka, co jest mylące z powodu perspektywy.
Stoki opadające ze środkowego i południowego wierzchołka Wołowca Mięguszowieckiego do Wołowej Kotlinki są trawiasto-skaliste i łatwe do przejścia, natomiast z wierzchołka północnego opada do tej dolinki stroma, częściowo płytowa ściana o wysokości dochodzącej do 100 m, ograniczona po bokach głębokimi i kruchymi żlebkami. Do Doliny Hińczowej opada ściana o wysokości około 210 m. Spomiędzy przełączek między trzema wierzchołkami opadają depresje dzielące ją na trzy części. Depresja opadająca z przełączki między północnym i środkowym wierzchołkiem jest szeroka, płytowa i na około 1/3 i 2/3 wysokości przecięta poziomymi, trawiastymi zachodami. Depresja opadająca z przełączki między środkowym i południowym wierzchołkiem to prosty żleb opadający na piargi u podnóży ściany. Z wszystkich trzech wierzchołków opadają wybitne filary. W środkowej części filara północnego wierzchołka znajduje się wielka szara płyta, zaś w dolną część tego filara wcina się kruchy komin. Rzucają się w oczy także przewieszone skały w zachodnim filarze wierzchołka środkowego. Ma on dwa ramiona, między które wcina się pionowy komin o wysokości 10 m.
Taternictwo.
Wejście na Wołowiec Mięguszowiecki jest dla przeciętnego turysty łatwe (zwłaszcza z Wołowcowej Przełęczy), znajduje się on jednak w rejonie zamkniętym dla turystów. Mogą natomiast wspinać się na nim taternicy. Bywają tutaj jednak bardzo rzadko. Opisy dróg wspinaczkowych przed publikacją W. Cywińskiego są bardzo niejasne i często mylące. W. Cywiński pisze; "Zostałem zmuszony do przejścia – bez wielkiego zapału – aż pięciu dróg na tej mało atrakcyjnej ścianie" (zachodniej).

</doc>
<doc id="290520" url="https://pl.wikipedia.org/wiki?curid=290520" title="Armageddon (film)">
Armageddon (film)

Armageddon – amerykański film katastroficzny w reżyserii Michaela Baya z Bruce'em Willisem i Benem Affleckiem w rolach głównych, nakręcony w 1998 roku.
Otrzymał w większości negatywne recenzje; serwis Rotten Tomatoes w oparciu o opinie ze 115 recenzji przyznał mu wynik 39%.
Fabuła.
Znajdujący się na orbicie prom kosmiczny Atlantis wpada w rój meteorów. NASA odkrywa, że ludzkości grozi zagłada za sprawą zbliżającej się do Ziemi asteroidy i że na zapobieżenie impaktowi mają tylko 18 dni. Szef NASA, Dan Truman (Billy Bob Thornton) podejmuje działania. Należy stworzyć załogę z ludzi zdolnych wykonać odwiert po dotarciu na planetoidę. Pomaga im Harry Stamper (Bruce Willis), specjalista w dziedzinie odwiertów ropy naftowej. NASA wysyła w kosmos 2 promy wahadłowe: Freedom i Independence. Ich zadaniem jest wylądować na asteroidzie, wywiercić otwór i umieścić w nim ładunki nuklearne, a następnie zdetonować je. Mimo wielu trudności w misji, które obejmowały m.in. stratę jednego z promów udaje się uratować ludzkość.
Nagrody i nominacje.
Oscary za rok 1998
Złota Malina 1999:
Złoty Popcorn 1999:
Satelity 1999:
Saturny 1999:

</doc>
<doc id="290525" url="https://pl.wikipedia.org/wiki?curid=290525" title="Har-Magedon">
Har-Magedon

Har-Magedon ("Armagedon", "Armageddon", "Armagieddon") – miejsce zapowiadanej w Apokalipsie św. Jana (Ap 16,16) ostatecznej bitwy między siłami dobra i zła, w której hordy szatana zetrą się z anielskimi hufcami pod wodzą Chrystusa w zażartej walce. W jej wyniku demoniczne siły i ich sprzymierzeńcy zostaną ostatecznie pokonani, a Boskie zwycięstwo rozpocznie okres tysiącletniego panowania Chrystusa (czyli Millenium). Walkę wygrywają słudzy Boży. Szatan zostaje uwięziony na tysiąc lat w Czeluści. Po upływie tysiąca lat szatan zostaje uwolniony i wtedy siły zła ostatecznie przegrywają. Wszyscy źli ludzie razem z diabłem zostają zrzuceni do „jeziora ognia”. Bóg tworzy nowe miasto, w którym nie ma chorób ani śmierci, głodu, płaczu i smutku. Żyją tam wyłącznie dobrzy ludzie.
Omówienie fragmentu opisującego Armagedon.
Fragment opisujący wydarzenia prowadzące do Armagedonu, to księga Objawienia 16,13-16.
Werset 13 mówi, że z ust Smoka, Bestii i Fałszywego Proroka wydobywają się trzy nieczyste duchy podobne żabom. Żaby w Prawie Mojżeszowym były zaliczane do zwierząt nieczystych. Fakt, że te duchy wychodzą z ust postaci, wskazuje, że symbolizują wypowiadane przez nich słowa. Przekład Dosłowny w przypisie do tego wersetu wyjaśnia, że „Ich postaci mogą się odnosić do propagandy czasów ostatecznych”. Podobne wyjaśnienie jest zawarte w Przekładzie Nowego Świata, gdzie duchy oddano jako „nieczyste natchnione wypowiedzi”.
Werset 14 wyjawia, że pod wpływem demonów narody zmierzają do sytuacji światowej, która zakończy się wojną z Bogiem. Posługują się cudami, które mają wprowadzić w błąd mieszkańców ziemi. Armagedon jest tu nazwany „wojną wielkiego dnia Boga Wszechmocnego” (NW, BWP), „bitwą wielkiego dnia Boga, Wszechwładcy” (NBG) lub „wielkim dniem Wszechmogącego Boga” (inne przekłady).
Werset 15 pozornie nie pasuje do tego fragmentu. Jezus Chrystus oznajmia, że przychodzi jak złodziej. Szczęśliwy okaże się ten, kto czuwa i strzeże swoich szat, by nie chodzić nago i nie być pohańbionym. Chrystus nawołuje do czuwania i do tego, by nie zostać oszukanym demoniczną propagandą, jaka ma się wtedy rozlegać po całej ziemi.
Fragment dotyczący szat i pohańbienia nawiązuje do zwyczajów panujących w Izraelu. Gdy jeszcze istniała świątynia, kapłani i lewici mieli czuwać dzień i noc wokół niej. Zarządca Góry Świątynnej obchodził wszystkie straże, niosąc przed sobą płonące pochodnie. Jeśli któryś ze strażników nie powstał i nie powiedział: ‚Pokój tobie, zarządco Góry Świątynnej!’, i okazało się, że zasnął, to Zarządca bił go swą laską i miał prawo spalić mu odzienie. Ponieważ ten „przełożony świątyni”, obchodził podczas straży nocnych wszystkie 24 stanowiska strażników, każdy z nich musiał czuwać, by nie dać się zaskoczyć.
Werset 16 wyjaśnia, że narody zostają zebrane na miejscu zwane po hebrajsku „Har-Magedon”. Jest to jedyne miejsce w Biblii, gdzie ta nazwa się pojawia.
Pochodzenie nazwy.
W języku polskim brzmi ono jako „Armagedon” (lub podobnie). W języku hebrajskim brzmi „Har-Magedon”.
Termin ten pochodzi od Megiddo – starożytnego miasta w Palestynie. Słowo „har” oznacza górę, stąd całe słowo Har-Magedon to „góra Megiddo”.
Ponieważ Megiddo miało strategiczne znaczenie dla armii, znalazło to wydźwięk w jego nazwie. Słowo Megiddo oznacza „zgromadzenie, spotkanie, koncentrację wojsk”.
Z miastem Megiddo wiąże się jego rola jako miejsca bitew, które zdecydowały o losach wielu narodów, a nawet imperiów. Eric H. Cline, Profesor Archeologii i Historii Starożytnej na Uniwersytecie George’a Washingtona wymienia ich aż 34:
Dlatego wyraz Har-Magedon można przetłumaczyć jako „góra zgromadzenia wojsk” lub „góra rozstrzygnięcia”.
Symboliczne miejsce.
Niektórzy komentatorzy sugerują, że biblijny Armagedon rozegra się w pobliżu literalnego Megiddo. Dokładna analiza wyklucza takie przypuszczenia.
Brak góry Megiddo.
Bitwa zapowiedziana w Objawienia 16,16, nie może się rozegrać pod literalną „Górą Megiddo”, gdyż nie ma takiego miejsca. Słowo „Har” oznacza górę, wysoką górę, szczyt widoczny z daleka. Tymczasem Megiddo leżało na pagórku o wysokości zaledwie 20 metrów. Na określenie takiego wzniesienia używa się innego słowa – „tell”. Samo wzgórze nosi nazwę "Tell Megiddo" (po arabsku "Tell el-Mutesillim").
Nie istnieje więc góra Megiddo, tylko miasto o tej samej nazwie.
Ograniczone rozmiary doliny Jezreel.
Dolina Jezreel (Ezdrelon), gdzie znajduje się Megiddo, jest niewielkich rozmiarów. Ma kształt trójkąta o długości 32 km i szerokości wschodniej podstawy 29 km. Jej powierzchnia wynosi około 250 km².
Sytuacja, a nie miejsce.
Werset z księgi Objawienia 16:16 informuje, że narody zebrały się na miejscu zwanym po hebrajsku Har-magedon. Użyto tu greckiego słowa "τόπον" ("to′pon"), które jest biernikiem rzeczownika "τόποσ" ("to’pos"). Topos znaczy po grecku "miejsce" (od niego pochodzą polskie słowa topologia i topografia). "Topos" ma również inne znaczenia: miejsce w czasie, możliwość, pozycja, splot wydarzeń, sytuacja. Analiza kontekstu wersetu 16 wskazuje na to ostatnie znaczenie: sytuacja.
Dlatego Armagedon określa sytuację, w której narody ziemi i ich armie, inspirowane przez diabła i demony, wystąpią przeciw Bogu.
Pogląd różnych wyznań.
Świadkowie Jehowy.
Według Świadków Jehowy Armagedon jest to nadchodząca powszechna "wojna w wielkim dniu Wszechmocnego Boga" (Ap 16:14, 16). Określenie to odnosi się do rozstrzygającego starcia między Bogiem a rządami ludzkimi. Ściśle rzecz ujmując, chodzi o sytuację (po grecku "to’pon", tzn. „stan, sytuacja”), gdzie ziemscy władcy polityczni są zgromadzani przeciwko Jehowie Bogu i Jego Królestwu pod władzą Jezusa Chrystusa. Wyrazem ich sprzeciwu ma być na końcu ogólnoświatowa akcja przeciwko Świadkom Jehowy na Ziemi – widzialnym przedstawicielom Królestwa Bożego. Armagedon to wojna między Bogiem a nieposłuszną ludzkością. Wojna ta nie ograniczy się do jakiegoś konkretnego miejsca, lecz obejmie całą ziemię. Jehowa i jego syn, Jezus Chrystus, stoczą wojnę. Armagedon "zniszczy tych, którzy niszczą ziemię" (Obj 11:18) i utoruje drogę do ustanowienia nowego, pokojowego świata – "nowej ziemi, której oczekujemy zgodnie z Bożą obietnicą" – gdzie "ma panować prawość" (2Pt 3:13). Będzie to wybiórcza zagłada tylko nieposłusznych Jehowie mieszkańców ziemi, a ci, którzy ocaleją, będą żyli na ziemi pod panowaniem Królestwa Bożego.
Islam.
 Głoszący fałszywą nowinę Dadżdżal będzie chciał zdobyć Mekkę i Medynę – miejsca święte dla islamu, ale nie dotrze tam.
Bóg pośle swojego proroka Jezusa (Isa, العربية) na ziemię, gdzie ten pokona Antychrysta i jego naśladowców w bitwie Armagedonu. Grzesznicy zostaną potępieni i skazani na całkowitą zagładę. Tradycja muzułmańska wyjawia, że wśród czcicieli Antychrysta będzie 70 000 Żydów. Wojna ta jest nazywana po arabsku „Al-Malhama Al-Kubra”(العربية), czyli "Największa bitwa". Według Koranu towarzyszyć jej będą spektakularne katastrofy naturalne i kosmiczne.
Armagedon w kulturze.
Potocznie Armagedon stał się błędnie synonimem kataklizmu powodującego zagładę całej ludzkości (natomiast jego biblijny pierwowzór raczej charakteryzuje czas wyzwolenia i przejścia ludzkości ze świata panowania ludzkiego do prowadzonego przez Boga).
Jeśli Armagedon potraktujemy w szerszym ujęciu, jako „koniec świata”, „koniec ludzkości”, to można tu wymienić różne filmy i książki o tematyce katastroficznej.

</doc>
<doc id="290529" url="https://pl.wikipedia.org/wiki?curid=290529" title="Flaga Kraju Basków">
Flaga Kraju Basków

Ikurriña (bask. "Ikurriña") – flaga Kraju Basków, w użyciu od 1894 roku, kiedy to stworzył ją Sabino Arana, uważany za twórcę baskijskiego ruchu nacjonalistycznego i niepodległościowego.
Powstała w oparciu o sztandar prowincji Bizkaia (Vizcaya, będącą częścią Baskonii) i ją jedynie miała pierwotnie reprezentować. Na jednolicie czerwoną flagę Arana naniósł biały krzyż prosty odnoszący się do Boga i jego wszechmocy, oraz zielony ukośny, znany jako krzyż św. Andrzeja, mający oznaczać nadzieję na niepodległość Kraju Basków, a swoją zielenią nawiązujący
do świętego dębu z Gerniki (Guernica Y Lumo), pod którym władcy przysięgali respektować nadane Baskom fueros (przywileje).
Gdy Ikurriña została po raz pierwszy wywieszona publicznie, władze uznały to za bunt. W okresie dyktatury frankistowskiej (1939 – 1975) jej wywieszanie było surowo zabronione i groziła za to kara sześciu lat pozbawienia wolności. Władze hiszpańskie zaakceptowały istnienie Ikurriñi w 1978.

</doc>
<doc id="290531" url="https://pl.wikipedia.org/wiki?curid=290531" title="Ikurrina">
Ikurrina



</doc>
<doc id="290535" url="https://pl.wikipedia.org/wiki?curid=290535" title="Commagene">
Commagene



</doc>
<doc id="290536" url="https://pl.wikipedia.org/wiki?curid=290536" title="Komisja Gospodarki Narodowej i Innowacyjności">
Komisja Gospodarki Narodowej i Innowacyjności

Komisja Gospodarki Narodowej i Innowacyjności – jedna ze stałych komisji senackich utworzonych po wyborach parlamentarnych w 2005 roku z wcześniejszych: Komisji Gospodarki i Finansów Publicznych oraz Komisji Skarbu Państwa i Infrastruktury jako Komisja Gospodarki Narodowej. Następnie od IX kadencji Senatu rozszerzona o innowacyjność.
Przedmiotem działania komisji są system finansowy państwa (w tym polityka pieniężna, dochody i wydatki budżetu państwa, fundusze celowe, kontrola skarbowa), rachunkowość, prawo dewizowe, funkcjonowanie rynku finansowego (w tym bankowość, ubezpieczenia, fundusze inwestycyjne, papiery wartościowe).

</doc>
<doc id="290537" url="https://pl.wikipedia.org/wiki?curid=290537" title="Asteroids">
Asteroids

Asteroids – gra komputerowa stworzona przez firmę Atari, wydana została w roku 1979 na automaty do gry oraz konsolę Atari 2600. W roku 1981 została wydana na komputer Atari 800. Firma Atari wydała jeszcze oficjalne wersje na konsole Atari 5200 (w 1983) i Atari 7800 oraz na komputery Acorn BBC Micro (w 1984) i Atari ST (w 1987 pod tytułem Asteroids Deluxe). Gra została zainspirowana wydaną w 1961 roku grą "Spacewar!".
Powstały także licencyjne lub stworzone przez niezależnych programistów wersje tej gry na następujące platformy: Apple II, ZX Spectrum, Commodore Amiga, Sharp X68000, PC-DOS, Nintendo Game Boy, Game Boy Advance, Sony PlayStation, Nintendo 64 i wciąż powstają nowe gry pod tym tytułem, głównie jako amatorskie produkcje we Flash’u umieszczane w Internecie jako gry online.
Konwersje na komputery i konsole mają najczęściej kolorową grafikę rastrową, z wyjątkiem niekomercyjnych wersji na ZX Spectrum (1985) i Amiga (1991), gdzie zachowano największą zgodność graficzną z oryginałem. Wydanie na Game Boy Advance (2005) oferuje wybór między grafiką rastrową i wektorową.
Opis gry.
Gra polega na kierowaniu pojazdem kosmicznym i unikaniu zderzenia z asteroidami. Strzelając do nich, można uzyskać punkty. Trafione skały kilka razy rozbijają się najpierw na 2, a potem na 3 mniejsze i szybciej poruszające się części. Po zestrzeleniu wszystkich przechodzi się do następnych poziomów, w których liczba asteroid jest za każdym razem większa. Co pewien czas pojawia się UFO, którego trafienie nagradzane jest dużą liczbą punktów.
Oryginalny automat wyposażony jest w 5 przycisków. Dwa służą do obrotu statku w lewo i prawo, jeden do strzelania, jeden powoduje ruch pojazdu i jeden teleportuje statek w inne miejsce ekranu (hyperspace), monitor jest monochromatyczny, czarno-biały, a grafika wektorowa.

</doc>
<doc id="290540" url="https://pl.wikipedia.org/wiki?curid=290540" title="Komisja Kultury i Środków Przekazu (Senat)">
Komisja Kultury i Środków Przekazu (Senat)

Komisja Kultury i Środków Przekazu – komisja parlamentarna, wchodząca w skład stałych komisji senackich. Przedmiotem działania komisji są sprawy związane z kulturą i sztuką, rozwojem twórczości, upowszechnianiem kultury, ochroną dziedzictwa kulturowego, współpracą kulturalną z zagranicą, organizacją instytucji kultury, polityką informacyjną państwo, a także etyką mediów.

</doc>
<doc id="290541" url="https://pl.wikipedia.org/wiki?curid=290541" title="Quasimodo">
Quasimodo



</doc>
<doc id="290542" url="https://pl.wikipedia.org/wiki?curid=290542" title="Karoshi">
Karoshi



</doc>
<doc id="290543" url="https://pl.wikipedia.org/wiki?curid=290543" title="Karoushi">
Karoushi



</doc>
<doc id="290548" url="https://pl.wikipedia.org/wiki?curid=290548" title="Władysława Bytomska">
Władysława Bytomska

Władysława Bytomska, Włada Bytomska (ur. 16 października 1904, zm. 3 listopada 1938) – polska działaczka komunistyczna działająca w Łodzi.
Działalność polityczna.
Pochodziła z ubogiej rodziny, która kilka lat przed jej narodzeniem w poszukiwaniu pracy przeniosła się ze wsi do Łodzi. Ukończyła 7 klas szkoły powszechnej. W wieku 18 lat rozpoczęła pracę jako prządka w fabryce.
W 1927 r. została członkiem PPS-Lewicy, a następnie Związku Młodzieży Komunistycznej i KPP. W 1928 r., gdy Łodzią wstrząsała fala strajków, pracowała w fabryce Szai Rosenblatta. Jako organizatorka strajków i komunistyczna działaczka została skazana na 4 lata więzienia. Po wyjściu na wolność zajęła się ponownie działalnością polityczną – była członkiem Centralnego Wydziału Kobiecego KC KPP w Warszawie, a na początku 1932 r. została członkiem Komitetu Okręgowego KPP w Łodzi.
W latach 1931–1932 była związana z działaczem KPP Józefem Sroczyńskim. W sierpniu 1932 Sroczyński został oskarżony o dokonanie „wsypy” podczas narady komunistów w lesie na Młynku na przedmieściach Łodzi. Podczas akcji policyjnej aresztowano wówczas kilkadziesiąt osób, w tym Władysława Gomułkę, który został wówczas postrzelony, przez co kulał do końca życia. W tym samym czasie również Bytomska po raz drugi została aresztowana i skazana na 6 lat więzienia za przygotowanie strajku w fabryce bawełny. Dzięki amnestii uwolniono ją w listopadzie 1936. W 1938 została członkiem KPP.
Okoliczności śmierci.
Wieczorem, 2 listopada 1938 pobliski posterunek policyjny został powiadomiony, że na podwórzu nieistniejącej kamienicy przy ul. Brzezińskiej (obecnej ul. Wojska Polskiego 147) leży ciężko poparzona kobieta. Została przewieziona do szpitala „na Radogoszczu” (obecny szpital im. dr. W. Biegańskiego), gdzie zmarła następnego dnia. Wdrożone śledztwo ustaliło, że jest to Władysława Bytomska, zamieszkała przy ul. Dworskiej (obecna ul. Organizacji WiN 29). Śledztwo doprowadziło do ustalenia, że zginęła w wyniku oblania cieczą łatwopalną i podpalenia na polach w okolicy ul. Smutnej, przy której jest położony zespół cmentarzy „na Dołach”. Płonąca dobiegła do wspomnianej kamienicy samodzielnie (ok. 300 metrów).
W wyniku intensywnie prowadzonego śledztwa policja stwierdziła, że było to samobójstwo, chociaż niektóre jego okoliczności (zakneblowane usta, związane drutem ręce) nie bardzo pasowały do tej wersji, silnym argumentem był znaleziony list pożegnalny, którego autentyczność potwierdziła rodzina. Tym stwierdzeniem śledztwo zostało oficjalnie zamknięte. Natomiast władze KPP natychmiast ogłosiły, że była to zemsta władz sanacyjnych, a przede wszystkim łódzkiej policji, za jej antyustrojową działalność, co też jest wątpliwe na płaszczyźnie ogólnej sytuacji w Polsce i Łodzi. Sprawa nie została wyjaśniona.
Po wojnie w 1953 oficjalne śledztwo w tej sprawie, pod kryptonimem „Sadyści”, podjął Urząd Bezpieczeństwa Publicznego w Łodzi. Mimo wielowątkowego śledztwa sprawa nie została wyjaśniona. Nie potwierdził się m.in. zarzut morderstwa przez funkcjonariuszy Policji Państwowej, co wykluczył informator UB, były przedwojenny policjant. Łódzki historyk – dr Jacek Walicki z Uniwersytetu Łódzkiego postawił tezę, że zginęła w wyniku „porachunków na styku rozpadającej się KPP ze światem przestępczym”.
Spoczęła na cmentarzu komunalnym na Dołach Łodzi (kwatera VII, rząd 5, grób 23).
Upamiętnienie.
Po II wojnie światowej ówczesne władze PRL upamiętniły męczeńską śmierć Władysławy Bytomskiej w Łodzi na różne sposoby. Po zmianie ustroju w 1989 r. wszystkie te upamiętnienia, poza monumentalnym pomnikiem na jej grobie, zostały wymazane.

</doc>
<doc id="290549" url="https://pl.wikipedia.org/wiki?curid=290549" title="Shirley Manson">
Shirley Manson

Shirley Manson (ur. 26 sierpnia 1966 w Edynburgu) – szkocka wokalistka zespołu Garbage oraz aktorka. Przed przystąpieniem do zespołu Garbage była wokalistką zespołów Goodbye Mr. Mackenzie oraz Angelfish. Jest odtwórczynią postaci terminatora T-1001 w serialu "".
Życiorys.
Jej matka była piosenkarką, a ojciec zajmował się genetyką. Ma dwie siostry, jedną młodszą, drugą starszą. Mimo bogatych rodziców nie miała szczęśliwego dzieciństwa. Przez rude włosy była w szkole obiektem szykanowania, dokuczano jej i wyzywano, także z powodu koloru oczu. Takie nastawienie otoczenia doprowadziło ją do nerwicy, depresji i myśli samobójczych.
W roku 1982 wstąpiła do zespołu rockowego Goodbye Mr. Mackenzie. Grała tam na klawiszach i śpiewała w chórku. Zespół po dziesięciu latach rozpadł się, nie odnosząc większych sukcesów. Zaraz po tym wstąpiła do rockowego Angelfish (1993), tym razem jako wokalistka. 
W roku 1994 skontaktował się z nią perkusista i producent Butch Vig proponując miejsce w zespole Garbage, który właśnie tworzył. Shirley przyjęła ofertę i odeszła z Angelfish, które rozpadło się. 
Shirley Manson w październiku 1996 wyszła za mąż za rzeźbiarza Eddiego Farrella. Ich małżeństwo rozpadło się w 2001 roku.

</doc>
<doc id="290553" url="https://pl.wikipedia.org/wiki?curid=290553" title="Peter Weller">
Peter Weller

Peter Weller (ur. 24 czerwca 1947 w Stevens Point w stanie Wisconsin, USA) – amerykański aktor, znany głównie z tytułowej roli w serii "RoboCop".
Jego znaki rozpoznawcze to głęboki, niemal metaliczny głos i stalowoniebieskie oczy.
Uczęszczał do szkół wyższych w Heidelbergu i San Antonio. Poszedł do North Texas State University, znęcony perspektywą gry w jednym z uniwersyteckich zespołów jazzowych. Opuścił Teksas i wyjechał do Nowego Jorku, by tam ukończyć American Academy of Dramatic Art. Dwa lata po tym, zagrał swoją pierwszą rolę na Broadwayu w jednym z przedstawień teatralnych "New York Shakespeare’s Festival".
Debiut filmowy Wellera to western Richarda Lestera "Butch and Sundance: The Early Days" (1979), gdzie wcielił się w postać Joe Le Forsa. Jego inne role to m.in. Frank Henderson z "Shoot the Moon" Alana Parkera (1982), gdzie wystąpił u boku Diane Keaton, oraz tytułowa rola w serii filmowej "RoboCop". Godna odnotowania jest również rola Hendrickssona w filmie "Tajemnica Syriusza" ("Screamers") z 1995 roku opartym na opowiadaniu Philipa K. Dicka. Występował również w serialu "Star Trek".

</doc>
<doc id="290555" url="https://pl.wikipedia.org/wiki?curid=290555" title="Promocja osobista">
Promocja osobista

Promocja osobista (zwana także czasami: sprzedażą osobistą) jest elementem składowym miksu promocyjnego w marketingu.
Jest to osobiste polecanie produktów lub usług przez określonego sprzedawcę (lub negocjatora, który pojawia się głównie na rynku produkcyjnym - związane jest to ze specyfiką tegoż rynku).
Funkcje promocji osobistej to:
Promocja osobista może przyjmować dwie formy:
Z punktu widzenia przedsiębiorstwa sprzedaż osobista oznacza zarówno sprzedaż sklepową (detaliczną) ostatecznym nabywcom na rynku konsumpcyjnym, jak i sprzedaż akwizycyjną, czyli skierowaną do odbiorców zorganizowanych (handlowców, nabywców przemysłowych).
Sprzedaż, która obejmuje osobisty bądź telefoniczny kontakt z potencjalnym klientem, jest uważana za najbardziej efektywną formę promocji, tzn. wywołuje największą liczbę pozytywnych reakcji w stosunku do całkowitej liczby nawiązanych kontaktów. 
Zaletą, jaką posiada kontakt osobisty, jest możliwość prowadzenia dialogu z potencjalnym klientem. Bezpośrednie komunikowanie się z klientem zapewnia bowiem sprzężenie zwrotne, którego brak jest w innych instrumentach, jakimi są reklama i większość pozostałych form promocji. Dzięki kontaktowi osobistemu możliwe jest lepsze dostosowanie przekazywanych informacji tak, aby maksymalnie zachęcić odbiorcę. W odpowiedzi na reakcję klienta sprzedawca może skoncentrować się na najbardziej odpowiadających jego potrzebom zaletach produktu, przezwyciężyć zastrzeżenia do niektórych cech wyrobu i nakłonić go ostatecznie do podjęcia decyzji zakupu. 
Istotną wadą promocji osobistej jest jej wysoki koszt. Relatywnie wysoki koszt sprzedaży osobistej oznacza, że uwagę należy skoncentrować na tych potencjalnych klientach, od których można oczekiwać uzyskania znacznych zamówień oraz na najważniejszych spośród klientów już istniejących, których zmówienia mogą być utracone. Z tego powodu sprzedaż osobista jest dominującą formą promocji na rynkach dóbr inwestycyjnych, gdzie liczba klientów jest stosunkowo mała, lecz średnia wartość zakupu względnie duża. Jest ona o wiele mniej efektywna na masowym rynku produktów konsumpcyjnych, gdzie zachodzą relacje odwrotne. 
Proces sprzedaży osobistej to ciąg zdarzeń składających się na działanie sprzedawcy w celu doprowadzenia do transakcji. Do zdarzeń tych zaliczamy:
Na ustalenie rozmiaru personelu ma wpływ wielkość przedsiębiorstwa, jego aktywność i ekspansywność, a także pracochłonność czynności sprzedażowych i przewidywana liczba transakcji. Sprzedawcy mogą być zorganizowani terytorialnie, asortymentowo, rynkowo albo celowo. Szkolenie sprzedawców jest istotnym elementem zarządzania personelem sprzedażowym. Niezależnie od charakteru pracy, a także branży, w której funkcjonuje przedsiębiorstwo, sprzedawca musi dysponować wiedzą o:

</doc>
<doc id="290557" url="https://pl.wikipedia.org/wiki?curid=290557" title="Pogromcy duchów I">
Pogromcy duchów I



</doc>
<doc id="290561" url="https://pl.wikipedia.org/wiki?curid=290561" title="Karol XV">
Karol XV

Karol XV, właśc. Karol Ludwik Eugeniusz (ur. 3 maja 1826 w Sztokholmie, zm. 18 września 1872 w Malmö) – król Szwecji i Norwegii (jako Karol IV) w latach 1859–1872 z dynastii Bernadotte.
Życiorys.
Dzieciństwo i młodość.
Urodził się w 1826 roku w sztokholmskim Zamku Królewskim jako najstarszy syn króla Szwecji i Norwegii Oskara I i Józefiny de Beauharnais. Jego młodszym bratem był również późniejszy król Szwecji i Norwegii Oskar II Bernadotte. Przy urodzeniu otrzymał od ojca tytuł księcia Skanii.
Po wstąpieniu swojego ojca na tron w 1844 roku został oficjalnie ogłoszony następcą tronu. 11 lutego 1846 roku powołano go na honorowego członka Królewskiej Szwedzkiej Akademii Nauk. Od połowy lat 50. XIX wieku zaczął zastępować chorego ojca w rządzeniu państwem, najpierw zostając w 1856 roku wicekrólem Norwegii, a od 25 września 1857 roku regentem. Poprzez znoszenie ceł i budowę linii kolejowych przyczynił się wówczas do pogłębienia unii personalnej z Norwegią.
Panowanie.
Polityka wewnętrzna.
8 lipca 1859 roku po śmierci Oskara I przejął władzę jako król Szwecji i Norwegii. Mimo że należał do konserwatystów zgodził się na przeprowadzenie wielu doniosłych reform, w większości wprowadzonych w życie przez liberalny rząd Luisa de Geer. Najważniejszą z nich była reforma konstytucyjna z 1866 roku, znosząca przedstawicielstwo czterech stanów i wprowadzająca dwuizbowy parlament – Riksdag. Za jego panowania stopniowo likwidowano również ograniczenia ekonomiczne, takie jak m.in. zniesienie organizacji cechowej w rzemiośle. Zreformowany został kodeks karny i samorząd lokalny, poszerzono ramy tolerancji religijnej i wolności prasy.
Polityka zagraniczna.
Niepowodzenia spotkały Karola XV w polityce zagranicznej. Należał do oponentów Otto von Bismarcka oraz opowiadał się za ideą panskandynawizmu, próbując wskrzesić unię kalmarską. Obiecał udzielić wsparcia królowi Danii, Fryderykowi VII, jednak po wybuchu wojny duńsko-pruskiej w 1864 roku rząd szwedzki odmówił wypełnienia tych zobowiązań.
Życie prywatne i śmierć.
Karol XV był bardzo popularny wśród społeczeństwa. Należał do mecenasów sztuki i artystów, a jednocześnie zajmował się w wolnych chwilach pisaniem i malowaniem. Często zdarzało mu się ignorować zasady etykiety dworskiej, lubił otaczać się prostymi ludźmi; dążąc do popularności godził się na reformy ograniczające uprawnienia monarchy.
Zmarł w 1872 roku w Malmö w wieku 46 lat i tradycyjnie został pochowany w kościele Riddarholmen w Sztokholmie, a tron przejął jego młodszy brat – Oskar II.
Rodzina.
19 czerwca 1851 poślubił Ludwikę (1828–1871), księżniczkę holenderską, wnuczkę Wilhelma I i jego pierwszej żony – Wilhelminy Pruskiej. Para miała dwoje dzieci:

</doc>
<doc id="290562" url="https://pl.wikipedia.org/wiki?curid=290562" title="Pani Jeziora (postać)">
Pani Jeziora (postać)

Pani Jeziora – jedna z postaci pojawiających się w legendach o królu Arturze – sojuszniczka Merlina, która uczestniczyła w wielu tajemniczych misjach. Czasami ukazuje się tylko jej ramię, zawsze strojne w biały, lśniący złotogłów. Innym razem kroczy ona po wodzie, a nawet pojawia się na zamku. Bóstwo matriarchalne.
Imię.
W niektórych wersjach legendy "Pani Jeziora" nie jest imieniem lecz tytułem przekazywanym pośród kapłanek mieszkających na mitycznej wyspie Avalon. Wedle różnych źródeł nazywana jest Morganą lub Morgianą, w innych – Nimue, Nimueh, Niniae, Nimianą albo Vivianą – co by potwierdzało wcześniejszą tezę. Wedle innych źródeł utożsamiana jest z Marią Magdaleną, uczennicą Jezusa Chrystusa. Emblemat „Maria z Morza" (zaczerpnięty z późniejszych insygniów Boulogne) stał się oznaką pielgrzymów przed epoką Karola Wielkiego, a wersja tej samej oznaki trafiła do Szkocji, zanim pieczęcie herbowe stały się powszechne w Brytanii. W jedenastowiecznej Szkocji port Edynburga, Leith, przyjął własne godło, obrazujące „Marię z Morza" i jej Graalowe Dziecię w łodzi żaglowej pod osłoną chmury. Było to nawiązanie do postaci Jakuba (Józefa z Arymatei), „Chmury" – Przywódcy Pielgrzymów. 
Znana jest również jako "Dame du Lac", co znaczy po francusku "Pani (z) Jeziora".
Bóstwo.
Pani Jeziora mogła być celtycką boginią (lub przynajmniej mityczną kobietą z zaświatów) o bliżej nieokreślonej funkcji.
W "Le Morte d'Arthur" Malory'ego to ona wręcza królowi Arturowi magiczny miecz Excalibur. Jest również przybraną matką jednego z Rycerzy Okrągłego Stołu – imieniem Lancelot, którego wychowywała po śmierci jego ojca. 

</doc>
<doc id="290564" url="https://pl.wikipedia.org/wiki?curid=290564" title="Promocja dodatkowa">
Promocja dodatkowa

Promocja dodatkowa ("ang. sales promotion", zwana także promocją uzupełniającą lub promocją sprzedaży) to te wszystkie elementy promocji, które nie mieszczą się w ramach pozostałych elementów "promotion mix". Możemy zatem wyróżnić tu:

</doc>
<doc id="290570" url="https://pl.wikipedia.org/wiki?curid=290570" title="Park Narodowy Wielkiej Kotliny">
Park Narodowy Wielkiej Kotliny

Park Narodowy Wielkiej Kotliny (ang. "Great Basin National Park") – park narodowy położony we wschodniej części stanu Nevada, przy granicy ze stanem Utah w Stanach Zjednoczonych. Park został utworzony w 1986, na powierzchni 312 km².
Park położony jest w obrębie Wielkiej Kotliny, od której pochodzi jego nazwa. Jest to suchy i górzysty region zlokalizowany między pasmami górskimi Sierra Nevada a Wasatch.
Flora.
Park Narodowy Wielkiej Kotliny słynie z okazów sosny długowiecznej i sosny ościstej, uznawanych za najstarsze drzewa spośród gatunków nierozmnażających się wegetatywnie.
Fauna.
Na terenie parku występuje wiele dzikich gatunków, wśród których można wymienić: pumę, kojota preriowego, rysia rudego, borsuka, łosia, antylopę widłorogą, mulaka oraz wiele gatunków nietoperzy.
Turystyka.
Park jest otwarty przez cały rok z wyjątkiem nowego roku, Świąt Bożego Narodzenia oraz Dnia Dziękczynienia. Główny sezon turystyczny przypada na miesiące letnie. Zaplecze turystyczne zlokalizowane jest w miejscowości Baker. W obrębie parku wytyczonych jest 13 szlaków turystycznych o zróżnicowanym poziomie trudności.
Na terenie parku można uprawiać m.in.: kolarstwo górskie, wędkarstwo i piesze wędrówki.

</doc>
<doc id="290575" url="https://pl.wikipedia.org/wiki?curid=290575" title="Trójkąt na Rodos">
Trójkąt na Rodos

Trójkąt na Rodos (ang. Triangle at Rhodes) – jedna z przygód Herkulesa Poirota, napisana przez Agathę Christie. Rozwinięciem tego opowiadania jest powieść "Zło, które żyje pod słońcem" (1941).
Opis fabuły.
Herkules Poirot spędza wakacje na Rodos. W hotelu, gdzie się zatrzymał, sensację wśród gości wywołuje przybycie pięknej i sławnej Valentine. Kobieta, która przypłynęła na wyspę w towarzystwie piątego męża, jeszcze tego samego dnia rozpoczyna flirt z innym mężczyzną. Wakacje Herkulesa Poirota dobiegają końca, jednak przed powrotem do domu będzie musiał rozwiązać zagadkę śmierci Valentine.

</doc>
<doc id="290578" url="https://pl.wikipedia.org/wiki?curid=290578" title="RKS Grodziec">
RKS Grodziec

Robotniczy Klub Sportowy Grodziec – klub sportowy z Grodźca (dzielnicy Będzina).
Klub powstał w 1945 r. z inicjatywy pracowników i dyrekcji KWK "Grodziec", która sponsorowała i utrzymywała klub do 31 grudnia 1999 r., do czasu kiedy to opiekunka klubu w rocznicę swych setnych urodzin została postawiona w stan likwidacji.
Sekcja siatkarska.
Hala sportowa.
Pierwsze mecze siatkarze rozgrywali na boisku ziemnym w parku na tzw. "kortach tenisowych" a następnie w Domu Kultury "Gwarek" kopalni Grodziec w sali teatralno - kinowej.
Po przebudowie elektrowni kopalnianej na halę sportową w 1969 r. nastąpiła ożywiona działalność sekcji piłki siatkowej, która przeniosła się do nowego obiektu sportowego. Hala posiadała weryfikację do prowadzenia rozgrywek siatkarskich wszystkich klas oraz boisko do gry w piłki ręcznej oraz koszykowej, trybuny sportowe na 500 miejsc siedzących, 3 szatnie oraz saune, mały basenik i siłownię. W 2005 roku w wyniku braku nadzoru ówczesnych władz miasta Będzina (które przejęły halę od kopalni), hala została zdewastowana co w konsekwencji doprowadziło do budowlanej katastrofy i jej wyburzenia
Historia.
W 1945 r. z inicjatywy pracowników i dyrekcji KWK Grodziec powstaje pierwszy klub siatkarski na terenie miasta Będzina „Robotniczy Klub Sportowy Grodziec”. Kopalnia Grodziec i jej załoga sponsorowała i utrzymywała klub stanowiąc jedną zgodną rodzinę. Zawodnicy, trenerzy, działacze byli pracownikami kopalni, w której sekcja siatkarska była oczkiem w głowie tego zakładu oraz jej chlubą.
W 1975 r. drużyna siatkarzy po zajęciu I miejsca uzyskała tytuł mistrza woj. katowickiego i nabyła prawo walki o wejście do II ligi. Po wygranym turnieju zespół uzyskał wytyczony cel i zadomowił się w II lidze na 24 lata (odpowiednik dzisiejszej I ligi PZPS) za co otrzymał srebrną odznakę od PZPS. W tym okresie RKS wywalczył 2 – krotny awans do najwyższej klasy rozgrywek PZPS-u, lecz nie przystąpił do tej klasy rozgrywek z powodu braku odpowiedniej hali sportowej (za niski hala) oraz pieniężnych.
Działania klubu nastawione były na osiągnięcia sportowe i wychowawcze młodzieży co przyniosło zdobycie złotego medalu drużyny juniorów w 1985 r. prowadzonej przez byłego zawodnika RKS-u Marka Kisiela (wieloletni prezes Śląskiego Związku Piłki Siatkowej w Katowicach) na Ogólnopolskiej Spartakiadzie Młodzieżowej we Wrocławiu (obecnie Ogólnopolska Olimpiada Młodzieży) oraz IV miejsca w tym samym roku na mistrzostwach Polski juniorów w Warszawie.
Sekcja siatkarska RKS „Grodziec” została zlikwidowana w sezonie 1999/2000 r. z braku pieniędzy, gdy jego wieloletniego opiekuna i sponsora Kopalnie Grodziec (w jej 100 urodziny) postawiono w stan likwidacji. W ostatnim roku działalności klubu młodzicy prowadzeni przez byłego zawodnika RKS-u Franciszka Mroza wywalczyli Mistrzostwo Polski Młodzików w Będzinie, po czym nastąpiło przekazanie zawodników młodzieżowych i juniorów RKS Grodziec do Międzyszkolnego Ośrodka Sportowego w Będzinie.
Pod wodzą Franciszka Mroza młodzi siatkarze kontynuują medalową pasę w nowym klubie MOS Będzin sięgając po: III miejsce na Mistrzostwach Polski Juniorów Nysie 2001 r., III miejsce na Mistrzostwach Polski Młodzików 2001 r., II miejsce na Mistrzostwach Polski Juniorów Busko-Zdrój 2003 r., I miejsce na Mistrzostwach Polski Juniorów Bełchatów 2005 r. oraz Mistrzostwo Polski Juniorów w piłce plażowej we Wrześni.
Medaliści Mistrzostw Polski.
w rozgrywkach młodzieżowych i juniorskichw latach 2000 i 2001:
Sekcja piłkarska.
Stadion.
Pierwsze boisko znajdowało się na terenie dworskim za pałacem Ciechanowskich, od strony południowej do 1950 r. Następne boisko znajdowało się na terenie byłego szybu kopalnianego nr 5 na tzw. Obszarze "Rozkówki". W latach 60. były już tam dwa boiska do gry w piłkę nożną. W wyniku sprzedaży przez miasto "Parku Rozkówka" wraz z boiskami i zapleczem socjalnym w 2005 r. klub musiał się przenieść na boisko byłego klubu piłkarskiego "Budowlanych" w Grodźcu przy ul. Kijowskiej.
Historia.
Sekcja piłkarska od 1945 do dnia dzisiejszego grała pomiędzy B-klasą a III ligą. Po zakmnięciu KWK Grodziec, sekcja przeżywała ogromne problemy. W ich wyniku drużyna spadła do najniższej klasy rozgrywkowej (B-klasy).
Od 2004 roku następuje powolna odbudowa sekcji piłkarskiej.
W sezonie 2004-05, drużyna awansuje do A-klasy.
Sześć lat później (sezon 2010-11) po zajęciu 2 miejsca w rozgrywkach A-klasy awans do ligi okręgowej.
Poprawia się infrastruktura na boisku przy ulicy Kijowskiej. Pod koniec 2012 roku oddano do użytku nowy budynek klubowy i wybudowano drugie boisko (treningowe).
W sezonie 2020/21 zespół zajął ostatnie miejsce w IV lidze i został zdegradowany do ligi okręgowej.
Sekcja motorowa.
Motorowy Klub Sportowy w Grodźcu został założony w marcu 1948 r. przez Mariana Gruszkę i Antoniego Haka. Sekcja motorowa podlegała Robotniczemu Klubowi Sportowemu "Górnik" Grodziec, RKS natomiast był utrzymywany i sponsorowany przez KWK Grodziec.

</doc>
<doc id="290580" url="https://pl.wikipedia.org/wiki?curid=290580" title="ASEA E150">
ASEA E150

ASEA E150 (seria PKP początkowo E150, następnie E03 i EP03) – seria lokomotyw elektrycznych zakupionych w roku 1951 w Szwecji w liczbie 8 egzemplarzy dla Polskich Kolei Państwowych. Początkowo lokomotywom nadano numery w serii E150 (numery od E151 do 158), w roku 1951 zmieniono oznaczenie serii na E03 (numery od E03-01 do E03-08), a w 1959 ostatecznie na EP03.
Historia.
Przed wybuchem II wojny światowej zelektryfikowano niektóre odcinki Warszawskiego Węzła Kolejowego, m.in. linię średnicową. Wojnę przetrwał tylko jeden elektrowóz serii EP01, dlatego postanowiono zakupić więcej pojazdów tego rodzaju do prowadzenia pociągów w węźle warszawskim. Na skutek rozmów prowadzonych od 1946 roku, PKP zamówiły u szwedzkiego producenta ASEA w ramach umowy kredytowej m.in. osiem lokomotyw przeznaczonych do prowadzenia lekkich pociągów pasażerskich i towarowych.
Konstrukcja.
Pudło całkowicie spawane, z ostoją nie przenosząca obciążeń wzdłużnych. Urządzenia cięgłowo-zderzne były zamocowane na czołownicach wózków, które były połączone ze sobą układem zderzakowo-sprzęgłowym. Rozstaw osi wózków wynosił 3150 mm, rozstaw między czopami skrętu – 6500 mm. Ostojnice wózków były blachownicowe; zestawy kołowe ułożyskowane w łożyskach tocznych miały widłowe prowadzenie maźnic i były odsprężynowane niezależnie resorami piórowymi, podpieranymi przez belki i sprężyny śrubowe. Kabiny wyłożone zostały drewnem. Nastawniki jazdy napędzano przy wykorzystaniu korby lub dźwigni. Silniki trakcyjne zawieszone były systemem tramwajowym („za nos”) i posiadały dwa stopnie osłabienia pola wzbudzenia. Lokomotywa miała rozruch oporowy. Dwie przetwornice prądu stałego 3000/110 V zasilały urządzenia pomocnicze, w tym dwa wentylatory silników trakcyjnych. Zastosowano przejściowe połączenie mostkowe grup silników oraz przekaźnik różnicowy obwodu głównego z wyłącznikiem szybkim. Gniazdo czopów skrętu miało luz wzdłużny 60 mm. Skutkowało to tym, że w momencie rozruchu lokomotywy najpierw ruszały wózki, a po wyczerpaniu luzu – pudło lokomotywy.
Elektrowozy te mogły prowadzić pociągi pasażerskie o masie do 550 ton.
Eksploatacja.
Lokomotywy weszły do eksploatacji w latach 1951–1952. Pierwotnie wykorzystywano do obsługi ruchu w węźle warszawskim, a później w pociągach podmiejskich kursujących z Warszawy do Skierniewic. W latach późniejszych przekazano je do lokomotywowni Łódź Olechów do prowadzenia lokalnych pociągów pasażerskich.
Z czasem elektrowozy przesuwano do obsługi pociągów podmiejskich. Lokomotywy eksploatowano do 1970 roku; pierwszą (nr 06) skreślono z inwentarza w 1971 roku, a pozostałe – 21 października 1974 roku. Pierwsza lokomotywa (EP03-01) została zarezerwowana jako eksponat zabytkowy dla Muzeum Kolejnictwa w Warszawie, po czym stała odstawiona w lokomotywowni na Odolanach. Dopiero w 1992 roku została przekazana do skansenu w Chabówce i poddana renowacji, zaś w 1997 roku została przywrócona do sprawności w ZNTK w Mińsku Mazowieckim (z użyciem części podzespołów pojazdów serii EN57 i ET22). Tym samym seria EP03 wróciła do eksploatacji – do prowadzenia pociągów retro, stacjonując w Chabówce&lt;ref name="ŚK 04/1997"&gt;&lt;/ref&gt;. Druga zachowana lokomotywa (EP03-08) jest eksponatem zabytkowym w parowozowni Skierniewice.

</doc>
<doc id="290581" url="https://pl.wikipedia.org/wiki?curid=290581" title="Zagadka na morzu">
Zagadka na morzu

Zagadka na morzu (ang. "Problem at Sea") – powieść detektywistyczna autorstwa Agathy Christie.
Przedstawia ona jedną z przygód belgijskiego detektywa Herculesa Poirot, który jest bohaterem wielu powieści Agathy Christie.
Opis fabuły.
Hercules Poirot i jego przyjaciel Arthur Hastings odbywają rejs po Morzu Śródziemnym. W trakcie podróży okazuje się, że madame Adelaine Claperton została okradziona i zamordowana w swojej kabinie. Kapitan, by uniknąć skandalu, prosi detektywa o pomoc w znalezieniu przestępcy. Okazuje się, że pasażerka nie była zbytnio lubiana i każdy mógł zadać jej śmierć.

</doc>
<doc id="290583" url="https://pl.wikipedia.org/wiki?curid=290583" title="Glutation">
Glutation

Glutation, łac. "glutathionum", inna nazwa: "γ-glutamylocysteinyloglicyna" (γ-glu-cys-gly) – organiczny związek chemiczny, tripeptyd o właściwościach przeciwutleniających, zbudowany z reszt aminokwasowych kwasu glutaminowego, cysteiny i glicyny. Występuje we wszystkich organizmach roślinnych i zwierzęcych (poza organizmem jest nietrwały), jest najbardziej rozpowszechnionym i najobfitszym tiolem wewnątrzkomórkowym (składnikiem zawierającym siarkę) występującym w komórkach ssaków oraz drobnocząsteczkowym tripeptydem budującym żywe komórki.
Właściwości.
Ma właściwości przeciwutleniające, które przejawiają się w odtwarzaniu grup tiolowych −SH w białkach, w których uległy one utlenieniu do grup sulfonowych −SO3H lub wiązań disiarczkowych −S−S−. Dzięki odwracalnej reakcji odrywania lub przyłączania elektronów, glutation działa w ustroju jako układ oksydo-redukcyjny chroniący grupy –SH białek przed utlenieniem. Bierze też udział w procesie oddychania i jest koenzymem niektórych enzymów oksydo-redukcyjnych. W formie zredukowanej, dzięki wolnej grupie tiolowej, służy do redukcji nadtlenków (np. nadtlenku wodoru). Wyłapuje reaktywne czynniki elektrofilowe, ochraniając komórki przed uszkodzeniem ze strony toksyn.
Biosynteza.
Zredukowany glutation jest wytwarzany w każdej komórce organizmu. Jego synteza następuje w dwóch etapach. Oba z nich są zależne od adenozynotrójfosforanu:
Funkcje.
Glutation umożliwia usuwanie z ustroju związków azotowych i chlorowcopochodnych toksyn. Na przykład często zażywany lek przeciwbólowy paracetamol jest metabolizowany do hepatotoksycznej "N"-acetylo-"p"-benzochinoiminy. Toksyna ta jest przyłączana w wątrobie do glutationu. Nadmierne lub długotrwałe podawanie paracetamolu przy równoczesnej małej podaży metioniny w pokarmie, powoduje zużycie glutationu zawartego w ustroju, co z kolei jest przyczyną uszkodzenia (martwicy) wątroby. Dlatego wraz z paracetamolem konieczne jest podawanie metioniny, która jest wykorzystywana do syntezy glutationu. 
Glutation jako antyoksydant neutralizuje wolne rodniki w wątrobie i neutralizuje pestycydy (nawet do 60%).
Zredukowany glutation jest wszechobecnym przeciwutleniaczem zaangażowanym w wiele funkcji komórkowych, takich jak detoksykacja, transport aminokwasów, produkcja koenzymów oraz recykling witamin E i C. Pełniąc swoją rolę najskuteczniejszego środka oczyszczającego nukleofile, glutation blokuje swobodne i radykalne uszkodzenia wszelkiego rodzaju tkanek. Glutation jest substancją wykorzystywaną na poziomie komórkowym - na pierwszym miejscu w obronie organizmu.
Odgrywa on kluczową rolę w funkcjonowaniu oraz rozmnażaniu limfocytów w celu zwalczania organizmów takich jak bakterie, pasożyty oraz wirusy. Przy nieodpowiednim poziomie glutationu komórki "popełniają samobójstwo" poddając się procesowi nazywanemu zaprogramowaną śmiercią komórkową (apoptozą).
Wraz z wiekiem poziom glutationu ulega stopniowemu obniżeniu.
Glutation koncentruje się głównie w wątrobie, gdzie odgrywa funkcje głównego czynnika detoksykacyjnego. Jest on głównym, występującym naturalnie detoksykantem w komórkach. Inne, mniej liczne detoksykanty, takie jak witaminy C i E, w swoim działaniu są zależne od glutationu, ale witaminy te są po ich utlenieniu przywracane przez glutation do dobrej, użytecznej formy (tzw. zredukowanej). Glutation w płynach międzykomórkowych, absorbowany w maleńkiej ilości z pożywienia detoksykuje płyny, zapobiegając w ten sposób penetracji toksyn do komórek.
Ten silny antyutleniacz zawierający siarkę jest kluczowym składnikiem w neutralizacji H2O2 w tłuszczach i w samym cyklu glutationowym. Organizm nie jest w stanie absorbować glutationu jako takiego. Glutation musi być produkowany przez samą komórkę. Aby podnieść poziom glutationu, należy dostarczyć organizmowi składniki potrzebne do jego syntezy. Witamina C wspomaga utrzymanie wysokiego poziomu glutationu. Witamina C, E oraz β-karoten są także silnymi antyoksydantami i chronią neurony przed toksycznym działaniem wielu czynników. 
Glutation jako antyoksydant stabilizuje błony lizosomów i hamuje uwalnianie katabolicznych enzymów lizosomalnych. Jako transporter aminokwasów w cyklu gamma glutamylowym, ułatwia syntezę białka i sprzyja tworzeniu dodatniego bilansu azotowego. Zwiększa uwodnienie komórek oraz zasoby glikogenu mięśniowego. Zwiększa poziom hormonu wzrostu, obniża poziom kortyzolu, przyspiesza redukcję tkanki tłuszczowej, wspomaga odporność, łagodzi objawy zmęczenia, obniża poziom kwasu mlekowego.
Glutation działa jako substancja odtruwająca oraz uczestniczy w przemianie nadtlenku wodoru w wodę w reakcji katalizowanej przez enzym peroksydazę glutationową (zawierający selen jako kofaktor), co zwiększa żywotność erytrocytów. Bierze także udział w przedostawaniu się aminokwasów do błon komórkowych. 
Glutation jest najważniejszym nieenzymatycznym czynnikiem antyoksydacyjnym, jakim dysponuje organizm. Ten peptyd występuje w każdej komórce organizmu, szczególnie bogate w jego zasoby są nerki, wątroba i soczewka oka. W sytuacji zagrożenia chorobami zwyrodnieniowymi występuje konieczność dostarczania glutationu z dietą.
Występowanie.
Glutation występuje w formie różnych izomerów. Żywność bogata w glutation to: awokado, szparagi, brokuły, brukselka, czosnek, cebula, kapusta.
Patologia.
Niski poziom glutationu we krwi wskazuje na stan chorobowy i oznacza, że organizm nie radzi sobie z usuwaniem wolnych rodników, uszkadzających komórki w mózgu i innych narządach. Dochodzą do tego problemy z trawieniem pokarmów i spadek odporności organizmu. 

</doc>
<doc id="290590" url="https://pl.wikipedia.org/wiki?curid=290590" title="Narkoman">
Narkoman



</doc>
<doc id="290591" url="https://pl.wikipedia.org/wiki?curid=290591" title="Bernadotte">
Bernadotte

Bernadotte – dynastia panująca w Szwecji (od 5 lutego 1818) i Norwegii (od 5 lutego 1818 do 18 listopada 1905).
Jean Baptiste Bernadotte (marszałek napoleoński) został adoptowany przez króla Karola XIII i wyznaczony na następcę tronu 21 sierpnia 1810 roku. Po śmierci króla wstąpił na tron szwedzki jako Karol XIV Jan i norweski jako Karol III Jan (w obu królestwach była inna liczba władców o imieniu Karol, stąd różna numeracja). Po tym, jak Oskar II odmówił utworzenia norweskiej służby dyplomatycznej, parlament norweski usunął go z tronu i zerwał unię w 1905.
Najważniejsi, żyjący, przedstawiciele dynastii:
Linki zewnętrzne.
Oficjalna strona szwedzkiej rodziny królewskiej

</doc>
<doc id="290597" url="https://pl.wikipedia.org/wiki?curid=290597" title="Radionadajnik">
Radionadajnik



</doc>
<doc id="290598" url="https://pl.wikipedia.org/wiki?curid=290598" title="Smegma">
Smegma



</doc>
<doc id="290599" url="https://pl.wikipedia.org/wiki?curid=290599" title="Górnik Bobrowniki Śląskie">
Górnik Bobrowniki Śląskie



</doc>
<doc id="290600" url="https://pl.wikipedia.org/wiki?curid=290600" title="Tarnowiczanka Stare Tarnowice">
Tarnowiczanka Stare Tarnowice



</doc>
<doc id="290602" url="https://pl.wikipedia.org/wiki?curid=290602" title="Haszomer">
Haszomer



</doc>
<doc id="290603" url="https://pl.wikipedia.org/wiki?curid=290603" title="Silesia Miechowice">
Silesia Miechowice

Klub Sportowy Silesia Miechowice – polski klub piłkarski z Bytomia założony w 1912 roku oraz Bytomskie Towarzystwo Tenisa Stołowego "Silesia" Miechowice – śląski klub tenisa stołowego z Bytomia założony w 2007 roku.
Klub powstał w 1912 roku jako Towarzystwo Sportowe Miechowice. Pierwszym prezesem i jednym z założycieli towarzystwa był Franciszek Wagner. TS Miechowice było jednosekcyjnym klubem piłkarskim. Po I wojnie światowej na zrębach towarzystwa powstał Polski Klub Sportowy "Naprzód", który został wkrótce rozwiązany przez Niemców, a jego zawodnicy i działacze przenieśli się do niemieckiego klubu SV Miechowice. Po drugiej wojnie światowej klub wznowił działalność pod patronatem miejscowej kopalni "Miechowice". W klubie, oprócz sekcji piłkarskiej powstały wówczas sekcje tenisa stołowego, piłki ręcznej, siatkówki, szachowa, pięściarska i kolarska. W 1960 roku doszło do fuzji Silesii Miechowice z Energetycznym KS Miechowice. Od lipca 2001 do kwietnia 2007 klub działał jako Towarzystwo Sportowe Górnik Miechowice. 25 kwietnia 2007 przywrócono wcześniejszą nazwę KS Silesia Miechowice. Do lipca 2007 w klubie działały dwie sekcje – tenisa stołowego i piłki nożnej. 4 lipca 2007 sekcję tenisa stołowego zarejestrowano jako Bytomskie Towarzystwo Tenisa Stołowego "Silesia", a w dotychczasowym KS "Silesia" pozostała jedynie sekcja piłkarska. Od sezonu 2013/2014 sekcja tenisa stołowego występuje pod nazwą TTS Polonia Bytom.
Klub Sportowy "Silesia" Miechowice (piłka nożna).
Drużyna Silesii Miechowice na przestrzeni lat pięćdziesiątych i sześćdziesiątych XX wieku przez szereg sezonów występowała na trzecim szczeblu rozgrywek piłkarskich. Największy sukces jednak piłkarze z Miechowic odnieśli w rozgrywkach o Puchar Polski edycji 1968/1969, kiedy to dotarli do 1/8 finału. Na szczeblu wojewódzkim Silesia pokonała kolejno 4-1 LZS Wilkowice, 2-1 Naprzód Wieszowa, 2-0 Polonię III Bytom, 2-1 Orła Brzeziny Śląskie, 2-1 Szombierki 1b Bytom, 2-1 Polonię 1b Bytom, 1-0 Walkę Makoszowy i 4-1 Górnika Czerwionkę. W I rundzie szczebla centralnego Silesia wygrała po dogrywce z zespołem Garbarni Kraków 2-1, a w 1/16 zwyciężyła 1-0 ŁKS Łódź. Spotkanie 1/8 finału Pucharu Polski z Legią Warszawa miało się odbyć 1 grudnia 1968 roku jednak ze względu na powołania piłkarzy warszawskich do Reprezentacji Polski zostało przełożone. Ostatecznie 2 marca 1969 roku w Miechowicach rozegrano mecz, w którym drużyna gospodarzy uległa Legii Warszawa 0-4 (0-3). Trzy bramki dla gości zdobył Kazimierz Deyna, a jedną Lucjan Brychczy.
Drużyna Silesii Miechowice w sezonie 2022/2023 występuje w śląskiej klasie okręgowej – grupa I (Bytom-Zabrze) natomiast drugi zespół w bytomskiej klasie B.
Klub Sportowy "Silesia" Miechowice (piłka ręczna).
Sekcja piłki ręcznej kobiet działała w klubie w latach 1964-1976. Pierwszą trenerką była Renata Majka. Po kilku latach jej następcą został mąż Stanisław Majka. Juniorki odnosiły wiele sukcesów m.in. wygrywając trzykrotnie Wojewódzką Spartakiadę Młodzieży czy zdobywając Puchar 40-lecia Śląskiego Okręgowego Związku Piłki Ręcznej. Największym osiągnięciem jednak było dwukrotne zdobycie wicemistrzostwa Polski juniorek w 1970 i 1974 roku.
W 1970 roku zespół seniorek wywalczył awans do ligi śląskiej, a w roku następnym do II ligi. Na tym szczeblu rozgrywek zespół grał przez pięć sezonów do 1976 roku, kiedy to sekcja została przeniesiona do GKS Szombierki.
Zespół z Miechowic wychował trzy reprezentantki kraju w różnych kategoriach wiekowych (Barbara Garleja, Ewa Piskoń, Gabriela Gawenda).
Bytomskie Towarzystwo Tenisa Stołowego "Silesia" Miechowice.
Sekcja tenisa stołowego w Silesii sięga roku 1960 kiedy to została przejęta po fuzji z Energetycznym KS Miechowice. Klub przez wiele sezonów występował w II lidze państwowej. W latach osiemdziesiątych ubiegłego wieku sekcja została rozwiązana po czym reaktywowaną ją na początku lat dziewięćdziesiątych pod wodzą trenera Michała Napierały. W roku 2000 klub awansował do II ligi (3 poziom rozgrywkowy), a w 2003 roku do I ligi (2 poziom rozgrywkowy). W latach 2007, 2008 i 2009 zespół bez powodzenia brał udział w barażach o awans do Superligi przegrywając w dwumeczu kolejno z Dojlidami Białystok, Gorzovią Gorzów Wlkp. i Pogonią Lębork. Upragniony awans do najwyższej klasy rozgrywkowej nastąpił w roku 2010 po czwartych z kolei spotkaniach barażowych tym razem z Dekorglassem Działdowo. Historyczną promocję wywalczyli: Jarosław Tomicki, Karol Szotek, Karol Strowski-Prus, Grzegorz Iwaniuk i Bartosz Kwodawski.
Do pierwszego sezonu w Superlidze Silesia przystąpiła w składzie: Karol Strowski-Prus, Michal Kleprlik (Czechy), Karol Szotek i Grzegorz Iwaniuk. Tenisiści zajęli spadkowe dziewiąte miejsce jednak wskutek wycofania się Opoki Trzebinia utrzymali się w Superlidze po wygraniu baraży z GLKS Nadarzyn, który w rozgrywkach został sklasyfikowany na dziesiątym miejscu. Kolejny sezon przyniósł wielki sukces w postaci brązowego medalu Mistrzostw Polski oraz wywalczenia Pucharu Polski. Skład drużyny stanowili: Chińczyk Wang Chen, Jarosław Tomicki, Czech Martin Pavlica oraz Grzegorz Iwaniuk. Sezon 2012/2013 w Superlidze był nieco słabszy dla miechowickich pingpongistów. Dopiero w ostatniej kolejce zapewnili sobie utrzymanie zajmując w ligowej tabeli ósmą pozycję. Niezbyt udany sezon ligowy powetowano sobie w rozgrywkach Pucharu Polski broniąc zdobytego przed rokiem trofeum. Silesia występowała wtedy w zestawieniu: Czech Jiri Vrablik, Jarosław Tomicki i Czech Martin Pavlica. Po tym sezonie postanowiono o przejęciu sekcji przez Polonię Bytom.
W ostatnim sezonie swej działalności w Silesii oprócz pierwszego zespołu męskiego prowadzono drugą drużynę, która po meczach barażowych zapewniła sobie awans do II ligi (trzeci poziom rozgrywkowy). Na trzecim szczeblu rozgrywek występowała także drużyna żeńska.

</doc>
<doc id="290604" url="https://pl.wikipedia.org/wiki?curid=290604" title="Murad III">
Murad III

Murad III (ur. 4 lipca 1546, zm. 15 stycznia 1595) – sułtan z dynastii Osmanów, panujący w latach 1574–1595. Ojciec Mehmeda III.
Życiorys.
Był najstarszym synem sułtana Selima II i Nurbanu (właśc. Cecilia Venier-Baffo), Wenecjanki porwanej w 1537 do Stambułu.
Zajął miejsce swego ojca w 1574 roku. Jego panowanie to pierwszy okres upadku potęgi i znaczenia imperium osmańskiego, które już nawet za rządów Selima II zdołało utrzymać swą pozycję jedynie dzięki wielkiemu wezyrowi Mehmedowi Sokollu. Choć Sokollu został zamordowany dopiero w 1579, jego wpływy na dworze zmalały dużo wcześniej. Niebagatelny wpływ na poczynania polityczne sułtana miał harem, m.in. jedna z żon Safiye, oraz matka Nurbanu. 
Murad III zmagał się z pierwszym w historii znaczącym buntem janczarów. W 1576 roku poparł kandydaturę księcia siedmiogrodzkiego Stefana Batorego na króla polskiego. .
Rządy Murada III na polu polityki zewnętrznej to przede wszystkim wojny z Persją i Austrią Habsburgów. W okresie jego panowania nastąpiło zbliżenie polityczne z państwem marokańskim, wsparł pretensje do tronu Abu Marwana Abd al-Malika I, w 1578 jego wojska w bitwie pod Wadi Sebil pokonały Portugalczyków popierających obalonego Abdullaha al-Galib Billaha i przejściowo opanowały Fez. W 1578 podjął nieudaną próbę podporządkowania sobie wybrzeża etiopskiego. Wykorzystując konflikty wewnętrzne w państwie perskim po śmierci szacha Tahmaspa I, zaatakował to państwo, wszczynając długoletnią wojnę (1577–1590). Ostatecznie na mocy tzw. umowy Ferhard Paszy (1590) do państwa osmańskiego wcielono Azerbejdżan, Gruzję i terytoria kaukaskie do Morza Kaspijskiego. U schyłku jego panowania wznowiono wojnę na Bałkanach (w Bośni).
Osobiście w 1589 skazał na karę śmierci chrześcijańskiego misjonarza, kapucyna Józefa z Leonessy. Zakonnik po trzech dniach tortur cudem uniknął śmierci.
W Kulturze.
Sułtan Murad został przedstawiony w serialu Wspaniałe stulecie. W jego role jako dorosłego wcielił się Serhan Onat. 

</doc>
<doc id="290614" url="https://pl.wikipedia.org/wiki?curid=290614" title="Umar">
Umar



</doc>
<doc id="290625" url="https://pl.wikipedia.org/wiki?curid=290625" title="ORP Ślązak">
ORP Ślązak

ORP „Ślązak” – nazwa noszona na przestrzeni dziejów przez okręty polskiej Marynarki Wojennej. Pochodzi od określenia ludności zamieszkującej Śląsk:

</doc>
<doc id="290627" url="https://pl.wikipedia.org/wiki?curid=290627" title="LEW E04">
LEW E04

LEW E04 (seria PKP początkowo "E200", następnie "E04", ostatecznie "EU04") – normalnotorowe uniwersalne lokomotywy elektryczne wyprodukowane dla PKP w latach 1954–1955 przez zakłady LEW Hennigsdorf w Hennigsdorfie w NRD.
Geneza i projekt.
W 1948 roku postanowiono zelektryfikować główne magistrale oraz linie podmiejskie o szczególnym znaczeniu, gdyż silniki elektryczne były znacznie bardziej wydajne niż silniki parowe używane do tej pory i silniki spalinowe, wprowadzane równolegle na kolei. Jednakże polski przemysł miał zbyt małe doświadczenie, by sprostać temu zadaniu. Z przyczyn politycznych nie można było zrealizować tych inwestycji kupując lokomotywy z państw zachodnich. Pozostało tylko zamówienie ich w zakładach LEW w NRD. W roku 1950 rozpoczęto rozmowy dotyczące zakupu lokomotyw i elektrycznych zespołów trakcyjnych. Niemcy mieli już doświadczenie w budowie lokomotyw elektrycznych, lecz stosowane w Polsce napięcie 3000V prądu stałego było dla nich zupełną nowością.
Prace projektowe trwały od 1952 do 1954, kiedy to gotowy był już pojazd prototypowy.
Eksploatacja.
Początkowo lokomotywom nadano serię E200, ale to oznaczenie zdążyły otrzymać tylko dwa pierwsze egzemplarze (numery E201 i E202). Następnie zmieniono serię na E04 (numery od E04-1 do E04-25). E04 początkowo obsługiwały magistralę Warszawa – Gliwice ciągnąc zarówno składy pociągów ekspresowych, jak i towarowych. Zostały przydzielone do lokomotywowni Warszawa Zachodnia, lecz po krótkim czasie większość z nich była rozdysponowana do zakładów w Łazach i Krakowie Prokocimiu.
Zbyt duża masa przy tramwajowym zawieszeniu silników była przyczyną niekorzystnego oddziaływania na tor. Kolejnym mankamentem były zbyt słabe ramy, które potrafiły pękać w trakcie eksploatacji. EU04 była mimo swoich mankamentów uznawana za konstrukcję bardzo udaną i nowoczesną.
Około roku 1960 wszystkie lokomotywy dostały oznaczenia EU04 (numery od EU04-01 do EU04-25). Zgodnie z nowym systemem oznaczeń oznaczało to lokomotywę elektryczną uniwersalną, czteroosiową o napędzie na każdą z osi, na napięcie 3kV.
Pierwsza EU04 została wycofana z eksploatacji już w 1965 roku, następna 4 lata później. W marcu 1983 wykreślono z inwentarza ostatnie dwie sztuki EU04.
Ostatnią zachowaną lokomotywę tej serii, EU04-24, można zobaczyć w Muzeum Przemysłu i Kolejnictwa na Śląsku w Jaworzynie Śląskiej, w 2012 roku odmalowano jej pudło.
Wiele elementów serii EU04 było zunifikowanych z lokomotywą EU20.

</doc>
<doc id="290632" url="https://pl.wikipedia.org/wiki?curid=290632" title="Kauczuk syntetyczny">
Kauczuk syntetyczny

Kauczuk syntetyczny – ogólna nazwa wszystkich kauczuków, otrzymywanych na drodze sztucznej syntezy chemicznej. Stanowi podstawowy składnik sztucznej gumy. Spotyka się je także w elastycznych żelach, sztucznych piankach, wykorzystuje się je do produkcji elastycznych tkanin, lin i wielu innych zastosowań.
Historia syntezy w Polsce.
W 1935 r. zespół inżyniera Wacława Szukiewicza z Chemicznego Instytutu Badawczego przeprowadził udaną próbę syntezy sztucznego kauczuku. Kauczuk ten zwany KER-em w 1937 r. zaczęto produkować na skalę półprzemysłową. W sierpniu 1938 roku uruchomiono Zakłady Chemiczne S.A. „Dębica” (obecnie Tikkurila Polska SA w Dębicy, . W 1938 roku podjęto również unikalną produkcję kauczuku syntetycznego z alkoholu w Zakładach Chemicznych w Kutnie (obecnie Polmos). Jeden ze współwłaścicieli tej firmy dr inż. Mieczysław Rotstein (w USA pisany jako Rosten) po przerzuceniu przez wywiad brytyjski do USA, kontynuował dalsze badania w tej dziedzinie w Kanadzie i w USA.
Podział.
Rodzaje syntetycznych kauczuków:
Z praktycznego punktu widzenia kauczuki syntetyczne dzieli się na:

</doc>
<doc id="290634" url="https://pl.wikipedia.org/wiki?curid=290634" title="Tuntex Sky Tower">
Tuntex Sky Tower

Tuntex Sky Tower () – najwyższy wieżowiec w Kaohsiung (Tajwan). Usytuowany jest w centrum dzielnicy Lingya. Budynek ma 85 pięter i 347 metrów wysokości. Antena na dachu podwyższa wysokość budynku do 378 metrów. Tuntex Sky Tower był konstruowany w latach 1994-1996 i został oficjalnie otwarty w 1997 r. Do czasu wybudowania Taipei 101 był również najwyższą budowlą na Tajwanie. 
Tuntex Sky Tower ma dość nietypowy wygląd, gdyż składa się z dwóch oddzielnych 35-piętrowych niższych wież, które łączą się w centralnie położoną pojedynczą wieżę, pozostawiając pod nią znaczną przestrzeń. 
Budynek został zaprojektowany przez C.Y. Lee &amp; Partners oraz Hellmuth, Obata &amp; Kassabaum.

</doc>
<doc id="290635" url="https://pl.wikipedia.org/wiki?curid=290635" title="Światło skolimowane">
Światło skolimowane

Światło skolimowane – światło, którego promienie są równoległe, czyli stanowią wiązkę fali płaskiej. Całkowita kolimacja światła nie jest w praktyce możliwa, ze względu na istnienie zjawiska dyfrakcji. Stopień kolimacji wiązki, zwłaszcza w przypadku promieniowania koherentnego, związany jest ze wzrostem jej średnicy. Światło można skolimować na kilka sposobów. Jednym z nich jest umieszczenie punktowego źródła światła w ognisku zwierciadła parabolicznego lub soczewki (kolimatora).

</doc>
<doc id="290640" url="https://pl.wikipedia.org/wiki?curid=290640" title="Aleksandra Lisowska">
Aleksandra Lisowska



</doc>
<doc id="290642" url="https://pl.wikipedia.org/wiki?curid=290642" title="Oskar I">
Oskar I

Oskar I (ur. 4 lipca 1799 w Paryżu jako Joseph François Oscar Bernadotte, zm. 8 lipca 1859 w Sztokholmie) – król Szwecji i Norwegii w latach 1844–1859.
Syn króla Szwecji i Norwegii Karola XIV Jana oraz jego żony, Dezyderii Clary, byłej narzeczonej Napoleona. Ożenił się z Józefiną de Beauharnais, wnuczką cesarzowej Francji, Józefiny. Miał z nią pięcioro dzieci – Karola XV (1826-1872), Gustawa (1827-1852), Oskara II (1829-1907), Eugenię (1830-1889) i Augusta (1831-1873).
Życiorys.
Urodził się 4 lipca 1799 roku w Paryżu. Jego rodzicami byli: francuski generał, ówczesny francuski minister wojny, Jan Bernadotte, oraz jego żona, Dezyderia Clary, była narzeczona Napoleona Bonapartego. Otrzymał imiona Józef Franciszek Oskar (fr. Joseph François Oscar). Swoje pierwsze imię otrzymał po szwagrze matki, Józefie Bonapartem. Imię Oskar otrzymał natomiast po jednym z bohaterów "Pieśni" Osjana, których wielkim miłośnikiem był ojciec chrzestny chłopca, Napoleon Bonaparte.
Po adopcji jego ojca przez króla szwedzkiego Karola XIII młody Oskar otrzymał tytuł "Królewskiej Wysokości" księcia Szwecji i Sudermanii. Niecały rok później, w czerwcu 1811 roku, przeprowadził się do Szwecji, gdzie opanował biegle język szwedzki oraz uzyskał staranne wykształcenie, zgodne z wymaganiami stawianymi przed następcą tronu. 17 stycznia 1816 Oskar został wybrany honorowym członkiem Królewskiej Szwedzkiej Akademii Nauk. Dwa lata później, w 1818 roku, zmarł jego przybrany dziadek, Karol XIII. Uzdolniony muzycznie Oskar skomponował na jego pogrzeb swój autorski marsz żałobny. Kiedy znany kompozytor, Ludwig van Beethoven, dowiedział się o tym, napisał do ojca chłopca, a ten w odpowiedzi poprosił kompozytora, aby pomógł rozwinąć się muzycznie młodemu następcy tronu.
Był zwolennikiem liberalizmu. Po wstąpieniu na połączony tron Szwecji i Norwegii 8 marca 1844 roku przeprowadził szereg reform państwowych, m.in. oświaty i więziennictwa. Wprowadził nowy system dziedziczenia majątku uwzględniający równe prawa mężczyzn i kobiet, wolność prasy, działał na rzecz polepszenia losu biedoty.
W 1848 roku przeciwstawił się próbie zmiany porządku konstytucyjnego i zablokował reformy zwiększające uprawnienia szwedzkiego parlamentu.
Był bardzo aktywny w polityce zagranicznej. Dążył do stworzenia unii państw skandynawskich na wzór unii kalmarskiej. W 1848 roku poparł Danię w konflikcie z Prusami. Usiłował też objąć tron tego kraju po bezpotomnym Fryderyku VII. W okresie wojny krymskiej, licząc na odzyskanie Finlandii, rozpoczął pertraktacje z Francją i Zjednoczonym Królestwem. Jego dążenia do sojuszu z tymi dwoma państwami i rozpoczęcie przygotowań do wojny zmusiły Rosję do zakończenia działań wojennych i przystąpienia do pertraktacji pokojowych.
W 1856 roku na konferencji pokojowej w Paryżu Szwecja przedstawiła szereg żądań wobec Rosji. Wywalczyła jednak tylko demilitaryzację Wysp Alandzkich.
W 1857 roku Oskar I ze względu na stan zdrowia zdecydował się na odsunięcie z życia publicznego. Król cierpiący na nowotwór mózgu nie abdykował jednak, ale wyznaczył regentem księcia Skanii.
Oskar I zmarł dwa lata później w Sztokholmie. Tron Szwecji i Norwegii objął po nim syn Karol XV.
Życie prywatne.
22 maja 1823 roku w pałacu Leuchtenbergów w Monachium ożenił się z Józefiną de Bauharnais-Leuchtenberg, wnuczką żony Napoleona, Józefiny. Ceremonia ślubna została powtórzona w stolicy Szwecji, Sztokholmie, 19 czerwca tego samego roku. Dzięki temu małżeństwu szwedzka rodzina królewska weszła w posiadanie tiary Cameo – jednego z najbardziej znanych współcześnie diademów.
Oskar i Józefina mieli wspólnie pięcioro dzieci:
Oskar miał również dzieci ze związku ze szwedzką aktorką, Emilie Högquist:

</doc>
<doc id="290646" url="https://pl.wikipedia.org/wiki?curid=290646" title="Półbóg">
Półbóg

Półbóg – postać obdarzona szczególnymi mocami, zrodzona ze związku bogów z istotami niższymi (w tym także z ludźmi – p. herosi) lub poprzez innego rodzaju ingerencję boską.
Etymologia.
Słowo półbóg wywodzi się od łacińskiego słowa "semideus", które zostało utworzone przez rzymskiego poetę Owidiusza w związku z określeniem mniej ważnych bóstw, takich jak driady.
Okres klasyczny.
W starożytnym Rzymie i Grecji, słowo to nie posiadało dokładnej definicji oraz było rzadko używane. Najwcześniejsze użycie tego terminu pochodzi z twórczości greckich poetów okresu archaicznego – Homera i Hezjoda. Oboje opisują umarłych herosów jako "hemitheoi" lub "półbogów", wyraz ten nie oznacza, że postacie te miały jako jednego z rodziców boga lub śmiertelnika. Zamiast tego, ci którzy byli silni, mężni, ich rodziny i zachowanie było dobre byli określani herosami, a po śmierci mogli uzyskać tytuł "hemitheoi" w procesie, który mógłby zostać nazwany heroizacją. Pindar także używał bardzo często tego sformułowania jako synonimu herosa. 
Jak podaje rzymski pisarz Kasjusz Dion, Juliusz Cezar został włączony w poczet półbogów przez Senat rzymski po zwycięstwie w bitwie pod Tapsus. Jednakże Kasjusz Dion pisał w trzecim wieku n.e. – kilkaset lat po śmierci Juliusza Cezara, przez co współcześni komentatorzy jego dzieł podają w wątpliwość, aby rzymski Senat podjął taką uchwałę.
Pierwszym Rzymianinem używającym pojęcia półboga mógł być poeta Owidiusz używając słowa "semideus" kilka razy w odniesieniu do mniej ważnych bóstw. Poeta rzymski, Lukan także używa tego pojęcia w odniesieniu do Pompejusza, który został ubóstwiony po swojej śmierci. Pod koniec ery antycznej, rzymski pisarz Marcjanus Kapella zaproponował następującą hierarchię bóstw: bogowie właściwi lub główne bóstwa; "geniusze" lub dajmony; półbogowie lub "semones", które zamieszkują wyższe piętra atmosfery; "many" oraz duchy bohaterów, zamieszkujące niższe piętra atmosfery i zamieszkujący ziemię bożkowie – faunowie i satyrowie.
Nowoczesność.
Pojęcie półboga pojawiło się w kulturze europejskiej (anglojęzycznej) w późnych latach XVI wieku i początkowych latach XVII wieku, kiedy to zostało użyte do przedstawienia greckich i rzymskich koncepcji odnoszących się do pomniejszych bóstw ("semideus" i dajmon). Od tamtej pory, pojęcie to było często używane jako przenośnia do określania ludzi o nad przeciętnych zdolnościach. John Milton stwierdza w "Raju utraconym", że anioły to półbogowie.
Półbogowie są ważnymi postaciami w serii książek Ricka Riordana, gdzie wielu bohaterów, włączając w to głównego bohatera Percy Jacksona, jest półbogami. W twórczości Riordana, półbóg jest zdefiniowany jako osobnik posiadający jednego ludzkiego i jednego boskiego rodzica.
Hinduizm.
W hinduizmie, pojęcie półboga jest używane w związku z bóstwami, które będąc ludźmi stały się później "dewa" (bogami). W tradycji wedyjskiej czci się jako półbogów także zwierzęce bóstwa takie jak, Hanuman, Nandi, który jest boskim środkiem lokomocji, w postaci byka, boga Śiwy oraz Garuda, jako boski wierzchowiec boga Wisznu. Przykładem półbogów wielbionych w południowych Indiach są Madurai Veeran i Karuppu Sami.
Bohaterowie hinduskiej epopei Mahabharata, pięciu braci Pandawów, również pasują do zachodniej definicji półboga, chociaż nie do końca są jako tacy przedstawiani w hinduizmie. Królowa Kunti, żona króla Pandu, otrzymała błogosławieństwo (mantrę) od mędrca Durwasy, który przewidział iż nie będzie mogła mieć dzieci ze swoim mężem, pozwalające jej na spłodzenie dzieci z wybranym przez siebie półbogiem. Tak też się stało, gdyż Pandu tuż po ślubie z Kunti i Madri został obłożony klątwą, przez którą nie mógł mieć dzieci. Przebywając z żonami w lesie, na dobrowolnym wygnaniu, poprosił Kunti o przywołanie trójki półbogów, aby w ten sposób dała mu potomstwo. Pierwszym dzieckiem urodzonym przez Kunti był Yudhishthira spłodzony przez Dharmę - półboga religii, drugi Bhima spłodzony przez Vayu, półboga wiatru. Po roku wyrzeczenia na prośbę Pandu, Kunti przywołała Indrę, króla niebios. Z tego związku narodził się Arjuna. Niedługo potem, przy pomocy błogosławieństwa Kunti, młodsza żona Pandu - Madri połączyła się z Aśvini Kumarami urodziła dwójkę bliźniąt - Nakulę i Sahadevę. Bhishma jest kolejną postacią, która pasuje do zachodniej definicji półboga, w związku z tym iż był synem króla Shantanu i bogini o imieniu Ganga.
Wisznuici, którzy często tłumaczą termin "deva" jako "półbóg" cytują różne wersety, które mówią o podrzędnym statusie tych bytów. Na przykład, Rygweda (1.22.20) zawiera takie stwierdzenie, "oṃ tad viṣṇoḥ paramam padam sadā paśyanti sūrayaḥ", które można przetłumaczyć jako "Wszystkie "sury" (inne określenie dewów) zawsze szukają stóp Pana Wisznu". Podobnie w hymnie Wisznu Sahasranama, końcowe wersety mówią o Riszis (wspaniałych mędrcach), przodkach, dewach, wielkich elementach, faktycznie, wszystkich rzeczach tworzących ten wszechświat, wywodząc je z Narayana (tj. Wisznu). W związku z tym dewy są określone jako podlegające Wisznu lub Narajanie.
A.C. Bhaktiwedanta Swami Prabhupada, założyciel Międzynarodowego Stowarzyszenia Świadomości Kryszny (ISKCON) tłumaczy sanskryckie słowo "deva" jako "półbóg" w swoich pismach tam gdzie termin ten jest użyty w stosunku do boga innego niż Bóg Najwyższy. Wynika to stąd, że tradycja Stowarzyszenia naucza, że jest tylko jeden Bóg Najwyższy a pozostałe bóstwa są jego sługami. Starając się podkreślić ich służebny charakter Prabhupada używa słowa "półbóg" jako tłumaczenie słowa "deva". Jednakże, w 11 rozdziale Bhagawadgity co najmniej trzy razy występuje słowo deva w odniesieniu do Pana Kriszny i słowo to tłumaczone jest jako "Pan". Słowo deva może zostać użyte w odniesieniu do Boga Najwyższego, niebiańskich istot oraz świętych dusz w zależności od kontekstu. Słowo to jest paralelą słowa Bhagavan, które jest także tłumaczone w zależności od kontekstu w jakim zostało użyte.

</doc>
<doc id="290648" url="https://pl.wikipedia.org/wiki?curid=290648" title="Escorial">
Escorial

Escorial, Eskurial (hiszp. "Real Monasterio de San Lorenzo de El Escorial") – monumentalny architektoniczny zespół pałacowo-klasztorno-biblioteczny w San Lorenzo de El Escorial, 45 kilometrów na północny zachód od Madrytu. Kompleks zbudowano z szarego granitu, w powściągliwym i surowym stylu późnego renesansu.
Historia.
10 sierpnia 1557 wojska Filipa II Habsburga pokonały Francuzów pod St. Quentin. Traf chciał, że w bitwie zniszczeniu uległ kościółek pw. św. Wawrzyńca, którego święto przypada właśnie 10 sierpnia. Filip II złożył więc przysięgę, że wybuduje Wawrzyńcowi nową świątynię.
Kompleks wybudowano u stóp łańcucha górskiego Sierra de Guadarrama jako między innymi nekropolię hiszpańskich monarchów (pochowano tam niemal wszystkich hiszpańskich królów i królowe, którym przyszło panować po wybudowaniu Escorialu, tak z dynastii Habsburgów, jak i Burbonów) i ośrodek badań na rzecz kontrreformacji. Projektowali go kolejno Juan Bautista de Toledo, Giambattista Castello i Juan de Herrera w klasycznym stylu asturiańskim, nadając mu kształt rusztu na pamiątkę męczeńskiej śmierci św. Wawrzyńca na ruszcie. Budowa trwała od 1563 do 1584.
Escorial jest też niezwykle bogatym zbiorem dzieł sztuki takich artystów, jak Tycjan, Tintoretto, El Greco, Velázquez, Rogier van der Weyden, Paolo Veronese, Alonso Cano, Jusepe de Ribera, Claudio Coello i innych. Biblioteka Escorialu zawiera tysiące bezcennych manuskryptów, wśród których są zachowane fragmenty Biblii Prealfonsiny.
Mury zewnętrzne budowli mają wymiary 207 × 153 metry, w środku znajduje się zaś podobno 1250 drzwi, 2500 okien i prawie 100 klatek schodowych, połączonych 16 kilometrami korytarzy. Kompleks wpisano na listę Światowego Dziedzictwa UNESCO.
Bazylika.
Oratorios y los Cenotafios Reales.
Gdy w 1584 zakończono budowę Escorialu, Filip II postanowił wystawić grobowiec dla siebie i swego ojca. Zadanie to powierzono rzeźbiarzowi mediolańskiemu Leone Leoniemu oraz jego synowi Pompeo Leoniemu, który kontynuował dzieło ojca po jego śmierci.
Stosownie do kontraktu zawartego 3 maja 1597 rzeźby miały być wykonane z białego marmuru i czarnego jaspisu, ostatecznie jednak zmieniono koncepcję na pozłacany brąz. Już w następnym roku po lewej stronie ołtarza bazyliki, nad wejściami do apartamentów królewskich, ustawiono grobowiec Karola V – grupę Karola V tzw. "Familia Imperial". Rzeźby odlane z brązu i pozłocone przedstawiają klęczącego cesarza z żoną Izabelą Portugalską, dwiema siostrami – królowymi Eleonorą Francuską i Marią węgierską oraz córką – cesarzową Marią hiszpańską.
W 1600 po przeciwnej stronie ołtarza, nad wejściem do pokoi Filipa II, stanął grobowiec mu poświęcony – grupa Filipa II tzw. "Familia Real". Rzeźby przedstawiają rzeczonego króla z żonami: Marią Manuelą portugalską, Elżbietą francuską i Anną Marią Austriaczką oraz synem Donem Carlosem.
Panteon królów.
Składa się z dwudziestu sześciu marmurowych grobowców zawierających szczątki królów i jedynej samodzielnie rządzącej królowej Hiszpanii (Izabeli II Burbon) z dynastii Habsburgów i Burbonów – począwszy od Karola I (oprócz Filipa V i Ferdynanda VI). Grobowce zawierają również szczątki małżonek (i małżonka Izabeli II – Franciszka de Asís Burbona) królewskich, ale tylko tych, które urodziły przyszłych królów Hiszpanii. Obecnie pochowane są 23 osoby.
Ostatnim pochowanym tu królem jest Alfons XIII. Ostatnią królową będzie jego małżonka Wiktoria Eugenia Battenberg. Ale znajdą się tu też ciała ich syna Jana Burbona i synowej Marii de las Mercedes Sycylijskiej, którzy są dziadkami obecnie panującego króla Filipa VI. Zgodnie z tradycją pochówków ich ciała na razie rozkładają się w specjalnym pomieszczeniu obok panteonu – "pudridero". W Escorialu są dwa "pudridera", jedno przy panteonie królów i jedno przy panteonie książąt. Do tych pomieszczeń mogą wchodzić wyłącznie mnisi z klasztoru. To tam pozostałości zmarłego są umieszczone w niewielkiej ołowianej urnie, która po 50 latach zostanie umieszczona w marmurowym grobowcu panteonu – dopiero gdy ciało znajdujące się w środku ulegnie kompletnemu rozkładowi.
Kiedy w panteonie złożone zostaną ciała Wiktorii Eugenii Battenberg, Jana Burbona i Marii de las Mercedes Sycylijskiej będzie to odstępstwo od tradycji. Hrabiowie Barcelony nigdy nie rządzili Hiszpanią, ponieważ ustanowiono II republikę, a Alfonsa XIII i całą jego rodzinę wygnano. Jednak zostali rodzicami króla. Wiktoria Eugenia Battenberg była żoną króla, ale nie matką (a babką) następnego króla. Niektórzy rojaliści uznają jednak, że Jan był królem "de iure". Kiedy Jan i Maria de las Mercedes zostaną pochowani w Panteonie, ich szczątki spoczną w ostatnim wolnym grobowcu. W Panteonie nie będzie już miejsca dla Jana Karola, królowej Zofii, obecnego króla Filipa VI i ich potomków. Jeszcze nie podjęto decyzji, gdzie spoczną kolejni władcy Hiszpanii oraz ich rodziny.
W przeszłości był już jeden wyjątek od reguły pochówków. Królowa Elżbieta Burbon, pierwsza żona Filipa IV Habsburga, została pochowana w Panteonie, mimo że nie pozostawiła przyszłego króla. Stało się tak dlatego, że kiedy zmarła, żył jej syn Baltazar Karol, książę Asturii, ale zmarł 2 lata później na 19 lat przed swoim ojcem królem.
Panteon książąt.
Ukończony został w 1888. Miejsce spoczynku książąt i księżniczek (infantów) oraz królowych, które nie urodziły królów Hiszpanii. Z podłogami i sufitami wyłożonymi białym marmurem. Uwagę zwraca nagrobek księcia Juana de Austria. Obecnie w Panteonie pochowanych jest 99 osób – trzydzieści siedem z dostępnych sześćdziesięciu nisz jest zapełnione. W "pudridero" spoczywają szczątki Jakuba Burbona (wuja obecnego króla od strony ojca), Alfonsa Sycylijskiego (wuja obecnego króla od strony matki), Ludwika Alfonsa Bawarskiego (syna Marii Teresy Burbon) i Izabeli Alfonsiny Sycylijskiej (młodszej siostry księcia Kalabrii).

</doc>
<doc id="290650" url="https://pl.wikipedia.org/wiki?curid=290650" title="Bez skazy (serial telewizyjny)">
Bez skazy (serial telewizyjny)

Bez skazy (org. "Nip/Tuck") – amerykański serial telewizyjny stacji FX, opowiadający o dwóch chirurgach plastycznych. Główni bohaterowie, doktor Christian Troy i jego przyjaciel doktor Sean McNamara, są właścicielami jednej z prywatnych klinik położonych w Miami. Bohaterowie to przyjaciele ze studiów.
Sezony.
Premiera w USA
Premiera w Polsce (TVN)
Powtórna emisja w Polsce (TVN 7)
Oglądalność w USA.
Pierwszy sezon oglądało średnio 3,25 mln widzów, drugi - 3,8 mln, a trzeci 3,9 mln.
Odcinek „Bez skazy”, który zgromadził największą oglądalność w historii to ostatni odcinek trzeciego sezonu, który w USA przed telewizory przyciągnął 5,7 mln widzów, z czego 3 miliony stanowiły osoby w wieku 18-49 lat. Dzięki temu wynikowi „Bez skazy” stał się najchętniej oglądanym przez dorosłych serialem w historii telewizji kablowej. Premierowy odcinek trzeciego sezonu oglądało 3,7 miliona telewidzów.

</doc>
<doc id="290651" url="https://pl.wikipedia.org/wiki?curid=290651" title="Antoni Dudek">
Antoni Dudek

Antoni Kazimierz Dudek (ur. 17 października 1966 w Krakowie) – polski historyk, politolog i publicysta, profesor nauk humanistycznych, członek Rady Instytutu Pamięci Narodowej (2010–2016), profesor zwyczajny Uniwersytetu Kardynała Stefana Wyszyńskiego w Warszawie.
Życiorys.
Uczył się w szkole średniej w Krakowie, był laureatem XI Olimpiady Historycznej z roku szkolnego 1984/1985. W 1990 ukończył studia w Instytucie Nauk Politycznych i Stosunków Międzynarodowych Uniwersytetu Jagiellońskiego. W 1994 uzyskał stopień doktora nauk humanistycznych na podstawie pracy dotyczącej polityki władz PRL wobec Kościoła katolickiego w latach 1956–1970. W 2004 habilitował się na Wydziale Studiów Międzynarodowych i Politycznych UJ na podstawie dorobku naukowego oraz rozprawy "Reglamentowana rewolucja. Rozkład dyktatury komunistycznej w Polsce 1988–1990". Postanowieniem z dnia 30 grudnia 2009 prezydent Lech Kaczyński nadał mu tytuł profesora nauk humanistycznych.
W 1989 jako asystent-stażysta został nauczycielem akademickim Instytutu Nauk Politycznych i Stosunków Międzynarodowych Uniwersytetu Jagiellońskiego, gdzie był kolejno asystentem, adiunktem i profesorem nadzwyczajnym. W latach 2011–2014 był kierownikiem Katedry Współczesnej Polityki Polskiej UJ. W 2014 został profesorem zwyczajnym w Instytucie Politologii Uniwersytetu Kardynała Stefana Wyszyńskiego. W latach 2018–2019 był kierownikiem Katedry Instytucji i Zachowań Politycznych, a w następnym roku akademickim przeszedł do pracy w Instytucie Nauk Historycznych UKSW. W 2015 został też członkiem Rady Naukowej Instytutu Studiów Politycznych PAN w Warszawie.
We wrześniu 2000 rozpoczął pracę w Biurze Edukacji Publicznej IPN na stanowisku naczelnika Wydziału Badań Naukowych, Dokumentacji i Zbiorów Bibliotecznych. Od lutego 2006 do kwietnia 2010 był doradcą prezesa IPN Janusza Kurtyki. W 2011 został wybrany przez Sejm w skład nowo powołanej Rady IPN, od 2015 pełnił funkcję jej przewodniczącego. Organ ten został zniesiony nowelizacją ustawy o IPN w 2016.
Zajmuje się najnowszą historią polityczną Polski oraz jej współczesnym systemem politycznym. Autor i współautor kilkunastu książek oraz kilkuset artykułów poświęconych przede wszystkim historii najnowszej, w latach 2002–2009 był członkiem redakcji półrocznika „Pamięć i Sprawiedliwość”. Publikował m.in. w tygodniku „Wprost” oraz w „Rzeczpospolitej” i „Dzienniku”. Na antenie TVP Historia od maja 2007 do maja 2009 prowadził program publicystyczny "Kulisy III RP". Był konsultantem kilkunastu filmów dokumentalnych i seriali telewizyjnych (m.in. "Gry wojenne"). Autor stałego felietonu o książkach w miesięczniku „W Sieci Historii”. Prowadzący cykliczne audycje "Ćwierćwiecze", "Retrospekcje" i "Rzeczypospolite" w Programie II Polskiego Radia, współprowadzący (z Wiktorem Świetlikiem) program o książkach "Ex Libris" w TVP Historia, a także współprowadzącym (z Łukaszem Warzechą) program "Podwójny kontekst" dostępny na YouTube. W 2022 w serwisie tym zaczął również prowadzić autorski kanał „Dudek o Historii”.
Powołany w skład jury Konkursu „Książka Historyczna Roku”, od 2016 jako przewodniczący tego gremium. W 2019 zrezygnował z tej funkcji oraz z udziału w pracach jury, protestując przeciwko działaniom niektórych organizatorów konkursu. W 2017 został członkiem jury Nagrody Historycznej im. Kazimierza Moczarskiego. W latach 2018–2020 członek zarządu stowarzyszenia Inkubator Umowy Społecznej, promującego koncepcję decentralizacji ustroju Polski. Od 2020 współprzewodniczący rady IUS.
Odznaczenia.
Odznaczony Srebrnym Medalem „Zasłużony Kulturze Gloria Artis” (2005) oraz Złotym Krzyżem Zasługi (2007).

</doc>
<doc id="290652" url="https://pl.wikipedia.org/wiki?curid=290652" title="Şenol Güneş">
Şenol Güneş

Şenol Güneş (ur. 1 czerwca 1952 w Trabzonie) – turecki piłkarz i trener piłkarski. Podczas swojej poprzedniej kadencji w roli selekcjonera w 2002 roku doprowadził reprezentację do trzeciego miejsca, największego sukcesu w historii jej występów na mistrzostwach świata.
Kariera piłkarska.
Był bramkarzem Trabzonsporu, który trzydzieści lat temu przełamał hegemonię klubów ze Stambułu. Tamtą drużynę kibice do dziś nazywają "Trabzonpor Efsanesi" ("trabzońska bajka").
Karierę piłkarską zaczynał w lokalnych Erdogdu Genclik i Akçaabat Sebatspor
Sukcesy piłkarskie.
W reprezentacji Turcji w latach 1976–1987 rozegrał 30 meczów.
Kariera trenerska.
Przygodę szkoleniową zaczynał jako asystent pierwszego trenera w Trabzonspor SK. W 1992 dostał szansę samodzielnego poprowadzenia drużyny, która w ciągu pięciu lat jego pracy, mimo iż nie zdobyła mistrzostwa kraju, ponownie awansowała do elity najlepszych drużyn w Turcji. Po udanej przygodzie w Trabzonie, Güneş pracował w dużo słabszych klubach, a po krótkim epizodzie w Sakaryaspor SK wycofał się z czynnego uprawiania zawodu.
Kiedy w 2000 ogłoszono więc, że nowym selekcjonerem reprezentacji Turcji zostanie trener, który od ponad roku nigdzie nie pracował oraz nigdy nie prowadził któregoś z największych klubów w Turcji, wywołało to ogólne zdumienie. Domagano się jego dymisji szczególnie gdy we wrześniu 2001 przegrał eliminacyjny (do Mundialu) mecz ze Szwecją, co oznaczało konieczność gry w barażach. Prezes federacji zaufał jednak Güneşowi. Po efektownym przejściu barażów (z Austrią 1:0 i 5:0) Turcja po raz drugi w historii awansowała do mistrzostwach świata. W Japonii i Korei Turcy zaskoczyli wszystkich i zajęli III miejsce, przegrywając w półfinale z późniejszymi triumfatorami Brazylijczykami. W kraju nad Bosforem zapanowała powszechna euforia, a Güneş stał się jedną z najpopularniejszych i najbardziej lubianych postaci w Turcji.
W kolejnych eliminacjach (do Euro 2004) Turcy znów zajęli drugie miejsce w grupie i w barażach spotkali się z Łotwą. Ku zaskoczeniu obserwatorów w dwumeczu okazali się słabsi i przegrali z europejskim outsiderem. Mimo to Güneş nie otrzymał wymówienia. Zwolniono go dopiero w marcu 2004 po serii porażek w meczach towarzyskich.
Trener powrócił do Trabzonu i po raz drugi doprowadził go do wicemistrzostwa kraju. To właśnie on stał za sprowadzeniem do tego klubu polskiego pomocnika Mirosława Szymkowiaka. Pomimo dobrych wyników na krajowych boiskach, Güneş został zwolniony w połowie 2005 po tym, jak Trabzonspor SK nie awansował do Ligi Mistrzów.
W grudniu 2006 został szkoleniowcem koreańskiego FC Seoul.

</doc>
<doc id="290653" url="https://pl.wikipedia.org/wiki?curid=290653" title="Instytut Lecha Wałęsy">
Instytut Lecha Wałęsy

Fundacja „Instytut Lecha Wałęsy” – założona przez laureata Pokojowej Nagrody Nobla, byłego Prezydenta RP Lecha Wałęsę organizacja pozarządowa.
Do zadań Fundacji należy m.in. prowadzenie badań historycznych na temat roli Lecha Wałęsy w ruchu Solidarności oraz transformacji Polski, edukacja młodzieży w zakresie demokracji, pokoju, roli Lecha Wałęsy oraz historii polskiej transformacji, promocja Polski, demokracji i polskiego doświadczenia transformacji na świecie oraz ochrona środowiska i działania na rzecz popularyzacji nowoczesnych rozwiązań proekologicznych w imię idei "Solidarności XXI wieku" autorstwa Lecha Wałęsy.
Historia.
Siedziba Fundacji została otwarta 22 grudnia 1995, w dniu zakończenia prezydentury Lecha Wałęsy, zaś sądowa rejestracja nastąpiła 2 lutego 1996.
W 1996 Instytut Lecha Wałęsy wszedł w skład Akcji Wyborczej Solidarność, a następnie stał się bazą do tworzenia nowej partii Lecha Wałęsy pod nazwą Chrześcijańska Demokracja III Rzeczypospolitej Polskiej.
Działalność.
W 2013 Instytut Lecha Wałęsy był współorganizatorem 13. Szczytu Laureatów Pokojowej Nagrody Nobla w Warszawie, w którym udział wzięli Dalajlama XIV, Frederik Willem de Klerk, Szirin Ebadi, Mairead Corrigan, Elisabeth Williams oraz przedstawiciele organizacji – ONZ, Unii Europejskiej, Międzyrządowego Zespołu ds. Zmian Klimatu, Lekarzy Przeciw Wojnie Nuklearnej, Ruchu Pugwash i Amnesty International. Wręczoną w czasie szczytu nagrodę "Peace Summit Award" otrzymała Sharon Stone („za działalność na rzecz osób chorych na HIV/AIDS”), zaś "Peace Summit Medal for Social Activism" otrzymał Jerzy Owsiak („w uznaniu dla długoletniej działalności społecznej, a także pomocy w rozwoju polskiej medycyny”).
Wśród przedsięwzięć realizowanych przez Instytut w przeszłości znajdowały się programy "Solidarni z Kubą" (portal informacyjny oraz program wymian dla kubańskich obrońców wolności obywatelskich i praw człowieka), "Solidarity Shorts" (konkurs dla młodych twórców filmowych).
Instytut był także współorganizatorem przyznawanej przez MSZ RP Nagrody Solidarności im. Lecha Wałęsy.
W 2019 Instytut Lecha Wałęsy był partnerem wydania wywiadu-rzeki z Lechem Wałęsą i Leszkiem Balcerowiczem z okazji 30-lecia przemian demokratycznych w Polsce "Lech, Leszek. Wygrać wolność". W tym samym roku, Instytut jako jedna z czterech organizacji z Polski otrzymał dotację w programie UE "Europa dla Obywateli". 29 września 2019 ILW zorganizował w Europejskim Centrum Solidarności w Gdańsku konferencję "Solidarność XXI wieku: Solidarność klimatyczna" poświęconą problematyce zmiany klimatu.
Do bieżących projektów Instytutu należą m.in. program "Bohaterowie wolnej Polski" (cykl spotkań edukacyjnych w szkołach średnich), "Olimpiada Wiedzy o Laureatach Pokojowej Nagrody Nobla" oraz akcja "#BohaterNarodowy" (ochrona dobrego imienia Lecha Wałęsy).

</doc>
<doc id="290659" url="https://pl.wikipedia.org/wiki?curid=290659" title="Siedmiopunktowa pozycja Wajroczany">
Siedmiopunktowa pozycja Wajroczany

Siedmiopunktowa pozycja Wajroczany, skr. "saptadharmavairocana", tyb. "rnam snang chos bdun" – określenie definiujące siedem punktów idealnej pozycji medytacyjnej:

</doc>
<doc id="290660" url="https://pl.wikipedia.org/wiki?curid=290660" title="AKS Górnik Niwka Sosnowiec">
AKS Górnik Niwka Sosnowiec



</doc>
<doc id="290661" url="https://pl.wikipedia.org/wiki?curid=290661" title="Ogólnopolska Olimpiada Młodzieży">
Ogólnopolska Olimpiada Młodzieży

Ogólnopolska Olimpiada Młodzieży (OOM) – krajowe zawody sportowe, w których startują dzieci i młodzież w wieku szkolnym. Ogólnopolska Olimpiada Młodzieży odbywa się co roku począwszy od 1995 roku.
Kategorie zawodów.
Zawody do 2011 odbywały się w czterech kategoriach:
Od 2012 do 2015 były 3 kategorie:
Od 2016 roku są 3 kategorie:
Organizatorzy OOM.
Początkowo gospodarzem olimpiady było miasto, a od 2000 roku organizacja olimpiady należy do wybranego województwa. Wyjątek stanowią dyscypliny, które z powodu braku odpowiedniej infrastruktury odbywają się poza województwem-gospodarzem. Do 2011 roku rozgrywano zawody w czterech blokach (letnie, zimowe, halowe i biegi przełajowe). Od 2012 roku rozgrywa się zawody w trzech blokach (halowe i letnie, zimowe, sporty umysłowe)

</doc>
<doc id="290662" url="https://pl.wikipedia.org/wiki?curid=290662" title="Naparstniczka stożkowata">
Naparstniczka stożkowata

Naparstniczka stożkowata ("Verpa conica" (O.F. Müll.) Sw.) – gatunek grzybów z rodziny smardzowatych ("Morchellaceae") z klasy workowców.
Systematyka i nazewnictwo.
Pozycja w klasyfikacji według Index Fungorum: "Verpa, Morchellaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Niektóre synonimy naukowe:
Nazwa polska według M.A. Chmiel. Nazwa anglojęzyczna naparstniczki stożkowatej to "thimble morel", gdzie słowo "thimble" oznacza właśnie naparstek, natomiast słowo "morel" – smardz. Analogicznie jest w języku niemieckim, gdzie "Fingerhut" w "Fingerhutverpel" także oznacza naparstek.
Morfologia.
Zbudowany z główki i trzonka. Osiąga wysokość do 10–20 cm.
Dzwonkowata, szeroko stożkowana. Gładka lub nieregularnie jamkowata, wysokość 2–4 cm, szerokość 1–1,5 cm. Barwa ochrowobrązowa do brązowej. Główka przyrośnięta do trzonu w górnej części.
5–10 cm długi. Bladożółty z poprzecznymi zmarszczkami i brązowymi ziarenkami. Wewnątrz pusty.
Kruchy, woskowaty, cienki. Smak łagodny, zapach przyjemny.
Gładkie, elipsoidalne, bezbarwne.
Naparstniczka czeska ("Verpa bohemica"), która ma większe owocniki, a powierzchnia główki jest pofałdowana.
Występowanie i siedlisko.
Naparstniczka stożkowata jest szeroko rozprzestrzeniona w Ameryce Północnej, Europie i Azji, występuje także na Nowej Zelandii. W Polsce do 2020 r. podano 60 jej stanowisk w piśmiennictwie naukowym. Aktualne jej stanowiska podaje także internetowy atlas grzybów. W latach 1983–2014 objęta ochroną ścisłą, a od 2014 r. – częściową. W opracowaniu Czerwonej listy roślin i grzybów Polski jest zaliczona do kategorii grzybów rzadkich (R).
Naziemny grzyb saprotroficzny. Rośnie pojedynczo lub w grupach od kwietnia do maja na brzegach lasów i zarośli, w miejscach trawiastych.

</doc>
<doc id="290663" url="https://pl.wikipedia.org/wiki?curid=290663" title="OOM">
OOM



</doc>
<doc id="290668" url="https://pl.wikipedia.org/wiki?curid=290668" title="Toksyna błonicza">
Toksyna błonicza

Toksyna błonicza ("toksyna błonicy") – toksyna wytwarzana przez nieinwazyjne pałeczki "Corynebacterium diphtheriae", które nabyły zdolność do jej wytwarzania w wyniku infekcji bakteriofagiem B. Została odkryta w 1890 roku przez Emila Adolfa von Behringa.
Toksyna wnika do krwiobiegu i wykazuje powinowactwo do nerek, serca, wątroby i ośrodkowego układu nerwowego. Składa się z fragmentów:
Konsekwencją działania toksyny jest zaburzenie widzenia, krążenia, duszność oraz porażenie nerwów obwodowych. Szczepy "C. diphteriae", które nie produkują toksyny, mogą powodować zapalenie gardła o łagodnym przebiegu.
Leczenie polega na podaniu surowicy antytoksynowej w celu zablokowania toksyny oraz leczeniu uzupełniającym antybiotykami. Bez leczenia surowicą może dojść do szybkiego zgonu.
Toksyna błonicy blokuje czynnik elongacji EF-2, uniemożliwiając komórce syntezę białka.
Dawka śmiertelna.
Toksyna błonicza wykazuje niezwykle silne działanie. Dawka śmiertelna dla ludzi wynosi około 0,1 μg/kg masy ciała. Uwolnienie większej ilości toksyny do ciała powoduje śmiertelną w skutkach martwicę serca i wątroby.

</doc>
<doc id="290669" url="https://pl.wikipedia.org/wiki?curid=290669" title="Zendō">
Zendō

 – sala, miejsce, pawilon lub część świątyni przeznaczona do studiowania zen, nazywana również dōjō, sōdō lub salą Dharmy. W klasztorach buddyzmu zen jest to także miejsce, w którym praktykowana jest medytacja zazen.

</doc>
<doc id="290673" url="https://pl.wikipedia.org/wiki?curid=290673" title="Matador">
Matador

Matador (z hiszp. zadający śmierć) – główny zapaśnik w walce byków, który zadaje bykowi śmiertelny cios szpadą.

</doc>
<doc id="290674" url="https://pl.wikipedia.org/wiki?curid=290674" title="Trabzon">
Trabzon

Trabzon (tur., gr. Τραπεζούντα, dawny Trapezunt, Trebizond, Trebizonda) – miasto w północno-wschodniej Turcji położone nad Morzem Czarnym, ośrodek prowincji Trabzon, historyczna stolica i główne miasto Pontu. Miasto liczy ponad 240 tys. mieszkańców, natomiast aglomeracja przekracza 400 tys. 
W okresie prehistorycznym istniało tu górnictwo rud miedzi. Miasto helleńskie założyli greccy kupcy z Miletu w 756 p.n.e. na szlaku jedwabnym, z Azji do Europy, do Azji Mniejszej i na Bliski Wschód, niemniej archeolodzy potwierdzają także wcześniejsze oraz równoległe osadnictwo. Na przestrzeni tysiącleci, ośrodek wytworzył własne zwyczaje kulturowe, m.in. stając się centrum, spotykanego na wybrzeżach Morza Czarnego, pontyjskiego stylu wczesnochrześcijańskiej architektury sakralnej. W średniowieczu Trapezunt miał znaczenie handlowe jako stolica Cesarstwa Trapezuntu, do czasu podbicia przez Mehmeda Zdobywcę. Do 1923 roku zamieszkany głównie przez Greków pontyjskich, a ich język pontyjski wciąż pozostaje w użyciu

</doc>
<doc id="290676" url="https://pl.wikipedia.org/wiki?curid=290676" title="Lewis Allen">
Lewis Allen

Lewis Allen, właśc. Alfred Lewis Allen (ur. 25 grudnia 1905 w Shropshire, zm. 3 maja 2000 w Kalifornii) – brytyjski reżyser telewizyjny i filmowy działający głównie w Stanach Zjednoczonych, reżyserował przede wszystkim seriale telewizyjne, m.in. niektóre odcinki "Domku na prerii" i "" oraz liczne odcinki "Bonanzy".

</doc>
<doc id="290679" url="https://pl.wikipedia.org/wiki?curid=290679" title="Alfredo Stroessner">
Alfredo Stroessner

Alfredo Stroessner Matiauda (ur. 3 listopada 1912 w Encarnación, zm. 16 sierpnia 2006 w Brasílii) – paragwajski generał i polityk. Prezydent i dyktator Paragwaju w latach 1954–1989.
Życiorys.
Pochodzenie, wczesne lata i kariera.
Alfredo Stroessner Matiauda urodził się 3 listopada 1912 roku w Encarnación. Jego ojcem był pochodzący z Hof w Bawarii Hugo Stroessner, syn maszynisty i księgowy w browarze. W 1898 roku wyemigrował on z Hof do Paragwaju, gdzie ożenił się z Heribertą Matiaudą, bogatą Indianką z plemienia Guarani. Oprócz Alfreda małżonkowie doczekali się jeszcze dwójki dzieci, jednak informacje o rodzeństwie późniejszego paragwajskiego prezydenta nie są dobrze znane.
Stroessner uczęszczał do szkół w Asunción i Rio de Janeiro. 1 marca 1929 roku wstąpił jako kadet do Akademii Wojskowej w Asunción, a naukę w niej zakończył trzy lata później. Jako podporucznik artylerii w latach 1932–1935 brał udział w wojnie z Boliwią o obszar Chaco. Od marca 1940 do lutego 1941 roku studiował w Wojskowej Szkole Uzbrojenia w Brazylii (uzyskał stopień majora), a od 1943 roku kształcił się na członka sztabu generalnego.
W 1947 roku wziął udział w paragwajskiej wojnie domowej po stronie Federica Chavesa. Systematycznie piął się w górę po szczeblach kariery wojskowej i w 1948 roku otrzymał promocję na stopień generała brygady, zostając tym samym najmłodszym generałem w całej Ameryce Łacińskiej. W wyniku wojny domowej prezydentem Paragwaju został Chaves, a w 1951 roku Stroessner objął funkcję naczelnego dowódcy sił zbrojnych. Został także członkiem Partii Colorado.
Prezydent i dyktator.
W 1954 roku generał Stroessner dokonał z pomocą posłusznej sobie armii zamachu stanu i obwołał się prezydentem Paragwaju. Jego mandat był przedłużany w latach 1958, 1963, 1968, 1973, 1978, 1983 i 1988. Stroessner był po przywódcy Kuby Fidelu Castro drugim najdłużej panującym dyktatorem w Ameryce Łacińskiej. Jako prezydent rozbudował i podporządkował sobie prawicową Partię Czerwoną, która na równi z wojskiem stała się podporą reżimu. Od drugiej połowy lat 50. XX wieku reżim Stroessnera był zwalczany przez antyrządową partyzantkę, a od lat 60. także przez Kościół katolicki.
Alfredo Stroessner wprowadził w rządzonym przez siebie Paragwaju kult własnej osoby – już po zamachu stanu ulice paragwajskich miast zapełniły się jego wizerunkami, a jedno z nich, Ciudad del Este, przemianowano na "Puerto Presidente Stroessner". Sam prezydent lubił, gdy nazywano go "El Excelentissimo" (pol. „Najwspanialszy”). Jego rządy cechowała korupcja, porwania, tortury i skrytobójstwa – szacuje się, że w czasach prezydentury Stroessnera zamordowano około 4–5 tysięcy osób. Wraz z CIA i innymi dyktatorami regionu był współodpowiedzialny za operację Kondor, w trakcie której ofiarą zabójstw padł szereg przedstawicieli opozycji na kontynencie południowoamerykańskim. Stroessner był zwolennikiem nazizmu i antysemitą, a ponadto zawziętym antykomunistą – podczas jego rządów żadne z państw socjalistycznych nie posiadało w Paragwaju swojej ambasady z wyjątkiem Jugosławii. W rządzonym przez niego Paragwaju schronienie znaleźli obaleni dyktatorowie, m.in. Anastasio Somoza Debayle z Nikaragui, a także, w latach 50. XX wieku, liczni niemieccy zbrodniarze wojenni z okresu II wojny światowej, w tym Josef Mengele, którego pobyt w Paragwaju, potwierdzany przez „łowców nazistów”, był przez Stroessnera ciągle kwestionowany. 
Prezydent formalnie zezwolił na istnienie w kraju opozycji, była to jednak czysta propaganda. W kraju działała tajna policja polityczna szkolona przez zbiegów z hitlerowskiej formacji Schutzstaffel (SS). W okresie dyktatury setki tysięcy Paragwajczyków trafiło do więzień za sprzeciw wobec rządu. Najgorszą sławą cieszyło się więzienie La Técnica, gdzie tysiące osób zniknęło bez żadnego śladu. Do więzień trafiła nawet grupa senatorów, jednemu z nich udało się przeżyć tortury, a w swoich zeznaniach po latach opowiadał o mających miejsce torturach, w tym wbijaniu szpilek pod paznokcie. Alfredo Stroessner zaciekle prześladował ruchy lewicowe, czym zyskał sympatię i wsparcie Stanów Zjednoczonych w okresie największego natężenia zimnej wojny. Znakomite stosunki z USA trwały aż do lat 80. XX wieku, kiedy to prezydent Ronald Reagan nałożył sankcje na Paragwaj. 
Stroessner był tolerowany przez kraje kapitalistyczne głównie ze względu na politykę gospodarczą, która opierała się na ścisłej dyscyplinie finansowej i spłacie pożyczek, które kraj zaciągał w Banku Światowym. Dużym osiągnięciem było także utrzymywanie stabilnej waluty, co było rzadkością w Ameryce Południowej. W trakcie swej prezydentury stawiał na wspieranie rozwoju i udzielał gwarancji zagranicznym inwestycjom (zwłaszcza amerykańskim). Działał głównie w interesie przedsiębiorców i właścicieli ziemskich, jednocześnie starając się zjednać sobie całe społeczeństwo za sprawą opieki zdrowotnej oraz rozwoju oświaty. W 1973 roku był paragwajskim autorem kontraktu na budowę położonej na granicy z Brazylią elektrowni wodnej Itaipu, będącej największym tego typu obiektem na świecie. Po jej ukończeniu Paragwaj zyskał stałe wpływy do budżetu za sprawą sprzedawania Brazylii nadwyżek produkowanej przez elektrownię energii elektrycznej (sam zużywa zaledwie kilka procent tej energii). Innym pomysłem Stroessnera było rozdzielanie 20-hektarowych (po cenie nominalnej) działek każdemu żołnierzowi, który ukończył służbę i zgodził się wykorzystywać otrzymaną ziemię w celach rolniczych. Prawie 10 tysięcy żołnierzy skorzystało z tej propozycji. Wbrew propagandzie reżimu, z dochodów państwa korzystali głównie bogaci posiadacze ziemscy i najbogatsi biznesmeni. W kraju kwitła korupcja, a członkowie związanej z dyktaturą prawicowej Partii Czerwonej cieszyli się w kraju specjalnymi wpływami, m.in. otrzymywali większy dostęp do rynku pracy i opieki medycznej. Pewną część dochodu Stroessner uzyskiwał dzięki handlowi narkotykami i nielegalnemu obrotowi bronią – Paragwaj stał się bowiem swoistym rajem dla narkotykowych baronów, handlarzy bronią czy przemytników. Stroessner skutecznie zabiegał także o środki finansowe od Stanów Zjednoczonych w ramach pomocy sojuszniczej.
Upadek i emigracja.
3 lutego 1989 roku, po 35 latach rządów, Alfredo Stroessner został obalony przez generała Andrésa Rodrígueza – człowieka numer dwa w państwie, który obawiał się postawienia przed sądem – niedługo potem generał przywrócił rządy cywilne. Obalony dyktator spędził kilka dni w więzieniu, a następnie udał się na wygnanie do Brazylii, w której stolicy 16 sierpnia 2006 roku zmarł z powodu udaru mózgu po zachorowaniu na zapalenie płuc w następstwie operacji przepukliny. Przez wiele lat Paragwaj bezskutecznie starał się o ekstradycję dyktatora w celu osądzenia go za zbrodnie mające miejsce za jego rządów, a także operacji Kondor. Po jego obaleniu na świat wyszły zbrodnie reżimu. Ofiary reżimu były bite i torturowane z pomocą prądu. Krzyki ofiar oprawcy nagrywali i odtwarzali przez telefony ich rodzinom. Często rodziny musiały płacić za zwłoki zamordowanego dysydenta. Według relacji dyktator osobiście nadzorował tortury i przesłuchania.
Życie prywatne.
Był żonaty i miał trójkę dzieci, mimo to otaczał się bardzo dużym gronem kochanek i według jednej z wersji był ojcem piętnaściorga nieślubnych dzieci.

</doc>
<doc id="290688" url="https://pl.wikipedia.org/wiki?curid=290688" title="Padmasambhawa">
Padmasambhawa



</doc>
<doc id="290695" url="https://pl.wikipedia.org/wiki?curid=290695" title="Akademie muzyczne">
Akademie muzyczne



</doc>
<doc id="290697" url="https://pl.wikipedia.org/wiki?curid=290697" title="Komisja Nauki, Edukacji i Sportu">
Komisja Nauki, Edukacji i Sportu

Komisja Nauki, Edukacji i Sportu wchodzi w skład stałych komisji senackich. Przedmiotem działania komisji są sprawy związane z organizacją i rozwojem badań naukowych, systemem kształcenia i wychowania, systemem doskonalenia zawodowego nauczycieli i kadry naukowej. Zajmuje się także sprawami dzieci i młodzieży, poradnictwem zawodowym dla młodzieży oraz przygotowaniem absolwentów szkół średnich i wyższych do zatrudnienia, kulturą fizyczną i sportem, organizacją instytucji naukowych i oświatowych oraz współpracą naukowa z zagranicą. W III i IV kadencji senatu w jej miejscu działała jako Komisja Nauki i Edukacji Narodowej.

</doc>
<doc id="290698" url="https://pl.wikipedia.org/wiki?curid=290698" title="Narząd Cortiego">
Narząd Cortiego

Narząd Cortiego, narząd spiralny – właściwy narząd słuchu znajdujący się w ślimaku w przestrzeni zwanej "schodami środkowymi" (przewód ślimakowy). Rozciąga się on wzdłuż przewodu ślimakowego poza jego częścią zwaną kątnicą przedsionkową. Położony jest na błonie podstawnej. Przypomina „wał”, który po swojej wewnętrznej stronie zwrócony jest w kierunku bruzdy (blaszki) spiralnej wewnętrznej. Przyśrodkowo od narządu znajduje się rąbek spiralny.
Narząd spiralny został nazwany narządem Cortiego na cześć włoskiego anatoma Alfonso Cortiego, który zajmował się badaniem mikroskopowym narządu słuchu w laboratorium Kölliker w Würzburgu w latach 1849–1851.
Budowa narządu Cortiego.
Składa się on z kilku rodzajów komórek:
Najbardziej bocznie w narządzie Cortiego położony jest tunel zewnętrzny, wypełniony także kortylimfą. Tuż za nim znajduje się rowek spiralny zewnętrzny.
Błona pokrywająca lub pokrywkowa (łac. "membrana tectoria"), galaretowata masa rozpoczynająca się od rąbka spiralnego i pokrywająca także bruzdę spiralną wewnętrzną. W błonie tej zanurzone są wierzchołki stereocyliów komórek włoskowatych zewnętrznych (wewnętrzne nie są pokryte błoną pokrywkową). Odcinek zewnętrzny błony jest znacznie grubszy od wewnętrznego. Składa się ona z włókien zanurzonych w bezpostaciowej masie zawierającej mukopolisacharydy i glikoproteiny. Na jej dolnej powierzchni odpowiadającej położeniu komórek rzęsatych wewnętrznych znajduje się rowek zwany pasmem Hensena.

</doc>
<doc id="290699" url="https://pl.wikipedia.org/wiki?curid=290699" title="Szymon Harnam">
Szymon Harnam

Szymon Harnam, właściwie Charnam Szaja, ps. "Szajek" (ur. 22 listopada 1908, zm. 25 października 1929 w Łodzi) – czołowy działacz Komunistycznego Związku Młodzieży Polskiej.
Kolportował prasę komunistyczną, malował hasła na murach oraz wykonywał inne prace techniczne i propagandowe. Zastrzelony przez policjanta podczas przemawiania na wiecu do robotników fabryki włókienniczej Biedermanna, którą po II wojnie światowej nazwano jego imieniem. Został pochowany na Cmentarzu Doły w Łodzi (kwatera VII, rząd 5, grób 25).
Poetka i rewolucjonistka łódzka Włada Bytomska podczas pobytu w więzieniu ułożyła wiersz ku czci Harnama.
"Pięść się zaciska, gromadzi się gniew."
"Znów się polała robotnicza krew."
"Towarzysz Harnam na straży zmarł nam." 
"Od faszystowskiej kuli padł"
"nieustraszony"
"żołnierz czerwony."
Przez wiele lat jego nazwisko mylnie pisano przez "H" i nadal utrzymuje się ta tradycja, mimo że poprawnie powinno być Szyja (Szaja) Charnam.
Harnam był patronem jednej z ulic na Starym Mieście w Łodzi. Był ponadto patronem fabryki, w której zginął.

</doc>
<doc id="290704" url="https://pl.wikipedia.org/wiki?curid=290704" title="Komisja Obrony Narodowej (Senat)">
Komisja Obrony Narodowej (Senat)

Komisja Obrony Narodowej (wcześniej Komisja Obrony Narodowej i Bezpieczeństwa Publicznego) wchodzi w skład stałych komisji senackich. Przedmiotem działania komisji są: 
Przed wyborami parlamentarnymi w 2005 roku Komisja Obrony Narodowej i Bezpieczeństwa Publicznego zajmowała się również sprawami:
Senat VIII kadencji.
Komisja Obrony Narodowej w Senacie VIII kadencji składa się z 13 senatorów (do 18 kwietnia 2013 z 14. Została ona powołana 17 listopada 2011 roku. Tego samego dnia wybrano przewodniczącego komisji (12 głosów za, 1 wstrzymał się).. Do 2 lipca 2013 roku komisja odbyła 34 posiedzenia. 

</doc>
<doc id="290705" url="https://pl.wikipedia.org/wiki?curid=290705" title="Musashi Miyamoto">
Musashi Miyamoto

 – japoński rōnin, twórca szkoły walki dwoma mieczami niten'ichi-ryū (jap.: „styl – dwa nieba jako jedność”), autor Gorin-no Sho (Księgi pięciu kręgów, jap.: 五輪書). Był także malarzem, poetą i rzemieślnikiem.
Musashi wygrał swój pierwszy pojedynek w wieku 13 lat. W swoim życiu stoczył ponad 60 udokumentowanych pojedynków i nigdy nie został pokonany przez żadnego szermierza. Brał udział w wielu wojnach. Jego pośmiertne imię buddyjskie – Niten.
Wrogowie.
Najważniejsi wrogowie (udokumentowani):
Kontrowersje.
Istnieją, pozostające przedmiotem dyskusji, przekazy wskazujące, że Musashi przegrał swoją rewanżową walkę z Gonnosuke Musō, w której Gonnosuke po raz pierwszy użył jō – kija opracowanego w oparciu o doświadczenie wyniesione przez Gonnosuke z pierwszej, przegranej walki przeciwko Musashiemu.
Musashi w grach.
Postać Musashiego Miyamoto można spotkać w grze "Samurai Warriors 2" (Xbox 360, PS2, PC), czy w grze "" (PS3), w której jest on głównym bohaterem. 
Musashi jest prawdopodobnie postacią, na podstawie której stworzono bohatera o imieniu Yasuo w grze komputerowej "League of Legends".
W Fate/Grand Order Musashi pojawia się jako Sługa klasy Szermierz. Jest jedną z głównych postaci rozdziału fabularnego Shimosa.
Bibliografia.
Wszystkie opisy wrogów Musashiego Miyamoto pochodzą z książek Henryka Sochy „Tsuba” i „Miecze japońskie Nihontō”.
Musashi Miyamoto jest uznawany za twórcę stylu walki o nazwie Niten Ichi-ryū. Styl ten opiera się na walce kataną oraz wakizashi.
Styl opisany został w „Księdze Pięciu Kręgów”.

</doc>
<doc id="290706" url="https://pl.wikipedia.org/wiki?curid=290706" title="Dzogczen">
Dzogczen

Dzogczen (wymowa przyjęła się z brzmienia angielskiego "dzogchen", a po tybetańsku brzmi "dzokcien", རྫོགས་ཆེན་, Wylie: "rdzogs chen", ZWPY "Zogqên") – kompleksowy system nauk i praktyk dla fundamentalnego stanu, zwanego po tybetańsku rigpą (Wylie: "rig pa"), traktowany przez tradycję ningma buddyzmu tybetańskiego i przed-buddyjską religię bön jako „wielki szczyt” ścieżek do „Doskonałego Oświecenia”. "„Dzogczen nie winno rozpatrywać się jako religię, i by pytać kogokolwiek by uwierzył w cokolwiek. Wręcz przeciwnie, to nakierowuje, by każdy indywidualnie widział siebie i rozpoznał swój rzeczywisty stan”".
Etymologia.
Nazwa dzogczen to skrót terminu tybetańskiego རྫོགས་པ་ཆེན་པོ་ (dzokpacienpo, Wylie: rdzogs pa chen po). Termin składa się ze słowa (w transliteracji Wyliego) „rDzogs”, które oznacza „kompletny”, „totalny”, oraz słowa „chen po”, które oznacza „wielki”. Połączenie słów tłumaczy się jako "wielka kompletność". Dzogczen jest „kompletny” ze względu na to, że posiada własny pogląd i unikalną terminologię oraz praktykę przynoszącą całkowity rezultat. Jest „wielki”, ponieważ uważa się, że wszystkie „Dziewięć Pojazdów” (ścieżek, czyli jan) buddyzmu tybetańskiego i religii bön, to tylko stopnie do urzeczywistnienia jego „totalnego” znaczenia; nie są więc w żaden sposób „większe”. Dlatego dzogczen z sanskrytu nazywa się jako ati jogę (tłum. "szczyt jogi"), maha ati (tłum. "wielki szczyt").
W dzogczen stan „pierwotnego buddy” nazywanego Samantabhadrą (Wylie: Kun-tu bzang-po) według nauk nintik (Wylie: sNying thig) odpowiada potrójnej istocie rigpy:
Padmasambhava dodaje, że są to trzy ciała Buddy (termin stosowany w mahajanie jako "„Doskonałe Oświecenie”"):
Zgodnie z terminologią tłumaczenie dzogczen jako "wielka doskonałość" nie jest do końca poprawne, ze względu, że dotyczy zaledwie tylko doskonałych zjawisk, ale nie kompletnie wszystkich manifestacji sansary i nirwany. Wszystko jest totalnie zawarte w stanie "wielkiej kompletności". Potwierdza to nazwa oznaczająca dzogczen z oryginalnego języka kraju jego pochodzenia (tj. Oddijany) maha sandhi (tłum. "wielkie połączenie"; ang. the great juncture). Według nauk nintik (Wylie: sNying thig) istnieje „osiem wrót manifestowania się spontanicznego realizowania (Wylie: Lhun-Grub sGo-brGyad)” nie tylko doskonałej nirwany, lecz totalnie również sansary. Nazywa się to jako „wielkie jednoczesne pojawianie się zjawisk sansary i nirwany”.
Geneza.
Dzogczen w ramach buddyzmu.
Źródłem nauk dzogczen jest „pierwotny budda” Samantabhadra, a pierwszym mistrzem historycznej linii przekazu był Garab Dordże (Wylie: dga’ rab rdo rje, Sanskryt *prahewadżra) z krainy Oddijana, który otrzymał nauki m.in. od buddy Wadżrasattwy. Dziamgon Kongtrul Lodro Thaje (1813–1899) wymienia trzy sposoby przekazu dzogczen:
Przekaz te dotarły do Tybetu poprzez następujących mistrzów:
Przekaz powyższy od Wimalamitry, głównie kategorii umysłu, kontynuowany jest w ustnej długiej tradycji Kama (Wylie: bka’ ma), a dzięki termie (Wylie: gter ma) odkrytej przez Czetsün Sengé Łangczuk w miejscu (Wylie. Brag dmar) nieopodal Samje Cimpu (bsam yas 'chims phu) odnowiony cykl nintik Wimalamitry kontynuowany jest w zbiorze Wima Nintik (Wylie: bi ma snying thig). Natomiast przekaz nintik od Padmasambhavy kontynuowany jest w zbiorze term Kandro Nintik (Wylie: mkha’ 'gro snying thig) poprzez księżniczkę Pema Sel, córkę Trisong Decena, która odrodziła się wiele wieków później jako Pema Lédrel Tsal (Wylie: pad ma las 'brel rtsal; 1291-1315). Pema Lédrel Tsal odnalazł termy z miejsca tajemnego w skale Dang Lung Tramo Drak (Wylie: ldang lung khra mo brag) w prowincji tybetańskiej Dakpo (Wylie: dwags po). Następnie przekazał je dla Gjalse Lekpa (Wylie: rgyal sras legs pa; 1290-1365), który przekazał Kandro Nintik Longczenpie (nie wspominając, że Longczenpa jako kolejna reinkarnacja Pema Sel, odkrył również własny zbiór Kandro Nintik). Zbiór term nintik księżniczki Pema Sel również został odnaleziony w Bhutanie przez tertona Pema Lingpa (ostatniej bezpośredniej reinkarnacji Pema Sel; 1450-1521) w konstrukcji klasztoru Tarpaling (Wyl. thar pa gling) wybudowanym przez Longczenpę oraz w Tybecie nieopodal stupy w miejscu Samje Cimpu (bsam yas 'chims phu). Zbiór Pema Lingpy jest kontynuowany oddzielnie w Bhutanie pod nazwą Kündzang Gongdü (Wylie: Kunbzang dGongs’dus). Oprócz Wima i Kandro Nintik istnieje trzeci główny zbiór term zwany Longczen Nintik (Wylie: klong chen snying thig), który został odkryty przez tertona Dzikme Lingpa (Wylie: jigs med gling pa; 1729-1798 r). Połączył on w nim przekazy Longczenpy od Wimalamitry i Padmasambhavy. Obecnie oprócz tych 3 głównych zbiorów term przekazy nintik kontynuowane są również w innych pomniejszych kolekcjach (na sposób zasłyszanego bezpośredniego prywatnego przekazu) pochodzących od innych tertonów – odnowicieli dzogczen. Największymi współczesnymi mistrzami dzogczen byli J.Ś. Dudziom Rinpocze oraz J.Ś. Dilgo Khyentse Rinpocze, od których nauki przejęli niemal wszyscy obecnie nauczający mistrzowie dzogczen.
Dzogczen w ramach religii bön.
Istnieje również tradycja dzogczen przed-buddyjskiej religii bön. Zgodnie z bön źródłem nauk dzogczen jest również „pierwotny budda” Samantabhadra, ale założycielem religii jest budda Szenrab Miło (Wylie: gshen rab mi bo), a nie Budda Siakjamuni. W bön wyróżnia się trzy główne przekazy dzogczen: Sziang Sziung Njen Gju (Wylie: zhang zhung snyan rgyud) od mistrza Gjerpungpa (Wylie: gier spungs snang bzger lodpo; VIII w n.e.), A Tri (Wylie: a khrid) z term mistrza Meutön Gongcö Ritrö Cienpo (Wylie: rme’u ston dgongs mdzod ri khrod chen po; 1038-1096), Dzogczen (Wylie: rdzog chen) z term mistrza Siötön Ngödrup Drakpa (Wylie: bzhod ston dngos grub grags pa; XI-XII w n.e.). Najbardziej znanym mistrzem jest Tapihritsa (Wylie: ta pi hri tsa; VII – VIII w n.e.) z Sziang Sziung Njam Gju. Powiada się, że osiągnął on tzw. ciało wielkiego przeniesienia (Wylie: Pho-Ba Ch’en-Po) i przekazał dzięki niemu dzogczen mistrzowi Gjerpungpa. Przekaz ów Gjerpungpy kontynuowany jest nieprzerwanie aż do czasów obecnych. Współczesnym najbardziej znanym mistrzem dzogczen religii bön jest Lopön Tenzin Namdak (Wylie: slob dpon bstan 'dzin rnam dag; ur. 1926).
Dzogczen w religii bön posiada swoją unikalną specyfikę i wywodzi się z własnych tantr dzogczen, więcej czytaj w artykule bön.
Podział nauk.
Nauki dzogczen dzielą się na trzy główne kategorie:
Kategorię tajemnych pouczeń (mennakde) naucza się w 4 cyklach różniących się głębią nauk o tögal: cyklu wewnętrznym, zewnętrznym, sekretnym i najbardziej sekretnym cyklu, zwanym nintik (tyb. སྙིང་ཐིག་, Wylie: sNying thig; tłum. "tikle serca", "esencja serca" – skrót od Wylie: sNying thig le), i występują tu następujące główne praktyki:
Pochodzenie terminologii dzogczen.
Terminologia kategorii semde według Longczenpy pochodzi od pierwszych pięciu tantr przetłumaczonych w Tybecie:
i trzynastu przetłumaczonych później:
oraz trzech głównych tantr:
Kategoria longde pochodzi głównie z następujących tantr:
Tantry kategorii mennakde to zbiór przekazany w Tybecie przez mahasiddhę Wimalamitra (Wylie: Dri-med Bshes-gnyen; VIII w.n.e), zwany „Siedemnastoma Tantrami” (Wylie: rgyud bcu bdun), składający się z następujących pozycji:
oraz dwie dodatkowe tantry:
Znaczenie dzogczen.
Zwięzły opis terminologii dzogczen.
Terminologia dzogczen, w ramach buddyzmu, wywodzi się od tantr należących do trzech kategorii: semde (Wylie: sems sde), longde (Wylie: klong sde), mennakde (Wylie: man ngag sde). W odróżnieniu od ogólnej teorii buddyzmu mahajany związanej z dwoma głównymi przekazami, Nagardżuny o madhjamace o „Środkowej Ścieżce” i Asangi o „naturze Buddy”, oraz od terminologii tantry jogi najwyższej, która wpasowywuje się w mahajanę, wyróżnia się ona własną unikalną specyfiką.
Nauki cyklu nintik (tyb. སྙིང་ཐིག་, Wylie: snying thig), należące do kategorii mennakde, uważane są za najpełniejsze i najbardziej esencjonalne w dzogczen. Są więc doskonałym przykładem zwięzłego zaprezentowania specyficznej terminologii dzogczen. Terminologię tą można zwięźle ująć w następującym opisie:
Zgodnie z procesem reinkarnacji według dwunastu ogniw współzależnego powstawania, każda czująca istota zanim narodzi się w świecie cierpień sansary musi najpierw ulec niewiedzy w czasie śmierci poprzedniego życia oraz w czasie stanu pośredniego bardo przed narodzinami. Według dzogczen ta niewiedza to "marigpa" – brak wyzwolenia (przeciwieństwo rigpy), która uniemożliwia rozpoznanie pierwotnej czystości (Wylie: Ka-dak) w czasie śmierci lub rozpoznanie spontanicznego urzeczywistnienia (Wylie: Lhun-Grub) zjawisk w czasie stanu bardo dharmaty (Wylie: Chos-nyid Bar-do); chodzi o pierwszy, świetlisty stan bardo pomiędzy śmiercią a następnym odrodzeniem. Dopiero po owych nierozpoznaniach manifestuje się stopniowo Umysł (Wylie: Sems), który zaczyna doświadczać zjawisk jako dualistycznie oddzielonych od niego i w wyniku tego następuje przekształcenie się zjawisk w sansaryczne formy pięciu żywiołów (przestrzeni, wiatru, ognia, wody, ziemi) w czasie drugiego stanu przejściowego bardo (Wylie: Sidpai bardo), aż do odrodzenia po stanie bardo w świecie, a po odrodzeniu życie w świecie cierpień, dualności i konceptualności, kiedy aktywny jest Umysł.
Wiele pozycji źródłowych, jak i udokumentownych relacji, przytacza przykłady znaków wskazujących na całkowite zrealizowanie nauk trekciö bądź tögal. Mistrzowie historyczni, jak i współcześni, podczas procesu umierania przed zrealizowaniem pierwotnego stanu buddy Samantabhadry manifestują tzw. tęczowe ciało (Wylie: ‘Ja-lus), tj. osoba taka umiera pośród świateł tęcz (w stanie trekciö) aż ciało jej znika pozostawiając po sobie jedynie włosy i paznokcie. Natomiast nieprzerwane przebywanie w spontanicznym urzeczywistnieniu (Wylie: Lhun-Grub) w stanie tögal prowadzi do zamanifestowania tzw. świetlistego ciała (inaczej zwanego ciałem światła) (Wylie: A’od-Phung); służy ono jako tzw. ciało wielkiego przeniesienia (Wylie: Pho-Ba Ch’en-Po) (brak współcześnie udokumentownych relacji). Padmasambhava, Wimalamitra (Wylie: Dri-med Bshes-gnyen; VIII w.n.e) i tybetański mistrz Czetsün Sengé Łangczuk (Wylie: lce btsun seng ge dbang phyug; XI-XII w n.e.) osiągnęli ciała światła (Wylie: A’od-Phung) a dzięki temu mogli używać ciała wielkiego przeniesienia, które nie podlega nigdy procesowi umierania.
Dzogczen jako atijoga.
Dzogczen można również rozumieć z perspektywy nauk tantrycznych buddyzmu tybetańskiego, tj. nauk gdzie umysłu i ciała nie traktuje się osobno, ale pracuje się z nimi poprzez subtelną sieć kanałów, wiatrów i esencji poruszających się w ciele stopniowo „budując” sobie dostęp do natury umysłu, jako zwieńczenie, końcowy etap i cel wszystkich praktyk tantr. Dzogczen nazywany jest dlatego atijogą, „szczytem” wszystkich sutr i tantr. Wszystkie „Dziewięć Pojazdów” buddyzmu tybetańskiego, to tylko stopnie do zrealizowania „totalnego” znaczenia dzogczen; nie są więc w żaden sposób „większe”. Najbardziej zaawansowane tantry według tradycji ningma, zwane tantrami wewnętrznymi, mogą odpowiadać (z punktu widzenia tzw. „nowożytnego przekazu sarma”) tantrom jogi najwyższej obecnym w innych szkołach wadżrajany. Dzielą się one na tantry mahajogi, anujogi, i wynikową atijogę inaczej zwaną dzogczen. Atijoga wyróżnia się od systemu mahamudry (tradycji sutr, tantr i esencji) przede wszystkim ze względu na wyjątkowość praktyk tögal. Podobnie jak w przypadku tantr jogi najwyższej i mahamudry sutr, również w atijodze przed zasadniczą praktyką stosuje się wstępne praktyki buddyjskie nyndro. Atijoga nauczana jest również w tradycji bön w ramach jego „Dziewięciu Pojazdów”. Mistrzami atijogi oprócz ningmapów byli również poniektórzy reprezentanci innych tradycji, np. J.Ś. III Karmapa Rangdziung Dordże (1284-1339) z kagju, J.Ś. V Dalajlama Lobsang Gjaco (1642–1682) z gelug oraz Dziamjang Khjentse Łangpo (1820-1892) z sakja.
Mimo tego w tantrach jogi najwyższej oraz w dzogczen z cyklu nintik stosuje się dwa różne podejścia tantryczne. W tantrach jogi najwyższej wizualizację buduje się konceptualnie (cierim, Wylie: bskyed rim), przygotowując się do fazy spełniającej (dzokrim, Wylie: rdzogs rim), by w końcu za pomocą odpowiednio opanowanej fazy spełniającej (po intensywnym wieloletnim doskonaleniu praktyki rozpuszczenia wszystkich subtelnych wiatrów, Wylie: rlung, w kanałach swego ciała, Wylie: rtsa) rozpoznawać naturę umysłu Przejrzyste Światło, i dopiero na bazie tego rozpoznawania osiągać trzy ciała Buddy. Z perspektywy dzogczen najpierw zostaje się wprowadzonym w naturę umysłu rigpa przez mistrza dzogczen, następnie doskonali się by skutecznie powracać do rigpy, w końcu na bazie stabilnego rozpoznawania rigpy buduje się wizualizację (cierim), a w fazie spełniającej (dzokrim) integruje się coraz bardziej z tą rigpą, by osiągać trzy ciała Buddy.
Dzogczen jako ścieżka samo-wyzwolenia.
Dzogczen sam w sobie może być kompletnym systemem, kultywowanym pod opieką mistrza dzogczen, bez wyżej wymienionych tantr wewnętrznych. Przykładem tego jest „cykl” dzogczen zwany nintik (Wylie: sNying thig; tłum. "tikle serca"), gdzie od początku następuje bezpośrednie wprowadzenie w rigpę, następnie są unikalne metody usuwające wątpliwości (np. praktyki oddzielające Umysł od rigpy zwane korde ruszen), a na końcu metody integracji ze stanem rigpy (np. praktyki trekciö i tögal). Źródłem owego kompleksowego podejścia dzogczen są oryginalne „Trzy Instrukcje Garaba Dordże” udzielone Mañjuśrīmitrze (Wylie: ‘jam dpal bshes gnyen), zwane „Wyjawieniem Esencji w Trzech Zdaniach” (ang. Hitting the Essence in Three Words; Wylie: tshig gsum gnad brdegs):
Powyższe „Trzy Instrukcje” wskazują, że w dzogczen od samego początku ważne jest bezpośrednie wprowadzenie w rigpę przez mistrza. Dopóki uczeń nie jest w pełni pewny co do rigpy, praktyka skierowana jest w celu rozpoznania rigpy, aż będą usunięte wszelkie wątpliwości. Jeżeli jest się już absolutnie pewnym, że rozpoznało się rigpę, wtedy rozpoczyna się właściwa praktyka dzogczen, tj. przebywanie w tym stanie rigpy, dopóki nie nastąpi całkowita integracja, cokolwiek by się nie robiło.
Dla porównania tantry jogi najwyższej zgodnie z terminologią Guhjasamadży (Wylie: gsang ba 'dus pa) utożsamiają stan braku niewiedzy z osiągnięciem stanu „zjednoczenia Przejrzystego Światła z Ciałem Iluzorycznym (Wylie: sgyu-lus)”. Przebywanie w stanie Przejrzyste Światło możliwe jest dopiero po wieloletnim doskonaleniu fazy spełniającej dzokrim (Wylie: rdzogs rim). Jeżeli przebywanie w „Przejrzystym Świetle” można będzie kontynuować pod koniec naturalnego procesu własnej śmierci, to w zamian formowania się stanu przejściowego bardo stawania się (Wylie: Sidpai bardo) nastąpi formowanie się tantrycznego „Iluzorycznego Ciała” (Wylie: sgyu-lus), „ciała” z którego następnie może być wybrane „Ciało Emanacji” (tulku, Wylie: sprul sku). Tantrycznie transformowane jest w ten sposób tworzenie się własnej sansary w tworzenie się nirwany, tj. „trzech ciał Buddy”. Stan tworzenia się własnej sansary opisuje Dziamgon Kongtrul Lodro Thaje w encyklopediach buddyzmu następująco:
W dzogczen zgodnie z naukami nintik (Wylie: sNying thig) przed stanem bardo stawania się (Wylie: Sidpai bardo) jest jeszcze spontaniczny stan bardo zwany bardo dharmaty (Wylie: Chos-nyid Bar-do) oraz istnieją trzy rodzaje marigpy (tłum. przeciwieństwo rigpy; Wylie: ma rig pa) jako trzykrotny brak „samo-wyzwolenia” procesu kształtowania się własnej sansary:
Bardo dharmaty dzieli się na następujące cztery etapy, które jeżeli się rozpozna, prowadzą do wyzwolenia:
Wspomniany „powrót” do dharmakai w dzogczen opisywany jest jako zrealizowanie stanu „pierwotnego buddy” Samantabhadry (Wylie: Kun-tu bzang-po), który posiada potrójną istotę rigpy (Esencję, Naturę i Współczucie) odpowiadającą „trzem ciałom Buddy”. Jako „zawsze młodzieńcza waza” (Wylie: Gzhon-Nu Bum-sku) ten pierwotny stan został „rozbity” by spontanicznie manifestować sansarę i nirwanę. Manifestacje te dokonały się w zależności czy doszło do powyższego sansarycznego trzykrotnego braku „samo-wyzwolenia” (potrójnej marigpy), czy do trzykrotnego powyższego nirwanicznego też spontanicznego „powrotu”. Bardo dharmaty natomiast jest spontanicznym stanem zarówno ze zwykłego naturalnego procesu umierania w sansarze, jak i z nirwanicznej praktyki tögal. Dzogczen jest więc „ścieżką samo-wyzwolenia” (Wylie: rang grol lam) czy to sansary, czy to nirwany, „spontanicznego powrotu”, tzw. „wielkiego jednoczesnego pojawiania się zjawisk sansary i nirwany”, w odróżnieniu od tantr jogi najwyższej jako jedynie „ścieżki transformacji” procesu tworzenia się sansary w odpowiadający jemu proces tantrycznego tworzenia się nirwany.
Dzogczen a doktryny buddyjskie.
Terminologia z tantr dzogczen użyteczna jest w celu rozwoju własnej osobistej praktyki. Nie kłóci się jednak z doktrynami buddyzmu mahajany, choć kierują się one tzw. „prawomocnym poznawaniem”, innymi słowy „logicznym dociekaniem”. Można wykazać, że jest ich dalszym rozwinięciem. W szczególności chodzi o następujące poglądy:
Jogaczara „wnioskuje” że natura Buddy, ze wszystkimi doskonałymi cechami, jest wrodzona naturalnie wszystkim „czującym istotom”. Główny traktat jogaczary o naturze Buddy, „Mahayana Uttaratantra Shastra”, opisuje to następująco:
Zgodnie z jogaczarą „prawdę ostateczną”, poza dualizmem subiekt-obiekt, realizuje się w miarę tego jak stopniowo będzie się przekraczać osiem świadomości na odpowiadające im trzy ciała Buddy.
Jogaczara wyodrębnia (1) aspekt wyobrażony – odnoszący się do stanów konceptualnych przypisywanych na dualistyczne postrzeganie subiekt-obiekt, (2) aspekt zależny – odnoszący się do dualistycznej percepcji subiekt-obiekt, (3) aspekt doskonale obecny – odnoszący do natury buddy poza wszelkimi stanami dualistycznymi i konceptualnymi. W dzogczen też można wyodrębnić (1) marigpę (2) lhundrub (3) kadak. Te trzy aspekty nie są trzema oddzielnymi ontologicznymi „bytami”. Jogaczara naucza o aspekcie zależnym w dynamicznym procesie. Ma to status soteriologiczny. Poprzez aspekt zależny (2) jest kontynuacja z aspektu wyobrażonego (1) do aspektu doskonale obecnego poza wszelką iluzją (3). W dzogczen lhundrub (2) odpowiedzialny jest za kontynuację z marigpy (1) do kadak (2). Lhundrub (Wylie: Lhun-Grub) "spontanicznie zaistnieje" do marigpy (Wylie: ma rig pa) jako własna sansara, czyli czująca istota, lub do kadak (Wylie: ka dak) jako nieuwarunkowana nirwana, Samantabhadra. Tym niemniej w dzogczen w lhundrub nie ma stanów subiekt-obiekt. Tu nawet Samantabhadra "doświadcza" lhundrub, np. podczas bardo dharmaty, gdzie też są zjawiska, ale nie popada potem w marigpę lecz powraca do kadak.
Madhjamaka naucza o „pustości” siunjata wszelkich stanów jako niczym nieograniczoną współzależność zjawisk. Gdyby zjawiska były z niezależnymi i trwale wrodzonymi cechami, wszystko byłoby już ustalone i przeznaczone. Wszystkie „czujące istoty mają nieograniczone możliwości, aż do osiągnięcia stanu Buddy. Swatantrika rozpatruje przy tym kwestię użyteczności iluzji (sansary), tj. „prawdy konwencjonalnej”, użyteczności jedynie do czasu, aż w wyniku praktyki mahajany zostanie wszelka iluzja (niewiedza) przekroczona. Prasangika „wykazuje”, że ten całkowity wgląd we współzależność wszystkich zjawisk nie jest do uchwycenia w żadnym ze stanowisk konceptualnych.
Dzogczen nie można rozpatrywać oddzielnie od buddyzmu również dlatego, że zawiera lub odnosi się do tych samych podstawowych prawd, które najdobitniej przedstawiają, stosowane także dla dzogczen, wstępne nauki nyndro (Wylie: sngon 'gro):
Dzogczen a inne tradycje praktyk.
Encyklopedia „Skarbnica Wiedzy” buddyzmu autorstwa Dziamgon Kongtrul Lodro Thaje definiuje, że w cyklu nintik bezpośrednie wprowadzenie zwane po tybetańsku rigpé tsel łang (Wylie: rig pa’i rtsal dbang) to inicjacja umożliwiająca praktyki tantryczne, takie jak tummo i tsalung charakterystyczne dla fazy spełniającej dzokrim tantr jogi najwyższej (pomimo że służą w dzogczen jako „pomoce” w „samo-wyzwoleniu”) oraz dodatkowo pozwalająca na wykonywanie trekciö i tögal.
Chińskie szkoły buddyzmu chan, koreańskie sŏn i japońskie zen choć również kultywują nauczanie o naturze umysłu, to jednak brak w nich tych metod charakterystycznych dla tantr jogi najwyższej. Nie można więc ich porównać do dzogczen. To samo dotyczy japońskiej tradycji wadżrajany shingon, posiadającej metody porównywalne jedynie dla niżej kwalifikowanych tantr krija, carja i joga.
Dla przykładu dzogczen, w odróżnieniu od owych tradycji praktyk, posiada metody na wzór tantr jogi najwyższej dla wyzwolenia naturalnego procesu umierania, stanu przejściowego bardo i po nim odrodzenia, w trzy ciała Buddy.
W chan, sŏn i zen kładzie się nacisk na podejście wrodzonego oświecenia, które jest obecne już wtedy, gdy praktykujący siedzi w zazen lub gdy zobaczy swoją własną oświeconą naturę w przełomowym zdarzeniu pod wpływem koanu. Przypuszczać należy jednak, czy takie subiektywne doznania, na sposób kategorii sutr, możliwe są do jakiegokolwiek zweryfikowania. W dzogczen natomiast od początku praktyki następuje bezpośrednie wprowadzenie w rigpę (Wylie: rig pa’i rtsal dbang) na sposób kategorii tantr. Jeśli się w pełni zintegruje z ową rigpą, przyniesie to możliwe do zweryfikowania przez innych oznaki ściśle określone w tantrach. Przykładowo, gdy praktykujący dzogczen podczas własnego naturalnego procesu umierania w stanie trekciö zrealizuje tzw. tęczowe ciało (Wylie: ‘Ja-lus), to pośród świateł tęcz jego własne ciało zniknie pozostawiając po sobie jedynie włosy i paznokcie.
Praktyki tantryczne dzogczen wybiegać mogą nawet poza metody tantr jogi najwyższej nie tylko ze względu na owe tęczowe ciało, ale i metody zwane Czterema Lampami (Wylie: sgron ma bzhi), począwszy od Pierwszej Lampy. Zwana ona jest „lampą dalece ogarniających oczów” (Wylie: rgyang zhags chu yi sgron ma), gdyż poprzez oczy dzięki tzw. kanałowi światła (Wylie: ‘od rtsa) praktykującemu tögal zaczynają się realizować „Cztery Wizje” (Wylie: snang ba bzhi). Ważne jest przy tym podkreślić, że tylko tantry dzogczen dotyczą poziomu spontanicznego zrealizowania (Wylie: Lhun-Grub) odpowiadającego bardo dharmaty (Wylie: Chosnyid bardo). Odróżnia to zasadniczo tantry dzogczen od innych tantr typu tantry jogi najwyższej.
Współczesne badania manuskryptów z Dunhuang z VIII w n.e. potwierdzają, że ówczesne teksty dzogczen i chan pochodzą z oddzielnych środowisk, mianowicie tantrycznego i mahajanistycznego sutr.
Dzogczen a mechanika kwantowa.
Dzogczen można próbować rozumieć z perspektywy mechaniki kwantowej. Mechanika kwantowa jest obecnie najbardziej precyzyjną nauką, której zasady pozwalają obliczać zachowania cząstek elementarnych i świata składającego się z nich. W mechanice tej dekoherencja środowiskowa zakłada oddziaływanie obiektu ze środowiskiem w sposób nieodwracalny eliminujące superpozycje. Stan kwantowy jest stanem niezdeterminowanej superpozycji i zgodnie z wynikami badań nie ma żadnych cząstek elementarnych, ani innych obiektów składających się z nich, póki nie nastąpi jego kolaps (pomiar) eliminujący superpozycję. Obecnie mechanikę kwantową stosuje się w urządzeniach masowego użytku, typu komputery i lasery napędów optycznych i w nowych przełomowych doświadczeniach, np. kwantowej teleportacji na duże odległości przy pomocy splątania kwantowego.
W dzogczen natomiast rozpoznanie pierwotnej czystości (Wylie: Ka-dak) i spontanicznego urzeczywistnienia (Wylie: Lhun-Grub) wszelkich zjawisk jest możliwe za życia praktykującego podczas praktyk tögal (Wylie: thod-rgal). „Cztery Wizje” (Wylie: snang ba bzhi) z tych praktyk nie są w żaden sposób zdeterminowane dopóki Umysł (Wylie: Sems) nie dokona przekształceń ich jako dualistycznie oddzielonych od niego form z pięciu żywiołów (tj. przestrzeni, wiatru, ognia, wody, ziemi).
Sogjal Rinpocze w „Tybetańskiej księdze życia i umierania” opisuje:
Ów umysł (Wylie: sems), czyli indywidualna sansara, powstaje dopiero podczas ostatniego trzeciego braku samo-wyzwolenia (Wylie: ma rig pa). Donald D. Hoffman, profesor psychologii poznawczej i twórca matematycznie udowadnialnego „realizmu świadomościowego” (), wtóruje fizykowi teoretycznemu Nima Arkani-Hamed: niemalże wszyscy z nas (naukowców) jesteśmy zgodni, czasoprzestrzeń jest już obalona naukowo, trzeba odkryć coś bardziej fundamentalnego. Istnieją wypowiedzi, że „Cztery Wizje” tögalu odpowiadają kompleksowo nie tylko zaledwie odkryciom mechaniki kwantowej, ale i innym powiązanym naukom, np. najnowszym teoriom na temat cykli rozwoju wszechświata (począwszy od tzw. Wielkiego Wybuchu), czy na temat cykli życia na ziemi.
„Cztery Wizje” tögalu tradycyjnie przez mistrzów dzogczen są uważane za najświętsze instrukcje i są udzielane przez nich tylko dla najbardziej zaawansowanych praktykujących. Pomimo że można odnaleźć opisy i ilustracje „wizji” w publikowanych obecnie książkach, „jednak bez stabilnego doświadczenia trekciö (z wcześniejszego etapu dzogczen, który zaczyna się od rozpoznania rigpy), nie można uprawiać medytacji tögalu. Jeśli ktoś medytuje na zaledwie światła, to będzie po prostu tworzył kolejny obiekt do uchwycenia (dualistycznego Umysłu „subiekt-obiekt”)”.
Zasady etyczne w dzogczen.
Encyklopedia „Skarbnica Wiedzy” buddyzmu autorstwa Dziamgon Kongtrul Lodro Thaje podaje dwa rodzaje zasad etycznych „w atijodze, systemie dzogczen”:

</doc>
<doc id="290707" url="https://pl.wikipedia.org/wiki?curid=290707" title="Ersun Yanal">
Ersun Yanal

Ersun Yanal (ur. 17 grudnia 1961 roku w Izmirze) – turecki trener piłkarski.

</doc>
<doc id="290708" url="https://pl.wikipedia.org/wiki?curid=290708" title="Niepodległość i Demokracja">
Niepodległość i Demokracja

Niepodległość i Demokracja (IND/DEM, ang. "Independence and Democracy") to grupa eurosceptycznych partii w Parlamencie Europejskim, funkcjonująca w latach 2004–2009.
W skład grupy wchodziło pod koniec kadencji 22 posłów (na początku kadencji było ich 37) z dziewięciu państw (Czechy, Dania, Francja, Grecja, Holandia, Irlandia, Polska, Szwecja, Wielka Brytania), w tym 3 Polaków. Liczba członków grupy zmniejszyła się m.in. wskutek odejścia 7 z 10 posłów wybranych z listy Ligi Polskich Rodzin. 
Współprzewodniczącymi Grupy IND/DEM byli: Brytyjczyk Nigel Farage i Duńczyk Jens-Peter Bonde, którego pod koniec kadencji zastępowały dwie kobiety (najpierw w 2008 Irlandka Kathy Sinnott, następnie od 2008 Dunka Hanne Dahl). 
Założyciele grupy.
Po wyborach do Parlamentu Europejskiego w 2004 nowi deputowani z: 
połączyli się z członkami rozpadającej się europarlamentarnej grupy Europe of Democracies and Diversities ("Europa Demokracji i Różnorodności") i 20 lipca 2004 założyli nową grupę o nazwie "Niepodległość i Demokracja".

</doc>
<doc id="290713" url="https://pl.wikipedia.org/wiki?curid=290713" title="Komisja Ustawodawcza (Senat)">
Komisja Ustawodawcza (Senat)

Komisja Ustawodawcza wchodzi w skład stałych komisji senackich VI kadencji. Po wyborach parlamentarnych w 2005 roku została wydzielona z wcześniejszej Komisji Ustawodawstwa i Praworządności.
Przedmiotami działania komisji są:

</doc>
<doc id="290715" url="https://pl.wikipedia.org/wiki?curid=290715" title="Katarzyna Kobro">
Katarzyna Kobro

Katarzyna Kobro (ur. 26 stycznia 1898 w Moskwie (Rrydze), zm. 21 lutego 1951 w Łodzi) – polska rzeźbiarka awangardowa pochodzenia niemiecko-rosyjskiego.
Życiorys.
Urodziła się w Moskwie jako córka Jewgenii Rozanow i Mikołaja von Kobro. Ukończyła w Moskwie ewakuowane z Warszawy III Żeńskie Gimnazjum Warszawskie. W latach 1917–1920 studiowała w moskiewskiej Szkole Malarstwa, Rzeźby i Architektury.
Była żoną poznanego w Moskwie awangardowego artysty Władysława Strzemińskiego. Ich jedynym dzieckiem była Nika Strzemińska (zm. 2001), lekarka psychiatra i pisarka, propagatorka sztuki swoich rodziców. Katarzyna Kobro przyjaźniła się z Julianem Przybosiem i Janem Brzękowskim. Współtworzyła grupy „Blok”, „Praesens” i „a.r.” (czyli „awangarda rzeczywista” lub „artyści rewolucji”).
Zrewolucjonizowała myślenie o rzeźbie. Odeszła od pojmowania rzeźby jako bryły. Pod wpływem konstruktywizmu odrzuciła indywidualizm, subiektywizm i ekspresjonizm sztuki, w ich miejsce postulowała bezwzględny obiektywizm formy, podstawowym jej celem była budowa abstrakcyjnego dzieła sztuki, opartego na uniwersalnych i obiektywnych prawach, odkrywanych na drodze eksperymentu i analizy. Punktem wyjścia koncepcji rzeźby Katarzyny Kobro jest abstrakcyjne pojęcie nieskończonej przestrzeni. Przestrzeń tak pojęta jest jednorodna i nie posiada żadnych szczególnych miejsc, żadnego punktu odniesienia (np. w rodzaju środka układu współrzędnych). Stąd Kobro dążyła w swoich pracach do takiego zorganizowania przestrzeni, aby nie było w niej podziału na przestrzeń zamkniętą w bryle i otoczenie, ale by dzieło współistniało z przestrzenią, pozwalając jej przenikać się. Równocześnie z koncepcji jednorodności przestrzeni wynika likwidacja centrum kompozycyjnego, tak by każdy punkt rzeźby był jednakowo ważny.
Rzeźbiarska twórczość Katarzyny Kobro ma fundamentalne znaczenie dla polskiej sztuki nowoczesnej. Kobro zrewolucjonizowała myślenie o rzeźbie.
Tak wyjątkowe podejście do rzeźby wpłynęło na wielu awangardowych artystów, m.in. Belga Georges’a Vantongerloo, którego twórczość widocznie ewoluowała w latach dwudziestych i trzydziestych, częściowo pod wpływem prac Kobro. 
Została pochowana w Łodzi w części prawosławnej Cmentarza Doły. Dopiero pięć lat po śmierci artystki miała miejsce jej pierwsza powojenna wystawa – wspólna z Władysławem Strzemińskim. Większość jej dzieł znajduje się w Muzeum Sztuki w Łodzi. Od 2001 przyznawana jest nagroda jej imienia.
W 2009 Teatr Telewizji zrealizował sztukę o tytule "Powidoki" w reż. Macieja Wojtyszki, w której ukazano życie prywatne Katarzyny Kobro i Władysława Strzemińskiego.
W 1986 Gerard Kwiatkowski zainicjował powstanie repliki rzeźby „Kompozycja Przestrzenna” Katarzyny Kobro w Elblągu w pobliżu Centrum Sztuki Galerii EL.

</doc>
<doc id="290716" url="https://pl.wikipedia.org/wiki?curid=290716" title="Kościół NMP na Piasku">
Kościół NMP na Piasku



</doc>
<doc id="290717" url="https://pl.wikipedia.org/wiki?curid=290717" title="Komisja Spraw Zagranicznych (Senat)">
Komisja Spraw Zagranicznych (Senat)

Komisja Spraw Zagranicznych wchodzi w skład stałych komisji senackich. Przedmiotem działania komisji jest polityka zagraniczna państwa oraz kontakty międzyparlamentarne i międzynarodowe stosunki gospodarcze.
Skład.
Na dzień 26 listopada 2022 komisja liczy 11 senatorów.

</doc>
<doc id="290721" url="https://pl.wikipedia.org/wiki?curid=290721" title="SKU">
SKU

W marketingu jednostka magazynowa – SKU (ang. "stock keeping unit", wymawiane jak ang. słowo "skew") jest identyfikatorem służącym do zarządzania danym towarem.
Handlowcy odnoszą SKU do każdego produktu, który można sprzedać (w przeciwieństwie do numerów EAN lub GTIN – kodu kreskowego, który dotyczy produktów wytwórcy, a nie sprzedawcy). To właśnie SKU używana jest do uporządkowania, zlokalizowania i zarządzania produktem.
System sukcesywnego zarządzania towarami SKU odnosi się do każdego produktu i jego wariantów osobno. Na przykład różne smaki albo modele produktu, dodatki do niego czy różne ilości (w jednym opakowaniu), posiadają różne SKU. Dzięki temu sprzedawca może dokładnie monitorować sprzedaż towaru i wykrywać (zob. eksploracja danych), że np. niebieskie koszulki sprzedają się lepiej niż zielone.

</doc>
<doc id="290722" url="https://pl.wikipedia.org/wiki?curid=290722" title="Nelson Piquet">
Nelson Piquet

Nelson Piquet Souto Maior (ur. 17 sierpnia 1952 w Rio de Janeiro) – brazylijski kierowca Formuły 1, trzykrotny mistrz świata.
Życiorys.
Dzieciństwo i początki kariery.
Urodził się jako syn Estácio Souto Maiora, ówczesnego ministra zdrowia w rządzie João Goularta. Aby się z tym nie zdradzać, zdecydował się używać panieńskiego nazwiska swojej matki, francuskiego Piquet.
Gdy Nélson miał 8 lat, przeprowadził się wraz z rodziną do nowo powstałej stolicy, Brasilii. Wówczas marzył o zostaniu inżynierem lub tenisistą. Dopiero mając 14 lat zaczął się ścigać w wyścigach kartingowych i zamarzył o karierze kierowcy, nie zaś tenisisty, choć początkowo ukrywał te plany przed rodzicami i startował pod nazwiskiem Piket. Dopiero, gdy zaczął odnosić sukcesy i nie mógł już dłużej kryć się, opowiedział o swojej pasji ojcu i matce. Ci nie czynili synowi żadnych przeszkód i Nelson mógł dwukrotnie, w 1971 i 1972, zostać kartingowym mistrzem Brazylii.
W 1976 został Piquet mistrzem brazylijskiej Formuły Super Vee, a dwa lata później stał się kierowcą Brytyjskiej Formuły 3, gdzie zdobył tytuł mistrza BP.
Formuła 1.
Po zdobyciu tytułu mistrza BP w Brytyjskiej Formule 3 został zaproszony przez zespół McLaren na testy, a nawet pozwolił wystąpić w trzech wyścigach i choć ostatecznie nie podpisał z młodym Brazylijczykiem kontraktu, Nelson pozostał już na dobre w Formule 1. Stało się to dzięki Berniemu Ecclestone’owi, właścicielowi stajni Brabham, który nie wahał się postawić na imponującego pewnością za kierownicą Piqueta i zatrudnić go jako partnera dla dwukrotnego mistrza świata, Nikiego Laudy.
Gdy Lauda odszedł z Formuły 1, Piquet został liderem swojego teamu. W 1980, w Grand Prix USA Zachód, w kalifornijskim Long Beach odniósł swoje pierwsze w F1 zwycięstwo. W klasyfikacji generalnej zaciekle walczył z Alanem Jonesem o tytuł mistrzowski, ale ostatecznie walkę tę przegrał.
Co nie udało się w sezonie 1980, udało się rok później, gdy zaledwie jednym punktem i dopiero w ostatnim wyścigu wyprzedził Argentyńczyka, Carlosa Reutemanna.
Z kierowcą tym związana jest zabawna anegdota, którą Piquet lubi wspominać przy każdej okazji: w 1974 Nelson pracował dla Brabhama jako swoisty chłopiec na posyłki i pewnego razu przyszło mu czyścić hełm Reutemanna. Ten, zobaczywszy, jak Brazylijczyk wykonał zadanie, skrytykował go, iż nie umie nawet wyczyścić hełmu. Gdy Piquetowi udało się zdobyć pierwsze mistrzostwo, odezwał się do Carlosa w te słowa: „Nie byłem godzien czyścić twego hełmu, ale może ty mógłbyś wyczyścić mój hełm, hełm mistrza świata?"
Sezon 1982 był sezonem udanego rozwoju Brabhama i jego nowego dostawcy silników, BMW. Ten rozwój zaowocował zdobyciem przez Piqueta kolejnego tytułu mistrzowskiego w 1983 roku, stając się pierwszym w historii mistrzem, używającym silnika turbodoładowanego.
Piquet był kierowcą Brabhama jeszcze dwa sezony, w których – mimo bycia generalnie najszybszym kierowcą (dziewięciokrotnie uzyskiwał pole position) – nie odniósł sukcesów, co spowodowane było przede wszystkim kłopotami z silnikiem, a następnie zdecydował się odejść do teamu Franka Williamsa, w którym zetknął się z Nigelem Mansellem, który przywitał go raczej ozięble, nie tyle dlatego, że od dawna panowie nie darzyli się sympatią, ale przede wszystkim mając mu za złe zajęcie jego miejsca jako kierowcy numer 1 w stajni. Konflikt między nimi nigdy się jednak nie zaognił do niebezpiecznego stopnia.
Sezon 1986 dał mistrzostwo Alainowi Prostowi i jego McLaren-TAG Porsche, ale już 1987 stał pod znakiem dominacji Piqueta (poza podium ukończył tylko dwa wyścigi, trzech nie ukończył, z czego jeden – w San Marino – z powodu dość poważnego wypadku w sesji kwalifikacyjnej), który zdobył swój trzeci tytuł mistrzowski, deklasując przy tym Nigela Mansella, choć ten nigdy nie odpuszczał. Tę wielką przewagę punktową wykorzystywał Nelson do publicznego drwienia z partnera z teamu, ten zaś nie pozostawał mu dłużny – pewnego razu posunął się nawet do wykradnięcia papieru toaletowego z łazienki, do której Piquet właśnie szedł.
Zaskoczeniem dla Williamsa była decyzja Piqueta, iż ten chce bronić tytułu w barwach innego teamu. Nie podobało mu się to, ale nie był w stanie powstrzymać Brazylijczyka przed odejściem do Lotusa. W tej ekipie Piquet jeździł w sezonach 1988 i 1989 – te dwa lata udowodniły, że opuszczenie Williamsa było błędem (choć zarobił na niej wiele milionów dolarów), gdyż Lotus znajdował się wówczas w fazie agonalnej, nie będąc już nawet cieniem dawnej świetności. Piquet nie ukończył ani jednego wyścigu na pierwszym miejscu.
Ostatnim etapem w karierze Nelsona Piqueta był Benetton – tu w dwóch sezonach odniósł tylko trzy zwycięstwa, chociaż jedno, w Japonii, było szczególne dla jego teamu: było to pierwsze podwójne zwycięstwo w historii Benettona (drugie miejsce zajął Roberto Moreno). Drugie, w Australii, było z kolei szczególne dla wszystkich – Piquet stał się zwycięzcą pięćsetnego Grand Prix w historii Formuły 1. Trzecie, w Kanadzie w 1991 było w obliczu poprzednich dwóch zupełnie „zwykłe” – tyle tylko, że ostatnie.
Po Formule 1.
Po odejściu z Formuły 1 Piquet postanowił spróbować swych sił w Indianapolis 500 w 1992. Awaria układu kierowniczego sprawiła, iż w sesji kwalifikacyjnej bolid Brazylijczyka uderzył w otaczający tor mur. Piquet odniósł ciężkie obrażenia nóg i wszyscy myśleli, iż to już koniec jego pięknej kariery. Tymczasem po długiej i bolesnej rehabilitacji Piquet wrócił. Na ten sam tor, do tego samego teamu – Buicka. Obyło się bez wypadków, ale Nelson musiał wycofać się z wyścigu z powodu awarii silnika. Piquet wystąpił w Le Mans i Stavelot oraz w kilku wyścigach w Brazylii, ale czynił to raczej dla rozrywki. W ojczyźnie udało mu się nawet odnieść dwa zwycięstwa w klasie GT, jeżdżąc McLarenem z Johnnym Cecotto w roli swojego partnera. Jedno z nich odniósł na torze swojego imienia.
Piqueta często krytykowano za to, że zwyciężał tylko wtedy, gdy miał technicznie lepszy od swoich przeciwników bolid. Z drugiej jednak strony tę technologiczną przewagę w dużej mierze zawdzięczał sobie, gdyż osobiście całymi godzinami i dniami testował swoje samochody, dyktując mechanikom, co i jak mają w nich regulować. Czynił to zresztą już w Formule 3, czasem wprowadzając niemalże rewolucyjne zmiany, praktycznie zawsze z dobrym skutkiem. To on wymyślił wprowadzenie pokrowców ogrzewających opony. Poza tym, w przeciwieństwie do wielu innych kierowców, zdarzało mu się całkowicie lekceważyć sesje kwalifikacyjne (co nie znaczy, że ich nie wygrywał), by koncentrować się tylko i wyłącznie na samym wyścigu.
Obecnie zrezygnował z prowadzenia życia playboya i prowadzenia ryzykownych interesów, na których w minionych latach stracił olbrzymie pieniądze. Poświęca się propagowaniu i rozwijaniu sportów samochodowych w Brazylii oraz szkoleniu młodych kierowców wyścigowych. Zarządza tam też wspomnianym torem im. Nelsona Piqueta w Brasilii (drugi tor jego imienia znajduje się w Rio de Janeiro), a także stworzył Formułę Espron, ukierunkowaną na promowanie dobrych kierowców za małe pieniądze.
Nelsona Piqueta przyjęto do International Motorsports Hall of Fame w 2000 roku.

</doc>
<doc id="290729" url="https://pl.wikipedia.org/wiki?curid=290729" title="Yog-Sothoth">
Yog-Sothoth

Yog-Sothoth – fikcyjna istota ze świata stworzonego przez H.P. Lovecrafta. Jest jednym z Bogów Zewnętrznych.
W panteonie mitów Cthulhu jest zaliczany do Bogów Zewnętrznych. Jego naturalnego wyglądu nie da się bliżej określić, lecz czasem przyjmuje postać gromady opalizujących kul. Jest kluczem i bramą do podróży w czasoprzestrzeni. Imię "Yog-Sothoth" pojawia się na przykład w opowiadaniu "W górach szaleństwa". Wymyślony przez Lovecrafta, występował często w opowiadaniach Augusta Derletha, między innymi w "Czyhającym w progu". Wzmianki o nim znajdują się w Necronomiconie.
W polskim komiksie undergroundowym – sparodiowany w cyklu "Wampiurs Wars" (wydawanym przez Gdański Klub Fantastyki).
Yog-Sothoth występuje w książce Grahama Mastertona "Drapieżcy", a także w "Kulcie" Lubko Deresza. Jego imię jest również wspomniane w "Doli Jeruzalem" i "Sklepiku z marzeniami" Stephena Kinga.
Do tego bóstwa nawiązał również funeral doomowy zespół Thergothon. Pierwsze ich oficjalnie wydane demo nosiło tytuł Fhtagn-nagh Yog-Sothoth, czyli "Oczekujący Yog-Sothoth". Także w tekście piosenki "Evoken" pojawia się zdanie: "The Gates are open for Yog-Sothoth"
W opowiadaniu "Staw" Andrzeja Pilipiuka ze zbioru Aparatus występuje postać "Szkopojada". W zakończeniu przedstawia się jako Sothoth Yog.

</doc>
<doc id="290730" url="https://pl.wikipedia.org/wiki?curid=290730" title="Komisja Skarbu Państwa i Infrastruktury">
Komisja Skarbu Państwa i Infrastruktury

Komisja Skarbu Państwa i Infrastruktury była jedną ze stałych komisji senackich V kadencji. Po wyborach parlamentarnych w 2005 roku została wcielona do Komisji Gospodarki Narodowej.
Przedmiotem jej działania były: sprawy Skarbu Państwa, zasady kształtowania stosunków własnościowych i przekształcenia własnościowe, działalność przedsiębiorstw państwowych, gospodarka przestrzenna i mieszkaniowa, łączność, budownictwo, transport i gospodarka morska.

</doc>
<doc id="290731" url="https://pl.wikipedia.org/wiki?curid=290731" title="Radogoszcz (więzienie)">
Radogoszcz (więzienie)

Radogoszcz – męskie „Rozszerzone Więzienie Policyjne” (niem. "Erweitertes Polizeigefängnis, Radegast"), utworzone 1 lipca 1940 roku w fabryce włókienniczej Samuela Abbego, położonej u zbiegu obecnych ulic Zgierskiej i gen. J. Sowińskiego w Łodzi, na bazie zlokalizowanego w pobliżu obozu przejściowego w fabryce Michała Glazera przy obecnej ul. Liściastej, utworzonego w listopadzie 1939 roku. Miejsce największej niemieckiej zbrodni wojennej dokonanej w końcowym okresie okupacji na obszarze Polski pomiędzy Bugiem a Odrą poprzez spalenie głównego budynku więziennego wraz z więźniami (w liczbie około 1500 mężczyzn) w styczniu 1945 roku. Obecnie oddział Martyrologii „Radogoszcz” Muzeum Tradycji Niepodległościowych w Łodzi.
Nazwy więzienia.
Ze względu na różne funkcje, jakie to miejsce pełniło w czasie II wojny światowej, zmieniały się również jego nazwy w języku niemieckim:
Historia więzienia.
Więzienie powstało na bazie obozu przejściowego utworzonego doraźnie ok. 8 listopada 1939 r. w fabryce włókienniczej Michała Glazera, przy ówczesnej ul. Krakowskiej (dziś ul. Liściasta 17; teren Fabryki Pierścieni Tłokowych „Prima”) dla realizacji przez łódzkie Gestapo dużej akcji represyjnej, tzw. Intelligenzaktion Litzmannstadt, skierowanej przeciwko miejscowej inteligencji. W tym czasie, w przyszłym więzieniu radogoskim, w fabryce włókienniczej Samuela Abbego, u zbiegu ulic gen. J. Sowińskiego i Zgierskiej (ok. 1000 m w linii prostej od fabryki M. Glazera), funkcjonował obóz przesiedleńczy dla ludności cywilnej. W II połowie grudnia 1939 r., po zakończeniu zasadniczego etapu wspomnianej „Inteligenzaktion”, w wyniku której rozstrzelano co najmniej 500 osób w pobliskich lasach lućmierskich, zaczęto stopniowo przemieszczać pozostałych w fabryce M. Glazera więźniów do fabryki S. Abbego. Ostatnia ich grupa opuściła teren fabryki przy ul. Krakowskiej (Liściastej) 5 stycznia 1940 r. Przez następne 6 miesięcy w fabryce S. Abbego funkcjonowały jednocześnie obóz przesiedleńczy i obóz przejściowy (w dyspozycji łódzkiego gestapo). Przesiedleńcy byli lokowani w parterowej hali tkalni (dziś ekspozycja muzealna), natomiast więźniowie w 3-piętrowym budynku przędzalni. Ostatecznie, z dniem 1 lipca 1940 r., obóz przejściowy w fabryce S. Abbego został przekazany przez łódzkie gestapo Prezydium Policji w Łodzi na tzw. „Rozszerzone więzienia policyjnego”, którego komendantem został mianowany porucznik policji (Revierleutnant) – Walter Pelzhausen. Jako załoga początkowo prawdopodobnie pozostali wachmani z obozu przejściowego, w większości miejscowi volksdeutsche, którzy tym samym zostali przyjęci do policji i odziani w jej mundury. Od tego momentu (1 lipca 1940) funkcja obozu przesiedleńczego była stopniowo wygaszana i zanikła prawdopodobnie do końca 1940 roku.
Więzienie radogoskie, wbrew obiegowej opinii szczególnie intensywnie propagowanej w pierwszym dziesięcioleciu powojennym nie było miejscem masowej zagłady. Nie było tu komory gazowej ani krematorium. Zasadniczą funkcją tego obiektu było grupowanie więźniów w większe transporty w celu wywożenia ich do właściwych więzień, najczęściej do Sieradza, Łęczycy czy Wielunia, potem KL Auschwitz-Birkenau, a ostatecznie i przede wszystkim do KL Gross-Rosen i Mauthausen-Gusen oraz do obozu pracy karnej w Ostrowie Wielkopolskim (do czasu powstania w Łodzi, w marcu 1943 r., podobnego obozu na Sikawie).
Radogoszcz spełniał też rolę więzienia etapowego. Np. w maju 1941 r. krótko przebywał tu Leon Schiller, przewożony z KL Auschwitz do Warszawy, gdzie został zwolniony.
W marcu 1943 r. więzienie radogoskie zostało w połączone organizacyjnie z policyjnym obozem pracy karnej (oficjalnie „wychowawczej”) na Sikawie ("Erweitertes Polizeigefängnis und Arbeitserziehungslager" – Rozszerzone więzienie policyjne i obóz pracy wychowawczej) i w takiej formie funkcjonowało do końca okupacji niemieckiej w Łodzi podczas II wojny światowej w dniu 19 stycznia 1945.
Komendantem więzienia przez cały okres jego funkcjonowania był Walter Pelzhausen. Przed objęciem przez niego funkcji komendanta (1 lipca 1940 r.) obozem przejściowym w fabryce S. Abbbego kierowali SS-Obersturmführer Ehlers i jego zastępca – SS-Obersturmführer Müller.
Więźniowie.
Radogoszcz był więzieniem przeznaczonym w zasadzie tylko dla mężczyzn, ale okazjonalnie, w nielicznych przypadkach i krótko, przetrzymywano tu kobiety. Podobnie okazjonalnie byli tu więzieni Żydzi, najwięcej do czasu zamknięcia w ostatnich dniach kwietnia 1940 r. granic łódzkiego getta. Potem sporadycznie, np. w czerwcu 1941 r. – w przeddzień wybuchu wojny rosyjsko-niemieckiej, osadzono prewencyjnie na Radogoszczu grupę 9 mężczyzn poniżej 60 r.ż. – łotewskich Żydów zamieszkałych w Łodzi, którzy do tej pory mieszkali poza gettem jako obywatele państwa neutralnego, ZSRR. Pozostali, w wieku powyżej 60 r.ż., musieli meldować się kilka razy w tygodniu na policji. Całą łódzką społeczność łotewskich Żydów umieszczono w getcie 6 października, a tę dziewięcioosobową grupę przeniesiono do getta 16 października. Ten sam los spotkał również jedynego Łotysza nie-Żyda zamieszkałego w Łodzi, ale nic nie wiadomo o jego dalszych losach.
Byli tu również więzieni Rosjanie – jeńcy wojenni, zbiegli z różnych miejsc pobytu w okolicach Łodzi, na przykład z poligonu pod Sieradzem. Nie wiadomo ilu, ale udało się ustalić nazwiska 301 z nich, na podstawie księgi ewidencyjnej łaźni więzienia radogoskiego z okresu od 15 kwietnia 1944 do 11 stycznia 1945. W 1993 roku jeden z nich – Wjazmitinow Wladymir Pawłowicz – odwiedził to miejsce. Byli oni ściśle odizolowani od innych więźniów. Około 150 z nich zginęło podczas styczniowej masakry. Zostali pochowani w dwóch zbiorowych mogiłach jej ofiar na pobliskim cmentarzu św. Rocha.
Największą grupę więźniów stanowiły osoby aresztowane za złamanie okupacyjnego prawa niemieckiego, z Łodzi oraz powiatów brzezińskiego, łaskiego, łódzkiego i wieluńskiego (np. za nielegalny ubój i szmuglowanie żywności ze wsi). Inna duża grupa to aresztanci za ucieczki z robót przymusowych czy nielegalne przekraczanie pobliskiej granicy pomiędzy Generalnym Gubernatorstwem a Krajem Warty. Przywożono tu również zatrzymanych w łapankach ulicznych. Osadzano też krótko nielicznych więźniów politycznych przed wysłaniem np. do obozów koncentracyjnych.
Znaczącą grupą więźniów (ok. 1000 osób) była łódzka młodzież męska, zatrzymana w ramach dużej akcji represyjnej miejscowego Gestapo, skierowanej przeciwko niej w maju 1940 roku. Na Radogoszczu przebywała krótko, od kilku do kilkunastu dni, do czasu zorganizowania transportu do obozu koncentracyjnego Dachau. Wśród niej był m.in. późniejszy aktor Włodzimierz Skoczylas, który wiele lat po wojnie opublikował o tym swoje wspomnienia czy też późniejszy dyrygent Henryk Debich.
Z powodu trudności transportowych wielokrotnie do transportu więźniów do więzienia radogoskiego używano bądź silnikowego wagonu tramwajowego typu Herbrandt U-107c specjalnie w tym celu przebudowanego, bądź zwykłych wagonów liniowych, zamawianych doraźnie w miejskim przedsiębiorstwie tramwajowym (Litzmannstädter Elektrische Strassenbahn-LES).
Nie jest znana dokładna liczba osób, jaka przeszła przez więzienie radogoskie z powodu praktycznie braku jakiejkolwiek jego dokumentacji, która zaginęła w pierwszych miesiącach pookupacyjnych w Łodzi. Walter Pelzhausen podczas śledztwa i procesu podawał liczbę około 40 000 osób, ale zarówno prokuratura, jak i sąd przyjmowali w tym czasie, że liczba ta musiała być znacznie wyższa.
Oddział „Radogoszcz” Muzeum Tradycji Niepodległościowych w Łodzi prowadzi „Kartotekę byłych więźniów Radogoszcza”, w której znajduje się około 10 tys. nazwisk. Część z nich, na podstawie notatnika sanitariusza więziennej izby chorych – prawdopodobnie Stanisława Słoneckiego z Warszawy – pozostającego w zbiorach MTN-Łódź, sygn. A – 6972, została opublikowana w 1948 r. w sprawozdaniu z procesu komendanta więzienia – Waltera Pelzhausena (Maria Nowacka. Radogoszcz. Łódź 1948, wyd. Księgarnia „Czytaj”), jakkolwiek z mylnym tytułem „Stan izby chorych na dzień 28 XII 1944”. Bliższa krytyka tego źródła skłania do stwierdzenia, że jest to nieoficjalna ewidencja „pacjentów” izby z II połowy 1944 roku.
Podobnie nieustalona pozostaje po dziś liczba ofiar, które zginęły bezpośrednio w tym miejscu, w trakcie funkcjonowania więzienia radogoskiego. Na procesie Waltera Pelzhausena w 1947 r. sąd przyjął, że było ich, wyłączając ofiary styczniowej masakry, ponad 30 000. Początkowo w popularnych wydawnictwach i publikacjach prasowych przez długi czas podawano liczbę 20 000. Aktualnie, być może z niedoszacowaniem, ale z możliwie największym prawdopodobieństwem opartym na znacznie większej obecnie wiedzy o funkcjonowaniu tego więzienia, przyjmuje się, że statystycznie mógł tu ginąć codziennie – z powodu trudnych warunków bytowania, chorób oraz znęcania się załogi więzienia – co najmniej jeden więzień, co daje liczbę około 1662 ofiar w okresie od 1 lipca 1940 do 17 stycznia 1945. Dodając do tego około 1500 ofiar styczniowej masakry daje to sumaryczną liczbę około 3200 ofiar więzienia radogoskiego.
Masakra na Radogoszczu.
Prawdopodobnie w IV kwartale 1944 r. kierownictwo łódzkiej policji, przy współudziale miejscowego Gestapo (lub odwrotnie), w obliczu jeszcze stojącego na linii Wisły frontu wschodniego (Armia Czerwona) zajęły się problemem więźniów na tym terenie. Co z nimi począć gdyby Rosjanie mieli zająć miasto. Nie zostały odnalezione dokumenty związane z tą kwestią, ale niewykluczone, że w dyskusjach na ten temat brano za przykład rozkaz z 20 lipca 1944 r. Wyższego Dowódcy SS i Policji w Generalnym Gubernatorstwie – Wilhelm Koppe w którym wychodząc od stwierdzenia, iż więźniowie nie mogą być wyzwoleni, nakazywał ewakuację na zachód, a gdyby to było niemożliwe wymordowanie ich na miejscu, a następnie maksymalne zniszczenie budynków więziennych lub obozowych.
Nie został odnaleziony podobnie jednoznaczny rozkaz dotyczący Łodzi, ale szereg drobnych faktów wskazuje na to, że rozkaz Koppego co najmniej w ogólnych zarysach miał być również zrealizowany i w tym mieście na terenie „Kraju Warty”. Prawdopodobnie centralnym miejscem likwidacji łódzkich więźniów miało być więzienie radogoskie, a przynajmniej na pewno więźniarek z więzienia kobiecego przy ul. Gdańskiej 13.
Nieoczekiwanie szybkie podejście pod Łódź (Litzmannstadt) Rosjan nie pozwoliło na pełne wykonanie podobnego zbrodniczego planu (przypadkowo szczęśliwe zawrócenie z powrotem grupy więźniarek z ul. Gdańskiej) w tym mieście. Natomiast nieoczekiwanie 17 stycznia dotarły do więzienia radogoskiego transporty więźniów z więzienia sądowego w Grójcu (około kilkudziesięciu więźniów) i z więzienia powiatowego w Skierniewicach (około 200 mężczyzn).
Masakra rozpoczęła się około północy z 17 na 18 stycznia 1945 roku. Rozpoczęto ją od wymordowania więźniów funkcyjnych, a następnie rozstrzelania więźniów w sali nr 1 budynku głównego. Kiedy oprawcy napotkali na opór więźniów następnych sal, podpalili je we wczesnych godzinach rannych 18 stycznia, ustawiając się dookoła i strzelając do ratujących się wszelkimi sposobami więźniów. W następnych godzinach trwało poszukiwanie jeszcze żyjących i dobijanie ich. Masakry dokonała załoga więzienia pod dowództwem komendanta więzienia – Waltera Pelzhausena, wsparta bliżej nieustalonym zbrojnym oddziałem.
Masakrę przeżyło ok. 30 więźniów, którym udało się ukryć podczas ludobójczej masakry. W Muzeum Tradycji Niepodległościowych w Łodzi (oddział „Radogoszcz”) została sporządzona domniemana lista ofiar, która zawiera ponad 1200 nazwisk.
Pogrzeb ofiar Radogoszcza odbył się 18 lutego 1945 r. na cmentarzu pod wezwaniem św. Rocha, przy ul. Zgierskiej (vis-á-vis spalonego więzienia).
Podobne masakry.
Radogoska masakra nie była jedyną, na aktualnym obszarze Polski, jaka miała miejsce w obliczu zbliżających się wojsk radzieckich, ale na pewno największą, dokonaną w jednym czasie i miejscu.
Sprawa Waldemara Norkwesta (wachmana).
Jednym z wachmanów biorących udział w masakrze był zamieszkały w pobliżu więzienia Waldemar Norkwest (łodzianin niemieckiego pochodzenia). Po jej zakończeniu udał się do domu i tu popełnił wraz z żoną samobójstwo, pozostawiając list o treści:
Wydaje się, że tym listem uczynił Radogoszcz, a przede wszystkim styczniową masakrę, z jednej strony miejscem bólu i pamięci dla Polaków, a z drugiej możliwym miejscem zadumy dla Niemców odwiedzających to miejsce o odpowiedzialności niemieckiego faszyzmu z tę zbrodnię. Zwłaszcza że rzeczywiście został ranny w Jugosławii około września 1944 roku. Po rekonwalescencji i powrocie do Łodzi podjął służbę w łódzkiej policji jako wachman w Rozszerzonym Więzieniu Policyjnym na Radogoszczu. Na razie nie ustalono dokładnie jaką funkcję objął w strukturze administracyjnej więzienia radogoskiego; zapewne nie była ona poślednia, bo posiadał stopień podoficerski st. wachmistrza policji ochronnej.
Jego samobójstwo i list zostało umiarkowanie pozytywnie zauważone w Łodzi, ale nie wiadomo gdzie małżonkowie Norkwest zostali pochowani. Zapewne na pobliskim cmentarzu (część ewangelicka) pw. św. Rocha przy ul. Zgierskiej; w dokumentacji cmentarnej nie ma informacji na ten temat. Również poszukiwania oryginału listu Norkwesta jak dotąd (2017) nie dały pozytywnego rezultatu.
Na początku XXI r. kustosz w oddz. „Radogoszcz” Muzeum Tradycji Niepodległościowych w Łodzi – Wojciech Źródlak, zaproponował przekucie w tablicę marmurową tego listu i umieszczenie jej na terenie mauzoleum radogoskiego. Ówczesna łódzka prasa, łącznie ze środowiskiem łódzkiej mniejszości niemieckiej, mylnie interpretując ten zamysł, określiła to jako próbę „upamiętnienie wachmana”. Po latach główni oponenci w rozmowach prywatnych z wnioskodawcą jednak przyznali racje temu zamysłowi, nawet wiążąc to zdarzenie z postawę Wilma Hosenfelda, który ocalił m.in. Żyda – Władysława Szpilmana.
Procesy „radogoskie”.
Tylko kilkunastu członków załogi więzienia radogoskiego poniosło odpowiedzialność za zbrodnie tutaj popełnione, a liczyła ona około 70–80 osób.
Pierwszy proces „radogoski” odbył się 17 lipca 1945 roku. Sądzony był w nim Oskar Mittmann, skazany na 3lata więzienia, zwolniony 5 marca 1948 r. po odbyciu całości kary. Kolejne dwa procesy odbyły się też w 1945 r., w grudniu: Johana Hoffmana vel Hormanna (skazany na 10 lat więzienia, zmarł w więzieniu 30 maja 1954 r.) oraz Adolfa Adlera vel Orłowskiego, przed Specjalnym Sądem Karnym okręgu warszawskiego z siedzibą w Łodzi (15 grudnia 1945 r.), skazany na karę śmierci.
Kulminacyjnym punktem „procesów radogoskich” był proces komendanta więzienia Waltera Perlzhausena we wrześniu 1947 roku. W jego wyniku Pelzhausen został skazany na karę śmierci, powieszony w więzieniu przy ul. S. Sterlinga 1 marca 1948 roku.
Przez pewien czas istniał pomysł wykonania egzekucji na Pelzhausenie na terenie więzienia radogoskiego, ale stosowne władze, m.in. po doświadczeniu z publicznej egzekucji członków załogi obozu koncentracyjnego w Stutthofie, w Gdańsku, 4 lipca 1946 r. nie zdecydowały się na to.
W dniach 14–16 lutego 1949, przed Sądem Okręgowym w Łodzi, osądzono siedmiu funkcjonariuszy 31. batalionu policyjnego z Poczdamu, stacjonującego w Łodzi od grudnia 1939 r. do września 1940 r., którzy brali udział w egzekucjach m.in. więźniów obozu przejściowego w fabryce Michała Glazera oraz więzienia radogoskiego.
Ukarano również kilku więźniów funkcyjnych, najczęściej kilkuletnimi karami, za bicie współwięźniów.
Upamiętnienie.
Mauzoleum i muzeum.
Wieść o spaleniu więzienia radogoskiego błyskawicznie rozniosła się po mieście. Na miejsce masakry przybywali mieszkańcy miasta: część w poszukiwaniu najbliższych, inni z ciekawości. Widok stosów zwęglonych zwłok był dla wielu traumatycznym przeżyciem.
Pierwszym upamiętnieniem ofiar styczniowej masakry była msza "za spokój dusz męczenników sprawy narodowej", która miała miejsce 28 stycznia, pod murem spalonego więzienia (od strony ul. gen. J. Sowińskiego), i którą celebrował ks. kan. Józef Orłowski z parafii Przemienienia Pańskiego (ul. Rzgowska 88). Uczestniczyli w niej, obok licznych mieszkańców Łodzi przedstawiciele rządu lubelskiego oraz Wojska Polskiego i Armii Czerwonej.
Niemal natychmiast po zakończeniu okupacji niemieckiej w Łodzi, ówczesne tymczasowe władze postanowiły, że teren i ruiny spalonego więzienia staną się Miejscem Pamięci Narodowej. Niedługo potem na bramie głównej zawisła tablica z informacją: "Ministerstwo Kultury i Sztuki, Wydział Muzeów i Pomników Martyrologii Polskiej. / Miejsce zbrodni hitlerowskich zarezerwowane na muzeum męczeństwa Polaków / Wszelkie niszczenie pierwotnego stanu tego miejsca surowo wzbronione".
W lipcu 1946 r. powstał z inicjatywy działacza „Łódzkiej Rodziny Radiowej” – Edwarda Kowalskiego – „Społeczny Komitet Opieki nad Więzieniem w Radogoszczu” (sekretariat mieścił się przy ul. Pomorskiej 16), któremu przewodniczył przewodniczący Miejskiej Rady Narodowej w Łodzi – Edward Andrzejak. 6 października 1946 r. powstał Komitet Wykonawczy społecznego Komitetu, w którym przewodnictwo objął Franciszek Skibniewski. Po tych wstępnych działaniach proces porządkowania i nadania odpowiedniej formy upamiętnienia terenowi byłego więzienia został wstrzymany, przede wszystkim z przyczyn finansowych.
W 1958 r. zdecydowano, że znaczna część pieniędzy zbieranych na Społeczny Fundusz Odbudowy Stolicy pozostanie w miejscach ich pozyskania, z przeznaczeniem na różne cele. Dzięki zdecydowanej postawie ówczesnej I sekretarz Komitetu Łódzkiego PZPR – Michalinie Tatarkównie-Majkowskiej wznowiono prace nad powstaniem mauzoleum radogoskiego. We wrześniu 1961 r. odsłonięto pierwszą, podstawową, część mauzoleum (30-metrową iglicę oraz tzw. „sarkofag” w miejscu spalonego budynku). Na „sarkofagu” widnieje inskrypcja:
Radogoskie założenie memorialne powstało według projektu łódzkich architektów i artystów i jest uznawane za jedno z najlepszych w tym zakresie. Mauzoleum i muzeum jest oddziałem „Radogoszcz” Muzeum Tradycji Niepodległościowych w Łodzi. Do jednych z podstawowych zadań Oddziału należy prowadzenie „Kartoteki b. Więźniów Radogoszcza” (obecnie w bazie jest ok. 10 000 nazwisk) i udzielanie informacji na ten temat, jako bazowej formy upamiętnienia ofiar więzienia i masakry. Obok Mauzoleum przebiega Szlak pamięci ofiar hitlerowskiego ludobójstwa.
19 stycznia 1976 r., w parterowej hali dawnej tkalni (nazywanej przez więźniów Radogoszcza „budynkiem pod szklanym dachem” z racji jej szedowego dachu), otwarto ekspozycję muzealną z dwoma stałymi wystawami poświęconymi dziejom więzienia radogoskiego oraz okupacji niemieckiej w Łodzi i okręgu łódzkim w latach 1939–1945. Wymagało to przede wszystkim wyprowadzenia z niej magazynu dużych rekwizytów łódzkiej Wytwórni Filmów Fabularnych oraz pracowników jej wydziału dekoracji, którzy mieszkali w dawnym budynku administracyjnym fabryki i więzienia położonym za nią. Jego istotnym elementem jest ekspresyjny, frontowy relief autorstwa łódzkiego rzeźbiarza Kazimierza Karpińskiego. Natomiast w holu znajduje się duża drewniana rzeźba „Opłakiwanie” innego łódzkiego rzeźbiarza – Antoniego Biłasa, która jest nawiązaniem do kadru z archiwalnego filmu dokumentalnego nakręconego niedługo po wyzwoleniu, pokazującego m.in. grupę kobiet opłakujących swych bliskich.
Z racji tego, że jest to Miejsce Pamięci Narodowej wstęp do Muzeum jest bezpłatny.
9 września 2022 Muzeum Tradycji Niepodległościowych w Łodzi opublikowało w internecie „Kartotekę b. więźniów Radogoszcza” na bazie stanu wiedzy w tym zakresie na ten dzień.
Mogiła ofiar styczniowej masakry (cm. św. Rocha).
Pogrzeb ofiar styczniowej masakry miał miejsce 18 lutego 1945 roku, a zwłoki pochowane generalnie w dwóch zbiorowych mogiłach, usytuowanych na prawo od wejścia głównego na cmentarz św. Rocha, przy ul. Zgierskiej 141, pomiędzy murem cmentarnym a kaplicą przedpogrzebową. Kilka rozpoznanych przez rodziny zwłok zostały przez nie owinięte w prześcieradła i tu złożone, ale kilka ofiar zostało złożonych w osobnych mogiłach, po lewej stronie alei głównej, w 1. rzędzie.
Do przenoszenia szczątków ofiar użyto niemieckich mieszkańców Radogoszcza obojga płci. Przed złożeniem szczątków w mogile podejmowano próby identyfikacji. Prace te były prowadzone pod nadzorem – prawdopodobnie nieformalnym, spontanicznym – Komitetu Dzielnicowego PPR Łódź–Radogoszcz, a przede wszystkim jego I sekretarza, dziennikarza – Henryka Rudnickiego. Między innymi zabierano z kieszeni wszelkie przedmioty osobiste, składając je następnie w pomieszczeniach wspomnianego komitetu. Wiele z tych przedmiotów trafiło do rodzin, natomiast te nierozpoznane trafiły do depozytu w Archiwum Państwowym w Łodzi, a ostatecznie do zbiorów Muzeum Tradycji Niepodległościowych. Szczególnie przejmujący jest zestaw ponad osiemdziesięciu zdjęć najprawdopodobniej członków rodzin ofiar, znalezionych w ich ubraniach. Obecnie ich powiększone kopie są eksponowane w muzeum (w ruinach klatki schodowej głównego, spalonego budynku), z nadzieją, że osoby na nich zostaną rozpoznane, a poprzez nie ustalone kolejne nazwiska ofiar.
Inne formy upamiętnienia miejsca i ofiar.
Pierwszą tablicę pamiątkową poświęconą pamięci więźniów i ofiar Radogoszcza odsłonięto na ścianie (od strony pl. Wolności) kościoła pw. Zesłania Ducha Świętego w Łodzi 29 lutego 1948 roku. Jej fundatorem była organizacja społeczna pn. „Komitety Domowe m. Łodzi”. Pierwotnie pod nią została umieszczona urna z prochami ofiar styczniowej masakry.
4 kwietnia 1987 r. w muzeum miały miejsce ogólnopolskie obchody Miesiąca Pamięci Narodowej.
Fakty i mity Radogoszcza.
Prawie siedemdziesiąt lat po spaleniu więzienia radogoskiego większość podstawowych faktów z jego historii została ujawniona. Pozwalają na zweryfikowanie obiegowych opinii na temat niektórych faktów z jego historii, np. :
Rozporządzeniem Prezesa Rady Ministrów z 20 września 2001 „w sprawie określenia miejsc odosobnienia, w których były osadzone osoby narodowości polskiej lub obywatele polscy innych narodowości”, na podstawie ustawy z 24 stycznia 1991 „o kombatantach oraz niektórych osobach będących ofiarami represji wojennych i okresu powojennego”, więźniowie tego więzienia nie zostali zaliczeni do grona kombatantów, a takie uprawnienia uzyskali więźniowie obozu przejściowego przy ul. Liściastej, który był wstępnym etapem utworzenia więzienia radogoskiego.

</doc>
<doc id="290733" url="https://pl.wikipedia.org/wiki?curid=290733" title="Operacja Deadstick">
Operacja Deadstick

Operacja Deadstick (niekiedy nazywana też bitwą o Most Pegaza) – kryptonim operacji sił powietrznodesantowych armii brytyjskiej, która miała miejsce we wczesnych godzinach rannych 6 czerwca 1944 r. w ramach operacji Neptun podczas II wojny światowej. Jej celem było zdobycie w stanie nienaruszonym dwóch mostów drogowych w Normandii nad rzeką Orne i Kanałem Caen, zabezpieczając jedyną trasę natarcia na wschód dla sił brytyjskich lądujących na plaży Sword. Według raportów wywiadu oba mosty były silnie bronione przez Niemców i przygotowane do wysadzenia. Po ich zdobyciu, przeprawy musiały być utrzymywane przez spadochroniarzy przeciwko wszelkim kontratakom nieprzyjaciela, dopóki nie zostaną zluzowani przez komandosów i piechotę zbliżające się z plaż.
Operacja Deadstick miała zasadnicze znaczenie dla powodzenia większej operacji Tonga, całości brytyjsko-kanadyjskich desantów spadochronowych w Normandii. Niezdobycie mostów lub niezapobieżenie ich zniszczeniu przez Niemców spowodowałoby odcięcie brytyjskiej 6 Dywizji Powietrznodesantowej od reszty wojsk alianckich. Gdyby natomiast Niemcy zachowali kontrolę nad mostami, ich dywizje pancerne mogłyby wykorzystać je do zaatakowania przyczółków na plażach w Normandii.
Odpowiedzialność za tę operację spoczęła przede wszystkim na żołnierzach kompanii D 2. batalionu powietrznodesantowego z Pułku Lekkiej Piechoty Oxfordshire and Buckinghamshire, wchodzącego w skład 6 Brygady Powietrznodesantowej 6 Dywizji Powietrznodesantowej. Grupa szturmowa przeznaczona do wykonania zadania obejmowała wzmocnioną kompanię złożoną z sześciu plutonów piechoty oraz dołączony do niej pluton Royal Engineers. Żołnierze przylecieli z południa Anglii do Normandii sześcioma szybowcami typu Airspeed Horsa, które przetransportowały kompanię w pobliże mostów, nie alarmując wroga. Po krótkiej wymianie ognia oba mosty zostały zdobyte, a następnie były skutecznie bronione przed kontratakami niemieckich czołgów, kanonierek i piechoty, dopóki nie nadeszła odsiecz brytyjskich sił lądowych z plaży Sword.
Tło sytuacyjne.
Siły brytyjskie.
Na etapie planowania inwazji w Normandii podjęto decyzję o desancie brytyjskiej 6 Dywizji Powietrznodesantowej gen. Richarda Gale’a na lewej flance stref desantu morskiego pomiędzy rzekami Orne i Dives. Jej głównym celem było zdobycie dwóch mostów drogowych nad rzeką Orne i Kanałem Caen oraz zapobieżenie niemieckiemu atakowi z flanki na plaże. Niepowodzenia próby zdobycia mostów spowodowałoby odcięcie 6 Dywizji Powietrznodesantowej na terytorium wroga, dlatego też 5 Brygada Spadochronowa została przeznaczona do obrony mostów przed kontratakami. Gen. Gale zdecydował, że jedynym sposobem na zdobycie mostów w stanie naruszonym będzie atak szybowcowy. Następnie poprosił bryg. Hugh Kindersleya z 6 Brygady o wyznaczenie swojej najlepszej kompanii do tej akcji.
Wybór padł na kompanię D 2. batalionu pod dowództwem mjr. Johna Howarda i jego zastępcy kpt. Briana Pridaya. Kompania ciężko trenowała i stała się najsprawniejszą w batalionie, często wykorzystując zniszczone w czasie bombardowań obszary miejskie w Anglii, aby ćwiczyć walki uliczne przy użyciu ostrej amunicji. Howard spodziewał się, że inwazja będzie wymagała nocnych walk, dlatego zmienił plan ćwiczeń, aby upewnić się, że jego ludzie sprostają temu zadaniu. Przez całe tygodnie żołnierze wstawali o godz. 20:00 wieczorem i przez całą noc wykonywali forsowne ćwiczenia, jak też pełnili zwykłe obowiązki garnizonowe, by położyć się spać o 13:00. Gale sprawdził kompanię w ramach specjalnych ćwiczeń, których celem było zdobycie mostów. Wówczas stało się jasne, że kompania nie będzie w stanie samodzielnie wykonać tej misji. Poproszony o wybranie dwóch plutonów z batalionu, aby do nich dołączyły, Howard wybrał dwa plutony z kompanii B dowodzonej przez poruczników Foxa i Smitha. Za rozbrojenie wszelkich ładunków wybuchowych znajdujących się na mostach odpowiadało trzydziestu saperów oraz inżynierów Royal Engineers z 249. polowej kompanii spadochronowej, dowodzonej przez kpt. Jocka Neilsona. Następnie wprowadzono zmiany w planie operacyjnym, aby uwzględnić udział sześciu plutonów. Trzy z nich przydzielono do zaatakowania każdego mostu jednocześnie z piechotą pokonującą żołnierzy na warcie, podczas gdy inżynierowie mieli zlokalizować i zdemontować wszelkie ładunki wybuchowe. Przez sześć dni i nocy kompania przeprowadzała ćwiczenia na obrzeżach Exeter w południowo-zachodniej Anglii, gdzie znaleziono dwa mosty nad Kanałem Exeter podobne do ich celów we Francji.
Transport do Normandii został zorganizowany w sześciu szybowcach Airspeed Horsa, pilotowanych przez 12 podoficerów ze eskadry C Pułku Pilotów Szybowcowych. Horsa miała rozpiętość skrzydeł 27 m i długość 20 m, z maksymalnym obciążeniem 7140 kg, co odpowiadało miejscu dla dwóch pilotów i dwudziestu ośmiu żołnierzy, lub ładunkowi w postaci kombinacji dwóch jeepów, dział artyleryjskich i przyczep. Szkolenie pilotów polegało na ćwiczeniu lądowań na krótkim pasie, lataniu według wskazań przy użyciu stoperów w celu dokładnej zmiany kursu i wyposażeniu załogi w okulary z ciemnego szkła, aby przyzwyczaić ich do nocnego latania. Do maja 1944 r. piloci wzięli udział w 54 treningach, latając przy każdej pogodzie zarówno w dzień, jak i w nocy.
Howardowi nie przekazano dokładnych szczegółów operacji do 2 maja 1944 r. Dopiero wtedy otrzymał rozkaz przejęcia mostów nad rzeką Orne i Kanałem Caen w Bénouville oraz Ranville w stanie nienaruszonym i utrzymania ich do czasu nadejścia posiłków. Pierwszą pomocą miała być kompania z 7. batalionu spadochronowego pod dowództwem Howarda. Po dotarciu reszty batalionu, miał on przekazać dowodzenie jego dowódcy, płk. Richardowi Pine-Coffinowi. Brytyjska 3 Dywizja Piechoty i komandosi z 1st Special Service Brigade mieli wylądować na plaży Sword o godz. 6:00, a następnie ruszyć w stronę mostów, dokąd mieli przybyć o godz. 11:00.
Pod koniec maja 1944 r. kompania D opuściła obóz batalionowy w Bulford w hrabstwie Wiltshire i została przeniesiona do bazy lotniczej RAF Tarrant Rushton w Dorset. Baza została następnie otoczona przez żandarmerię, a Howard poinformował wszystkich o celach misji, rozdając żołnierzom zdjęcia mostów i odsłaniając model okolicy. Dowódca pilotów szybowców, sierż. sztab. Jim Wallwork powiedział Howardowi, że z pełnym ładunkiem ludzi, broni, amunicji, łodzi szturmowych i sprzętu saperskiego jego szybowce byłyby niebezpiecznie obciążone. Howard postanowił wziąć tylko jedną łódź szturmową na pokład szybowca i zostawić w Anglii dwóch mężczyzn z każdego plutonu. W ostatniej chwili doktor John Vaughan zastąpił rannego mężczyznę w jednym z plutonów.
5 czerwca 1944 r. kompania dokonała ostatecznych przygotowań do misji. Każdemu żołnierzowi wydano broń osobistą i amunicję, a także do dziewięciu granatów ręcznych i cztery magazynki do rkm-u Bren. Każdy pluton miał także dwucalowy moździerz i radio polowe. Tuż przed wejściem żołnierzy na pokład szybowców przekazano hasła kodowe. "Szynka" (ang. "Ham") oznaczała zdobycie nienaruszonego mostu nad kanałem, a "Dżem" (ang. "Jam") nad mostem rzecznym. Natomiast zniszczenie mostu nad kanałem miało zostać zasygnalizowane za pomocą hasła "Jack"; zaś słowo "Smalec" (ang. "Lard") zostałoby użyte, gdyby podobny los spotkał most na rzece Orne.
Mosty.
Most w Ranville rozciągał się nad rzeką Orne na wschodzie obszaru operacji, zaś most Bénouville przecinał Kanał Caen w jego zachodniej części. Oba znajdowały się w odległości 8 km od wybrzeża i zapewniały jedyny dostęp dla lądujących na plażach wojsk brytyjskich do miasta Caen. Główna droga pomiędzy dwiema gminami przecinała mosty, a następnie biegłą na wschód do rzeki Dives. Most zwodzony nad Kanałem Caen miał długość 58 metrów i szerokość 3,7 metra z możliwością podniesienia, aby umożliwić przepływ statków rzecznych pod nim. Stanowisko kontroli ruchu umieszczono w pobliskiej kabinie. Kanał miał 8,2 m głębokości i 46 m szerokości, z brzegami uregulowanymi wałami ziemnymi oraz kamieniami o wysokości 1,8 m. Małe asfaltowe tory biegły po obu brzegach wzdłuż całej długości kanału. Pomiędzy dwoma mostami znajdował się pas głównie podmokłego gruntu o szerokości około 500 metrów, poprzecinany rowami i małymi strumieniami. Most w Ranville nad rzeką Orne miał długość 110 metrów, szerokość 6,1 metra i również jest mostem zwodzonym. Rzeka miała tam 49–73 m szerokości i średnią głębokość 2,7 m, nieuregulowane brzegi ziemne o wysokości średnio około 1,1 m oraz wzrost i spadek pływów o wysokości 4,9–2 m. Na zachód od rzeki leżało kilka małych domów, połączonych ścieżką o szerokości 2,4–3 m, która biegła wzdłuż obu brzegów.
Siły niemieckie.
Obu mostów strzegło 50 żołnierzy należących do niemieckiego 736 Pułku Grenadierów z 716 Dywizji Piechoty. Jednostką dowodził mjr Hans Schmidt z kwaterą w Ranville, 1,9 km na wschód od rzeki Orne. 716 Dywizja Piechoty była formacją okupacyjną, która stacjonowała w Normandii od czerwca 1942 r. Jej osiem batalionów piechoty rozmieszczono w celu obrony 34 km odcinka Wału Atlantyckiego. Jednostka była słabo uzbrojona w mieszankę zdobycznej broni z wielu krajów i złożona głównie z przymusowo wcielonych do Wehrmachtu Polaków, obywateli Związku Radzieckiego i Francuzów z tylko jednym niemieckim oficerem oraz starszymi podoficerami. Żołnierze Schmidta mieli rozkaz wysadzenia obu mostów, gdyby groziło im zajęcie przez wroga.
21 Dywizja Pancerna została przeniesiona na te tereny w maju 1944 r. Jeden z jej pułków, 125 Pułk Grenadierów Pancernych, dowodzony przez płk. Hansa von Lucka, stacjonował w Vimont na wschód od Caen. Był tam obecny również batalion ze 192 Pułku Grenadierów Pancernych z siedzibą w Cairon na zachód od mostów. Płk von Luck wyszkolił swój pułk w operacjach przeciwinwazyjnych. Zidentyfikował również prawdopodobne miejsca inwazji i wyznaczył trasy do natarcia, miejsca na odpoczynek i tankowanie oraz pozycje dział przeciwlotniczych. 21 Dywizja Pancerna była nową formacją, ale opartą na byłych żołnierzach Afrika Korps, który został zniszczony w Afryce Północnej. Mimo że wyposażona w starsze czołgi i pojazdy opancerzone, jednostka ta stanowiła duże zagrożenie, bo jej oficerami byli weterani, a w szeregach znajdowało się 2 tys. żołnierzy ze starej dywizji. Dalej znajdowała się 12 Dywizja Pancerna SS w Lisieux i Dywizja Panzer Lehr w Chartres, obie oddalone o niecały dzień marszu od tego obszaru.
Na zachodnim brzegu mostu nad Kanałem Caen rozstawiono trzy stanowiska ciężkich karabinów maszynowych, a na wschodnim brzegu karabin maszynowy i działo przeciwpancerne. Na północy znajdowały się kolejne trzy karabiny maszynowe i betonowy bunkier, a na południu – mała wieża przeciwlotnicza wyposażona w karabiny maszynowe. Na południe od mostu na rzece Orne, na wschodnim brzegu wybudowano bunkier z działami przeciwpancernymi i przeciwlotniczymi. Na północ od mostu znajdowały się dwa karabiny maszynowe. Oba mosty miały skromne systemy umocnień z workami z piaskiem wzdłuż brzegów.
Operacja.
Lot i lądowanie.
5 czerwca 1944 r. o godz. 22:56, sześć szybowców holowanych przez bombowce Handley Page Halifax wystartowało z bazy lotniczej RAF Tarrant Rushton. Horsa numer jeden, pierwszy z trzech, która kierowała się na Kanał Caen, transportowała Howarda z plutonem por. Den Brotheridge’a, szybowiec numer dwa przenosił pluton por. Davida Wooda, a maszyna numer trzy transportowała pluton por. Smitha. Priday z plutonem por. Hoopera udał się na most na rzece Orne w szybowcu numer cztery. Piąta Horsa przenosząca pluton por. Foxa wyprzedzała ostatnią, szóstą maszynę z plutonem por. Toda Sweeneya. Każdy szybowiec przenosił także pięciu Royal Engineers.
Lecąc nad Kanałem La Manche na wysokości 2100 m, bombowce osiągnęły wybrzeże Normandii 6 czerwca o godz. 00:07 i odczepiły holowane szybowce. Z pil. Wallworkiem za sterami szybowiec numer jeden uderzył w drut kolczasty otaczający strefę obrony mostu nad Kanałem Caen o godz. 00:16. Pozostałe dwa szybowce podążały do celu w jednominutowych odstępach. Szybowiec numer dwa przy lądowaniu przełamał się na pół i zatrzymał na brzegu dużego stawu. Jeden z żołnierzy lecących w tej maszynie, kpr. Lance Fred Greenhalgh, stracił przytomność w momencie uderzenia w ziemię, został wyrzucony z szybowca i zginął w wyniku utonięcia, stając się pierwszą ofiarą operacji. Pozostałe Horsy wylądowały bez większych perypetii. Plutony Brotheridge’a i Smitha skierowały się w kierunku mostu, podczas gdy pluton Wooda ruszył w stronę okopów po jego północno-wschodniej stronie.
Zdobycie mostów.
Niemcy wiedzieli, że inwazja jest nieuchronna, choć nie znali jej dokładnej lokalizacji; niemniej mjr Schmidt, dowodzący obroną mostów, uważał, że są one jednym z najbardziej krytycznych punktów w Normandii. Obrońcy nie byli jednak w stanie pełnej gotowości i tylko dwóch wartowników pełniło służbę na moście, kiedy szybowce wylądowały. Gdy pluton Brotheridge’a zaatakował, jeden z nich uciekł, krzycząc: „Spadochroniarze!”, a drugi wystrzelił z pistoletu sygnałowego, aby zaalarmować swoich kolegów. Por. Brotheridge zastrzelił go, podczas gdy żołnierze jego plutonu oczyścili rowy i bunkier granatami ręcznymi. Zaalarmowani wybuchami, niemieccy strzelcy otworzyli ogień do ludzi na moście, raniąc Brotheridge’a chwilę po tym, gdy ten rzucił granat. Uciszył nim jedno z gniazd karabinu maszynowego, a obsługa drugiego została wyeliminowana przez ostrzał z rkm-u Bren.
Pierwszy pluton przekroczył most, aby zająć pozycję obronną na zachodnim brzegu. Inżynierowie z szybowca numer jeden poszukiwali ładunków wybuchowych i poprzecinali przewody, gdy je znaleźli. Następnie pluton Smitha przekroczył most, wymieniając ogień z niemieckimi obrońcami, po czym Smith został ranny odłamkiem granatu. Za pomocą granatów i ostrzału z broni ręcznej plutony oczyściły rowy oraz bunkry. O godz. 00:21 niemiecki opór na zachodnim brzegu mostu nad Kanałem Caen został zduszony. Sprawdzając okolicę, żołnierze plutonu Brotheridge’a dopiero teraz zdali sobie teraz sprawę z tego, że ich dowódca został ranny. Nie udało mu się wyzdrowieć i wkrótce zmarł z odniesionych ran, stając się pierwszym alianckim żołnierzem zabitym przez działania wroga podczas inwazji w Normandii. Na wschodnim brzegu pluton Wooda oczyścił okopy i bunkry, napotykając tylko niewielki opór. Wood został trafiony w nogę przez ogień z niemieckiego karabinu maszynowego, gdy rozkazywał plutonowi szturmować niemiecką obronę. W tym momencie wszyscy trzej dowódcy plutonów na moście nad Kanałem byli martwi, albo ranni. Mniej więcej w tym samym czasie "Pathfinders" z 22. samodzielnej kompanii spadochronowej wylądowali na obszarze pomiędzy rzekami Orne i Dives. Towarzyszył im bryg. Nigel Poett, dowodzący 5 Brygadą Spadochronową wraz z niewielką drużyną. Zdezorientowany po wylądowaniu Poett usłyszał dźwięk wystrzałów z pistoletu maszynowego Sten por. Brotheridge’a, i wyruszył w kierunku mostu, zabierając po drodze jedynego żołnierza, którego udało mu się znaleźć. Podoficer o nazwisku Weber, jedyny Niemiec, który uniknął śmierci w wyniku ataku kompanii D, wycofał się do Bénouville i poinformował, że most został zdobyty przez wroga.
Szybowiec por. Foxa (numer pięć) wylądował jako pierwszy 300 m od mostu na rzece Orne o godz. 00:20, podczas gdy szybowiec numer cztery został zgłoszony jako zaginiony. Kiedy Niemcy otworzyli ogień z karabinu maszynowego MG 34, pluton odpowiedział ostrzałem z 51 mm moździerza i zniszczył gniazdo niemieckiego km-u bezpośrednim trafieniem. Następnie Brytyjczycy przeszli przez most, nie napotykając dalszego oporu. O godz. 00:21 szybowiec numer sześć wylądował 700 m od mostu. Sweeney zostawił jedną ze swoich sekcji na zachodnim brzegu, a następnie przesunął resztę plutonu przez most, aby zająć pozycje obronne na wschodnim brzegu.
Na swoim nowo utworzonym stanowisku dowodzenia, w okopach na wschodnim brzegu kanału w pobliżu mostu, mjr Howard dowiedział się, że most na rzece Orne również został zajęty. Kpt. Neilson z Royal Engineers poinformował, że chociaż mosty zostały przygotowane do wysadzenia, materiały wybuchowe nie zostały podłączone do detonatorów. Howard kazał swojemu sygnalizatorowi przekazać hasła „Ham” i „Jam”, a następnie przeniósł pluton Foxa przez most nad kanałem, ustawiając go na skrzyżowaniu dróg z Bénouville do Le Port jako czujki.
Przybycie 7. batalionu spadochronowego.
O godz. 00:50 nad głowami brytyjskich żołnierzy pojawiły się samoloty innymi pododdziałami 6 Dywizji Powietrznodesantowej, a spadochroniarze wylądowali w strefach zrzutu wyznaczonych przez "Pathfinders". Mjr Howard odgwizdał alfabetem Morse’a pojedynczą literę „V”, aby pomóc w poprowadzeniu 7. batalionu spadochronowego do mostów. Pierwszymi spadochroniarzami, którzy przybyli o godz. 00:52, byli bryg. Poett i żołnierz, którego zabrał po drodze. Howard, poinformowany o sytuacji, usłyszał, że czołgi i ciężarówki wyruszają z Bénouville i Le Port. W strefie zrzutu tylko około 100 ludzi z 7. batalionu spadochronowego dotarło do punktu zbiórki, a w dodatku brakowało im sprzętu sygnalizacyjnego, karabinów maszynowych i moździerzy. Pine-Coffin, wiedząc, że jego batalion był jedyną jednostką przydzieloną do pozycji obronnych na zachód od mostów, postanowił, że nie można dłużej czekać i o 1:10 rozstawił swoich ludzi na pozycjach.
Mniej więcej w tym samym czasie mjr Schmidt zdecydował, że musi sam zobaczyć, co się dzieje na mostach. Jego Sd.Kfz.250 skierował się w stronę mostu w eskorcie uzbrojonych motocykli. Jadąc z dużą prędkością, nieświadomie minęli linię obrony kompanii D i wjechali na most, po czym Brytyjczycy otworzyli ogień. Żołnierz prowadzący pierwszy motocykl został zabity, a transporter opancerzony zmuszony do zjechania z drogi. Mjr Schmidt i jego kierowca zostali wzięci do niewoli.
Dowódca 716 Dywizji Piechoty, gen. Wilhelm Richter o 1:20 został poinformowany o lądowaniu Brytyjczyków oraz uchwyceniu przez nich mostów w stanie nienaruszonym. Jednym z jego pierwszych działań było skontaktowanie się z gen. Edgarem Feuchtingerem z 21 Dywizji Pancernej. Później Richter nakazał swojej dywizji zaatakować miejsca lądowania. Podczas gdy czołgi Feuchtingera zostały oddelegowane do wsparcia 716 Dywizji, były one również częścią niemieckiej rezerwy pancernej, która nie mogła się poruszać bez rozkazów niemieckiego naczelnego dowództwa. Wszystkie niemieckie formacje pancerne mogły być przemieszczane tylko na bezpośrednie polecenie Adolfa Hitlera, który w tym czasie spał, a jego personel nie chciał go obudzić. Gdy 125 Pułk Grenadierów Pancernych otrzymał wieści o lądowaniu z powietrza o 1:30, von Luck rozkazał swojemu pułkowi dotrzeć do miejsc zbiórki na północ i wschód od Caen i czekać na dalsze rozkazy.
Najbliższą dużą jednostką niemiecką od mostu nad kanałem był 2. batalion 192 Pułku Grenadierów Pancernych z siedzibą w Cairon. Gen. Feuchtinger nakazał im odbić mosty, a następnie zaatakować strefy lądowania Brytyjczyków dalej na zachód. O godz. 2:00 2. batalion skierował się w stronę mostów od zachodu, wspierany przez 1. kompanię Panzerjäger i część 989. batalionu artylerii ciężkiej przybywającego z północy. Gdy pierwsze Panzer IV dotarły do skrzyżowania prowadzącego do mostu, jadący na czele pojazd został trafiony pociskiem z jedynej użytecznej broni przeciwpancernej kompanii D: granatnika PIAT. Pojazd eksplodował, bo pocisk trafił prosto w przedział amunicyjny, a pozostałe czołgi wycofały się.
1. kompania 7. batalionu spadochronowego, dowodzonego przez mjr. Nigela Taylora, przybyła na mosty. Howard skierował ich na pozycje obronne na zachód od kanału w Bénouville i Le Port. Gdy Pine-Coffin przybył na mosty, został poinformowany przez Howarda o nowych rozkazach, przeszedł do Bénouville i umieścił swoją kwaterę główną obok kościoła. Pine-Coffin miał około 200 żołnierzy w swoich trzech kompaniach. Umieścił kompanie A i C w Bénouville od strony południowej w kierunku Caen i kompanię B w Le Port od strony Ouistreham. Kompania D została wycofana na obszar pomiędzy dwoma mostami i trzymana w rezerwie. Przeprowadzano także dalsze oczyszczanie rowów i bunkrów, w wyniku którego schwytano wielu Niemców.
O godzinie 3:00 8. kompania ciężka z 192 Pułku Pancernego z niszczycielami czołgów Marder III, działkami przeciwlotniczymi 20 mm i moździerzami zaatakowały kompanie A i C 7. batalionu spadochronowego od z południa. Spadochroniarze zostali zmuszeni do wycofania się, a Niemcy zdobyli pozycje w Bénouville, lecz nie byli w stanie przełamać brytyjskich linii. Okopali się i czekali na wsparcie pancerne, zanim znów ruszą do przodu. Niemcy strzelali do spadochroniarzy z moździerzy i karabinów maszynowych i przez całą noc próbowali niewielkich ataków na ich pozycje.
Tuż przed świtem Howard wezwał dowódców plutonów na spotkanie. Ponieważ ich dowódcy byli martwi lub ranni, 1., 2. i 3. pluton znalazły się teraz pod dowództwem kaprali. Zaginął zastępca Howarda, kpt. Priday i cały 4. pluton. Tylko porucznicy Fox i Sweeney z 5. i 6. plutonu mieli pełny skład oficerów i podoficerów. Lądowanie na plaży Sword rozpoczęło się o 7:00, poprzedzone ciężkim ostrzałem z morza. Tymczasem na mostach światło dzienne pozwoliło niemieckim snajperom łatwo identyfikować cele, a każdemu, kto poruszał się na otwartej przestrzeni, groziło śmiertelne trafienie. Żołnierze z 1. plutonu, którzy przejęli 75 mm działo przeciwpancerne na wschodnim brzegu kanału, wykorzystali je do ostrzelania możliwych pozycji snajperskich w Bénouville, Château de Bénouville i okolicach. O 9:00 dwie niemieckie kanonierki zbliżyły się do mostu nad kanałem z Ouistreham. Z pierwszej łodzi zaczęto prowadzić ogień z działka 20 mm, w odpowiedzi na co żołnierz 2. pluton wystrzelił pocisk z granatnika PIAT, uderzając w sterówkę kanonierki, która unieruchomiona uderzyła w brzeg kanału. Druga łódź wycofała się do Ouistreham. Samotny niemiecki samolot o godz. 10:00 zrzucił jedną bombę na most na kanale, która uderzyła w most, ale okazała się niewybuchem.
Popołudniowe walki i połączenie się z wojskami z plaży Sword.
Niemiecki 2. batalion 192 Pułku Grenadierów Pancernych nadal atakował Bénouville i Le Port, wspierany przez czołgi, moździerze i piechotę. Atak przysparzał poważnych problemów 7. batalionowi spadochronowemu, dopóki czołg na przedzie nie został wysadzony tzw. granatem Gammona, blokując drogę. Podczas ataku 13 z 17 czołgów próbujących przedostać się na most zostało zniszczonych lub uszkodzonych. Spadochroniarze zostali następnie wzmocnieni przez 1. pluton z kompanii D. Pluton przeniósł się do Bénouville i wybił Niemców, walcząc od domu do domu. Plutony 5. i 6. przesunęły się również na pozycje naprzeciwko kawiarni Gondrée, na zachodnim brzegu kanału. Do południa większość zaginionych z 7. batalionu spadochronowego przybyła na mosty, a trzy plutony piechoty szybowcowej zostały przeniesione z powrotem na swoje pierwotne pozycje.
Zaraz po południu 21 Dywizja Pancerna SS otrzymała zgodę na atak na brytyjskie strefy lądowania. Von Luck rozkazał 125 Pułkowi Grenadierów Pancernych na wschód od rzeki Orne nacierać w kierunku mostów. Kolumna została szybko zauważona i była ostrzeliwana przez następne dwie godziny przez aliancką artylerię i samoloty, ponosząc duże straty. 1. batalion 192 Pułku Grenadierów Pancernych i 100 Pułk Pancerny, atakując na zachód od kanału, odniosły większy sukces, docierając do wybrzeża pomiędzy plażą Sword i Juno. O 13:30 żołnierze na mostach usłyszeli dźwięk dud, grany przez Billa Millina z No. 4 Commando ze składu 1 Special Service Brigade. Gdy przybyli komandosi, przekroczyli mosty i dołączyli do 6 Dywizji Powietrznodesantowej, broniąc wschodniego obwodu. Niektóre czołgi towarzyszące komandosom przeniosły się do Bénouville, aby wzmocnić tamtejszą obronę, podczas gdy inne przekroczyły mosty wraz z komandosami. O 15:00 z Caen dopłynęła kanonierka z niemiecką piechotą. Walczyło z nią działo przeciwpancernym obsadzone przez żołnierzy 1. plutonu, trafiając w rufę drugim wystrzelonym pociskiem, po czym łódź wycofała się do Caen.
O 21:15 przybył z plaży Sword 2. batalion Królewskiego Pułku Warwickshire ze 185 Brygady Piechoty i zaczął przejmować obronę mostów. Około północy mjr Howard przekazał komendę dowódcy Pułku Warwickshire, a jego kompania wycofała się, aby dołączyć do reszty batalionu w Ranville. O 3:30 7 czerwca znaleziono wreszcie kpt. Pridaya i jego 4. pluton. Okazało się, że wylądował on obok rzeki Dives, w Varaville, około 13 km od strefy desantu i spędził poprzedni dzień, próbując dołączyć do swojej kompanii.
Następstwa.
Bénouville było najdalej wysuniętym punktem brytyjskiego natarcia 6 czerwca 1944 r. 9 czerwca Luftwaffe zaatakowało mosty siłami 13 samolotów. Brytyjczycy umieścili wcześniej lekkie i średnie działa przeciwlotnicze wokół mostów i w obliczu intensywnego ognia przeciwlotniczego atak nie powiódł się, chociaż niemiecka propaganda obwieściła, że jeden z mostów został zniszczony przez bezpośrednie trafienie.
Przyczółek zdobyty przez 6 Dywizję Powietrznodesantową był później pozycją wyjściową dla szeregu kolejnych operacji. Brytyjski I Korpus atakujący na wschodniej flance w operacji Perch z przyczółka został zatrzymany przez 21 Dywizję Pancerną SS. Przyczółek miał być także podstawą operacyjną planowanej operacji pod kryptonimem Dreadnought, która jednak została odwołana; zamierzano, aby VIII Korpus używał w niej przyczółka jako podstawy ataku oskrzydlającego na Caen. Wreszcie, oddziały biorące udział w operacjach Atlantic i Goodwood ruszyły z podstaw wyjściowych na przyczółku, kończąc bitwę o Caen.
Po operacji Deadstick inżynierowie, piloci szybowcowi i żołnierze kompanii B powrócili do swoich macierzystych formacji. Kompania D wypełniła swoją rolę w obronie przyczółka 6 Dywizji Powietrznodesantowej i dalszym ataku w stronę Sekwany. 5 września, kiedy dywizja została wycofany do Anglii, w kompanii pozostało tylko 40 mężczyzn zdolnych poruszać się samodzielnie, pod dowództwem jedynego oficera Howarda; inni oficerowie, sierżanci i większość młodszych podoficerów była na liście strat.
Dowódca alianckich sił lotniczych w Normandii, marsz. Trafford Leigh-Mallory z RAF-u, pochwalił zaangażowanych w operację pilotów, mówiąc, że było to „najwybitniejsze osiągnięcie w locie bojowym tej wojny”. Dlatego też piloci szybowcowi byli pierwszą grupą, która opuściła kompanię D, gdyż ich wiedza była potrzebna do innych planowanych operacji, w szczególności nieprzeprowadzonej operacji Comet, w której osiemnaście szybowców zostałoby wykorzystanych do przechwycenia trzech mostów w Holandii. Zadanie miało być wykonane przez 1 Dywizję Powietrznodesantową z brygadą przydzieloną do obrony każdego mostu. Operację Comet zaplanowano na 8 września 1944 r., ale została opóźniona, a następnie odwołana na rzecz większej operacji Market Garden.
Straty.
Spośród 181 mężczyzn (139 żołnierzy piechoty, 30 inżynierów i 12 pilotów) kompanii D zaangażowanych w zdobycie mostów, dwóch zostało zabitych, a czternastu rannych. Straty całego 7. batalionu podczas obrony mostów wyniosły 18 zabitych i 36 rannych.
Niemieckie straty ludzkie poniesione na tym obszarze 6 czerwca pozostają nieznane. Utracili oni na pewno czternaście czołgów podczas walk; pierwszy w nocy, a pozostałe 13 w ciągu dnia. Inne straty obejmują jedną kanonierkę na Kanale Caen.
Odznaczenia.
Mjr Howard otrzymał Order Wybitnej Służby, do którego został zgłoszony na polu bitwy przez gen. Bernarda Montgomery’ego. Zarówno Smith, jak i Sweeney otrzymali Krzyże Wojskowe; Medal Wojskowy został przyznany sierż. Thorntonowi i kpr. Staceyowi; por. Brotheridge został pośmiertnie wymieniony w rozkazie dywizyjnym. Ośmiu pilotów szybowcowych otrzymało Medal Wybitnej Służby Lotniczej.
Upamiętnienie.
Most nad Kanałem Caen został przemianowany na Most Pegaza (ang. "Pegasus Bridge") na cześć dokonania brytyjskich sił powietrznodesantowych, podczas gdy most na rzece Orne stał się Mostem Horsa (ang. "Horsa Bridge"). Swoją nazwę pierwsza z tych konstrukcji zawdzięcza naszywce mundurowej brytyjskiej 6 Dywizji Powietrznodesantowej, na której widnieje biały pegaz ujeżdżany przez jeźdźca z kopią na bordowym tle, zaś drugi z mostów nazwano na cześć szybowca Horsa. Droga wiodąca przez oba mosty nosi teraz nazwę "Esplanade Major John Howard". Po zakończeniu wojny Most Pegaza i sąsiadująca z nim kawiarnia Gondrée stały się tradycyjnym miejscem spotkań brytyjskich weteranów kampanii w Normandii. W 1994 r. most został zastąpiony nową konstrukcją, a stary most przeniesiono do ekspozycji Muzeum Mostu Pegaza w Ranville.
Oryginalny model obszaru wokół mostu, który służył do odprawy żołnierzy biorących udział w ataku, jest prezentowany na wystawie poświęconej żołnierzom wojsk powietrznodesantowych, zlokalizowanej w Imperial War Museum Duxford.

</doc>
<doc id="290735" url="https://pl.wikipedia.org/wiki?curid=290735" title="Most Pegaza">
Most Pegaza

Most Pegaza (ang. "Pegasus Bridge", fr. "pont Pégase") – zwodzony most drogowy w miejscowości Bénouville, we francuskiej Normandii, na Kanale Caen.
Most otwarto w 1934 r. Podczas kampanii normandzkiej stanowił on ważny punkt strategiczny, zabezpieczając przeprawy na jedynej możliwie trasie z brytyjskiego przyczółka na plaży Sword do miasta Caen. Most został zdobyty nocą 6 czerwca 1944 roku przez brytyjską 6 Dywizję Powietrznodesantową w ramach operacji Deadstick. Do końca II wojny światowej pozostawał nienazwany. Swoją obecną nazwę zawdzięcza naszywce mundurowej 6 Dywizji, na której widnieje biały pegaz ujeżdżany przez jeźdźca z kopią na bordowym tle.
W 1994 r. stary most został zdemontowany, a na jego miejscu ustawiono nową konstrukcję. Oryginalny Most Pegaza znajduje się obecnie w Muzeum Mostu Pegaza w pobliskim Ranville.
Most został przedstawiony w dwóch misjach w grze "Call of Duty", gdzie celem jest jego opanowanie, a potem odpieranie niemieckich kontrataków. Pojawił się też w grze "" oraz w modzie "Forgotten Hope" do gry "Battlefield 1942".

</doc>
<doc id="290737" url="https://pl.wikipedia.org/wiki?curid=290737" title="Komisja Samorządu Terytorialnego i Administracji Państwowej">
Komisja Samorządu Terytorialnego i Administracji Państwowej

Komisja Samorządu Terytorialnego i Administracji Państwowej – komisja parlamentarna wchodząca w skład stałych komisji senackich. Przedmiotem działania komisji są: organizacja i funkcjonowanie struktur samorządu terytorialnego, rozwój regionalny, finanse samorządu terytorialnego, gospodarka mieniem komunalnym, funkcjonowanie organów administracji państwowej.

</doc>
<doc id="290739" url="https://pl.wikipedia.org/wiki?curid=290739" title="Samuel Abbe">
Samuel Abbe

Samuel Abbe (ur. 1876 w Pabianicach, zm. 9 kwietnia 1937 w Łodzi) – łódzki kupiec i przemysłowiec żydowskiego pochodzenia. Właściciel fabryki włókienniczej na Radogoszczu, w której podczas II wojny światowej funkcjonowało niemieckie więzienie policyjne (Erweitertes Polizeigefängnis – Rozszerzone Więzienie Policyjne), spalone wraz z więźniami przez załogę więzienia w nocy z 17 na 18 stycznia 1945 roku.
Życiorys.
Był synem Lajba, fabrykanta (włókiennictwo) z Pabianic i Estery z d. Jedwab, jednym z trzynaściorga ich dzieci. Wnukiem Dawida Wolfa Abbe (ok. 1832–1889) ze Zduńskiej Woli (pierwszego żydowskiego majstra tkackiego w Łodzi, który uzyskał dyplom cechu oraz który wynalazł nowy sposób wyrobu przędzy). Jego żoną była Matla (ur. ok. 1883) z d. Szpiro, z którą miał syna Stefana i córkę Helenę (ur. 20 IX 1909; wyszła za mąż za łódzkiego adwokata Stanisława A. Heymana).
W latach 20. XX w. mieszkał przy ul. Cegielnianej (S. Jaracza) 26, później – według książki telefonicznej Łodzi na lata 1932/1933 r. – przy ul. Narutowicza 32.
Pogrzeb Samuela Abbe, na tzw. „nowym” cmentarzu żydowskim przy ul. Brackiej w Łodzi miał miejsce 11 kwietnia 1937. Spoczął w Sekcji D, rząd 2, grób 158 (macewa nie zachowała się).
 i .
Abbowie byli spokrewnieni z Goldbergami, o których Centralne Muzeum Włókiennictwa w Łodzi, w roku 2012, przygotowało fragment ekspozycji stałej (w jednym z tzw. „domków tkaczy”) „W kuchni Pani Goldbergowej”, prezentującej elementy życia codziennego łódzkich Żydów.
Działalność zawodowa.
W 1912 r., do spółki ze szwagrem – Henrykiem Szpiro, odkupił od Samuela Krotoszyńskiego tkalnię wyrobów wełnianych przy ul. Pańskiej (ob. S. Żeromskiego 107) 9. Produkowali w niej wełnę czesankową dla potrzeb miejscowych oraz na rynki Cesarstwa Rosyjskiego. Biuro spółki „S. Abbe i S-ka” mieściło się przy ul. Śródmiejskiej (ob. S. Więckowskiego) 7; w 1932 r. – według książki telefonicznej Łodzi na lata 1932/1933 – mieścił się tam „skład”, czyli sklep firmowy. Po I wojnie światowej fabryka utrzymała się na rynku i w 1928 r. zatrudniała 70 osób, ale w miejsce rynków wschodnich część produkcji sprzedawała we Włoszech oraz w Austrii. W 1927 r. otrzymała za swoje wyroby wyróżnienia na wystawach w Rzymie i Paryżu.
W 1920 r. S. Abbe został odnotowany jako właściciel firmy produkcyjno-handlowej garderoby i galanterii odzieżowej mieszczącej się w podwórku posesji przy ul. Piotrkowskiej 32. Był również właścicielem domu przy ul. Placowej (obecnie ks. I. Skorupki) 13, z przeznaczeniem w całości pod wynajem, w którym latach 1919–1932 funkcjonowało Prywatne Gimnazjum Męskie, i którego od 1920 r. patronem został ks. Ignacy Skorupka. W 1932 r. był już samodzielnym właścicielem fabryki przy ul. S. Żeromskiego 107.
W dziejach Łodzi okresu II wojny światowej i jej miejscowym nazewnictwie nazwisko Samuela Abbego nierozerwalnie związało się z jego fabryką, którą zbudował na terenie wsi Radogoszcz w II poł. lat 20. XX wieku na Radogoszczu ("więzienie w fabryce Abbego") z przeznaczeniem na produkcję tkanin wełnianych i jedwabnych (przędzalnia i tkalnia) w pobliżu północnej granicy Łodzi, przy ówczesnej szosie z Łodzi do Zgierza (obecnie u zbiegu ulic Zgierskiej i gen. J. Sowińskiego). Powstała w tym miejscu zapewne z przyczyn finansowo-fiskalnych (tańsza ziemia, mniejsze podatki), którą po jego śmierci przejął syn Stefan.
Od około października 1939 r. do około końca czerwca 1940 r. mieścił się w niej obóz przesiedleńczy dla ludności polskiej na potrzeby realizowanej w tym okresie przez Niemców dużej akcji wysiedleńczej mieszkańców Łodzi i okolic. Na przełomie lat 1939/1940 do zabudowań fabrycznych zaczęli być przenoszeni więźniowie obozu przejściowego z pobliskiej fabryki Michała Glazera (utworzonego dla realizacji łódzkiej Intelligenzaktion), ostatni 5 stycznia, w ramach likwidacji obozu w tamtej fabryce. Od tego dnia w zabudowaniach fabrycznych, do czasu przekształcenia jej w więzienie, jednocześnie funkcjonowały – obóz przesiedleńczy i przejściowy. Przesiedleńczy w parterowej hali dawnej tkalni, więźniowie w 3-piętorwym budynku obok. Od 1 lipca 1940 r. obóz przejściowy został przekształcony w „Rozszerzone Więzienie Policyjne” a funkcja obozu przesiedleńczego ulega zupełnej likwidacji.
W nocy z 17 na 18 stycznia 1945 więzienie zostało spalone przez jego wachmanów we wraz z około 1500 więźniami. Obecnie znajduje się tam mauzoleum i oddział „Radogoszcz” Muzeum Tradycji Niepodległościowych w Łodzi.

</doc>
<doc id="290742" url="https://pl.wikipedia.org/wiki?curid=290742" title="Komisja Środowiska (Senat)">
Komisja Środowiska (Senat)

Komisja Środowiska wchodzi w skład stałych komisji senackich. W VI kadencji Senatu połączona z Komisją Rolnictwa i Rozwoju Wsi w Komisję Rolnictwa i Ochrony Środowiska. Powróciła w Senacie VII kadencji. Przedmiotem działania komisji są ochrona i kształtowanie środowiska, ochrona zasobów naturalnych, gospodarka wodna, geologia, leśnictwo i gospodarka leśna, łowiectwo, edukacja ekologiczna, gospodarka finansowa państwa w zakresie ochrony środowiska, atomistyka i ochrona radiologiczna, współpraca z zagranicą w zakresie ekologii. Do końca V kadencji działała jako Komisja Ochrony Środowiska.

</doc>
<doc id="290747" url="https://pl.wikipedia.org/wiki?curid=290747" title="A Pain That I’m Used To">
A Pain That I’m Used To

A Pain That I'm Used To – utwór grupy Depeche Mode promujący album "Playing the Angel". Autorem tekstu jest Martin Lee Gore. Wykonywany przez Davida Gahana, tekst opublikowany w EMI Music Publishing Ltd. w 2005.
Utwór znalazł się na następujących wydaniach:

</doc>
<doc id="290749" url="https://pl.wikipedia.org/wiki?curid=290749" title="Łódka">
Łódka

Zobacz też: 

</doc>
<doc id="290750" url="https://pl.wikipedia.org/wiki?curid=290750" title="Jarama">
Jarama

Jarama – rzeka w środkowej Hiszpanii, jeden z najważniejszych dopływów Tagu.
Ma źródła na stokach góry Peña Cebollera, znanej też jako "Szczyt Trzech Prowincji" (leży w Sierra de Ayllón, w paśmie Gór Kastylijskich, u zbiegu prowincji Madryt, Guadalajara i Segowia), w buczynie tuż obok miejscowości Montejo de la Sierra. Płynie przez prowincje Guadalajara oraz Madryt. Prawe dopływy: Lozoya, Guadalix i Manzanares. Lewe dopływy: Henares i Tajuña. Długość: ok. 190 km. Powierzchnia dorzecza: 11 545 km². Uchodzi do Tagu w pobliżu Aranjuez.
W dolnym biegu jest jedną z najbardziej zanieczyszczonych rzek w Hiszpanii. Podczas wojny domowej w Hiszpanii nad Jaramą rozegrała się jedna z najważniejszych i najkrwawszych bitew między siłami frankistowskimi i republikańskimi.

</doc>
<doc id="290753" url="https://pl.wikipedia.org/wiki?curid=290753" title="Park Narodowy Great Sand Dunes">
Park Narodowy Great Sand Dunes

Park Narodowy Great Sand Dunes (ang. "Great Sand Dunes National Park and Preserve") – park narodowy położony w południowej części stanu Kolorado w Stanach Zjednoczonych. Park został utworzony w 2004 roku na powierzchni 343 km². Na jego terenie znajdują się najwyższe wydmy w Ameryce Północnej.
Fauna.
Na terenie parku występują m.in.: bizon amerykański, baribal, puma, antylopa widłoroga, rosomak, świstak, bielik amerykański, orzeł przedni, sokół wędrowny.
Turystyka.
Infrastruktura turystyczna w parku jest stosunkowo dobrze rozwinięta. W jej skład wchodzi jeden kemping oraz jedno pole namiotowe. Na terenie parku można uprawiać turystykę pieszą, narciarstwo, jazdę konną.

</doc>
<doc id="290754" url="https://pl.wikipedia.org/wiki?curid=290754" title="Komisja Polityki Społecznej i Zdrowia">
Komisja Polityki Społecznej i Zdrowia

Komisja Polityki Społecznej i Zdrowia była jedną ze stałych komisji senackich V kadencji. Po wyborach parlamentarnych w 2005 roku została rozdzielona pomiędzy Komisję Zdrowia a Komisję Rodziny i Polityki Społecznej. Przedmiotem działania tej komisji były: polityka socjalna państwa, system ubezpieczeń społecznych, bezpieczeństwo i higiena pracy, ochrona zdrowia, prawna ochrona rodziny oraz problemy ekonomiczne, mieszkaniowe i wychowawczo - kulturowe rodziny. 

</doc>
<doc id="290757" url="https://pl.wikipedia.org/wiki?curid=290757" title="Jercewo">
Jercewo

Jercewo (ros. Ерцево) – osiedle typu miejskiego w obwodzie archangielskim. Znajduje się tam drewniana cerkiew pw. Matki Boskiej Kazańskiej. W ZSRR położony w pobliżu Archangielska nad Morzem Białym jeden z radzieckich obozów pracy niewolniczej archipelagu Gułag.
Został założony prawdopodobnie w 1936 roku. W latach 1938-1940 przebywał w nim malarz i grafik Wiktor Toot. W 1940 roku stał się częścią kompleksu obozowego w Kargopolu, w którym przebywało ok. 300 000 więźniów. Jercewo było głównym ośrodkiem przemysłu drzewnego z własnym dworcem i urzędem we wsi. W pobliskim lesie znajdowały się prymitywne budy, w tym: barak szpitalny dla 600 więźniów, "trupiarnia", biblioteka i barak tranzytowy. Jercewo służyło jako obóz przejściowy, jednak wielu już na tym etapie umierało. Więźniów dziesiątkował mróz sięgający –40 °C, głodowe racje żywnościowe, ciężka praca w lesie oraz skrajnie złe warunki mieszkaniowe w barakach. Przeniesienie stąd do Kołymy, które dotyczyło szczególnie chorych i słabych, porównuje w książce " Inny świat" Gustaw Herling-Grudziński do selekcji dokonywanej w obozach koncentracyjnych przed komorami gazowymi. Pisarz był więźniem obozu w latach 1940-42. 13 września 2009 r., w obecności córki pisarza, wiceministra kultury, polskich dyplomatów i władz obwodowych odsłonięto tam kamień z tablicą upamiętniającą pobyt G. Herlinga-Grudzińskiego w łagrze.
W latach 60. w Jercewie mieścił się wydzielony punkt łagrowy (ros. ОЛП). W pobliskiej wsi Norjenskaja odbywał karę Josif Brodski.
Obecnie miejscowość (osiedle typu miejskiego) liczy 3794 mieszkańców (1 stycznia 2005 r.) i posiada stację kolejową. W okolicy znajdują się cztery kolonie karne П-233.

</doc>
<doc id="290760" url="https://pl.wikipedia.org/wiki?curid=290760" title="Komunia Święta">
Komunia Święta



</doc>
<doc id="290768" url="https://pl.wikipedia.org/wiki?curid=290768" title="ISO 14001">
ISO 14001

ISO 14001 – jeden ze standardów ISO, stosowany w zarządzaniu środowiskowym. Konkretnie jest to norma zarządzania środowiskowego.
British Standards Institution opublikowało w 1992 roku pierwszy światowy standard dotyczący systemu zarządzania środowiskiem BS 7750. W 1996 roku międzynarodowy następca BS 7750 został opublikowany jako ISO 14001. Podczas pierwszych dziesięciu lat kiedy standard ten został zaakceptowany na rynku międzynarodowym wydano ponad 111 000 certyfikatów ISO 14001 (lata 1996-2005) w 138 państwach. Aktualna norma została opublikowana 15 września 2015 r. Z tego powodu, polska wersja, wydana przez Polski Komitet Normalizacyjny, pochodząca z 2005 r. o oznaczeniu PN-EN ISO 14001:2005, została wycofana i zastąpiona normą PN-EN ISO 14001:2015. Norma pozwala zbudować System Zarządzania Środowiskowego w oparciu o tzw. podejście procesowe. Jednym z najważniejszych elementów, podobnie jak w ISO 9001, jest uwzględnienie ciągłego doskonalenia w działaniach danej organizacji. Doskonalenie to prowadzone jest w oparciu o założenia tzw. cyklu Deminga (PDCA). Zakłada ona cztery etapy działania: "plan" – planuj, "do" – wykonaj, "check" – sprawdź, "act" – działaj.
Podstawowym kryterium, na którym opiera się działania w zakresie SZŚ, jest identyfikacja aspektów środowiskowych. Tworzy się rejestr tych aspektów i wyszczególnia aspekty znaczące w działalności danej organizacji. Następnie na ich podstawie buduje się cele, zadania i programy środowiskowe.
W turystyce zainteresowanie normą 14001 przejawiają przewoźnicy, obiekty hotelarskie i restauracje.
W Polsce nie ma przedsiębiorstw turystycznych wyróżnionych certyfikatem ISO 14001.
Racibórz jako pierwsze miasto w Polsce i Europie otrzymało certyfikat ISO 14001.

</doc>
<doc id="290772" url="https://pl.wikipedia.org/wiki?curid=290772" title="Pistolet MAS Model 1950">
Pistolet MAS Model 1950

9 mm pistolet MAS Model 1950 (używana jest również nazwa MAC Model 1950) – francuski pistolet samopowtarzalny kalibru 9 × 19 mm Parabellum produkowany we francuskiej firmie „"Manufacture Nationale d’Armes de Saint-Etienne"” i „"Manufacture Nationale d’Armes de Chatellerault"”.
Pistolet samopowtarzalny MAS Model 1950 (MAC Model 1950 – nazwa zależała od firmy produkującej) został wprowadzony do produkcji seryjnej w 1950 roku i jednocześnie wszedł na uzbrojenie armii francuskiej. Był to podstawowy pistolet w latach pięćdziesiątych i sześćdziesiątych w armii francuskiej. Wycofany z użycia w latach 70 XX wieku.
Opis techniczny.
Pistolet samopowtarzalny MAS Model 1950 działa na zasadzie krótkiego odrzutu lufy. Mechanizm spustowy pojedynczego działania. Bezpiecznik skrzydełkowy. W pistolecie zastosowano urządzenie zabezpieczające, które uniemożliwiało prowadzenie ognia przy wyjętym magazynku. Posiada wskaźnik obecności naboju w komorze nabojowej. Zasilany jest z jednorzędowego magazynka pudełkowego o pojemności 9 nabojów.

</doc>
<doc id="290773" url="https://pl.wikipedia.org/wiki?curid=290773" title="Mustafa Denizli">
Mustafa Denizli

Mustafa Denizli (ur. 10 listopada 1949 roku w Izmirze) – turecki piłkarz i trener piłkarski. W latach 1987-88 i 1996-00 był selekcjonerem reprezentacji Turcji, którą w 2000 roku doprowadził do ćwierćfinału mistrzostw Europy.
Kariera piłkarska.
W latach 70. był jednym z najskuteczniejszych napastników tureckiej ekstraklasy. Niemal przez całą sportową karierę związany był z klubem Altay Izmir, w którego barwach zdobył koronę króla strzelców. W wieku trzydziestu czterech lat przeniósł się do Galatasaray SK, ale już rok później zakończył piłkarską przygodę.
Sukcesy piłkarskie.
W barwach Altay Izmir został królem strzelców tureckiej ekstraklasy. W reprezentacji Turcji rozegrał 33 mecze i strzelił 2 gole.
Kariera trenerska.
W Galatasaray SK najpierw przez dwa lata był asystentem słynnego Niemca Juppa Derwalla, a później samodzielnie prowadził zespół "Cimbom", dwukrotnie zdobywając z nim mistrzostwo kraju. W tym samym czasie zaledwie przez kilka miesięcy był selekcjonerem reprezentacji Turcji.
Na początku lat 90. krótko pracował w Niemczech, następnie ponownie w Galatasaray, z którym w ciągu jednego sezonu wywalczył Puchar Turcji i dotarł do ćwierćfinału Pucharu UEFA oraz przez trzy lata w Kocaelispor.
Po Euro 1996 został po raz drugi trenerem drużyny narodowej, którą wprowadził do Mistrzostw Europy 2000. Na boiskach Belgii i Holandii Turcy zaprezentowali się bardzo przyzwoicie i po raz pierwszy w historii przebrnęli przez fazę grupową. W drugiej rundzie ulegli nieznacznie Portugalii. Aż czternastu piłkarzy z kadry na Euro 2000 zdobyło dwa lata później brązowy medal mistrzostw świata.
W czerwcu 2000 roku Denizli, zgodnie z wcześniejszymi zapowiedziami, pożegnał się z reprezentacją i został trenerem Fenerbahçe SK. W 2001 roku triumfował z nim rozgrywkach o mistrzostwo kraju.
W 2004 roku zdecydował się na pracę w Pasie Teheran, pracował tam 2 lata. W 2006 roku podpisał kontrakt z Persepolis F.C., szkoleniowcem był tam tylko rok. W 2008 roku został trenerem Beşiktaşu JK. W 2010 roku został zwolniony ze stanowiska.

</doc>
<doc id="290779" url="https://pl.wikipedia.org/wiki?curid=290779" title="Kulik eskimoski">
Kulik eskimoski

Kulik eskimoski ("Numenius borealis") – gatunek średniej wielkości ptaka brodzącego z rodziny bekasowatych (Scolopacidae). Wędrowny, gniazdował w Kanadzie, zimował w Ameryce Południowej. Krytycznie zagrożony, prawdopodobnie wymarły – ostatnie pewne stwierdzenie miało miejsce w 1963. Wymieranie kulika eskimoskiego stało się motywem książki (1955) i filmu animowanego (1972) "The Last of the Curlews" (pl. "Ostatni z kulików").
Taksonomia.
Po raz pierwszy kulika eskimoskiego opisał Johann Reinhold Forster w 1772, nadając mu nazwę "Scolopax borealis". Obecnie (2021) Międzynarodowy Komitet Ornitologiczny umieszcza go w rodzaju "Numenius". Holotyp pochodził z Fort Albany First Nation w Ontario. Dostarczył go Forsterowi w 1771 Andrew Graham, członek Kompanii Zatoki Hudsona, który z kolei otrzymał go od Humphreya Martena. Odnotował on również informacje dotyczące zachowania.
Gatunek monotypowy.
Morfologia.
Długość ciała wynosiła 29–38 cm, masa ciała 270–454 g, rozpiętość skrzydeł około 70 cm. W upierzeniu dominowała barwa cynamonowa. Dziób był nieco zagięty w dół, ciemnocynamonowy. Wierzch głowy ciemny, z odznaczającym się jasnym paskiem ciemieniowym. Pierś i boki ciała pokrywały V-kształtne czarne znaczki. Lotki były głównie jednobarwne (nie paskowane). Nogi niebieskoszare.
Zasięg występowania.
Kuliki eskimoskie gniazdowały w centralno-północnej Kanadzie, na południowym wybrzeżu Zatoki Amundsena; prawdopodobnie również w północnej Alasce. Zimowiska znajdowały się w Urugwaju i Argentynie, przypuszczalnie również z południowej Brazylii i w Chile.
Ekologia i zachowanie.
Środowiskiem życia kulików eskimoskich była jałowa arktyczna tundra na nizinach, u wybrzeży, porośnięta trawą, brzozami ("Betula") i turzycami ("Carex"). Podczas jesiennej wędrówki (od czerwca do października) odwiedzały wrzosowiska, skupiska bażyny czarnej ("Empetrum nigrum"), pastwiska i obszary zalewane wodą w trakcie przypływu. Wędrowały około 8000 km na południe. Prawdopodobnie zimowały na podmokłej pampie i, między innymi, obszarach półpustynnych. W trakcie wędrówki na miejsca rozrodu (od marca do maja) preferowały wypalone obszary prerii; preferowanym pokarmem był (wymarły już) przedstawiciel prostoskrzydłych "Melanoplus spretus". Podczas jesiennych wędrówek kuliki eskimoskie migrowały najpierw na wschód, przekraczając Zatokę Hudsona i zbierając się na wybrzeżach Labradoru oraz Nowej Anglii. Prawdopodobnie głównym pokarmem kulików eskimoskich w tym czasie były jagody bażyny czarnej ("E. nigrum"). Według notatki z 1861 barwny sok tych jagód odnaleźć można było w jelitach, na dziobie, nogach, piersi i gardle kulików. Zjadały również bezkręgowce odsłaniające się między pływami.
Mackay odnotował, że kuliki eskimoskie bywały nazywane "Doughbirds" (dosłownie "ptaki z ciasta"). Działo się tak z powodu ich dużych, w porównaniu do innych ptaków, rezerw tłuszczu – postrzelonym w locie ptakom po upadku na ziemię pękała skóra, odsłaniając grube pokłady tłuszczu.
Lęgi.
Okres lęgowy trwał od maja do sierpnia. Gniazda znajdywano pod koniec czerwca lub na początku lipca (tylko w latach 1821–1866). Zniesienie liczyło 4 jaja.
Status i wymarcie.
Według stanu wiedzy z 2019 kulik eskimoski uznawany jest przez IUCN za gatunek krytycznie zagrożony i prawdopodobnie wymarły (CR-PE). Pod koniec XVIII wieku kuliki eskimoskie należały prawdopodobnie do najpospolitszych ptaków wybrzeża w Ameryce Północnej. Gwałtowne ginięcie gatunku nastało pod koniec XIX wieku. Przyczyny nie są do końca znane; przyczyniło się do tego dobre w smaku mięso w połączeniu z łagodnością, stadnością i przewidywalnym zachowaniem. Ptaki były ponadto przywiązane do stada – ranne nie oddalały się od niego. Do wymarcia przyczyniły się również zmiany w środowisku poczynione przez rozwój rolnictwa. Notatka z 1915 obrazuje skalę polowań:
Po zakazie polowań około 1916 roku stan populacji nie poprawił się. Ostatnia pewna obserwacja miała miejsce w 1963, kiedy jednego ptaka odłowiono na Barbadosie. Ostatnia obserwacja na miejscach zimowania miała miejsce w 1939.
W kulturze.
Wymieranie kulika eskimoskiego stało się motywem książki (1955) autorstwa Freda Bodswortha i filmu animowanego "The Last of the Curlews" (dosł. "Ostatni z kulików"). Książka opowiada historię kulika eskimoskiego, który nigdy nie widział innego przedstawiciela swojego gatunku, jednak instynktownie poszukuje partnerki. Autor stara się przedstawić historię, ukazując obrazowo emocje ptaków. Ostatni kulik spotyka w końcu partnerkę. Książka kończy się sceną na zaoranym polu, na którym przesiaduje para kulików. Jako ostatnie z ptaków uciekają przed nadjeżdżającym traktorem. Zrywają się, dopiero gdy kierowca z niego wysiada i oddaje strzały. Postrzelona samica umiera w locie, a "ostatni z kulików", przeczekawszy noc przy jej ciele, odlatuje na Północ. Fabuła filmu animowanego z 1972, "The Last of the Curlews", wyprodukowanego przez Hanna-Barbera, opiera się na książce. Film skierowany był przede wszystkim do dzieci. Zmieniono kilka szczegółów, między innymi dodano postaci ojca i syna – myśliwych. W filmie samica przeżywa noc, umiera następnego dnia po przypadkowym spłoszeniu pary kulików przez syna–myśliwego.

</doc>
<doc id="290781" url="https://pl.wikipedia.org/wiki?curid=290781" title="Komisja Regulaminowa, Etyki i Spraw Senatorskich">
Komisja Regulaminowa, Etyki i Spraw Senatorskich

Komisja Regulaminowa, Etyki i Spraw Senatorskich wchodzi w skład stałych komisji senackich. Przedmiotem działania komisji są: rozpatrywanie wniosków dotyczących immunitetu parlamentarnego, czynności związane z wnioskiem o pociągnięcie do odpowiedzialności konstytucyjnej senatora przed Trybunałem Stanu, warunki wykonywania mandatu senatorskiego, wygaśnięcie mandatu, rozpatrywanie zarzutów niewykonywania przez senatora obowiązków senatorskich i zachowania nieodpowiadającego godności senatora. Zajmuje się także sprawami z zakresu etyki senatorskiej, analizowaniem oświadczeń senatorów o stanie majątkowym i przedstawianiem wyników analizy Prezydium Senatu. W zakres jej kompetencji wchodzi sprawdzanie działalności biur senatorskich, wyrażanie opinii w sprawach określonych w Regulaminie Senatu dotyczących w szczególności wykładni i stosowania regulaminu, dokonywanie analiz skarg i wniosków kierowanych do Senatu i jego organów oraz rozpatrywanie spraw wynikających z funkcjonowania Kancelarii Senatu. Do końca IV kadencji senatu działała jako Komisja Regulaminowa i Spraw Senatorskich.

</doc>
<doc id="290782" url="https://pl.wikipedia.org/wiki?curid=290782" title="Dolar Hongkongu">
Dolar Hongkongu

Dolar Hongkongu – oficjalna waluta Hongkongu, specjalnej strefy administracyjnej Chińskiej Republiki Ludowej.
Na podstawie przepisów prawa Hongkongu i porozumienia chińsko-brytyjskiego, po przyłączeniu Hongkongu do Chin strefa ta zachowuje autonomię w zakresie emisji pieniądza.
Oznaczeniem kodowym ISO 4217 dolara Hongkongu jest "HKD".

</doc>
<doc id="290783" url="https://pl.wikipedia.org/wiki?curid=290783" title="Gwiezdne wrota">
Gwiezdne wrota

Gwiezdne wrota (ang. "Stargate") – amerykańska franczyza medialna, której właścicielem jest wytwórnia filmowa MGM. Obejmuje ona trzy filmy pełnometrażowe ("Gwiezdne wrota", ', '), trzy seriale telewizyjne ("Gwiezdne wrota", ' i '), serial animowany (""), a także liczne książki, komiksy i gry komputerowe.
Idea serialu opiera się na starożytnym urządzeniu obcych służącemu do natychmiastowego transportu na wielkie odległości (nawet do innych galaktyk). Gwiezdne wrota wykonane są z obcego minerału (naquadah) i przypominają kształtem pierścień. Gwiezdne wrota są ściśle tajnym programem wojskowym, prowadzonym przez Siły Powietrzne Stanów Zjednoczonych. Większość wątków rozgrywa się w czasach obecnych.
Film.
Film Gwiezdne wrota powstał w 1994 roku. Jego scenariusz napisał Dean Devlin, a reżyserią zajął się Roland Emmerich. Początkowo zakładano, że rozpocznie on trylogię filmów, jednak Emmerich zajął się reżyserią kolejnych filmów (Dzień Niepodległości, Godzilla) i pomysł zarzucono, a dzieło w postaci seriali telewizyjnych dokończyli inni. Nie spodobało się to Emmerichowi i Devlinowi, którzy zarzucili autorom Gwiezdnych wrót, iż odbiegli od pierwowzoru. Fani podzielili się: część uznaje film i odrzuca seriale, inni wręcz przeciwnie: zgadzają się z serialami.
Wyprodukowanie filmu kosztowało ok. 55 mln dolarów. Przychody uzyskane ze sprzedaży biletów wyniosły 196,6 mln dolarów, z czego 16,6 mln dolarów uzyskano w premierowy weekend. Wrażenia po obejrzeniu filmu były różne. Część krytyków była rozczarowana fabułą pełną akcji i efektów specjalnych oraz powolnym początkiem i słabym zakończeniem. Inni krytycy byli zachwyceni odejściem od standardowego podejścia do science fiction i ciekawą fabułą.
Emmerich i Devlin zostali pozwani do sądu o plagiat, ale sprawa zakończyła się polubownie.
Film zdobył Nagrodę Saturna za "Najlepszy Film Science Fiction", a David Arnold Nagrodę Broadcast Music Incorporated za muzykę do filmu.
Jednym z bohaterów filmu jest Dr Daniel Jackson (James Spader), znakomity, choć roztargniony archeolog. Za swoje teorie o czasie powstania egipskich piramid oraz że zostały zbudowane przez obcych zostaje zdyskredytowany w środowisku historyków akademickich. Z pomocą przychodzi mu Catherine Langford (Viveca Lindfors), która zatrudnia dr Jacksona do rozszyfrowania symboli z kamiennej pokrywy artefaktu (Gwiezdnych wrót) odkrytym w Gizie w 1928 roku. Daniel odkrywa, że owe symbole nie są słowami do przetłumaczenia, lecz obrazkami reprezentującymi poszczególne gwiazdozbiory. Sześć z nich odpowiednio wybranych wyznaczy "punkt docelowy". Siódmy symbol jest "punktem wyjścia", potrzebnym do wyznaczenia "kursu". W ten sposób Daniel Jackson odkrywa tajemnicę podróżowania przez wrota.
Pułkownik Sił Powietrznych USA Jack O’Neill (Kurt Russell) prowadzi wraz z doktorem Jacksonem ekspedycję na planetę Abydos. W filmie istnieje tylko dwoje Wrót, łączących Ziemię z Abydos. Celem misji jest sprawdzenie czy Ziemi grozi zagrożenie ze strony Abydos, a jeśli tak to zniszczenie Wrót na Abydos za pomocą bomby atomowej. W serialu Stargate SG-1 wyjaśniono jednak, że istnieje cała, galaktyczna sieć Wrót.
Na Abydos zespół wpada w konflikt z obcym, który tysiące lat temu przyleciał na Ziemię i przyjmując ludzką postać ogłosił się bogiem, egipskim boga słońca Ra. Kontroluje on ogromne rzesze niewolników, którzy pracują w jego kopalniach. Zmusza ich do niewolniczej pracy, a strachem i terrorem wymusza posłuszeństwo. Niewolnicy są potomkami ludzi przetransportowanych ze starożytnego Egiptu na Abydos przez wrota, aby wydobywać w tutejszych kopalniach minerał naquadah, który jest podstawą technologii Ra. Ekipa O’Neilla zaprzyjaźnia się z mieszkańcami Abydos, a Daniel zakochuje się w Shau'ri, która najpierw zostaje jego żoną, jako wyraz szacunku tubylców. Ziemianie tłumaczą mieszkańcom Abydos oszustwo Ra i wzbudzają powstanie przeciwko niemu.
Gdy część zespołu wpada w ręce Ra, O’Neill decyduje się odpalić bombę. Jednak głowicę wcześniej ukradł Ra i wzbogacił ją o minerał, z którego zbudowane są wrota, zwiększając jej moc 100-krotnie, z zamiarem przesłania jej na Ziemię. O’Neill odzyskuje bombę, ale nie mogąc jej rozbroić, wpada z Danielem na pomysł przesłania jej na statek Ra, który odleciał z Abydos. Głowica wybucha zabijając Ra i niszcząc jego statek. Ludzie na Abydos zostali wyzwoleni.
Zespół O’Neilla wraca na Ziemię, ale Daniel Jackson postanawia zostać na Abydos, by żyć ze swoją żoną.
Telewizja.
"Gwiezdne wrota".
Serial Gwiezdne wrota (ang. Stargate SG-1) miał swoją premierę na kanale Showtime 27 lipca 1997 roku, a po piątym sezonie przeniósł się na kanał Sci-Fi. W stworzonym przez Jonathana Glassnera i Brada Wrighta serialu główne role grali Richard Dean Anderson (jako Jack O’Neill), Michael Shanks (jako Daniel Jackson), Amanda Tapping (jako Samantha Carter), Christopher Judge (jako Teal’c) oraz Don S. Davis (jako gen. George Hammond).
W trakcie trwania serialu następuje jednak kilka zmian w obsadzie. Michael Shanks zostaje zastąpiony przez Corina Nemeca wcielającego się w postać Jonasa Quinna w szóstym sezonie; pod koniec sezonu 7. z głównej obsady odchodzi Don S. Davis, a jego stanowisko jako dowódcy SGC przejmuje Anderson. Odtwórca roli O’Neilla ostatecznie odchodzi z obsady wraz z końcem sezonu ósmego, a jego miejsce zajmuje Beau Bridges jako gen. Hank Landry. Ponadto do drużyny SG-1 w 9. sezonie dołącza Ben Browder jako podpułkownik Cameron Mitchell, a w sezonie 10., po gościnnych występach w 8. i 9. sezonie dołącza Claudia Black jako Vala Mal Doran.
Historia serialu zaczyna się rok po zakończeniu fabuły z filmu fabularnego. Siły Powietrzne Stanów Zjednoczonych zostają zaalarmowane, gdy przez Wrota do bazy dostają się obcy. By zapobiec ewentualnej inwazji z ich strony, USA decyduje się na utworzenie tajnej organizacji wojskowej, zwanej Dowództwo Gwiezdnych Wrót (org. "SGC", "Stargate Command"). Serial opisuje przygody oddziału SG-1, jednej z wielu drużyn podlegających Dowództwu. Serial składa się z 214 odcinków i obejmuje kontynuację fabuły filmu (Goa’uld jako bogowie starożytnych cywilizacji), dodaje wątki kosmitów innych ras np. Asgard oraz dodaje wątek dotyczący przodków ludzkości - tzw. Pradawnych ("Starożytnych"), w tym kwestie telekinezy, telepatii, samouzdrawiania i Atlantydy.
"Gwiezdne wrota" zdobyły dużą popularność wśród programów telewizyjnych. Początkowo, w czasie produkcji sezonu 5. do 8. producenci serialu planowali jego zakończenie, jednakże w wyniku wysokiej oglądalności i pochlebnym recenzjom, podjęto decyzję o produkcji dalszych odcinków. Pozwoliło to na pobicie rekordu długości serialu science fiction wyprodukowanego w Stanach Zjednoczonych (zostawiając w tyle słynne "Z Archiwum X"). Księga Rekordów Guinnessa uznała "Stargate SG-1" za najdłużej produkowany serial science fiction w 2006 roku. Wynik ten został jednak pobity, rekord należy obecnie do brytyjskiego serialu "Doktor Who".
MGM wyłożył średnio 1,4 mln dolarów na jeden odcinek serii, którą uważa za jedno ze swych najważniejszych przedsięwzięć. Serial zdobył dwie nagrody Saturna w kategorii "Najlepszy Serial w Telewizji Komercyjnej" (za rok 2003 i 2004), a nominowany do nagrody w tej kategorii był nieprzerywanie w latach 1997-2007. Ponadto w 1998 roku Richard Dean Anderson otrzymał tę nagrodę w kategorii "Najlepszy-aktor telewizyjny", a inni członkowie obsady doczekali się licznych nominacji w kategoriach "Najlepszy drugoplanowy aktor telewizyjny" i "Najlepsza drugoplanowa aktorka telewizyjna".
21 sierpnia 2006 roku telewizja SciFi Universal ogłosiła, że postanowiła zakończyć serię i nie produkować sezonu 11. ze względu na niską oglądalność. Ta wiadomość nie spodobała się fanom, którzy zaczęli nawet tworzyć strony internetowe, by wyrazić swoje przywiązanie do serialu. Rzecznik serialu powiedział, że rozważano wszelkie możliwości, włącznie z cyfrowym nadawaniem. Producent wykonawczy Robert C. Cooper w jednym z wywiadów powiedział, że pracuje nad kontynuacją "SG-1". Wkrótce po tym powstał trzeci serial "", którego premiera odbyła się 2 października 2009 (czyli jak zapowiadano, po ukazaniu się dwóch filmów o SG-1). Został on jednak anulowany po drugim sezonie.
W roku 2008 do sprzedaży trafiły dwa filmy wydane na płytach DVD będące zakończeniem serialu Stargate SG-1. ' definitywnie kończy wątek Ori, natomiast w ' zostają ostatecznie pokonani Goa’uldowie.
"Gwiezdne wrota: Atlantyda".
Stargate Atlantis jest spin-offem serialu Gwiezdne wrota, którego miał być kontynuacją po emisji drugiego filmu pełnometrażowego. Początkowo film zaplanowany był na koniec sezonu 6 "Gwiezdnych wrót", a gdy stworzono kolejną serię odcinków, to premierę przesunięto na koniec sezonu 7. Gdy jednak powstał i sezon 8, film pełnometrażowy przerobiono na dwuczęściowy odcinek „The Lost City” kończący sezon 7. Scenerię "Stargate Atlantis" przeniesiono do Galaktyki Pegaza, co pozwoliło na istnienie obu seriali w jednym uniwersum science fiction. Później akcje w obu serialach przecinały się do tego stopnia, że widzowie powinni oglądać oba naraz, by nie zgubić wątku. Serial produkują niemal ci sami ludzie co "Gwiezdne wrota", a zdjęcia odbywają się w tych samych studiach.
"Atlantis" zadebiutowała 16 lipca 2004 roku na kanale SciFi. W głównych rolach wystąpili: Joe Flanigan (jako major John Sheppard) oraz Torri Higginson (jako doktor Elizabeth Weir) wspomagani przez Rainbowa Suna Francksa (jako porucznik Aiden Ford), Davida Hewletta (jako doktora Rodney Mckay) oraz Rachel Luttrell (jako Teyla Emmagan). Hewlett i Higginson grali już w serialu "SG-1". W pierwszym sezonie "Atlantis" epizodycznie pojawiał się Paul McGillion (jako doktor Carson Beckett), by w drugim sezonie pozostać na stałe. Także w drugim sezonie zadebiutował Jason Momoa (jako Ronon Dex).
Fabuła opisuje przygody „Ekspedycji na Atlantydę”, która jest kombinacją wojska i cywilnych naukowców. Wyprawa udaje się do Galaktyki Pegaza w poszukiwaniu Zaginionego Miasta Atlantydy, pozostawionego przez potężną rasę Pradawnych. Odnalezienie miasta było głównym wątkiem sezonu 7 "Gwiezdnych wrót", a Pradawni co chwila przewijali się w różnych okolicznościach. Przybywając do Miasta, wyprawa odkrywa, że Galaktyka Pegaza zamieszkana jest przez przerażające istoty zwane „Wraith”, które wysysają życie z ludzi. Teraz ekspedycja musi znaleźć sposób, by obronić przed nimi siebie i Ziemię.
Serial zdobył liczne nagrody za grę aktorów, efekty specjalne oraz reżyserię wliczając Platynową Nagrodę WorldFest dla Davida Winninga za jeden z odcinków sezonu 1. "Atlantis" odniosła podobny sukces co "Gwiezdne wrota", co pokazują notowania Nielsena utrzymujące się na poziomie 1,9.
Emisja zakończono po piątym sezonie. Ostatni odcinek pt. „Enemy At the Gate” był setnym odcinkiem serialu. Po zakończeniu emisji zostanie wyświetlony dwugodzinny film kończący fabułę ().
"Gwiezdne wrota: Wszechświat".
Gwiezdne wrota: Wszechświat to tytuł trzeciego serialu "Gwiezdnych wrót", który miał premierę 2 października 2009 roku anulowany po drugim sezonie. Nie jest kolejnym spin-offem, lecz odrębnym dziełem. Akcja toczy się wokół wielkiego statku Pradawnych "Destiny" (Przeznaczenie), który jest starszy od Atlantydy o kilka milionów lat. Został on zaprogramowany do podróży przez wszechświat i eksplorowania planet gdzie przez automatyczne statki pozostawianio gwiezdne wrota. Jednakże projekt ten został porzucony przez Lanteanów, gdy zajęli się ascendencją. Ziemianie odkrywają ten statek gdy udaje im się uruchomić dziewiąty symbol na wrotach.
"Stargate Infinity".
Stargate Infinity to animowany serial, przeznaczony dla dzieci w wieku 9-11 lat, który odbiega od kanonu "Gwiezdnych wrót". Wyświetlany był w telewizji FOX od 14 września 2002 roku do czerwca 2003 roku. Nie był wyświetlany w polskiej telewizji.
Fabuła rozgrywa się około 30, 40 lat w przyszłości. Jest to historia młodych rekrutów prowadzonych przez weterana "SGC". Są oskarżeni o zbrodnię, której nie popełnili. Podróżują od planety do planety w poszukiwaniu sposobu na oczyszczenie się z zarzutów.
Serial starał się przekazać moralne i edukacyjne treści, podsumowując każdy odcinek ważną lekcją dla młodych widzów. Jego celem było przekazanie wiedzy o tym jak ważna jest współpraca między ludźmi, oraz tolerancja i akceptacja różnic kulturowych.
Książki.
Istnieją trzy serie książek w świecie Gwiezdnych wrót oraz kilka komiksów.
Na podstawie filmu.
Serie książek na podstawie filmu zostały napisane przez Billa McCay i były publikowane od 1996 do 1999 roku. Były to sequele, które nie wliczają się w kanon Gwiezdnych wrót.
Oryginalne tytuły:
Na podstawie serialu.
Od 1999 roku kilka powieści zostało opublikowanych na podstawie serialu Gwiezdne wrota przez .
Książki wydane przez Fandemonium
Komiksy.
Istnieje seria komiksów na podstawie serialu "Gwiezdne wrota", jak również na podstawie serialu "Stargate Atlantis". Są one wydawane w USA od 2003 roku przez wydawnictwo "Avatar Press".
Magazyn.
W 2004 roku odbyła się premiera magazynu o Gwiezdnych Wrotach wydawanego przez Titan Magazines. Każdy numer zawiera wywiady z załogą i obsadą serialu, umieszczane są relacje z planu zdjęciowego, zamieszczane najnowsze informacje i projekty ze świata Stargate. Na rok wydawanych jest sześć numerów.
Inne produkty.
Gra planszowa.
W roku 2003 została wydana przez firmę Fleet Games gra planszowa. Pozwala graczowi wcielić się w jedną z trzech nad ras (Goa’uld, Asgard, Tau’ri) sprawujących kontrole nad galaktyką. Istnieje możliwość wysyłania jednostek wojskowych, atakowania wrogich okrętów, zakładania baz, opanowywania kolejnych układów.
Gry mobilne.
Firma SkyZone Entertainment wypuściła grę akcji na komórkę. Gra zawiera cztery scenariusze o różnym stopniu trudności.

</doc>
<doc id="290786" url="https://pl.wikipedia.org/wiki?curid=290786" title="Alissa Czisny">
Alissa Czisny

Alissa Czisny (ur. 25 czerwca 1987 w Sylvania) – amerykańska łyżwiarka figurowa, startująca w konkurencji solistek. Zwyciężczyni finału Grand Prix (2011) oraz dwukrotna mistrzyni Stanów Zjednoczonych. Zakończyła karierę amatorską 19 czerwca 2014 r.
Jej siostra bliźniaczka Amber także uprawiała łyżwiarstwo figurowe.

</doc>
<doc id="290789" url="https://pl.wikipedia.org/wiki?curid=290789" title="Strumień objętości">
Strumień objętości

Strumień objętości (objętościowe natężenie przepływu) - iloczyn prędkości przepływu czynnika (płynu) przepływającego przez przewód rurowy (rurę) i powierzchni przekroju tego przewodu.
formula_1
formula_2 − strumień objętości (m3/s)
formula_3 − średnia prędkość liniowa czynnika w kierunku przepływu (m/s)
formula_4 − pole powierzchni przekroju rury (m2; wzór dla rury okrągłej o promieniu "r" : "S" = "π" "r" 2).
Strumień objętości nazywany jest również prędkością wolumetryczną lub przepływem wolumetrycznym (ang. "volumetric flow rate").
Analogiczne pojęcia związane: strumień molowy (mol/s), strumień masy (mieszaniny lub jej składnika) (kg/s).

</doc>
<doc id="290798" url="https://pl.wikipedia.org/wiki?curid=290798" title="Nadzwyczajny szafarz Komunii Świętej">
Nadzwyczajny szafarz Komunii Świętej

Szafarz nadzwyczajny Komunii Świętej – osoba wyznaczona do udzielania Komunii Świętej, gdy zabraknie odpowiedniej liczby szafarzy zwyczajnych. 
W stosunku do nadzwyczajnych szafarzy Komunii błędem jest używać określenia "nadzwyczajny szafarz Eucharystii", ponieważ Eucharystię (mszę świętą) może sprawować wyłącznie kapłan (biskup lub prezbiter).
Kościół Katolicki (obrządek łaciński).
Obecny stan prawny.
Zwyczajnymi szafarzami Komunii Świętej w Kościele łacińskim są wszyscy duchowni – biskupi, prezbiterzy oraz diakoni.
Ustanowieni akolici są z urzędu nadzwyczajnymi szafarzami Komunii Świętej. Noszenie Komunii do chorych i rozdzielanie Jej wiernym jest elementem posługi akolity wobec "mistycznego Ciała Chrystusa", czyli Kościoła. Akolita w swoim posługiwaniu jest zawsze zależny od miejscowego duszpasterza, który każdorazowo ocenia, czy posługiwanie akolity jest w danej sytuacji potrzebne.Inni nadzwyczajni szafarze Komunii Świętej (mężczyźni i kobiety) wyznaczani są przez biskupów w niektórych diecezjach, szczególnie tam, gdzie jest mało duchownych i akolitów. Powierza się im część uprawnień właściwych akolicie. Wyznaczeni w ten sposób wierni zostają powołani na konkretny czas i z założenia mogą pełnić swoją posługę tylko we własnej diecezji. Część z nich jest także posyłana z Komunią do chorych. Nie otrzymują "posługi" w rozumieniu motu proprio "Ministeria Quaedam" Pawła VI, ale jest to forma "błogosławieństwa" do godnego wypełniania tej funkcji liturgicznej. Nie otrzymują też wszystkich uprawnień właściwych akolicie, np. w zwyczajnych okolicznościach nie powinni puryfikować naczyń liturgicznych podczas mszy świętej. 
Inni świeccy mogą rozdzielać Komunię Świętą w szczególnie nadzwyczajnej sytuacji. Biskup, bądź upoważniony przez niego prezbiter, może w uzasadnionym przypadku wyznaczyć jednorazowo, "ad casum", wiernego, którego uzna za właściwego do tej funkcji. Udziela mu do tego odpowiedniego błogosławieństwa. Ponadto, jeżeli kapłan, w sytuacjach przewidzianych przez prawo kościelne, chce udzielić Komunii pod dwiema Postaciami "przez zanurzenie", wyznacza świeckiego, który będzie w czasie tego obrzędu podtrzymywał mu kielich z Krwią Pańską.
Historia.
Świeccy szafarze przed Soborem Watykańskim II.
W historii Kościoła można odnotować trzy główne nurty dotyczące udzielania Komunii Świętej przez osoby świeckie:
Prawosławie i Katolickie Kościoły Wschodnie.
W tradycji wschodniej szafarzami zwyczajnymi Komunii Świętej są tylko kapłani (biskupi i prezbiterzy). 
Szafarzem nadzwyczajnym Komunii Świętej jest jedynie diakon.

</doc>
<doc id="290803" url="https://pl.wikipedia.org/wiki?curid=290803" title="Obowiązki senatora">
Obowiązki senatora



</doc>
<doc id="290807" url="https://pl.wikipedia.org/wiki?curid=290807" title="David McClelland">
David McClelland

David Clarence McClelland (ur. 20 maja 1917 w Mount Vernon, zm. 27 marca 1998 w Lexington) – amerykański specjalista w zakresie motywacji i przedsiębiorczości.
W 1941 uzyskał doktorat z psychologii na Uniwersytet Yale, po czym został profesorem Uniwersytetu Wesleyańskiego. Od 1956 wykładał na Uniwersytecie Harvarda, gdzie przez dwadzieścia lat prowadził, wraz z grupą współpracowników naukowych, badania nad motywacją i potrzebą osiągnięć. W 1963 rozpoczął działalność związaną z rozwojem oceny pracowniczej i szkoleniem personelu. Od 1987 do śmierci uczył na Uniwersytecie Bostońskim. McClelland jest najbardziej znany ze swoich prac nad motywacją osiągnięć, lecz zajmował się również zagadnieniem osobowości, świadomości i kompetencji. Jego idee zostały szeroko zaadaptowane w wielu organizacjach. 

</doc>
<doc id="290808" url="https://pl.wikipedia.org/wiki?curid=290808" title="Exciter">
Exciter



</doc>
<doc id="290811" url="https://pl.wikipedia.org/wiki?curid=290811" title="Tabelaryczna forma księgowości">
Tabelaryczna forma księgowości

Tabelaryczna forma księgowości (nazywana potocznie „"amerykanką"”) – forma, technika księgowości. Celem tabelarycznej formy księgowości jest rejestrowanie operacji gospodarczych w sposób chronologiczno-systematyczny w jednym urządzeniu księgowym określanym jako dziennik tabelaryczny lub księga główna.
Zobacz też:

</doc>
<doc id="290813" url="https://pl.wikipedia.org/wiki?curid=290813" title="Puijon Hiihtoseura">
Puijon Hiihtoseura

Puijon Hiihtoseura – fiński klub narciarski założony w 1930 roku w Kuopio. Najpopularniejszy obok klubu Lahden Hiihtoseura klub narciarski z Finlandii. Prezesem klubu jest Raimo Tamminen.
Do najbardziej znanych zawodników klubu należą m.in. Matti Hautamäki, Jussi Hautamäki, Janne Happonen, Arttu Lappi, Juha-Matti Ruuskanen, Janne Marvaila, Jens Salumäe, Toni Nieminen,
Kimmo Savolainen, Ville Kantee, Mika Antero Laitinen i Lauri Hakola.

</doc>
<doc id="290817" url="https://pl.wikipedia.org/wiki?curid=290817" title="Policjanci z Miami">
Policjanci z Miami

Policjanci z Miami (oryg. "Miami Vice") – amerykański kryminalny serial telewizyjny, emitowany od 16 września 1984 r. do 25 stycznia 1990 r. Angielski tytuł serialu "Miami Vice" można przetłumaczyć jako „wydział obyczajowy policji Miami”. Głównymi bohaterami są dwaj detektywi: James „Sonny” Crockett i Ricardo „Rico” Tubbs.
Emisja.
W USA serial był emitowany przez 5 sezonów. W sumie powstało 111 odcinków. Od początku zdobył ogromną popularność świeżością tematu, który podejmował i nowatorskim stylem narracji polegającym na stwarzaniu wrażenia „filmowania z ręki”. W latach 80. XX wieku Miami było centrum przemytu i rozprowadzania kokainy i większość wątków filmu odnosiło się do tej tematyki. W Polsce serial wyemitowały takie stacje telewizyjne, jak: TVP1 (2 sezony), RTL 7 (5 sezonów), TV4 (2 sezony), TVN 7 (5 sezonów). Od 3 kwietnia 2018 r. serial emituje stacja TVS.
Serial jest również bardzo popularny do dzisiaj. Na jego podstawie powstał film sensacyjny "Miami Vice" z 2006 r. Nazwa gry była wzorowana na serialu. Poszczególne odcinki reżyserowali m.in.: Paul Michael Glaser (3 odcinki), Abel Ferrara (2), Don Johnson (4) i Edward James Olmos (1). W Polsce serial ukazał się na płytach DVD dzięki wydawnictwu Amercom S.A.
Od 11 maja 2020 r. serial jest emitowany na kanale WP, od poniedziałku do czwartku o godz. 19:00.
Obsada.
Epizodyczne postacie.
Podczas 5 sezonów serialu w epizodycznych rolach wystąpiło wielu znanych aktorów, komików, sportowców, muzyków. Grali oni różne role, od przestępców do policjantów.
Niektórzy muzycy występujący w "Miami Vice" to: Sheena Easton (5 odcinków), Willie Nelson (1 odcinek), Gene Simmons (1 odcinek), Ted Nugent (1 odcinek), Glenn Frey (1 odcinek), Frank Zappa (1 odcinek), Phil Collins (1 odcinek), Miles Davis (1 odcinek), Frankie Valli (1 odcinek), Little Richard (1 odcinek), James Brown (1 odcinek), Leonard Cohen (1 odcinek), wokalista The Power Station (1 odcinek) i Eartha Kitt (1 odcinek).
Wśród aktorów można znaleźć: Deana Stockwella, Clarence’a Williamsa III, Briana Dennehy'ego, Dennisa Farinę, Stanleya Tucciego, Jimmy’ego Smitsa, Bruce’a McGilla, Davida Strathairna, Vinga Rhamesa, Liama Neesona, Lou Diamonda Phillipsa, Bruce’a Willisa, Eda O’Neilla, Julię Roberts, Michaela Madsena, Iana McShane’a, Billa Paxtona, Luisa Guzmána, Kyrę Sedgwick, Esai Moralesa, Terry’ego O’Quinna, Wesleya Snipesa, Johna Turturro, Melanie Griffith.
Komicy grający w "Miami Vice" to m.in. : John Leguizamo, David Rasche, Ben Stiller, Chris Rock, Tommy Chong, Richard Belzer czy Penn Jillette.
Inne osobowości to przedsiębiorca z branży samochodowej Lee Iacocca, jeden z uczestników afery Watergate – G. Gordon Liddy, sportowcy: Bill Russell, Bernard King, Danny Sullivan, Roberto Durán, Randall „Tex” Cobb.
Muzyka.
W ścieżce dźwiękowej serialu zostało wykorzystanych wiele popowych i rockowych przebojów z ówczesnych lat. Bardzo charakterystyczna jest również instrumentalna, syntezatorowa muzyka Jana Hammera. Na prawa do wykorzystania oryginalnych nagrań przeznaczano nawet 10 000 dolarów lub więcej na poszczególny odcinek. Znalezienie się na ścieżce dźwiękowej do serialu było dla wytwórni płytowych i muzyków swoistym wyróżnieniem i reklamą. Niektóre gazety, jak na przykład "USA Today", na swoich łamach informowały czytelników jakie piosenki zostaną zagrane w następnych odcinkach.
Wśród wielu zespołów i muzyków, których utwory zostały wykorzystane w serialu, znajdują się między innymi: Mike and the Mechanics, Roger Daltrey, a-ha, Devo, Jackson Browne, Meat Loaf, Phil Collins, Bryan Adams, Tina Turner, Peter Gabriel, ZZ Top, The Tubes, Dire Straits, Depeche Mode, The Hooters, Iron Maiden, Alan Parsons Project, Godley &amp; Creme, Corey Hart, Glenn Frey, U2, Frankie Goes to Hollywood, Foreigner, The Police, Red 7, Laura Branigan, Ted Nugent, Suicidal Tendencies, The Damned, Billy Idol, Guns N’ Roses.
Kilku artystów wystąpiło nawet w rolach epizodycznych: Phil Collins, Miles Davis, The Power Station, Glenn Frey, Willie Nelson, Ted Nugent Frank Zappa i inni.
Jednym z symboli serialu stała się scena podczas której Crockett i Tubbs jadą w nocy przez Miami, podczas gdy w tle można usłyszeć przebój Phila Collinsa "In the Air Tonight".
Jan Hammer uzyskał od producenta serialu, Michaela Manna, dużą swobodę w komponowaniu, co zaowocowało powstaniem jednej z najbardziej charakterystycznych ścieżek muzycznych, z tytułowym motywem włącznie. Dotarł on w listopadzie 1985 do pierwszego miejsca zestawienia Billboardu, co było pierwszym takim wyczynem w kategorii serialu telewizyjnego od czasów "Petera Gunna". Oryginalna ścieżka dźwiękowa, zawierająca motyw tytułowy, a także piosenkę Glenna Freya "You Belong to the City", pozostawała na szczycie amerykańskich list przebojów przez 11 tygodni w 1985. "Miami Vice Theme" był tak popularny, że zdobył 2 nagrody Grammy w 1986. "Crockett’s Theme", inny popularny motyw serialowy, został numerem 1 w 1987 w kilku europejskich krajach.
Podczas emisji serialu zostały wydane łącznie 3 oficjalne albumy ze ścieżką muzyczną. Hammer także wydał kilka albumów zawierających muzykę z "Miami Vice", wśród nich: "Escape from Television" (1987), "Snapshots" (1989), a także po licznych prośbach fanów – "Miami Vice: The Complete Collection" (2002).

</doc>
<doc id="290822" url="https://pl.wikipedia.org/wiki?curid=290822" title="Płomień 81">
Płomień 81

Płomień 81 – polska grupa hip-hopowa. Powstała w 1998 roku w Warszawie z inicjatywy Pawła „Pezeta” Kaplińskiego i Marcina „Onara” Donesza. Nazwa grupy pochodzi od numeru szkoły, na terenie której raperzy się spotykali (Szkoła Podstawowa nr 81 na Ursynowie).
Historia.
Pierwszym oficjalnym utworem zespołu był „Ursynów” z gościnnym udziałem Lady K na składance "Enigma prezentuje: 0-22-Underground vol. 2". Wkrótce potem zespół podpisał kontrakt z Asfalt Records. W 1999 roku ukazał się minialbum "Asfalt Wiosna '99", na której zostały wydane dwa utwory: „Muzyka” oraz „Miłe słowa”. W tym samym roku została wydana debiutancka płyta "Na zawsze będzie płonął". Materiał na niej został wyprodukowany przez O$kę. Wkrótce potem na kompilacji "Hiphopowy raport z osiedla w najlepszym wykonaniu" ukazał się utwór „Pytasz kim jestem”.
Po debiucie Płomień 81 został zaproszony do współpracy z DJ 600V nad płytą producencką "Szejsetkilovolt". Znalazł się na niej utwór „Mieszkam w mieście” oraz utwór innego wykonawcy – Deusa, który wkrótce potem dołączył do Płomienia 81. Zespół niezadowolony z promocji przez Asfalt Records zdecydował się na podpisanie kontraktu z wytwórnią R.R.X. W 2000 roku nakładem R.R.X. została wydana druga płyta – "Nasze dni". Zespół nagrał następnie utwór pt. „Projekt jest w drodze” na "Wkurwione bity" DJ 600V. Następnie Onar i Pezet zdecydowali się na zakończenie współpracy i podjęcie innych projektów muzycznych.
15 października 2005 roku miała miejsce premiera trzeciego albumu "Historie z sąsiedztwa". Wydawnictwo dotarło do 8. miejsca zestawienia OLiS. Na płycie nie wystąpił Deus, gościnnie natomiast wystąpili Nowator i Dwie Asie. Pewną popularność zyskał pochodzący z albumu utwór „Odwaga” notowany na 44. miejscu Szczecińskiej Listy Przebojów Polskiego Radia. W międzyczasie brat Pezeta – Małolat, został aresztowany pod zarzutem handlu narkotykami. Pezet zorganizował akcję Free Małolat w ramach której zostały zebrane fundusze przeznaczone na koszty procesu Małolata. Pezet napisał na potrzeby akcji utwór „Jestem przeciw” w którym, wyrażał swoją opinie na temat polityki w Polsce. Utwór ten znalazł się na nowej płycie zespołu Płomień 81, która cieszyła się popularnością. Ponadto została wybrana przez użytkowników serwisu muzycznego hip-hop.pl i rapgra.com najlepsza płytą w 2005 roku. W ramach promocji powstały trzy teledyski, do utworów: „Powiedz na osiedlu”, „WWA” oraz „Odwaga”.
Od 2008 roku brak było doniesień o działalności zespołu.
W listopadzie 2016 roku, Płomień wystąpił gościnnie w utworze „Masz to we krwi” warszawskiego zespołu Dixon37. W sierpniu 2017 roku, zespół wystąpił na V edycji Polish Hip-Hop TV Festival. Po koncercie, Onar oznajmił, że wraz z Pezetem planują w 2018 roku wydać wspólną płytę jako Płomień 81, jeśli Pezet będzie w pozwalającym na to stanie zdrowotnym.
27 sierpnia 2019 roku, z okazji dwudziestolecia formacji, w sieci pojawił się utwór „Maradona”, z teledyskiem kręconym w Neapolu.

</doc>
<doc id="290825" url="https://pl.wikipedia.org/wiki?curid=290825" title="Pantokrator">
Pantokrator

Pantokrator ("Wszechwładca", "Pan wszystkiego", gr. Παντοκρατωρ) – w ikonografii przedstawienie Jezusa Chrystusa jako władcy i sędziego Wszechświata.
Historia powstania.
Słowo "Pantokrator" pojawia się w Nowym Testamencie dziesięć razy: raz w Drugim Liście do Koryntian św. Pawła, „będę wam Ojcem, a wy będziecie moimi synami i córkami - mówi Pan wszechmogący (Παντοκρατωρ)” [2 Kor 6, 18], dziewięć zaś razy w Apokalipsie św. Jana.
Ikonograficzne przedstawienie Pantokratora rozprzestrzeniło się szeroko poczynając od IV-VI wieku w związku z przenikaniem do sztuki chrześcijańskiej elementów ikonografii późnoantycznej, zwłaszcza cesarskiej. Wówczas przedstawiano całą sylwetkę Chrystusa. W późniejszych czasach zaczęły pojawiać się przedstawienia do pasa, różniące się nieznacznymi szczegółami.
Znaczenie ikony.
Jako Pantokrator Chrystus przedstawiony jest w pozycji stojącej lub siedzącej na tronie, z otwartym Pismem Świętym w lewej dłoni i uniesioną prawą dłonią w geście błogosławieństwa. Ułożenie palców nawiązuje do greckiego monogramu Chrystusa: "IC XC". Połączone są dwa palce: kciuk z serdecznym. Dzięki temu palce wskazujący i zgięty środkowy przypominają litery "IC". Skrzyżowane ukośnie kciuk i serdeczny w zestawie z małym palcem tworzą "XC". Nie jest to jedyna interpretacja gestu, według niektórych teologów połączony kciuk z palcem serdecznym są symbolem dwoistości natury Chrystusa: boskiej i ludzkiej. Natomiast złączenie trzech palców: małego, serdecznego i kciuka symbolizuje Trójcę Świętą. 
Księga, jaką Jezus trzyma w lewej dłoni, nawiązuje do jego misji nauczania. Zwykle zamieszczony jest na niej cytat z Ewangelii według św. Jana: „Nie sądźcie z zewnętrznych pozorów, lecz wydajcie wyrok sprawiedliwy” [J 7, 24].
Miejsce w cerkwi.
W tradycji cerkiewnej przedstawienie Chrystusa jako Pantokratora jest najczęściej umieszczane na sklepieniu centralnej kopuły cerkwi. Tradycja ta, sięgająca Kościoła XI wieku, ma znaczenie symboliczne. W czasie panowania dynastii macedońskiej (867–1056), kiedy to zakończył się ikonoklazm, w Bizancjum odżyła sztuka Kościoła. Już w tamtych czasach świątynie chrześcijan zaczęto budować wedle zamysłu stworzenia „obrazu kosmosu”. Umiejscowienie ikony Pantokratora na centralnym sklepieniu miało ukazać Chrystusa, który z wysokości patrzy na swój świat.

</doc>
<doc id="290826" url="https://pl.wikipedia.org/wiki?curid=290826" title="Biskupice (powiat częstochowski)">
Biskupice (powiat częstochowski)

Biskupice – wieś w Polsce, położona w województwie śląskim, w powiecie częstochowskim, w gminie Olsztyn, u podnóża Gór Sokolich niedaleko Olsztyna. 
Pierwsza wzmianka na temat Biskupic pochodzi z 1306 roku. Miejscowość należała w tamtych czasach do biskupa krakowskiego Jana Muskaty, dlatego właśnie nazwa wsi pochodzi od słowa biskup. 
Przez Biskupice przebiega czarny szlak Barbary Rychlik i kończy się zielony szlak Choroński, od północy zaś biegnie zielony szlak Walk 7 Dywizji Piechoty. Przez miejscowość przebiega także szlak rowerowy – jest nim niebieski szlak Kacpra Karlińskiego, zielony okrężny wokół Olsztyna. W Biskupicach znajduje się gospodarstwo agroturystyczne,"Stajnia Biały Borek" które prowadzi Beata Kucharska i Krzysztof Bociąga (ośrodek jeździecki ze szlakiem konnym, baza noclegowa, organizowane są imprezy i koncerty, m.in.: Michał Bajor, Katarzyna Groniec, Grzegorz Turnau). W miejscowości znajduje się też sezonowe schronisko PTSM oraz największy w tej części Europy tor off-road i pole do paintballa funkcjonujące pod nazwą Jurajskie Centrum Sportów Ekstremalnych "Jura Park" założone na terenie dawnej piaskowni. W centrum Biskupic znajduje się zbiornik wodny z chronionymi gatunkami żab i bujną roślinnością. Przez miejscowość przechodzi wiele pielgrzymek. 
13 grudnia 2007 roku w wyniku pożaru fermy spaliło się ponad 130 młodych jstrusi.
W latach 1975–1998 miejscowość należała administracyjnie do województwa częstochowskiego.

</doc>
<doc id="290830" url="https://pl.wikipedia.org/wiki?curid=290830" title="Philip Kotler">
Philip Kotler

Philip Kotler (ur. 27 maja 1931 w Chicago) – ekonomista amerykański, honorowy profesor Katedry Marketingu Międzynarodowego w Kellogg School of Management na Northwestern University. Kellogg School of Management jest jedną z najważniejszych uczelni biznesu na świecie, kształcących w zakresie marketingu.
Działalność naukowa.
Philip Kotler jest autorem i współautorem podręczników i opracowań w dziedzinie marketingu. Za najważniejszą pozycję książkową uważana jest "Marketing Management". Jest to popularny podręcznik studentów kierunków marketingu.
Kotler jest autorem artykułów publikowanych w najważniejszych, światowych czasopismach z dziedziny zarządzania i marketingu: „Harvard Business Review”, „Sloan Management Review”, „Business Horizons”, „California Management Review”, „Journal of Marketing”. Jest nagrodzony tytułem Honorowego Wykładowcy Marketingu przyznawanego przez American Marketing Association.
Dyplom obronił na University of Chicago, a doktorat w Massachusetts Institute of Technology (MIT) – obie prace z ekonomii.
Poprzez swoją firmę konsultingową Kotler Marketing Group (KMG) Kotler zajmuje się również doradztwem dla wielu międzynarodowych korporacji: IBM, Michelin, Bank of America, Merck, General Electric, Honeywell, Motorola – w zakresie strategii marketingu, strategii, organizacji marketingu i marketingu międzynarodowego.
Prowadzi seminaria w zakresie zarządzania marketingowego na całym świecie. Jest laureatem doctora honoris causa przyznanego m.in. przez Akademię Ekonomiczną w Krakowie w 1998 roku. Do Polski przyjeżdżał pięciokrotnie (1998, 2003, 2006, 2009, listopad 2011) na seminaria, które odbywały się w Warszawie.

</doc>
<doc id="290831" url="https://pl.wikipedia.org/wiki?curid=290831" title="FSO Syrena Sport">
FSO Syrena Sport

FSO Syrena Sport – prototyp polskiego samochodu sportowego, zbudowany pod koniec lat 50. XX wieku w Fabryce Samochodów Osobowych w Warszawie. Miał charakter studium możliwości stylistycznych i technicznych fabryki i nie wiązano z nim planów produkcyjnych. .
Historia.
Jedyny egzemplarz samochodu powstawał w latach 1957-1960. Jego twórcami byli:
Według pierwotnych założeń, Syrena Sport nigdy nie miała wejść do produkcji seryjnej. Samochód powstał jako platforma testowa dla szeregu rozwiązań, technologii i podzespołów przewidzianych dla modernizacji produkowanej seryjnie od 1955 roku klasycznej Syreny.
Pojazd powstał dzięki inż. Stanisławowi Łukaszewiczowi, który po przeczytaniu artykułów o budowaniu samochodów z tworzyw sztucznych wpadł na pomysł stworzenia z podobnych materiałów polskiej konstrukcji. Złożył on wniosek u głównego konstruktora Karola Pionniera o zgodę na zbudowanie na podwoziu Syreny prototypu z tworzyw sztucznych oraz wykonanie próbnych modeli wzorcowych z żywic poliestrowych, co było pierwszą taką próbą w FSO.
Cezary Nawrot celowo zaprojektował maskę samochodu tak, aby uniknąć zamontowania w nim seryjnego, rzędowego silnika dwusuwowej Syreny 100. W efekcie możliwe było jedynie wykorzystanie dostępnego, prototypowego, czterosuwowego i dwucylindrowego silnika typu bokser konstrukcji Władysława Skoczyńskiego i Andrzeja Zatonia. Wbrew rozpowszechnionej opinii, silnik ten nie posiadał komponentów wewnętrznych identycznych z silnikiem Panharda Dyna – oprócz układu, łączył go z nim jedynie osprzęt silnika, który przeniesiono z dostępnego egzemplarza Panharda dla uproszczenia procedury testowej. Zakładana moc wynosiła ok. 50 KM, jednak w rzeczywistości prototypowy silnik osiągał około 35 KM, lecz nie zachowały się wyniki badania na hamowni.
Kolejną nowością było podwozie oparte na samonośnej płycie podłogowej, którego głównym konstruktorem był inż. Stanisław Łukaszewicz – w tym czasie klasyczna Syrena budowana była nadal na tradycyjnej ramie podłużnicowej. Nowe było także niezależne tylne zawieszenie konstrukcji Antoniego Drozdka, z wahaczami wleczonymi łożyskowanymi tulejami z tworzyw sztucznych w poprzecznej belce. Elementami resorującymi były wspawane wewnątrz belki pakiety skrętne wykonane z czterech złożonych płasko resorów z samochodu Warszawa. Wykonano i zamontowano w Syrenie Sport także kilka innych nowych rozwiązań, w tym: pierwszy w historii FSO system zmiany biegów w podłodze konstrukcji Jerzego Romana, oraz hydrauliczny napęd sprzęgła. Pierwszy z nich okazał się być bardzo skuteczny, drugi natomiast sprawiał problemy podczas jazd próbnych.
Samochód był projektowany jako kabriolet, ale ze względu na niewystarczająca sztywność płyty podłogowej, która powstała z myślą o nadwoziu zamkniętym, dach przyspawano na stałe.
Zespół młodych inżynierów miał dużą swobodę w realizacji swoich aspiracji, przy czym sporą część prac nad Syreną Sport wykonywano poza obowiązkowym czasem pracy w czynie społecznym. Główny projektant Cezary Nawrot wspominał o inspiracji stylistyką różnych modeli Ferrari oraz Mercedesem 190SL.
Wybudowano tylko jeden egzemplarz samochodu, w kolorze czerwonym z połyskliwie czarnym dachem.
Po prezentacji samochodu w ramach tzw. „czynu majowego” fabryki, w dniu Święta Pracy 1 maja 1960 roku, samochód stał się sensacją i był szeroko opisywany w polskiej prasie motoryzacyjnej, szczególnie w tygodniku „Motor”. Co najmniej raz materiał informacyjny o Syrenie Sport był emitowany w Dzienniku Telewizyjnym, krótka wzmianka oraz zdjęcie samochodu pojawiły się w prestiżowym szwajcarskim roczniku branży samochodowej „L’Année Automobile 1960-61”. 30 maja 1960 r. włoski dziennik „Il Giorno” zamieścił na swoich łamach artykuł mówiący o Syrenie Sport, w którym została ona nazwana „najpiękniejszym autem zza żelaznej kurtyny”.
Kilka dni po prezentacji pojazd wydelegowano do testów, które ujawniły wiele naturalnych wad prototypu, ale i niespodziewane zalety, jak choćby pewne prowadzenie (kierowcą testowym był Józef Michalik). Początkowo osiągi były zaskakująco niskie. Ważąca nieco ponad 700 kilogramów Syrena Sport rozpędzała się zaledwie do 60–65 km/h. Okazało się, że przyczyną był źle zamontowany pedał gazu, który blokował się o podłogę, nie pozwalając na pełne otwarcie przepustnicy. Po usunięciu usterki samochód osiągał prędkość maksymalną około 110 km/h.
Oprócz jazd próbnych na torze zakładowym FSO, pracownicy fabryki testowali pojazd także w normalnym ruchu ulicznym, Cezary Nawrot odbył nim m.in. podróż z Warszawy do Krakowa. Wypady takie często kończyły się mniejszą lub większą awarią. Dużym problemem okazały się szyby z pleksi, które po każdym dłuższym przejeździe wymagały polerowania.
Inaczej niż pierwotnie zakładano, polska prasa oraz opinia publiczna naciskały na rozpoczęcie produkcji Syreny Sport, choćby w krótkiej serii. Dwa państwowe zakłady, Warszawska Fabryka Tworzyw Sztucznych oraz WZS PT – Zakład Tworzyw Sztucznych w Wadowicach, zaoferowały nawet możliwość wykonywania nadwozi Syreny Sport. Stawiało to w kłopotliwej sytuacji dyrekcję FSO oraz władze, które nigdy nie wiązały z tym samochodem żadnych planów produkcyjnych. Według wielokrotnie przytaczanej, także przez projektanta pojazdu, choć nie w pełni potwierdzonej historii, premier Józef Cyrankiewicz osobiście zadzwonił do FSO z poleceniem ukrycia samochodu. Po tej interwencji wszelkie testy zakończono, a samochód trafił do magazynu Ośrodka Badawczo-Rozwojowego w Warszawie Falenicy. Do tego momentu Syrena Sport przejechała około 29 tys. km na torze FSO i w normalnym ruchu ulicznym. Mimo usterek typowych dla prototypów, samochód okazał się zasadniczo dobrze skonstruowany.
Wskutek nieprzemyślanej decyzji stojący w magazynie OBR samochód został komisyjnie zniszczony ok. 1975 roku wraz z szeregiem innych prototypów FSO dla zwolnienia przestrzeni garażowej. Według relacji projektanta pojazdu, pracownicy ośrodka próbowali ocalić prototyp.
Istniejący materiał historyczny obejmuje kilkadziesiąt czarno-białych i kolorowanych fotografii oraz plany autorstwa Zbigniewa Grochowskiego. W wielu współczesnych publikacjach Syrena Sport jest uznawana za najpiękniejszy samochód całkowicie zaprojektowany i zbudowany w Polsce.
Dalsze działania.
Prace nad silnikiem S16 kontynuowano, już bez udziału Władysława Skoczyńskiego, i powstał co najmniej jeden kolejny prototyp silnika, oznaczony symbolem S17, jednak z cylindrami i głowicami zaprojektowanymi specjalnie do tego modelu (zasadniczo różnymi od elementów z Junaka). Prace nad tym silnikiem zarzucono całkowicie wraz z powstaniem nowego, trzycylindrowego, rzędowego dwusuwowego silnika S-31 dla klasycznej Syreny.
W roku 1961 zaprezentowano prototyp zmodyfikowanej Syreny oznaczony jako „104”. Obok kilku modyfikacji, samochód posiadał niezależne tylne zawieszenie wywodzące się z rozwiązania zastosowanego w Syrenie Sport i Syrenie Mikrobus. Samochód ten nie wszedł do produkcji, a Syrena do końca produkcji w 1983 posiadała zależne zawieszenie oparte na poprzecznym resorze piórowym i sztywnej belce poprzecznej.
Konstrukcja pojazdu.
FSO Syrena Sport to dwudrzwiowe coupé z nadwoziem wykonanym z tworzyw sztucznych, opartym na stalowej, samonośnej płycie podłogowej. Źródłem napędu był nowo skonstruowany czterosuwowy, dwucylindrowy, chłodzony powietrzem silnik typu Boxer z aluminiowym korpusem nazwany S16. Żeliwne cylindry, tłoki i zmodyfikowane aluminiowe głowice były elementami z silnika S03 motocykla SFM Junak. Prototypowy silnik otrzymał osprzęt (gaźniki, zapłon, pompa paliwa) z francuskiego samochodu Panhard Dyna Z i przy pojemności 698 cm³ osiągał moc ok. 35 KM przy 5000 obrotów.
Jednostkę napędową umieszczono przed przednią osią, napędzała ona koła przednie za pomocą czterostopniowej skrzyni biegów identycznej jak w modelu Syrena 100, z której przeniesiono także zawieszenie przednie (niezależne z pojedynczym, poprzecznym resorem piórowym, dolnymi wahaczami poprzecznymi oraz hydraulicznymi amortyzatorami obustronnego działania), które zmodyfikowano ze względu na wymiary Syreny Sport i nisko przebiegająca linię maski. Specyficzne dla pojazdu było zawieszenie tylnych kół, oparte na wahaczach wleczonych, drążkach skrętnych i niemal poziomo umieszczonych hydraulicznych amortyzatorach, oraz hydrauliczny napęd sprzęgła i mechanizm zmiany biegów w podłodze.
Wyposażenie.
Dla zmniejszenia kosztów korzystano z podzespołów seryjnej Syreny i Warszawy oraz innych dostępnych materiałów. Reflektory przednie (symetryczne) pochodziły z Warszawy, podobnie jak koło kierownicy, przełączniki, zegar i prędkościomierz. Wycieraczki zapożyczono z seryjnej Syreny, listwy ozdobne uformowano z tych produkowanych w FSO. Samochód nie posiadał ogrzewania, wentylacji i spryskiwaczy przedniej szyby, nie miał też przedniego zderzaka, a tylny wykonano specjalnie dla niego z chromowanego metalu. Chromowane kołpaki pochodziły ze zbudowanego we Włoszech przez firmę Ghia prototypu samochodu FSO Warszawa. Całkowicie od nowa zaprojektowano i wykonano tablicę rozdzielczą oraz tylne światła, zaś siedzenia własnoręcznie zbudował projektant samochodu, inż. Nawrot. Dźwignię hamulca ręcznego zamontowano pośrodku płyty czołowej.
Rekonstrukcje.
Syrena Sport wśród miłośników polskiej motoryzacji stanowi pewnego rodzaju legendę. Podjęto kilka prób odbudowy tego prototypu:
Pierwszą jeżdżącą replikę Syreny Sport stworzył mieszkaniec Dominowa pod Lublinem, Mirosław Mazur, inżynier i mechanik. Samochód został zbudowany z wykorzystaniem podzespołów Syreny 105. Silnik pochodzi z samochodu Panhard PL17. Ta jednostka napędowa wywodzi się z konstrukcji zastosowanej w samochodzie Panhard Dyna Z, z której pochodził osprzęt silnika S-16 oryginalnej Syreny Sport. Nadwozie jest wykonane z laminatu, jest lakierowane na czerwony kolor i posiada czarny zdejmowany dach typu hard-top. Podwozie jest próbą nawiązania do konstrukcji płytoramowej na podstawie dostępnej dokumentacji rysunkowej niezrealizowanego projektu półsamonośnego podwozia dla podstawowego modelu Syreny. Samochód został oficjalnie zaprezentowany w 52. rocznicę premiery tj. 1 maja 2012 roku.
To przedsięwzięcie opiera się o odnalezione fragmenty oryginalnego projektu, archiwalne fotografie, konsultacje inżynierów pracujących przy przedprototypie i wykonany na podstawie tych źródeł model 3D nadwozia, podwozia, wnętrza i silnika. Rekonstrukcję patronatem objęły Muzeum Techniki w Warszawie, Muzeum Motoryzacji w Warszawie oraz Muzeum Techniki i Komunikacji w Szczecinie. W trakcie prac rekonstrukcyjnych trwających od drugiej połowy pierwszej dekady XXI wieku autorzy rekonstrukcji powołali fundację, która ma pomóc w dokończeniu przedsięwzięcia, opracowaniu dorobku swojego patrona i ochronie dziedzictwa polskiej myśli technicznej w dziedzinie motoryzacji. Gotowy jest model bryły nadwozia w skali 1:1 wykonany w naturze.
Replika ta jest jedynie wizualną rekonstrukcją nadwozia. Zbudowano ją w oparciu o podzespoły samochodu Triumph Spitfire, wydłużonego o 18 cm. Nadwozie jest efektem komputerowej rekonstrukcji na bazie materiału fotograficznego i planów modelarskich Syreny Sport. Samochód został zaprezentowany podczas jubileuszowego 50. Rajdu Barbórka w 2012 r. podczas którego za kierownicą pojazdu siedział kierowca rajdowy Leszek Kuzaj. W odróżnieniu do oryginału posiada nadwozie w kolorze pomarańczowym, odpowiadającym identyfikacji wizualnej promowanego produktu, podwozie oparte na ramie, napęd na tylną oś, silnik czterocylindrowy, rzędowy. Replika ta w tej chwili najbardziej odzwierciedla wizualnie Syrenę Sport z roku 1960.
Replika została zbudowana w oparciu o podzespoły Fiata Cinquecento oraz samodzielnie wykonaną ramę.
Budowany jest też statyczny model Syreny Sport. Twórcy projektu postawili sobie za cel wierne odwzorowanie karoserii. Tworzą również komputerowy model silnika Syreny Sport.

</doc>
<doc id="290837" url="https://pl.wikipedia.org/wiki?curid=290837" title="Polskie Wydawnictwo Muzyczne">
Polskie Wydawnictwo Muzyczne

Polskie Wydawnictwo Muzyczne (PWM) – polskie wydawnictwo muzyczne założone w 1945 w Krakowie, wydawca "Encyklopedii muzycznej PWM" (1979–2012); znacjonalizowane w 1946, sprywatyzowane w 2001, powtórnie znacjonalizowane w 2016.
Polskie Wydawnictwo Muzyczne przez wiele lat było jedynym wydawnictwem muzycznym w Polsce, publikującym nuty oraz książki o muzyce. Pierwszym jego dyrektorem został Tadeusz Ochlewski. W 1954 redaktorem naczelnym, a w 1965 dyrektorem został Mieczysław Tomaszewski, który obie funkcje sprawował do 1988 roku. Obecnie redaktorem naczelnym wydawnictwa (od 1 stycznia 2013) i jego dyrektorem (od 5 stycznia 2017) jest Daniel Cichy.
Polskie Wydawnictwo Muzyczne wydaje materiały nutowe polskiej muzyki dawnej i współczesnej, książki, audiobooki, publikacje pedagogiczne. W roku 1979 ukazał się pierwszy, a w 2012 ostatni z dwunastu tomów Encyklopedii muzycznej pod redakcją Elżbiety Dziębowskiej.
W Warszawie mieści się Dział Zbiorów Nutowych Polskiego Wydawnictwa Muzycznego, która przechowuje i udostępnia orkiestrom i filharmoniom na całym świecie partytury i materiały wykonawcze.
W PWM wydawali swoje pierwsze partytury: Krzysztof Penderecki, Witold Lutosławski i Henryk Mikołaj Górecki. Swoje dzieła wydawali także: Grażyna Bacewicz, Tadeusz Baird, Bolesław Szabelski, Witold Szalonek, Józef Świder, Andrzej Krzanowski, Marek Stachowski, Kazimierz Serocki i Tomasz Sikorski. Kompozytorami współpracującymi z PWM są między innymi: Wojciech Kilar, Eugeniusz Knapik, Paweł Mykietyn, Zygmunt Krauze, Aleksander Lasoń, Marta Ptaszyńska, Agata Zubel, Aleksander Nowak, Mikołaj Górecki i Paweł Łukaszewski.
Nakładem wydawnictwa ukazały się i ukazują zbiory dzieł wszystkich kompozytorów polskich:
Polskie Wydawnictwo Muzyczne działa na rzecz rozwoju i promocji polskiej muzyki współczesnej. Od 2003 organizuje Konkurs Kompozytorski im. Tadeusza Ochlewskiego adresowany do najmłodszego pokolenia kompozytorów. PWM organizuje także monograficzne wystawy poświęcone muzyce polskiej oraz inicjuje i współorganizuje wydarzenia muzyczne, festiwale i konkursy.
7 stycznia 2016 roku Polskie Wydawnictwo Muzyczne zostało przekształcone w państwową instytucję kultury, wpisaną do Rejestru Instytucji Kulturalnych prowadzonego przez Ministra Kultury i Dziedzictwa Narodowego.
W 2018 roku efektem tego stała się częściowa zmiana profilu oficyny, w tym wydawanie Kwartalnika Literackiego NAPIS, a także książek literackich w ramach „Biblioteki Kwartalnika Kulturalnego Napis”.

</doc>
<doc id="290838" url="https://pl.wikipedia.org/wiki?curid=290838" title="Edward Schmidt">
Edward Schmidt



</doc>
<doc id="290840" url="https://pl.wikipedia.org/wiki?curid=290840" title="Donguralesko">
Donguralesko

Donguralesko (stylizowany zapis: donGURALesko lub DonGuralEsko), właściwie Piotr Górny (ur. 8 marca 1980 w Poznaniu), znany również jako Gural, DGE, DJ Dziadzior, Giovanni, Dziadzia, Dziadzia Giovanni, Hardcorowy Papa, Osieroconych Płyt Selektor oraz Mesjasz Rapu – polski raper, producent muzyczny i przedsiębiorca. Działa na polskiej scenie hip-hopowej od 1994 roku. Współtworzył takie zespoły jak Rapscalion X, Killaz Group, Super Grupa, K.A.S.T.A., PDG Kartel, G.T.W. oraz #Bengazi. Donguralesko współpracował z takimi wykonawcami jak Tede, Sido, Matheo, Paluch, Miodu, Waldemar Kasta, Kaczor, VNM, Wdowa, Pih, Chada, Rafi, Shellerini, Fokus, Rahim, Grubson, Sitek, Pezet, Michał Urbaniak, Białas, JWP, Pablopavo, Paprodziad, Major SPZ, czy Bedoes. Od 2008 roku prowadzi firmę odzieżową El Polako.
Twórczość Donguralesko zaliczana jest do nurtu braggadocio. W tekstach nawiązywał m.in. do tematyki Bliskiego Wschodu, tematyki uchodźczej, co wiąże się z zainteresowaniem rapera kulturą, religią i stosunkami międzynarodowymi. Ponadto w tekstach nawiązuje do lokalnego patriotyzmu i demonstruje przywiązanie do rodzinnego miasta Poznania. W latach 2007–2009 prowadził wytwórnię muzyczną 5 Element.
W 2011 roku został sklasyfikowany na 7. miejscu listy 30 najlepszych polskich raperów według magazynu Machina. Rok później znalazł się na 17. miejscu analogicznej listy opublikowanej przez serwis Porcys.
Życiorys.
1994–2007.
Syn pisarza Andrzeja Górnego. Działalność artystyczną Donguralesko rozpoczął około 1994 roku w zespole Rapscalion X. Formację tworzyli ponadto Dominik „Kaczor” Kaczmarek, Kuk i Orzech. Wkrótce potem w niezmienionym składzie muzycy przyjęli nową nazwę – Killaz Group. W początkowym okresie działalności twórcy komponowali utwory w warunkach domowych. Cztery lata później grupa nawiązała współpracę z wytwórnią muzyczną Camey Studio nakładem której ukazała się kompilacja różnych wykonawców "Robię swoje". Na wydawnictwie ukazał się utwór Killaz Group zatytułowany „Hardkor”. Również w 1998 roku nakładem własnym został wydany pierwszy album grupy zatytułowany "Prawdziwość dla gry". W 2001 roku nakładem Blend Records ukazał się singel Killaz Group pt. „Zjednoczone Emiraty Poznańskie” zawierający kompozycję powstałą we współpracy z producentem muzycznym Tomaszem „Magierą” Janiszewskim. Rok później ponownie nakładem Blend Records został wydany drugim album pt. "Nokaut". W międzyczasie Donguralesko przygotowywał kompozycje na debiutancki album. Płytę zwiastował wydany w 2002 roku singel pt. „Co to za miejsce?” na którym w tytułowym utworze gościnnie wystąpił DJ Haem. Pierwszy album rapera zatytułowany "Opowieści z betonowego lasu" ukazał się w grudniu. Gościnnie w nagraniach wzięli udział m.in. Shellerini, Koni, Kaczor i Waldemar „Wall-E” Kieliszak. Wkrótce potem Donguralesko dołączył do formacji Kieliszaka pod nazwą K.A.S.T.A. 29 listopada 2003 roku ukazał się album grupy z udziałem rapera pt. "Kastatomy". Wydawnictwo było promowane piosenkami pt. „1,2,3” i „Rzucam”. 14 lutego 2005 roku nakładem wytwórni muzycznej Wielkie Joł został wydany drugi album solowy rapera pt. "Drewnianej małpy rock". Gościnnie na płycie wystąpił m.in. Tede w utworze „Liryczny wandal” i Shellerini w kompozycji „Pią pią”. Natomiast muzykę przygotowali Larwa, Mixer, DJ Haem, Pióro, Kada, DJ 600V, Tabb oraz DJ Kut-O. W kwietniu 2006 roku efektem współpracy Donguralesko i Tomasza Kościelnego znanego jako DJ Kostek został wydany mixtape pt. "Jointy, konserwy, muzyka bez przerwy". Płyta została zrealizowana udziałem takich gości jak: Ramona 23, Rafi, RR Brygada, Sido czy ponownie Shellerini. Również w 2006 roku Donguralesko wystąpił gościnnie na płycie popowej wokalistki Katarzyny Klich zatytułowanej "Zaproszenie" w utworze pt. „Kto uratuje”.
2007–2012.
W 2007 roku raper podjął współpracę z producentem muzycznym Mateuszem „Matheo” Schmidtem z którym nagrał wydany 27 kwietnia mixtape "Manewry mixtape. Z cyklu janczarskie opowieści". 14 maja po pięciu latach od wydania poprzedniej płyty ukazał się drugi album Killaz Group pt. "Operacja kocia karma". Wydawnictwo, które ukazało się nakładem wytwórni 5 Element zawierało m.in. utwory z gościnnym udziałem Smokin Mo’, 4P &amp; Onil czy Tomaszem Mioduszewskim znanym jako Miodu. 23 czerwca 2008 roku ukazał się trzeci album solowy Donguralesko pt. "El Polako". Cieszące się popularnością wydawnictwo dotarło do 9. miejsca listy OLiS w Polsce. Materiał cieszył się dużą popularnością, sprzedając się w nakładzie 15 tys., lecz raper nie chciał przyjąć złotej płyty. Gościnnie na płycie wystąpili Wunder, Mechanic, S.P.O. The Hud Comanche, Tee, Kamil i Rafi. Ponadto w ramach promocji raper dał ponad 150 koncertów w Polsce, zarówno w klubach, jak i podczas festiwali. W 2009 roku na podstawie pomysłu Donguralesko powstała wytwórnia muzyczna Szpadyzor Records. 1 lipca został wydany drugi mixtape Donguralesko i Matheo pt. "Inwazja porywaczy ciał". Gościnnie na płycie wystąpili m.in. Tede, Grubson oraz Pezet. W ramach promocji wydawnictwa został zrealizowany teledysk do utworu „Idziemy po swoje” zrealizowany przez wrocławską wytwórnię filmową Grupa 13. W lutym 2010 roku raper został wybrany artystą roku w plebiscycie Podsumowanie 2009 serwisu Poznanskirap.com. W maju 2010 roku w Chicago Donguralesko i Matheo z pomocą DJ Kokieta i Crystal Laiuene nagrali singla pt. „Synku jestem w budynku 2”. 11 czerwca 2010 roku odbyła się premiera nowej płyty Gurala pt. "Totem leśnych ludzi". Prapremiera wydawnictwa odbyła się 25 lutego we wrocławskim Klubie Pasja. 26 listopada 2011 roku ukazał się piąty album studyjny rapera zatytułowany "Zaklinacz deszczu". Album został wydany także w wersji rozszerzonej wraz z dołączoną płytą DVD. Na nośniku znalazł się film dokumentalny zatytułowany „Zaklinacz deszczu”. Na płycie gościnnie wystąpili: Miodu, Kasta, VNM, Wdowa, Brahu, Fokus, Pih, Rafi, Shellerini, RY23, Koni oraz Qlop.
2012–2016.
15 listopada 2012 ukazał się szósty album rapera pt. "Projekt jeden z życia moment" nakładem wytwórni muzycznej Szpadyzor Records. Wśród gości na płycie znaleźli się W.E.N.A., Shellerini, Sitek, Rafi, Fokus, Gruby Mielzky oraz Ry23. Nagrania dotarły do 2. miejsca zestawienia OLiS. Pochodzący z płyty utwór pt. „Chce Ci dać” został przekazany przez rapera na rzecz Rak’n’Roll Records, oficyny funkcjonującej przy fundacji pod tą samą nazwą. Dochód ze sprzedaży piosenki w formacie mp3 został przeznaczony na rzecz walki z nowotworem piersi. Materiał sprzedał się w ponad 18 tys. kopii oraz został dobrze przyjęty przez krytyków. W 2013 roku wraz z DJ Tunizianem wydaje mixtape pt. "NasGuralAz". Pod koniec 2013 roku wziął udział w projekcje Bengazi. 30 czerwca 2014 roku wydał kompilacje nagrań pt. "Kroniki betonowego lasu" nakładem wytwórni muzycznej Szpadyzor Records. Na albumie znalazł się przekrojowy materiał obejmujący występy gościnne, jak i nagrania solowe rapera, a także dwa nowe utwory „Niesiemy dla was bombę” i „Al Bundy”. Album dotarł do 4. miejsca zestawienia OLiS. 30 listopada 2015 roku ukazał się siódmy studyjny album poznańskiego rapera pt. "" nakładem wytwórni muzycznej Szpadyzor Records. Jedyny gość na płycie to raper Małpa. Album dotarł do 2. miejsca zestawienia OLiS. 2 marca 2016 roku płyta uzyskała w Polsce status złotej, jednakże raper po raz kolejny odmówił przyjęcia wyróżnienia. Raper w wywiadzie dla VAiB poinformował, że jest to jego ostatnia płyta solowa.
Od 2016.
Po dwóch latach artysta poinformował, że jednak wraca i nagrywa single. W 2017 premierę miał album "Dom otwartych drzwi" który zadebiutował na trzecim miejscu zestawienia OLiS. W teledyskach do utworów „Modern Talking” oraz „Cegła w murze” wystąpili kolejno polscy aktorzy filmowi Rafał Rutkowski oraz Aleksander Machalica. W kwietniu 2019 roku po 10 latach od "Inwazji porywaczy ciał" ukazał się kolejny mixtape nagrany wspólnie z producentem muzycznym Matheo pt. "Miłość, szmaragd i krokodyl". Na płycie znaleźli się także Shellerini, Sitek, JWP, Kaczor, P.A.F.F., DJ Frodo oraz DJ Kostek. W czerwcu tego samego roku premierę miało kolejne solowe wydawnictwo artysty pt. Latające ryby. Dotarło ono do drugiego miejsca na liście OLiS. W marcu 2020 roku Donguralesko poinformował, o tym że światło dzienne ujrzy jego nowa płyta zatytułowana "Dziadzior". Zaplanowana na tydzień wcześniej premiera została przesunięta na dzień 22 maja, ze względu na sytuacje spowodowaną pandemią COVID-19. Wśród gości na płycie znaleźli się Shellerini, Miły ATZ, Pokahontaz, Paprodziad (Łąki Łan), Pablopavo, Lua Preta, Major SPZ oraz Bedoes.
Życie prywatne.
Syn powieściopisarza Andrzeja Górnego. Ma żonę Martynę, córki Sofię i Glorię oraz syna Benjamina.

</doc>
<doc id="290847" url="https://pl.wikipedia.org/wiki?curid=290847" title="Werner Mölders">
Werner Mölders

Werner Mölders (ur. 18 marca 1913 w Gelsenkirchen, zm. 22 listopada 1941 we Wrocławiu) – niemiecki lotnik, as myśliwski okresu II wojny światowej.
W trakcie wojny domowej w Hiszpanii odniósł 14 zwycięstw powietrznych, a kolejne 101 w trakcie II wojny światowej. Miał duży wpływ na rozwój taktyki walki powietrznej. Szybko awansował i w wieku 27 lat objął dowodzenie pułkiem myśliwskim, a w wieku 28 lat został pułkownikiem i Generalnym Inspektorem Lotnictwa Myśliwskiego. Zginął w wypadku lotniczym.
Młodość.
Mölders urodził się 18 marca 1913 w Gelsenkirchen jako syn nauczyciela Wiktora Möldersa i jego żony Anny Marii Mölders (z domu Riedel). Jego ojciec, służąc w pułku piechoty w stopniu porucznika rezerwy, zginął 2 marca 1915 w trakcie walk w lasach Argonne we Francji. W latach 1919-1931 Mölders chodził do szkoły podstawowej i do gimnazjum w Brandenburgu nad rzeką Hawelą. Na początku 1931 zdał maturę.
Do armii wstąpił w 1932 i początkowo, jako kadet, służył w oddziale piechoty 2 pułku piechoty. W 1934, po przypadkowym locie samolotem pasażerskim, poprosił o przeniesienie do powstającej właśnie Luftwaffe. W 1935, po rozpatrzeniu jego wniosku, uznano go za niezdolnego do służby w lotnictwie ze względu na stan zdrowia. Po powtórnej prośbie został przyjęty warunkowo i rozpoczął szkolenie lotnicze. Miał trudności z dręczącą go chorobą lokomocyjną i wymiotami, ale ostatecznie sobie z nimi poradził.
1 lipca 1935, jako porucznik, Mölders został skierowany do Grupy Lotniczej Schwerin, a 15 marca 1936 został dowódcą 1 eskadry w pułku JG 334. Potem służył jako instruktor w Wiesbaden.
Wojna domowa w Hiszpanii.
W 1938 zgłosił się na ochotnika do Legionu Kondor i brał udział w wojnie domowej w Hiszpanii. Do Hiszpanii przybył statkiem i na ląd zszedł 14 kwietnia 1938 w Kadyksie. Przejął od Adolfa Gallanda dowodzenie 3 eskadrą 88 grupy myśliwskiej, składającej się z czterech eskadr wyposażonych w myśliwce Heinkel He 51.
W trakcie tej wojny wykazał się nie tylko znakomitymi umiejętnościami jako pilot i strzelec, ale przede wszystkim doskonałym zmysłem taktycznym i zdolnościami planowania operacji (→ formacja czterech palców). Jako żarliwy katolik i humanitarysta, Mölders często powodował irytację swoich dowódców, jednak ostatecznie jego talenty militarne przeważyły nad wszystkimi sporami natury teologicznej, jakie toczył z dowództwem.
W wyniku opiekuńczości i bezpośredniości wykazywanej wobec swoich pilotów uzyskał przydomek "Vati" (tata, ojczulek), którego używał jako drugiego nazwiska, podpisując nim nawet listy.
Od połowy 1938 Mölders zaczął prowadzić w statystyce zestrzeleń Legionu Kondor. W sumie zestrzelił czternaście samolotów – w tym dwa I-15, jedenaście I-16 oraz jeden SB-2, większość z nich latając na nowym Bf 109 C-1. Był to najlepszy wynik wśród pilotów legionu. Za swoje osiągnięcia został odznaczony Złotym Krzyżem Hiszpańskim z Mieczami i Diamentami.
Pod koniec roku powrócił do Niemiec w chwale bohatera i zaangażował się w organizowanie i szkolenie Luftwaffe.
W 1939 został dowódcą 1 eskadry w pułku myśliwskim JG 53.
II wojna światowa.
W momencie rozpoczęcia wojny, wraz ze swoim pułkiem, stacjonował w Wiesbaden i nie brał udziału w wojnie z Polską. Pierwsze zwycięstwo w II wojnie światowej odniósł 20 września 1939, zestrzeliwując Curtissa Hawka H-75 w rejonie na zachód od Merzig.
W październiku objął dowództwo nad III grupą pułku JG 53.
Na podstawie własnych doświadczeń opracował taktykę walki w pionie przeciwko lekkim i zwrotnym myśliwcom Curtiss Hawk H-75, które sprawiały duży problem pilotom niemieckim. Została ona nazwana "Vati-Curtiss-Taktik".
W trakcie walk nad Francją 27 maja 1940 roku osiągnął próg 20 zwycięstw powietrznych, za co został awansowany do stopnia kapitana oraz odznaczony w dniu 29 maja, jako pierwszy pilot myśliwski, Krzyżem Rycerskim Żelaznego Krzyża.
5 czerwca 1940, w trakcie walki powietrznej, został zestrzelony przez Dewoitine D.520 i dostał się do niewoli. Został z niej uwolniony po 2 tygodniach w następstwie klęski Francji.
Po powrocie do Niemiec został awansowany do stopnia majora i w dniu 27 lipca 1940 powierzono mu dowództwo nad pułkiem myśliwskim JG51.
Dzień później, 28 lipca, został ranny w walce nad Dover. Pomimo rany udało mu się dolecieć do Francji, gdzie wylądował awaryjnie w Wissant. Rana nie była bardzo poważna, ale wyłączyła go z aktywnej walki na miesiąc.
20 września 1940, w trakcie bitwy o Anglię, jako pierwszy pilot myśliwski Luftwaffe zgłosił 40 zestrzelenie. Został za nie odznaczony Krzyżem Rycerskim z Liśćmi Dębu.
Pod koniec 1940 na koncie miał 55 zwycięstw. Dalsze zwycięstwa odniósł na początku 1941 w trakcie walk nad La Manche oraz nad okupowaną Francją. Do maja 1941 odniósł 68 zwycięstw powietrznych, za co został odznaczony 22 czerwca Mieczami do Krzyża Rycerskiego.
W czerwcu 1941 pułk JG 51 został przeniesiony na front wschodni. Mölders jako gorliwy katolik był entuzjastycznie nastawiony do wojny z ZSRR. W ciągu 3 tygodni walk zestrzelił 33 radzieckie samoloty i w dniu 15 lipca osiągnął próg 101 zwycięstw. Za to osiągnięcie, jako pierwszy żołnierz niemiecki, został odznaczony Krzyżem Rycerskim z Liśćmi Dębu, Mieczami i Brylantami. W obawie o jego utratę, Hermann Göring wydał mu osobiście zakaz wykonywania lotów bojowych. Mölders został awansowany na stopień pułkownika i mając zaledwie 28 lat objął stanowisko Generalnego Inspektora Lotnictwa Myśliwskiego. Pełniąc tę funkcję odpowiadał za ustalanie taktycznej i operacyjnej doktryny działania myśliwców Luftwaffe.
Po powrocie do Rosji we wrześniu 1941 założył punkt dowodzenia na lotnisku Czaplinka. Oblatywał podległy sobie odcinek frontu w Storchu wyposażonym w radiostację i wydawał polecenia jednostkom na ziemi i w powietrzu. Był to pierwowzór stacji powietrznego naprowadzania, dzisiejszego AWACS-a. W wyniku tych doświadczeń i dzięki jego inicjatywie wprowadzono w Luftwaffe zasadę kierowania myśliwcami z pierwszej linii. Mölders wykonywał także nieoficjalnie, pomimo zakazu, misje bojowe i dowodził aktywnie JG 51. Przyjmuje się, że nieoficjalnie zestrzelił w ciągu 2 miesięcy kolejne 30 radzieckich samolotów.
13 września 1941 Werner Mölders poślubił Luise Baldauf. Mieli córkę, Verenę, która urodziła się po jego śmierci.
22 listopada 1941 jako pasażer samolotu He 111, podczas fatalnej pogody, wracał z Krymu do Berlina na pogrzeb przyjaciela, pilota Ernsta Udeta. Samolot, którym leciał, rozbił się podczas lądowania na lotnisku we wrocławskim Gądowie. Werner Mölders i pilot samolotu zginęli w katastrofie. Przeżył tylko adiutant Möldersa – major Paul Wenzel. Przy zwłokach znaleziono listy, w których krytykował reżim hitlerowski.
Po jego śmierci.
Po śmierci, na jego cześć, nadano pułkowi JG 51 honorowe imię „Mölders”.
13 kwietnia 1968 roku ochrzczono imieniem „Mölders” niszczyciel D-186 należący do Niemieckiej Marynarki Wojennej, który znajdował się w czynnej służbie w latach 1969-2003. Od 24 czerwca 2005 stanowi on główną atrakcję w Muzeum Marynarki w Wilhelmshaven.
9 listopada 1972 roku imię „Mölders” zostało nadane koszarom batalionu z 34 pułku łączności w Visselhovode.
W 1973 roku nadano imię „Mölders” 74 pułkowi myśliwskiemu.

</doc>
<doc id="290850" url="https://pl.wikipedia.org/wiki?curid=290850" title="Klasa właściwości mechanicznych">
Klasa właściwości mechanicznych

Klasa własności mechanicznych określa wytrzymałość elementów złącznych (śrub, wkrętów). Oznaczenie to daje nam informację o nominalnej wartości wytrzymałości na rozciąganie ("Rm") oraz nominalnej wartości granicy plastyczności ("Re").
Oznaczenie to w postaci dwóch liczb oddzielonych przecinkiem bądź kropką znajdziemy na łbach większości śrub i wkrętów.
Przykład 1.
Klasa własności mechanicznych 8.8.
Odszyfrowanie:
Pierwsza liczba podaje wartość minimalnej wytrzymałości na rozciąganie w N/mm². Aby ją otrzymać musimy pomnożyć ją przez 100 N/mm².
Tak więc w tym przypadku to 8 * 100 N/mm² = 800 N/mm².
Druga liczba (po kropce) podaje współczynnik granicy plastyczności (bądź umownej granicy plastyczności). Aby wyliczyć granicę plastyczności należy wcześniej wyliczoną wytrzymałość na rozciąganie pomnożyć przez drugą liczbę tj. w powyższym przypadku 0.8 
Tak więc w tym przypadku to 800 N/mm² * (0,8) = 640 N/mm²
Przykład 2.
Klasa własności mechanicznych 5.6.
"Rm" = 500 N/mm²
"Re" = 300 N/mm²

</doc>
<doc id="290851" url="https://pl.wikipedia.org/wiki?curid=290851" title="Ramon Verea">
Ramon Verea



</doc>
<doc id="290854" url="https://pl.wikipedia.org/wiki?curid=290854" title="Fotonal">
Fotonal

Fotonal – środek do płukania negatywu w fotografii tradycyjnej (kąpiel płucząco-zmiękczająca do negatywów czarno-białych). Fotonal zawiera środki powierzchniowo czynne wspomagające proces suszenia negatywu po obróbce.

</doc>
<doc id="290855" url="https://pl.wikipedia.org/wiki?curid=290855" title="Mandat senatora">
Mandat senatora



</doc>
<doc id="290858" url="https://pl.wikipedia.org/wiki?curid=290858" title="Bergenia grubolistna">
Bergenia grubolistna

Bergenia grubolistna ("Bergenia crassifolia" (L.) Fritsch) – gatunek byliny należący do rodziny skalnicowatych. Występuje w stanie dzikim w górach Ałtaj i południowo-wschodniej Syberii, nad Bajkałem i na Sajanach. W Polsce jest uprawiany.

</doc>
<doc id="290861" url="https://pl.wikipedia.org/wiki?curid=290861" title="Racemat">
Racemat



</doc>
<doc id="290862" url="https://pl.wikipedia.org/wiki?curid=290862" title="Agfa-Gevaert">
Agfa-Gevaert

Agfa-Gevaert N.V. (Agfa, znana także jako AGFA) – producent materiałów i urządzeń używanych w poligrafii oraz diagnostyce medycznej. Firma została założona w 1867 nieopodal Berlina jako fabryka barwników sztucznych pod nazwą "Aktiengesellschaft für Anilinfabrikation". Obecnie jej centrala znajduje się w Mortsel w Belgii. Spółka akcyjna, notowana na platformie Euronext poprzez giełdę w Brukseli oraz na giełdzie we Frankfurcie.
Od roku 1925 firma była członkiem kartelu IG Farben. Koncern uczestniczył w zbrodniach wojennych, m.in. przez wykorzystywanie pracy przymusowej więźniów. Po II wojnie kierownictwo kartelu było sądzone w procesach norymberskich. W 1951 roku koncern został przymusowo podzielony na cztery przedsiębiorstwa, m.in. Agfa.
Agfa dostarczała dawniej produkty stosowane w fotografii tradycyjnej (chemicznej) – takie jak negatywy, papier fotograficzny, taśmy filmowe, barwne i czarno-białe, a także taśmy do nagrań audiowizualnych (np. taśmy magnetofonowe, nośniki wideo) oraz produkty technologii cyfrowej – jak dyski kompaktowe itp. Ponadto firma Agfa była dostawcą chemikaliów do obróbki fotograficznej. W 1916 r. rozpoczęto tu prace nad kolorowymi materiałami fotograficznymi, które zaowocowały wprowadzeniem w 1936 r. przełomowego, chronionego 278 patentami filmu odwracalnego Agfacolor Neu. Był to drugi w historii (po Kodachrome firmy Eastman Kodak) materiał, który dzięki zastosowaniu wielowarstwowej emulsji światłoczułej pozwalał na wykonanie barwnej fotografii przy zaledwie jednokrotnym naświetleniu, z użyciem pojedynczego filmu. Ze względu na późniejsze uchylenie niemieckich patentów, a także prostszy sposób obróbki, metoda Agfy została przyjęta przez większość producentów materiałów barwnych. W 1959 r. Agfa wprowadziła pierwszy automatyczny aparat fotograficzny na błonę 35 mm – Agfa Optima. W latach 70. – 90. XX wieku firma ta była uważana za jednego z czołowych dostawców materiałów fotograficznych.
Film barwny Agfacolor zapisał się w historii Polski. Na filmie Agfa inżynier Tadeusz Jankowski nakręcił pierwszy polski film kolorowy z 1937 roku „Wesele księżackie w Złakowie Borowym” (nagrodzony na Wystawie Światowej w Paryżu w 1937).
Filmu Agfa używał inżynier Zygmunt Szczotkowski, pionier i popularyzator fotografii barwnej w II RP, który dokumentował Kraków, Szczawnicę i Zakopane pod koniec lat 30. XX w. Henryk Poddębski był jednym z nielicznych polskich fotografów używających filmów Agfacolor w latach 30. XX w. Znany fotograf i profesor Politechniki Lwowskiej Jan Alojzy Neuman fotografował przedwojenną Warszawę w 1938 roku w postaci fotografii kolorowych Agfacolor. Niemiecki fotograf Hugo Jaeger wykonał tysiące fotografii barwnych Agfacolor dokumentujących początek drugiej wojny światowej w Polsce w 1939 roku, Wojsko Polskie i niemieckich okupantów w zniszczonych przez Hitlera polskich miastach. Obrona Poczty Polskiej w Gdańsku dnia 1 września 1939 roku została uwieczniona na co najmniej jednej fotografii Agfacolor. August Gauer wykonał w 1940 roku kolorowe fotografie Agfacolor przedstawiające ciało majora Hubala.
Fotograf Hans Joachim Flessing wykonywał fotografie Agfacolor w czasie okupacji niemieckiej w Warszawie w tym unikalne zdjęcia luksusowych kamienic na Marszałkowskiej.
Fotograf Zbigniew Borowczyk zdążył wykonać trzy fotografie barwne, natomiast Karol Grabski jedną podczas powstania w getcie warszawskim i przekazali zdjęcia do Muzeum Historii Żydów Polskich, które je opublikowało.
Niemiecki lekarz z Wehrmachtu, chirurg Gerhard Wiechmann wykonał 16 kolorowych zdjęć Agfacolor w czasie powstania warszawskiego i przekazał je po wojnie Muzeum Warszawy, ale tylko kilka z nich opublikowano w prasie. Polka walcząca w szeregach Armii Krajowej Ewa Faryaszewska wykonała 31 kolorowych fotografii Agfa w czasie powstania warszawskiego. Zdjęcia zostały opublikowane staraniem Muzeum Warszawy w albumie „Fotografie ruin. Ruiny fotografii.” w 2004. Nieznany niemiecki żołnierz wykonał w czasie drugiej wojny światowej w Warszawie w 1940 roku dwa kolorowe, nieme filmy Agfa przedstawiające miasto oraz getto. Filmy te znajdują się w amerykańskim muzeum holokaustu oraz w sieci. Ernst Herrmann wykonał serię fotografii barwnych głodujących Żydów przetrzymywanych w getcie warszawskim. Walter Genewein wykonał wiele kolorowych fotografii Agfacolor podczas II wojny światowej we Wrocławiu, w getcie łódzkim, w okupowanej Warszawie i podczas powstania w getcie białostockim.
Film barwny Agfa był używany także sporadycznie w niemieckim obozie zagłady Auschwitz-Birkenau zarówno w szpitalu obozowym jak i w ogrodzie domu komendanta obozu Rudolfa Hoessa, gdzie wypoczywał z rodziną według wspomnień fotografa Wilhelma Brasse oraz Muzeum Dziedzictwa Żydowskiego w Nowym Jorku. Amerykański lekarz dr Maurice Kaplan wykonał kolorowy fotoreportaż ze zburzonej Warszawy w 1947 w technice Agfacolor i przekazał go do amerykańskiego muzeum holokaustu.

</doc>
<doc id="290863" url="https://pl.wikipedia.org/wiki?curid=290863" title="Gorzkoborowik żółtopory">
Gorzkoborowik żółtopory

Gorzkoborowik żółtopory ("Caloboletus calopus" (Pers.) Vizzini) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji: "Boletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w roku 1801 Persoon nadając mu nazwę "Boletus calopus". Obecną, uznaną przez Index Fungorum nazwę nadał mu w roku 2014 Alfredo Vizzini, przenosząc go do nowo utworzonego rodzaju "Caloboletus".
Synonimy:
Alina Skirgiełło nadała w 1939 r. polską nazwę tego gatunku borowik grubotrzonowy, jednak Władysław Wojewoda w 2003 r. zaproponował nazwę borowik żółtopory, uważając ją za bardziej właściwą. W polskim piśmiennictwie mykologicznym gatunek ten ma też inne nazwy: goryczak, wścieklak i grzyb grubotrzonowy gorzki. Po przeniesieniu gatunku do rodzaju "Caloboletus" polska nazwa stała się niespójna z nazwą naukową. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy gorzkoborowik żółtopory.
Morfologia.
Średnica 3–15 cm, u młodych okazów półkulisty, potem łukowaty. Brzeg długo podwinięty. Barwa jasnobrązowa lub szarooliwkowa. Powierzchnia zamszowa.
Długie, przy trzonie wycięte zatokowato, na młodych okazach są cytrynowożółte, na starszych ciemniejsze – oliwkowe. Pory rurek okrągłe, drobne, po zgnieceniu sinieją.
Wysokość 7–14 cm, grubość 2–4,5 cm. Mocny i gruby, początkowo beczułkowaty, potem staje się walcowaty lub maczugowaty. Górą żółty, dołem karminowoczerwony. Cały pokryty jest siateczką delikatnych linii. Pod kapeluszem jest ona biała, na środku czerwona, u dołu brązowa.
Kremowy, koło nasady trzonu różowawy. Po przecięciu zmienia kolor na niebieskozielony. W smaku gorzki, zapach słaby, kwaskowaty.
Ochrowooliwkowy. Zarodniki gładkie o średnicy 12–14 × 4–6 μm.
Podobny jest modroborowik ponury ("Suillellus luridus"), ale ma rurki pomarańczowoczerwone i nie ma czerwonego trzonu. Podobnie ubarwione kapelusze mają krwistoborowik szatański ("Rubroboletus satanas") i gorzkoborowik korzeniasty ("Caloboletus radicans").
Występowanie.
Występuje w Ameryce Północnej, Europie i Japonii. W Europie Środkowej jest dość rzadki. Ostatnio jednak jego liczebność wzrosła, prawdopodobnie dzięki zmniejszeniu się ilości związków siarki w powietrzu.
Występuje przeważnie w górskich świerczynach i lasach liściastych, na kwaśnych glebach, głównie pod świerkami, dębami i bukami. Owocniki pojawiają się latem i jesienią. Występuje nierównomiernie; w niektórych okolicach jest rzadki, w innych pospolity. W Polsce występuje częściej na południu, szczególnie w niższych położeniach górskich.
Znaczenie.
Grzyb mykoryzowy. Grzyb niejadalny, według niektórych uznawany za lekko trujący. Może spowodować poważne zaburzenia ze strony układu pokarmowego, pojawiające się po około 20 minutach po spożyciu i trwające do 2 dni.

</doc>
<doc id="290869" url="https://pl.wikipedia.org/wiki?curid=290869" title="Witajcie w życiu">
Witajcie w życiu

Witajcie w życiu – polski film dokumentalny z 1997 w reżyserii Henryka Dederki przedstawiający kulisy działalności koncernu Amway zajmującego się sprzedażą bezpośrednią.
Procesy sądowe.
Od pierwszej publicznej projekcji filmu jego rozpowszechnianie jest niemożliwe z powodu wyroków sądów, dlatego film zdobył miano pierwszego „półkownika” III RP, aczkolwiek można go znaleźć w sieciach p2p.
W 1997 roku Amway wytoczył proces karny autorom filmu (oskarżając ich o zniesławienie) oraz proces cywilny producentom (TVP i spółce Contra Studio). Proces karny został umorzony przez Sąd Okręgowy w Łodzi w 2003 z powodu przedawnienia. W 2004 roku pozew cywilny oddalił Sąd Okręgowy w Warszawie, uzasadniając orzeczenie argumentem, iż film powstał w interesie społecznym. Amway odwołał się od tego wyroku do Sądu Apelacyjnego. SA w osobie sędziego Krzysztofa Tucharza uznał racje osób pokrzywdzonych i zarzuty zniesławienia za „w dużej części uzasadnione”. Jednocześnie zakazał emisji filmu. Nakazał także producentom zamieszczenie przeprosin w prasie i wpłatę 10 tys. zł na cele charytatywne.
Prawnicy producenta filmu odwołali się do Sądu Najwyższego, który skierował sprawę do ponownego rozpatrzenia przez Sąd Apelacyjny, nakazując skorzystanie z opinii biegłych. Sędzia Antoni Górski tłumaczył, że sąd powinien skorzystać z opinii biegłego – reżysera. „To film o skomplikowanej strukturze, a nie dokument, który można oceniać w kategorii prawda/fałsz. Oprócz treści ocenić trzeba warsztat artystyczny”, mówił sędzia.
O sprawie sądowego zablokowania emisji filmu "Witajcie w życiu" Adam Bogoryja-Zakrzewski nakręcił w 2001 film dokumentalny "Szlaban".
W 2009 planowany był pokaz filmu podczas Warszawskiego Festiwalu Filmowego, jednak Telewizja Polska nie udzieliła na niego licencji, ze względu na "niezakończone procesy sądowe".
18 grudnia 2012 r. Sąd Okręgowy w Warszawie orzekł, iż TVP może wyświetlić film na swojej antenie, jednak jak zaznaczył w wyroku „pod warunkiem usunięcia z niego nieprawdziwych danych o strukturze dochodów korporacji”.

</doc>
<doc id="290870" url="https://pl.wikipedia.org/wiki?curid=290870" title="Matthew Pearl">
Matthew Pearl

Matthew Pearl (ur. w 1975 w Bostonie) – amerykański pisarz.
Ukończył studia filologiczne na Uniwersytecie Harvarda i prawnicze na Uniwersytecie Yale. Otrzymał prestiżową Nagrodę Dantego, przyznawaną przez Dante Society of America, za pracę dyplomową, której tematem była "Boska komedia".
Jego debiut pisarski "Klub Dantego" szybko stał się bestsellerem w Ameryce i Europie. Książkę nominowano do International IMPAC Dublin Literary Award.
8 września 2006 nakładem Wydawnictwa Literackiego ukazała się w Polsce druga powieść Pearla, pt. "Cień Poego". 5 maja 2010 została wydana w Polsce jego trzecia powieść, pt. "Zagadka Dickensa".

</doc>
<doc id="290874" url="https://pl.wikipedia.org/wiki?curid=290874" title="Zastava 1100">
Zastava 1100



</doc>
<doc id="290875" url="https://pl.wikipedia.org/wiki?curid=290875" title="Ciemnia fotograficzna">
Ciemnia fotograficzna

Ciemnia fotograficzna – miejsce służące do obróbki chemicznej materiałów fotograficznych: negatywów, pozytywów, zwanych inaczej odbitką, i diapozytywów w procesie wywołania tych materiałów w fotografii tradycyjnej. W ciemni wywoływane są także duże klisze fotograficzne używane m.in. w fotografii rentgenowskiej.

</doc>
<doc id="290880" url="https://pl.wikipedia.org/wiki?curid=290880" title="Okres Uruk">
Okres Uruk

Okres lub Kultura Uruk – okres dziejów starożytnej Mezopotamii obejmujący większą część IV tysiąclecia p.n.e., przy czym dokładniejszy zakres czasowy jego istnienia jest dyskusyjny – niektórzy badacze zamykają go w l. 3750–3150 p.n.e., inni w l. 4000–3100 p.n.e., a jeszcze inni w l. 4300–3450 p.n.e. Nazwa okresu pochodzi od starożytnego miasta Uruk, na terenie którego odkryto po raz pierwszy liczne znaleziska tej kultury. Jej zasięg terytorialny obejmował przede wszystkim tereny południowej Mezopotamii, a twórcami byli najprawdopodobniej Sumerowie.
W porównaniu do poprzedniego okresu (Ubajd) kulturę Uruk cechuje przede wszystkim bezprecedensowy rozwój techniki i urbanizacji południowej Mezopotamii. Do najważniejszych innowacji technicznych należały: wynalazek radła, które zastąpiło motykę, szybkoobrotowego koła garncarskiego, zastosowanie koła do transportu w konstrukcji pierwszych wozów czterokołowych, a także rozpoczęcie wytopu miedzi. Jednakże najważniejszym wynalazkiem w tym okresie było pismo, które gwarantowało i było wręcz niezbędne do sprawnego funkcjonowania i dalszego rozwoju nowoczesnego miasta-państwa, a także całej cywilizacji.
Ceramika.
Jednym z podstawowych wyróżników kultury Uruk, jak i zresztą większości kultur archeologicznych, jest ceramika, która w przypadku tego okresu również była jednym z wyznaczników jego odrębności. Przede wszystkim, pomimo ewidentnego nawiązania do poprzedniego okresu, ceramika Uruk charakteryzowała się zerwaniem z dekoracją malowaną. Naczynia były nieco smuklejsze i miały kształt dzwonowaty lub flaszowaty. Jako materiał stosowano glinę czerwoną i szarą, stąd też ceramika Uruk dzieli się na czerwoną i szarą. Ta pierwsza była znacznie lepszej jakości.
Powstanie pisma.
Okres Uruk, zaliczany do pierwszego okresu historycznego w dziejach Mezopotamii, był etapem przejściowym od czasów prehistorycznych do historycznych, ściśle nawiązując do tradycji poprzedniego okresu kultury Ubajd, z którego się wyłonił, wnosząc nową jakość w rozwój społeczeństwa mezopotamskiego m.in. w postaci wspomnianych już licznych wynalazków technicznych, a przede wszystkim pisma. Jego pierwsze zabytki, w postaci tabliczek ze znakami piktograficznymi, datowane na ok. 3300–3200 p.n.e., odkryto w Uruk w ruinach świątyni. Nie jest możliwe stwierdzenie, w jakim języku są spisane owe tabliczki, gdyż ich piktograficzny charakter uniemożliwia identyfikację językową. Opierając się na założeniu, że to Sumerowie byli twórcami kultury Uruk to najprawdopodobniej te najstarsze zabytki piśmiennictwa zapisane były w języku sumeryjskim.
Zmiany demograficzne.
Znaczny wzrost urbanizacji południowej Mezopotamii wynikał przede wszystkim ze wzrostu demograficznego ludności tego regionu, a to zjawisko z kolei było efektem z jednej strony sprzyjających warunków bytowania (i co za tym idzie większego przyrostu naturalnego niż w okresach poprzednich) oraz znacznego napływu nowej ludności koczowniczej z północy i wschodu na tereny Mezopotamii. Ludność napływowa, przyciągnięta być może korzyściami z uprawy nawadnianych pól już w okresie Ubajd, osiedlała się głównie przy biegu rzek (Eufrat i Tygrys), wokół starszych ośrodków osadniczych kultury Ubajd (które już od dawna były ośrodkami handlowymi i kultowymi) oraz tworzyła zupełnie nowe osiedla.
Architektura i sztuka.
W stosunku do poprzedniego okresu (Ubajd) zmieniła się architektura i zabudowa miasta – w jego centralnym miejscu stała świątynia, jako budowla już znacznie bardziej okazała, która stała się ośrodkiem administracyjnym miasta i okolic. Miała ona zazwyczaj wydłużony kształt litery ‘T’ z długą centralna nawą. Ściany dekorowano zwykle techniką tzw. mozaiki ćwiekowej (inaczej zwaną mozaiką sztyftową) w różne wzory geometryczne. Podstawowym budulcem obiektów mieszkalnych i świątyń była glina, z której, zwłaszcza pod koniec okresu Uruk, wykonywano suszone cegły, formowane ręcznie w kształcie wydłużonych sztabek. Obok cegieł stosowano także importowany wapień.
Sztuka okresu Uruk poza gliptyką nie wnosi w zasadzie nic oryginalnego – rzeźba, reprezentowana m.in. przez kamienne figurki postaci męskich, nie jest zbyt licznie reprezentowana w znaleziskach archeologicznych tej kultury (będzie ona domeną następnego okresu – Dżamdat Nasr). Zastosowanie metalu – miedzi – ograniczało się tylko do potrzeb użytkowych, czyli wyrobu toporów, grotów strzał itp.
Miasta kultury Uruk.
Do największych miast tego okresu należały m.in.: Uruk, Ur i Lagasz – wszystkie one były centralnymi ośrodkami lokalnych systemów irygacyjnych, a także polityczno-ekonomiczno-religijnymi. Uruk panowało nad osiedlami różnego typu o charakterze typowo wiejskim, jak i bardziej miejskim. O wiele większego znaczenia, niż w poprzednim okresie, nabrały kontakty handlowe z odległymi miastami na terenie Mezopotamii (np. Niniwa) i na wybrzeżu Morza Śródziemnego (Byblos).
Dziedzictwo.
Dorobek okresu Uruk to duże, bardzo dobrze funkcjonujące miasta-państwa zarządzające lokalną polityką i gospodarką z rozwiniętym rolnictwem opartym na budowie sieci kanałów, rzemiosłem oraz handlem o dalekim zasięgu; to także wynalazek pisma, które wyznaczyło nowe tory rozwoju cywilizacji mezopotamskiej.

</doc>
<doc id="290881" url="https://pl.wikipedia.org/wiki?curid=290881" title="Unia realna">
Unia realna

Unia realna – związek dwóch lub większej liczby państw, oparty na wspólnych instytucjach państwowych. Unia realna rozwinęła się z unii personalnej. Państwa członkowskie tworzą w ramach unii realnej jeden podmiot prawa międzynarodowego, najczęściej – jedno państwo.
Cechy konstytutywne.
Wspólnymi instytucjami łączącymi kraje mogą być: parlament, rząd, waluta czy polityka zagraniczna, odrębnymi: wojsko, urzędy, administracja, sądownictwo i skarb. Obywatele państw członkowskich podlegają tym samym prawom we wszystkich państwach oraz mają możność osiedlania się na całym terytorium unii. Wspólny staje się także władca. W wyniku tej umowy państwa zostawały ze sobą związane tzw. partnerstwem strategicznym. Tworzono nowy akt prawny dla państw członkowskich, np. konstytucję. Na skutek tej unii suwerenność jednego państwa często podupadała na rzecz innych, bądź została utracona. W wielu przypadkach kultury państw członkowskich zlewały się w jedną, czy też jedna (najbardziej dominująca) przekształcała inne.
Unia realna zazwyczaj jest dalszym etapem rozwoju unii personalnej, np.: w Szkocji i Anglii unia personalna została zastąpiona unią realną w 1707 r. Częściowo za unię realną można też uznać relacje między Stolicą Apostolską a Watykanem wiązane w 1929 r., które poza wspólną osoba suwerena – papieża (unia personalna) mają też wspólne niektóre instytucje państwowe (np. Sekretariat Stanu Stolicy Apostolskiej reprezentuje Watykan w stosunkach międzynarodowych).
Państwa powstałe z unii realnej.
Współcześnie istniejące państwa o ustroju monarchicznym powstałe z unii realnej
Państwa federalne.
"Przeczytaj również: Federacja"
Do unii realnych można zaliczyć też państwa o ustroju republikańskim powstałe na skutek zjednoczenia mniejszych państw (krajów) w federację. Są to m.in.: Stany Zjednoczone, Brazylia, Wenezuela, Argentyna, Meksyk, Niemcy, Austria, Szwajcaria i Indie.
W dwóch państwach federalnych osoba będąca głową jednego z krajów członkowskich federacji pełni też funkcję głowy państwa w tejże federacji.

</doc>
<doc id="290883" url="https://pl.wikipedia.org/wiki?curid=290883" title="Rezerwat przyrody Ławski Las I">
Rezerwat przyrody Ławski Las I

Rezerwat przyrody Ławski Las I – rezerwat przyrody położony na terenie gminy Wąsosz w województwie podlaskim, na peryferiach rzeki Wissy, w pobliżu basenu środkowej Biebrzy. Leży na gruntach Skarbu Państwa, będących w zarządzie Nadleśnictwa Rajgród.
Na mocy obowiązującego planu ochrony ustanowionego w 2007 roku, obszar rezerwatu objęty jest ochroną czynną.
W pobliżu znajduje się rezerwat „Ławski Las II”; oba rezerwaty są ostoją licznych ptaków – w sumie naliczono w nich aż 129 gatunków. Rezerwaty te leżą poza granicami wielkoobszarowych form ochrony przyrody.

</doc>
<doc id="290886" url="https://pl.wikipedia.org/wiki?curid=290886" title="Rezerwat przyrody Ławski Las II">
Rezerwat przyrody Ławski Las II

Rezerwat przyrody Ławski Las II – leśny rezerwat przyrody położony na terenie gminy Wąsosz w województwie podlaskim, w dolinie rzeki Wissy. Został utworzony w 1998 roku w celu ochrony fragmentów olsu i łęgu jesionowo-olszowego. Powierzchnia rezerwatu wynosi 74,91 ha (akt powołujący podawał 74,11 ha). Leży na gruntach Skarbu Państwa, będących w zarządzie Nadleśnictwa Rajgród.
Na mocy obowiązującego planu ochrony ustanowionego w 2007 roku, obszar rezerwatu objęty jest ochroną czynną.
W pobliżu znajduje się rezerwat „Ławski Las I”; oba rezerwaty są ostoją licznych ptaków. Rezerwaty te leżą poza granicami wielkoobszarowych form ochrony przyrody.

</doc>
<doc id="290890" url="https://pl.wikipedia.org/wiki?curid=290890" title="Rezerwat przyrody Łempis">
Rezerwat przyrody Łempis

Rezerwat przyrody Łempis – leśny rezerwat przyrody położony na terenie gminy Sejny (powiat sejneński) w województwie podlaskim. Leży w północno-wschodniej części Puszczy Augustowskiej, 3 km na południe od wsi Berżniki.
Obszar rezerwatu podlega ochronie ścisłej (19,84 ha) i czynnej (112,50 ha).
W obrębie rezerwatu znajdują się trzy dystroficzne jeziora, szuwary i otaczające lasy, które rosną w zatorfionej rynnie polodowcowej. Roślinność wodna jest słabo rozwinięta. W jeziorach występuje roślinność taka jak: grzybienie białe "Nymphaea alba", grążel żółty "Nuphar luteum", rdestnica pływająca "Potamogeton natans", rdestnica przeszyta "Potamogeton perfoliatus", żabiściek pływający "Hydrocharis morsus-ranae". Jeziora te otoczone są szuwarem kłociowym, a za nim znajduje się mszar wysokotorfowiskowy za skarłowaciałą sosną. Warstwę mchów tworzy zbity kobierzec torfowców.
W większej odległości od jeziora występują torfowiskowe zbiorowiska leśne: bór bagienny, sosnowo-brzozowy las bagienny oraz ols. Bór bagienny otacza jezioro Stulpień.

</doc>
<doc id="290895" url="https://pl.wikipedia.org/wiki?curid=290895" title="Fotoplastykon">
Fotoplastykon

Fotoplastykon (gr. "plastikós" – rzeźbiarski; także fotoplastikon) – automat do prezentacji pojedynczych fotografii (przeźroczy) stereoskopowych z całych cykli fotograficznych na jednym stanowisku wizualnym.
Fotoplastykon był wielobocznym urządzeniem, w którym umiejscowione były wizjery do oglądania fotografii. Mechanizm przesuwczy co kilka sekund podawał nowe fotografie przed wizjer, dzięki czemu uzyskiwaliśmy efekt uzyskiwany przy oglądaniu później stworzonej diaporamy. Z reguły fotoplastykon posiadał 25 stanowisk do oglądania zdjęć.
Historia fotoplastykonów.
Od lat sześćdziesiątych XIX wieku stereoskopia zyskała ogromna popularność. Wyprodukowano setki tysięcy stereoskopów typu Holmesa i miliony stereogramów w znormalizowanym formacie 3,5 × 7 cali (ok. 9 × 18 cm). Przyczyniło się to do budowy urządzeń, pozwalających na publiczne demonstrowanie trójwymiarowych obrazów.
W 1866 roku Alois Polanecky (1826–1911) zbudował urządzenie złożone z 25 stereoskopów wbudowanych w wieloboczną obudowę, tzw. „Salonem Stereoskopowym”, z którym występował na jarmarkach. Przy tworzeniu swojego urządzeniu korzystał z pomocy francuskiego fotografa i optyka Claude-Marie Ferriera.
W latach 80. XIX wieku berliński przedsiębiorca August Fuhrmann (1844–1924) udoskonalił wynalazek Polaneckiego. W ten sposób powstały pierwsze fotoplastykony – w Niemczech nazwane szumnie Kaiser-Panorama (Panorama Cesarska) – pozwalające 25 osobom na równoczesne oglądanie przezroczy stereoskopowych. 25-boczny bęben wykonany z trójwarstwowej sklejki z okleiną orzechową miał 3,75 m średnicy. Zgodnie z gustem epoki ściany bębna wieńczyła bogata dekoracja rzeźbiarska. Do oświetlenia przezroczy stosowano palniki gazowe z koszulkami żarowymi, a widzowie mogli sami regulować jasność oświetlenia. Urządzenie poruszane było za pomocą mechanizmu zegara wieżowego z ciężarami, zapewniającymi 3-godzinną pracę. Każdej zmianie przezroczy towarzyszył dźwięk dzwonka. Dopiero później wkroczyła elektryczność.
W czasie apogeum popularności Kaiser-Panoramy istniało aż 250 filii w całej Europie, a nawet poza nią (urządzenie dotarło nawet do Turcji i Australii). Każda Cesarska Panorama stworzona przez Augusta Fuhrmanna posiadła oznaczenie świadczące o oryginalności urządzenia – przy stanowisku numer 1 widniała tabliczka informująca kto i gdzie skonstruował Cesarską Panoramę. Na odwrocie wynalazca składał swój podpis. Sukces urządzenia sprawił, że Fuhrmann znalazł swoich naśladowców, którzy kopiowali całe maszyny, w efekcie działające podobnie. Warto więc zwrócić uwagę, że każda Kaiser-Panorama była fotoplastikonem, ale nie każdy fotoplastikon był Kaiser-Panoramą.
Kaiser-Panorama cieszyła się ogromną popularnością, bowiem zwyczajnym ludziom dawała możliwość poznawania świata na odległość. Podkreślało to hasło, którym reklamowano urządzenie Fuhrmanna: „Z Cesarską Panoramą rozwiążesz problem poznawania świata!" Przedsiębiorstwo Fuhrmanna co tydzień dostarczało 250 fotoplastykonom zestawy 50 ręcznie kolorowanych przezroczy, co zachęcało widzów do regularnych odwiedzin. Organizował wyprawy fotografów do odległych krajów, dbał o aktualną, kronikarską dokumentację wydarzeń z pierwszych stron gazet. Zgromadził ponad 150 tysięcy przezroczy stereoskopowych. Przedsiębiorstwo Fuhrmana przetrwało – mimo pogarszającej się koniunktury – do 1923 roku.
Po upadku cesarstwa niemieckiego w 1918 roku Fuhrmann przemianował swoje Kaiser-Panorama na Welt-Panorama (Panorama Światowa). W 1928 roku działało jeszcze 180 takich urządzeń, ale 3 kwietnia 1939 zamknięto ostatnią panoramę w Berlinie. Do 1955 roku działała jeszcze panorama w Wiedniu, do lat siedemdziesiątych w bawarskim ośrodku pielgrzymkowym Altötting. Do naszych czasów przetrwało niewiele takich urządzeń.
Fotoplastikony w Polsce.
W Muzeum Kinematografii w Łodzi znajduje się fotoplastikon, który jest jedyną oryginalną, skonstruowaną przez Augusta Fuhrmanna Cesarską Panoramą (Kaiser-Panoramą) w Polsce i – według Towarzystwa Fuhrmannowskiego – jedną z sześciu zachowanych na świecie. Łódzka Kaiser-Panorama zbudowana została około 1900 roku, a do Łodzi przyjechała z Kielc. W 1976 roku została przekazana do Działu Kultury Filmowej Muzeum Miasta Łodzi, a w 1986 roku do Muzeum Kinematografii. Łódzki fotoplastikon zagrał w filmie "Vabank" w reżyserii Juliusza Machulskiego.
W Warszawie w oficynie Kamienicy Hoserów można obejrzeć jedyny w Polsce fotoplastikon działający nieprzerwanie w tym samym miejscu od 1905 roku. Warszawski fotoplastikon nie jest jednak Kaiser-Panoramą. W latach 1899-1914 w Warszawie działało co najmniej 8 fotoplastikonów. Od grudnia 2012 roku fotoplastikon działa jako Oddział Muzeum Powstania Warszawskiego.
W Poznaniu pierwszy fotoplastykon działał od 1923 roku. Do 2005 roku działał fotoplastykon fotografika Antoniego Ruta, w 2014 roku odkupiony, przeniesiony i uruchomiony ponownie na Starym Rynku.

</doc>
<doc id="290896" url="https://pl.wikipedia.org/wiki?curid=290896" title="Kadr">
Kadr

Kadr, klatka filmowa lub tylko klatka – pole obrazu tworzonego przez obiektyw, wydzielone do obserwacji w urządzeniu optycznym.
W urządzeniach, w których istotne jest obserwowanie całego pola obrazu generowanego przez obiektyw, kadr ma kształt generowany przez okular i jest to obraz, co do zasady, w postaci koła (np. w lornetkach, lunetach, lupach, mikroskopach czy teleskopach).
W niektórych urządzeniach służących do obserwacji kadr jest jednak prostokątnym wycinkiem koła, jak np. w części peryskopów.
Szczególnym rodzajem kadru są okulary, w których jest on kształtu wynikającego z budowy ramki lub nawet z kształtu samej soczewki, gdy ramka nie obejmuje jej całej. Taki kadr może być dowolnego kształtu.
Natomiast w urządzeniach rejestrujących obraz, kadr ma pole obrazu wynikające z przyjętych założeń i jest to najczęściej wycinek obrazu pierwotnego przycięty do kwadratu lub prostokąta, aczkolwiek gdy istotne jest utrwalenie całego obrazu, to pierwotny obraz kołowy jest w całości kadrem, a otacza go wtedy nieistotne tło zapełniające resztę prostokąta (np. w obiektywach typu rybie oko).
W urządzeniach rejestrujących obraz statyczny (aparatach fotograficznych) lub obraz ruchomy (kamerach filmowych bądź telewizyjnych) kadr ma najczęściej kształt prostokątny lub nawet kwadratowy, wydzielony do pojedynczej klatki zarezerwowanej na błonie fotograficznej lub taśmie filmowej, objęty ramami pola naświetlanego przez obiektyw. W kinematografii pojedynczy kadr jest uznawany za najmniejszą (statyczną) jednostkę budulca filmowego.
Rozmiar kadru jest uzależniony od wielkości naświetlanego materiału lub elektronicznej matrycy światłoczułej. Popularne błony światłoczułe mają szerokość 8 mm, 16 mm, 35 mm i 70 mm. Aparaty średnioformatowe używają błon 60 mm bez perforacji i wykonują kadry 6×4,5 cm, 6×6 cm, 6×7 cm oraz 6×9 cm. Najpopularniejsze aparaty małoobrazkowe używają taśm 35 mm z perforacją i wykonują kadry o rozmiarach 36×24 mm, których na jednej taśmie może mieścić się, zgodnie ze standardem, 24 lub 36.
Kadrem jest także naświetlone pole dużych klisz (np. płyty fotograficznej), powierzchnia (obecnie praktycznie nie stosowanych) szkiełek fotograficznych, a nawet zdjęcie rentgenowskie.
Istnieje wiele formatów klatkowego zapisu animacji, w których liczba wyświetlanych klatek na sekundę waha się od 16 do 60.

</doc>
<doc id="290898" url="https://pl.wikipedia.org/wiki?curid=290898" title="Hemisfery niebieskie">
Hemisfery niebieskie

Hemisfery niebieskie (z gr. "ἡμι-" hēmi- 'pół-' i "σφαῖρα" sphaira 'kula') – półkule niebieskie, połowy sfery niebieskiej, rozdzielone horyzontem astronomicznym, przy czym jedna (hemisfera niebieska widoczna) znajduje się nad horyzontem, druga zaś (hemisfera niebieska niewidoczna) – pod horyzontem.

</doc>
<doc id="290900" url="https://pl.wikipedia.org/wiki?curid=290900" title="Błona światłoczuła">
Błona światłoczuła



</doc>
<doc id="290906" url="https://pl.wikipedia.org/wiki?curid=290906" title="Płyta offsetowa">
Płyta offsetowa

Płyta offsetowa (potocznie "blacha") – forma drukowa w druku offsetowym w postaci cienkiej blachy aluminiowej, którą zakłada się na cylinder formowy. Miejsca zadruku (obraz drukowy) na płycie offsetowej uzyskuje się w procesie fotochemicznym poprzez naświetlenie negatywowe blachy na kopioramie (technologia CtF) lub naświetlarce (technologia CtP), a następnie wytrawieniu miejsc naświetlonych. Miejsca naświetlone przekazują farbę w procesie druku. 
Obecne płyty offsetowe są presensybilizowane (dosłownie "wstępnie uczulone"). Ich cechą szczególną (odróżniającą od wcześniej stosowanych form drukowych do offsetu) jest fakt wstępnego – jeszcze w wytwórni – pokrycia warstwą światłoczułą. Najczęściej jest to specjalnie przygotowana blacha aluminiowa grubości od 0,1 do 0,3 mm. Płyta taka nadaje się do naświetlania i wywoływania bezpośrednio po wyjęciu z opakowania, i nie wymaga - tak jak w pracowniach chemigraficznych w drukarniach do lat 80. XX wieku - wykonywania przed ich użyciem w drukarni skomplikowanych procesów związanych z przygotowywaniem emulsji.
Płyty presensybilizowane naświetlane są albo w procesach CtP wprost przez laser sterowany komputerowo, albo też, w nieco starszych technologiach CtF - metodą stykową w kopioramie z użyciem filmu przygotowanego wcześniej w fotonaświetlarce. Po naświetleniu płyty wymagają najczęściej dodatkowego procesu wywołania i utrwalenia obrazu (czasem dla poprawy trwałości obrazu - także procesu dodatkowego wygrzewania). Od początku XXI wieku wprowadzane są jednak na rynek płyty drugiej generacji, niewymagające osobnego procesu wywoływania. Naświetlony obraz na takich płytach ("bezprocesowych") ujawnia się i utrwala po założeniu ich na cylindry drukarskie, pod wpływem zwilżającej je w maszynie wody.
Światłoczułość płyt jest ograniczona najczęściej do zakresów światła widzialnego bliskiego fioletowi, zatem bezpiecznie można się nimi posługiwać w niezbyt jaskrawym oświetleniu o barwie żółtej. Typy płyt z warstwą uczuloną na podczerwień można bezpiecznie wyjmować z opakowania i przenosić w normalnych warunkach oświetleniowych.
Płyty offsetowe dzielimy na:

</doc>
<doc id="290908" url="https://pl.wikipedia.org/wiki?curid=290908" title="Deregulacja">
Deregulacja

Deregulacja (łac.) – zmniejszenie oddziaływania państwa na rynek. Proces usuwania regulacji prawnych lub "quasi" prawnych ograniczających konkurencję, rodzaje prowadzonej działalności gospodarczej lub swobodę kształtowania się cen.
Deregulacja wiąże się z procesem liberalizacji gospodarki.

</doc>
<doc id="290912" url="https://pl.wikipedia.org/wiki?curid=290912" title="Humbert z Romans">
Humbert z Romans

Humbert z Romans (ur. ok. 1194 w Romans, zm. 14 lipca 1277 w Valence) – francuski dominikanin, generał zakonu w latach 1254-1263, czczony przez zakon, jako błogosławiony.
Życiorys.
Humbert urodził się w licznej rodzinie w Delfinacie. Jego rodzice byli ponoć bardzo pobożni, zaś szczególną estymą darzyli kartuzów. Jeden z jego braci wstąpił do zakonu założonego przez św. Brunona z Kolonii i rodzina spodziewała się, że również Humbert przyłączy się do kartuzów. Najpierw jednak wybrał się na naukę do Paryża, gdzie na miejscowym uniwersytecie uczył się prawa. Ukończył studia i pozostał na uczelni jako wykładowca. Jakiś czas potem usłyszał w swoim kościele parafialnym porywające kazanie, które przekonało go do przyłączenia się do Zakonu Kaznodziejów w dniu św. Andrzeja Apostoła, 30 listopada 1224. Habit zakonny przyjął z rąk Jordana z Saksonii.
W 1226 został profesorem teologii na macierzystym uniwersytecie, następnie (1236) przeorem w Lyonie, prowincjałem Rzymu (1240) i Francji (1244). W trakcie papieskiej elekcji 1241 był wysuwany jako kandydat na papieża. Podczas kapituły w Budapeszcie, 31 maja 1254, został wybrany generałem całego zakonu. Zrezygnował z funkcji 30 maja 1263 podczas kapituły w Londynie i powrócił do klasztoru w Valence, gdzie przebywał aż do śmierci. Przebywając już w Valence odmówił przyjęcia patriarchatu Jerozolimy. Klasztor opuścił tylko raz, na krótko, aby na prośbę papieża mediować w konflikcie między cystersami.
Zakon zawdzięcza Humbertowi kodyfikację liturgii dominikańskiej, która wykształciła się w XIII wieku, zaś w 1267 została zaakceptowana przez Klemensa IV.

</doc>
<doc id="290915" url="https://pl.wikipedia.org/wiki?curid=290915" title="Peter Parler">
Peter Parler

Peter Parler, znany też jako Petr Parléř lub Piotr Parler lub Peter de Gemudia (ur. 1330 lub 1333 w Kolonii lub Gmünd, zm. 13 lipca 1399 w Pradze) – niemiecki murator i rzeźbiarz epoki gotyku.
Życiorys.
Członek rodziny Parlerów, syn Heinricha (Henryka) Parlera.
Kwestia edukacji Petera Parlera nie jest pewna – być może 5 lat spędził w Gmünd. Zapewne podróżował do Nadrenii, w tym do Kolonii. Jedna z hipotez mówi o jego ewentualnej podróży do Anglii, jednak jest to wątpliwe. Niewykluczone, iż ok. 1352 roku przebywał w Norymberdze, gdzie we Frauenkirche znajdują się przypisywane mu rzeźby, uważane za najwcześniejsze w jego dorobku.
W 1352 Karol IV wezwał go do Pragi w charakterze architekta wznoszonej wówczas katedry Św. Wita, po śmierci jej projektanta i pierwszego budowniczego – Mateusza z Arras. Parler zmienił nieco pierwotne plany, ukończył kaplicę Św. Wacława, chór i zakrystię. Prezbiterium przykrył sklepieniem sieciowym. Rozpoczął budowę południowej wieży i przyziemie Złotej Bramy, którą ostatecznie ukończyli jego synowie. Do katedry został wówczas wprowadzony obszerny program związany z władzą królewską. W kaplicach prezbiterium ustawiono symboliczne nagrobki władców czeskich poprzedzających Karola IV, wśród nich dwa przypisywane Piotrowi: Przemysła Ottokara I i Przemysła Ottokara II. Rzeźby nagrobne są masywne, monumentalne i zwarte; tumby bardzo proste. W kondygnacji triforiów umieszczone zostały popiersia jeszcze żyjących lub niedawno zmarłych osób związanych z dworem Karola IV i fundacją katedry praskiej: popiersie Karola IV, jego czterech żon, pierwszych trzech praskich biskupów, fundatorów oraz dwóch budowniczych – Mateusza z Arras i samego Piotra Parlera. Popiersia te mają pewne cechy portretowe i choć część ma dość stypizowane fizjonomie, to jednak niektóre wyróżniają się zindywidualizowanymi rysami twarzy (np. rzeźba Anny świdnickiej). 
Od 1373 roku dowodził pracami przy wieży Staromiejskiej przy Moście Karola w Pradze. Wybudował kaplicę Wszystkich Świętych na praskim zamku.
Poza Pragą budował chór kościoła św. Bartłomieja w Kolínie oraz Kościół świętej Barbary w Kutnej Horze (budowę tego ostatniego kontynuował jego syn Johann Parler).
W Pradze zakupił dom przy obecnej "Loretánské ulici".
Był żonaty z Gertrudą (zm. 70. XIV), z którą miał dwie córki i synów: Nikolausa, Wenzela i Johannesa (dwaj ostatni także zostali architektami). W latach 80. poślubił Agnes von Bur, z którą doczekał się synów: Paula i Janco.
Po Mateuszu z Arras przejął strzechę budowlaną, nazywaną "cesarską" lub "parlerowską".
Ważniejsze dzieła Petera Parlera i "strzechy parlerowskiej", to:

</doc>
<doc id="290916" url="https://pl.wikipedia.org/wiki?curid=290916" title="Fotogrametria">
Fotogrametria

Fotogrametria – dziedzina nauki i techniki zajmująca się odtwarzaniem kształtów, rozmiarów i wzajemnego położenia obiektów w terenie na podstawie zdjęć fotogrametrycznych (fotogramów).
Praktycznym zastosowaniem fotogrametrii jest jej wykorzystanie jako źródła podczas tworzenia map. W geodezji służy jako pomoc przy pomiarach dużych obszarów i odległości. Jest też jedną z metod wyznaczania wysokości obiektów.
Do wykonywania zdjęć fotogrametrycznych są wykorzystywane specjalne, na ogół wielkoformatowe, kamery fotogrametryczne wyposażone w specjalne obiektywy pozbawione aberracji.
W zależności od sposobu wykonywania zdjęć rozróżnia się fotogrametrię naziemną (terrafotogrametrię) oraz fotogrametrię lotniczą (aerofotogrametrię). Zależnie od sposobu wykorzystania zdjęć rozróżnia się fotogrametrię płaską (jednoobrazową) i fotogrametrię przestrzenną (dwuobrazową), zwaną też stereofotogrametrią, w której przestrzenny obraz przedmiotu lub terenu uzyskuje się za pomocą stereogramu – pary zdjęć wykonanych z dwóch punktów przestrzeni. Odwzorowania fotogrametryczne mogą być również tworzone z użyciem kamer tak metrycznych jak i niemetrycznych.
Fotogrametria w geodezji i kartografii.
Pierwsze zdjęcia fotogrametryczne wykonano z balonu na uwięzi w 1858-1859 w Paryżu. W Polsce inicjatorem wykorzystania fotogrametrii był Kasper Weigel, który w 1918 zastosował stereofotogrametrię do opracowania mapy topograficznej części Tatr, wykonanej w skali 1:20 000 w latach 1924–1934. Fotogrametrię stosuje się też m.in. w geologii do poszukiwań surowców mineralnych, w architekturze do inwentaryzacji zabytków, a także w archeologii, meteorologii i leśnictwie. Coraz częściej jednak zamiast zdjęć lotniczych stosuje się obrazy satelitarne.
Fotogrametria w medycynie.
Stosowana głównie do pomiaru kształtu całego ciała lub jego części. Dla pomiaru całego ciała stosuje się system dwóch kamer umieszczonych po obu stronach ciała. Człowiek ustawiony jest w specjalnym statywie, gdzie jest unieruchomiony i który posiada system punktów umożliwiających odtworzenie orientacji zewnętrznej zdjęć. Graficzna prezentacja pomiarów całego ciała (w postaci warstwic i profilów) pozwala na analizę: skrzywień kręgosłupa i jego kontrolnych pomiarów w czasie rehabilitacji. Szeroką popularnością cieszy się tu technika mory - dwa jednakowe rastry liniowe zrzutowane optycznie na przestrzenny obiekt o ograniczonej głębi tworzą na powierzchni obiektu topografię mory, która reprezentuje mapę warstwicową. Pomiary głowy dla analizy kształtu twarzy (wykonywana dla analizy przeprowadzonych operacji plastycznych). Pomiary kształtu zębów (przed przeprowadzeniem operacji i wykonania protez lub urządzeń korekcyjnych). Pomiary oka - zarówno jego wewnętrznej jak i zewnętrznej części - w celu analizy zmian kształtu soczewki ocznej i tarczy nerwu wzrokowego na dnie oka. Pomiar oka przeprowadza się specjalną kamera okulistyczną (fundus camera). Dodatkowo pomiary oka mają zastosowania do produkcji szkieł kontaktowych. Pomiary części ciała dla produkcji protez. Do automatyzacji takiego procesu potrzebne jest stworzenie numerycznego modelu opisującego ich kształt.

</doc>
<doc id="290917" url="https://pl.wikipedia.org/wiki?curid=290917" title="Bolechowo (województwo wielkopolskie)">
Bolechowo (województwo wielkopolskie)

Bolechowo – wieś w Polsce położona w województwie wielkopolskim, w powiecie poznańskim, w gminie Czerwonak, 4 km na południe od Murowanej Gośliny, przy drodze wojewódzkiej 196 oraz linii kolejowej 356 (Poznań - Wągrowiec - Gołańcz).
Nazwa.
Nazwa wsi pochodzi od imienia Bolech. Pierwsza wzmianka o Bolechowie pochodzi z 1252 roku, wówczas wieś znalazła się wśród innych miejscowości nadanych przez Przemysła I Cysterkom. W ówczesnych dokumentach nazwa widnieje jako Bolechow, Bolechow Mayus, a także Bolechowow Wielkie (w odróżnieniu od Bolechówka – wcześniej, przed XVII wiekiem zwanego Bolechowcem lub Bolechowem Małym). Miejscowość pod obecnie używaną nazwą "Bolechowo" wymieniona jest w łacińskim dokumencie wydanym w Poznaniu w 1280 roku sygnowanym przez króla polskiego Przemysła II.
Podczas okupacji niemieckiej w latach 1943–1945 wieś nazywała się "Bolchau".
Historia i obiekty.
Wieś duchowna, własność Klasztoru Cysterek w Owińskach pod koniec XVI wieku leżała w powiecie poznańskim województwa poznańskiego.
W roku 1978 rolnicza spółdzielnia o powierzchni 185 hektarów uruchomiła wielką fermę brojlerów, o docelowej produkcji 250 000 kurczaków rocznie. Ferma została zbudowana we współpracy z Czechosłowacją. Na północ od wsi we wrześniu 1978 roku odsłonięto pomnik ku czci ofiar II wojny światowej – we wrześniu 1939 roku hitlerowcy rozstrzelali pięciu Polaków. Przy szosie na południe od wsi znajduje się oddział poznańskiego Stomila – obok niego, przy stacji PKP leży osada robotnicza - Bolechowo-Osiedle. Od 1996 ma tam siedzibę fabryka autobusów Solaris Bus &amp; Coach (początkowo Neoplan Polska).
W XIX w. funkcjonowała cegielnia, która zaopatrywała Twierdzę Poznań oraz inne budynki w materiały budowlane.
Przyroda.
Półtora kilometra na wschód od wsi leży jezioro Bolechowskie, otoczone lasem. Po wschodniej stronie jeziora znajduje się dawna gajówka Bolechowo, a w jej pobliżu pomnikowe dęby i obwodach 320, 350, 400 i 430 cm.
Zabytki.
W bolechowskim parku stoi dwór z pierwszej połowy XIX wieku, rozbudowany pod koniec tego wieku, a na początku XX-tego gruntownie przebudowany. Na osi balkon z czterokolumnowym portykiem jońskim, u góry balustrada, w zachodnim skrzydle znajduje się natomiast sala balowa. W części północnej parku znajduje się kaplica zbudowana w 1899 roku, w niszy nad wejściem umieszczono figurę Matki Boskiej, wykonanej według Madonny sykstyńskiej Rafaela. W pobliżu wsi odkopano osadę wczesnośredniowieczną oraz znaleziska z okresu mezolitu.
Ciota Gorysława.
Tadeusz Piszczek zapisał w latach 60. XX wieku legendę z terenu Bolechowa. W myśl tego podania Mieszko I, wkrótce po Chrzcie Polski wyruszył do Murowanej Gośliny, aby wznieść tam kościół. Stał się wtedy cud - kamienie same kulały się na budowę. Czarownica (Ciota) Gorysława, zamieszkująca te okolice, jako poganka, chciała powstrzymać ten proces. Poprosiła więc diabła Kusego o moc zatrzymania turlających się kamieni i moc taką otrzymała. Kamienie wstrzymywały się na tzw. "Mielcuchu" w Bolechowie (leżą tam podobno do dziś). Mieszko, dowiedziawszy się o tym czynie, polecił przepędzić Ciotę, ale ta sama uciekła na miotle w kierunku Puszczy Zielonki, gdy zauważyła zbliżającą się drużynę. Więcej nikt jej nigdy nie widział.
Dawny podział administracyjny.
W latach 1975–1998 miejscowość administracyjnie należała do województwa poznańskiego.

</doc>
<doc id="290918" url="https://pl.wikipedia.org/wiki?curid=290918" title="Piotr Parler">
Piotr Parler



</doc>
<doc id="290920" url="https://pl.wikipedia.org/wiki?curid=290920" title="Samarra (kultura)">
Samarra (kultura)



</doc>
<doc id="290924" url="https://pl.wikipedia.org/wiki?curid=290924" title="Agentka o stu twarzach">
Agentka o stu twarzach

Agentka o stu twarzach (tytuł oryginalny Alias) – amerykański serial telewizyjny, łączący w sobie gatunki historii szpiegowskich, science-fiction i dramatu obyczajowego. Główną rolę, agentki Sydney Bristow, grała Jennifer Garner, w niemal każdym odcinku podająca się za inną osobę, za każdym razem inaczej przebrana i ucharakteryzowana.
Liczący 105 odcinków serial, emitowany w amerykańskiej telewizji ABC od 30 września 2001 roku do 22 maja 2006 roku, wyświetlały w Polsce TVP1, AXN oraz TVN Siedem.

</doc>
<doc id="290925" url="https://pl.wikipedia.org/wiki?curid=290925" title="Szungit">
Szungit

Szungit – rodzaj bezpostaciowego węgla kopalnego o najwyższej zawartości pierwiastka węgla (do 99% masy). Pośredni między antracytem a grafitem. Posiada czarne zabarwienie, intensywnie błyszczy.
Występuje w proterozoicznych osadach w okolicy miejscowości Szunga w Karelii w północno-zachodniej Rosji (stąd nazwa), znany jest także z obszarów: Szwecji, Kanady i Indii. Stosowany w przemyśle chemicznym.

</doc>
<doc id="290926" url="https://pl.wikipedia.org/wiki?curid=290926" title="Salazar">
Salazar

Zobacz też:

</doc>
<doc id="290927" url="https://pl.wikipedia.org/wiki?curid=290927" title="Wzmacniacz fotograficzny">
Wzmacniacz fotograficzny

Wzmacniacz fotograficzny – materiał chemiczny służący do podniesienia kontrastu z wywołanego już materiału fotograficznego w procesie fotografii tradycyjnej. Wzmaczniacza używa się tylko w przypadkach kiedy proces wywołania materiału lub czas jego naświetlenia był za krótki. Najczęściej wzmacniacz fotograficzny jest używany wobec materiałów negatywowych.

</doc>
<doc id="290928" url="https://pl.wikipedia.org/wiki?curid=290928" title="Ekstradycja (serial telewizyjny)">
Ekstradycja (serial telewizyjny)

Ekstradycja – polski sensacyjny serial telewizyjny w reżyserii Wojciecha Wójcika, emitowany w telewizji TVP1 od 9 listopada 1995 do 10 czerwca 1999.
Fabuła.
Wstęp.
Głównym bohaterem jest Olgierd Halski, nadkomisarz policji (Marek Kondrat), który tropi handlarzy narkotyków, rosyjską mafię i usiłuje walczyć z korupcją wśród polskich urzędników państwowych. Dodatkowo ścigani przez niego wkraczają w jego życie prywatne, zagrażając jego najbliższym. Olgierd jest policjantem bardzo skutecznym, jednak jego życie prywatne usłane jest problemami – jest rozwiedzionym alkoholikiem, a jego córka Basia wychowywana jest przez jego siostrę – bizneswoman Sabinę Borkowską (Małgorzata Pieczyńska). Jedynymi osobami, którym ufa są jego przyjaciel i przełożony – podinspektor Stefan Sawka (Witold Dębicki), oraz szef UOP-u Jerzy (Krzysztof Kolberger), kolega Olgierda z lat młodości występujący z nim na zawodach szermierczych. Ogólnie serial przedstawia całokształt problemów bezpieczeństwa państwa w latach 90. w ramach nowo ustanowionej III RP. Fabuła serialu, obok przedstawienia przestępczej działalności gangsterów, półświatka, zorganizowanych grup przestępczych, ujawnia także działalność organów ścigania: policji oraz Urzędu Ochrony Państwa, ukazując przy tym pozytywne i negatywne postaci funkcjonariuszy.
Sezon 1..
Halski zajmujący się walką z dilerami narkotyków otrzymuje od Sawki sprawę wymuszania haraczy od restauratorów na warszawskiej Starówce będącego następstwem konfliktu między dwoma bossami narkotykowymi w mieście - Sytym i Cyrkiem. Sprzedawana przez Sytego heroina jest produkowana w Rosji, a następnie szmuglowana do Polski helikopterem przez granicę. Przemyt organizuje były pułkownik KGB Arkadij Zajcew, przedstawiciel rosyjskiej mafii współpracujący z oboma gangami. Halski śledzi spotkanie Sytego i Cyrka, podczas którego ten drugi ginie, zaś Halski zostaje przyłapany przez gangsterów, a następnie wrobiony w śmierć młodej narkomanki, po czym z ręki podwójnego agenta Struny ginie również Syty. Olgierd ucieka od pracy i popada w alkoholizm. Kilka miesięcy później w kraju wybucha afera związana z amerykańsko-polskim przedsiębiorcą Peterem Novotnym, właścicielem firmy Eco-Eatables, który ukrywa się przed ekstradycją do USA. Novotny współpracuje z mafią i Zajcewem organizując transport heroiny na Zachód w puszkach z produktami jego firmy. Za namową Sawki Halski postanawia wrócić do policji i pomóc wytropić mafię i Novotnego. Tymczasem Urząd Ochrony Państwa wysyła do tej sprawy młodego kapitana Kamila Zybertowicza, który staje się wspólnikiem Halskiego. Aby rozwiązać sprawę ekstradycji Zajcew postanawia wysłać do Stanów sobowtóra Novotnego, co następnie zostaje odkryte. Kamil odnajduje miejsce przechowywania puszek z rosyjską heroiną, jednak zostaje zabity przez ludzi Zajcewa, poinformowanego o akcji przez wtyczkę w UOP-ie – pułkownika Szawłowskiego. Halski postanawia ostatecznie rozprawić się z mafią i odnaleźć prawdziwego Novotnego.
Sezon 2..
Po śmierci Zajcewa, ekstradycji Novotnego i przechwyceniu heroiny przez policję, boss rosyjskiej mafii – Iwanow, powierza władzę Nadieżdzie Tumskiej. Jej żołnierzem numer jeden, i kochankiem zarazem, jest Jurij. Tumska, Jurij i przybyły z Turcji „Struna” planują przemycić na zachód 100 kg narkotyków. Na ten towar ma ochotę również Gundis – szef łotewskiego gangu, który jest zagorzałym wrogiem Nadieżdy. Nadieżda zaprzyjaźnia się z Sabiną, z którą to ma mieć wspólny biznes. Przechwycona przez Halskiego heroina została przeznaczona do spalenia. Aby odzyskać narkotyki, gangsterzy Nadieżdy postanawiają zaszantażować Olgierda i Sabinę, porywając Basię na Mazurach. Zrozpaczony Halski rozpoczyna wojnę z gangsterami i robi co może, aby odzyskać córkę, naginając także prawo. Nadieżda zaś wrabia Sabinę w aferę zdefraudowania pieniędzy przez powiązany z mafią Geobank. Halskiemu udaje się odzyskać Basię oraz narkotyki, jednak doczekuje się ostracyzmu od mediów. W efekcie Halski i zdymisjonowany Jerzy postanawiają samowolnie spalić skradzione narkotyki w wyniku czego Olgierd zostaje wyrzucony z policji. Niezadowolony z Nadieżdy Iwanow postanawia pozbyć się jej, czego udowadniając wierność szefowi, dokonać ma Jurij, który po tym fakcie zostaje nowym wiceprezesem Geobanku. Iwanow ulatnia się z kraju, a na swoje miejsce wstawia tajemniczego Jana Tuwarę.
Sezon 3..
Po utracie pracy w policji Halski przy pomocy Sawki zatrudnia się w Biurze Ochrony Rządu. Będąc blisko szczytów władzy, odkrywa on gigantyczną aferę korupcyjną. Życiu bliskich mu osób znowu zagraża śmiertelne niebezpieczeństwo.
Postać policjanta Olgierda Halskiego jest także główną w niemieckim filmie kryminalnym "Podróż do śmierci" (niem. "Reise in den Tod") z 1996.

</doc>
<doc id="290930" url="https://pl.wikipedia.org/wiki?curid=290930" title="Statyw fotograficzny">
Statyw fotograficzny

Statyw fotograficzny – stały stabilizator służący do mocowania aparatu fotograficznego bądź kamery filmowej lub telewizyjnej.
Zazwyczaj jest to trójnóg z symetrycznie rozkładanymi w trzy strony nogami, których obrys po rozłożeniu tworzy trójkąt równoboczny. Statyw fotograficzny zakończony jest w swej górnej części głowicą, która pozwala na zmiany położenia zamocowanego na niej aparatu lub kamery w dowolnej pozycji (pionowej, poziomej lub pod dowolnym kątem). W przypadku użycia statywu do mocowania kamery filmowej statyw umożliwia płynny obrót kamery w dowolnej płaszczyźnie w celu uzyskania zmieniającego się w czasie ujęcia kierunku filmowania, najczęściej np. by otrzymać ujęcie panoramiczne.
Używane w amatorskiej technice fotograficznej i filmowej statywy zbudowane są zazwyczaj z lekkich, teleskopowo rozsuwanych aluminiowych rurek (umożliwiających rozłożenie statywu na dowolnej – w zakresie zależnym od wielkości i konstrukcji statywu – wysokości) i nieskomplikowanej głowicy z pokrętłami umożliwiającymi ustabilizowanie jej w dowolnej pozycji. Często znajduje się w niej również przegub kulisty, pozwalający na obrót w dowolnej płaszczyźnie. Zwykle wyposażone są też w małą poziomicę, która umożliwia prawidłowe ustawienie statywu. Kamera lub aparat fotograficzny mocowane są do statywu za pomocą śruby 1/4"–20 (1/4 cala, 20 rowków na cal). Końcówki nóg statywu zazwyczaj mają założone gumowe kapturki antypoślizgowe.
Najprostsze statywy amatorskie umożliwiają ustawienie aparatu na wysokości regulowanej od ok. 0,3 do jednego metra nad podłożem, większe – do 140 cm i wyżej, zazwyczaj jednak do wysokości nie przekraczającej lub niewiele przekraczającej poziom oczu przeciętnego człowieka. Ważą, w zależności od rozmiarów i konstrukcji, od pół kilograma do (największe) czterech kilogramów, a maksymalne ich dopuszczalne obciążenie wynosi od jednego do pięciu kilogramów.
Profesjonalne statywy, używane przy produkcji profesjonalnych filmów i programów telewizyjnych oraz do wykonywania profesjonalnych zdjęć, są zazwyczaj – ze względu na większy niż dla potrzeb amatorskich ciężar mocowanego do statywu sprzętu – większe, cięższe, często wykonane z drewna, o szerszym zakresie regulacji wysokości. Głowice takich statywów zwykle wyposażone są w pokrętła z przekładniami bądź tzw. głowice olejowe, umożliwiające płynne (bezwstrząsowe) obracanie kamerą.
Istnieją także statywy mocowane do przedmiotów (uchwyty), a także miniaturowe (o długości do kilkunastu centymetrów), tzw. ministatywy przeznaczone do ustawiania na stole. Inną odmianą statywów są tzw. monopody – złożone z pojedynczej nóżki o regulowanej długości, przykręcane do aparatu. Takie rozwiązanie wprawdzie nie zapewnia całkowitej stabilności podczas wykonywania zdjęcia, ponieważ wymaga stałego podpierania ręką, ale do licznych zastosowań amatorskich jest zupełnie wystarczające. Ma przewagę nad statywami trójnożnymi w postaci mniej skomplikowanej konstrukcji, mniejszego ciężaru (co ma znaczenie wobec ewentualnej potrzeby przenoszenia sprzętu pieszo na długich trasach) i niższej ceny.
Innym rodzajem statywu, używanym głównie w warunkach studyjnych, jest tzw. autopole – statyw składający się z rozporowej rurki teleskopowej (mocowanej między sufitem a podłogą lub pomiędzy równoległymi ścianami) i odpowiedniego uchwytu mocowanego na dowolnej wysokości służącego do zamocowania sprzętu fotograficznego. Jest to przyrząd uniwersalnego zastosowania, choć używany głównie do mocowania oświetlenia. Skonstruowany został w 1947 r.przez amerykańską fotografkę Berenice Abbott.

</doc>
<doc id="290934" url="https://pl.wikipedia.org/wiki?curid=290934" title="Hala Stulecia we Wrocławiu">
Hala Stulecia we Wrocławiu

Hala Stulecia (), po 1945 także Hala Ludowa – hala widowiskowo-sportowa we Wrocławiu, na Zalesiu, w Parku Szczytnickim, ekspresjonistyczna, wzniesiona w latach 1911–1913 według projektu Maxa Berga.
W 2006 roku hala została uznana za obiekt światowego dziedzictwa UNESCO. Wpisana do rejestru zabytków w 1962 oraz ponownie w 1977, wraz z zespołem architektonicznym obejmującym m.in. Pawilon Czterech Kopuł, Pergolę i Iglicę.
Obecnie hala i jej okolice są bardzo licznie odwiedzane przez zwiedzających nie tylko ze względu na samą halę, ale także na bliskość Pergoli z Fontanną Multimedialną, Ogrodem Japońskim oraz zoo.
Historia budowli.
Od powstania do 1945 r..
Powstanie hali, najsłynniejszego dzieła wrocławskiego modernizmu, związane było z setną rocznicą wydania we Wrocławiu przez Fryderyka Wilhelma III odezwy "Do mojego ludu" ("An Mein Volk") z 17 marca 1813 roku, wzywającej do powszechnego oporu przeciwko Napoleonowi Bonaparte. Rocznicę postanowiono uczcić odpowiednio wielką wystawą, prezentującą historię i gospodarczy dorobek Śląska. Zaplanowana została więc (na wzór Wystaw Światowych) tzw. Wystawa Stulecia, której organizację powierzono Karlowi Masnerowi, dyrektorowi Muzeum Rzemiosła Artystycznego i Starożytnego. Miasto wygospodarowało na ten cel tereny położone na skraju parku Szczytnickiego, w pobliżu założonego około 40 lat wcześniej i cieszącego się rosnącą popularnością wrocławskiego Ogrodu Zoologicznego, na miejscu czynnego do 1907 roku toru wyścigów konnych. By jednocześnie zapewnić miejsce do częstszego odbywania się wielkich wystaw i imprez przemysłowych, kulturalnych czy sportowych, rozpisano konkurs na zagospodarowanie terenu, obejmujący również projekt pawilonu wystawowego. Spośród 43 zgłoszonych projektów zaakceptowany został projekt miejskiego architekta Wrocławia, Maxa Berga, który zaproponował wielką halę wystawową o niespotykanej dotąd konstrukcji. Z Bergiem współpracowali inżynier Günther Trauer oraz młody, nieznany jeszcze szerzej architekt, absolwent drezdeńskiej politechniki Richard Konwiarz; inżynierem sprawdzającym obliczenia statyczne Trauera był prof. Müller z Politechniki w Charlottenburgu. Pomimo oryginalnego, ale bardzo kontrowersyjnego projektu hali i wysokich szacowanych kosztów jej budowy (1,9 miliona marek), 28 czerwca 1911 roku uzyskał on formalne zezwolenie na budowę.
W momencie powstania hala była obiektem wyjątkowym, mając żelbetowe przekrycie o największej rozpiętości na świecie – większe rozmiary osiągały wówczas tylko nieliczne konstrukcje stalowe. Hala ma 42 m wysokości, a nakrywająca ją kopuła 67 m średnicy. Maksymalna szerokość wnętrza hali wynosi 95 metrów, a dostępna powierzchnia wynosi 14,0 tys. m². Prócz samej centralnej hali w budynku zaplanowano jeszcze 56 innych pomieszczeń wystawienniczych, obszerne okrążające główną salę kuluary, a całość obliczona była na 10 tysięcy osób.
Pionierskie było również podejście Berga do projektowania architektonicznego. Projektując halę skoncentrował się on na wymaganiach funkcjonalnych i kształtowaniu wnętrza w harmonii z systemem konstrukcyjnym, które nadały całości końcową formę. Układ hali jest w rzucie kolisty, oparty symetrycznie na greckim krzyżu, na którego trzech końcach znajdują się małe hale wyjściowe, a na zachodnim, skierowanym w stronę centrum miasta – dwupoziomowa owalna hala wejściowa. Konstrukcyjnie hala złożona jest z dwu niezależnych elementów – podstawy w formie układających się w walec łuków, wygiętych w płaszczyźnie podłużnej. Podparcie tych czterech wygiętych stanowią pełniące rolę przypór żebra, tworzące boczne apsydy. Drugą, oddylatowaną i spoczywającą swobodnie na podstawie część stanowi tzw. kopuła, będąca jednak w istocie układem schodzących się promieniście żelbetowych łuków – żeber, opierających się u góry o centralny pierścień ściskany, a u dołu o pierścień rozciągany, wzmocniony stalową wkładką. Układ zadaszenia w formie pierścieniowych tarasów umożliwił zaprojektowanie nad każdym z nich rzędów okien, doświetlających wnętrze hali tak, że światło przenika między żebrami. Mała kopułka wewnątrz pierścienia ściskanego była pierwotnie całkiem przeszklona, stanowiąc rodzaj oculusa, jednak ze względu na problemy z wodoszczelnością po kilku latach ją zabudowano, co nadało zwieńczonemu teraz wizualnie ciężkim zwornikiem wnętrzu charakter ekspresjonistyczny. Konstrukcyjna szczerość i surowość (powierzchnię pozostawiono jako widoczny żelbet) i formalna prostota do dziś wydają się niektórym szokujące.
W celu spojenia stanowiącej wolno stojący obiekt hali z otoczeniem wpisano ją w zaprojektowany przez Hansa Poelziga większy układ obiektów wystawowych, mający charakter jeszcze z gruntu klasycyzujący i dość typowy dla pierwszych lat XX wieku (pergola, układy osiowe).
Budowę hali ukończono w grudniu 1912 roku, półtora miesiąca przed zaplanowanym terminem. W trakcie jej budowy wybudowano na otaczających ją terenach liczne inne obiekty wystawowe, w tym Pawilon Czterech Kopuł, Pergolę, obiekty rekreacyjne itp. W hali umieszczono specjalnie dla niej zaprojektowane i wykonane przez znaną firmę Sauer (nadal istniejącą) we Frankfurcie nad Odrą organy o 222 rejestrach i 16706 piszczałkach, naówczas największe na świecie; obecnie organy te częściowo wykorzystywane są w archikatedrze wrocławskiej, a że nie wszystkie się tam zmieściły, część piszczałek zamontowano w instrumencie w bazylice jasnogórskiej.
Otwarcie hali nastąpiło 20 maja 1913, kiedy to nadburmistrz Paul Matting wygłosił patriotyczne przemówienie, w którym nazwał ją „pomnikiem wyzwolenia ojczyzny i przestrogą dla przyszłych pokoleń”. Przemówienia wysłuchało ponad pięć tysięcy gości, którzy mogli się przekonać o doskonałej akustyce obiektu. Ponieważ Wilhelm II nie objął patronatem Wystawy Stulecia, niezadowolony z uczczenia proklamacji, a nie rocznicy narodowo-militarnej – bitwy pod Lipskiem, na inaugurację wydelegowano następcę tronu, księcia Prus Fryderyka Wilhelma, który otworzył samą Wystawę Stulecia. Uroczystość uczczono wystawieniem dramatu Gerharta Hauptmanna o bitwie pod Lipskiem w reżyserii Maxa Reinhardta, "Festspiel im deutschen Reimen" ("Festiwal niemieckich rymów"). Sztuka zawierała krytykę wojny i miała wydźwięk pacyfistyczny; pokazywała także Napoleona, zwycięstwo nad którym przecież świętowano, jako burzyciela starego reżimu i twórcę wspólnej Europy. Wybuchł skandal, po protestach weteranów wojennych i nacisku z Berlina sztukę zdjęto z afisza.
Po zakończeniu Wystawy Stulecia tereny wystawowe wokół hali kilkakrotnie jeszcze rozbudowywano, a w samej hali również dokonywano pewnych przeróbek i adaptacji (m.in. wejścia głównego i klatek schodowych); autorem tych projektów był najczęściej Richard Konwiarz. Przed II wojną światową hala, prócz wystaw i przedsięwzięć na mniejszą skalę, kilkakrotnie jeszcze była miejscem wielkich masowych imprez, w tym między innymi publicznych wystąpień najważniejszych funkcjonariuszy NSDAP z Adolfem Hitlerem na czele.
Po 1945 r..
Hala przetrwała II wojnę światową bez poważniejszych strat (uszkodzeniu uległy jednak organy). Tereny wystawowe wokół hali oraz ją samą po raz pierwszy po wojnie wykorzystano na większą skalę od lipca do września 1948 na Wystawie Ziem Odzyskanych i podczas towarzyszącego jej (25-28 sierpnia) Światowego Kongresu Intelektualistów w Obronie Pokoju. W czasach PRL nie przeprowadzono w hali żadnych poważniejszych prac, które w istotny sposób zmieniłyby jej charakter. Oprócz skucia z filarów hitlerowskich „gap”, położenia betonowej posadzki w kuluarach, instalacji centralnego ogrzewania (do tej pory hala nie była w ogóle ogrzewana), instalacji nagłośnienia i innych podobnych – stosunkowo mało znaczących – prac remontowych lub adaptacyjnych nie wprowadzano w hali żadnych zmian. Służyła jako miejsce koncertów (występował tu m.in. w latach 60. Marino Marini i Paul Anka), imprez sportowych (m.in. XIII Mistrzostwa Europy w koszykówce mężczyzn w 1963 – Polska zajęła wówczas II miejsce), w sali działało też największe w mieście kino („Gigant”). Jedynie kontekst urbanistyczny hali zmienił się dość silnie, poprzez odcięcie południowej części terenów wystawowych (zostały przekazane Ogrodowi Zoologicznemu), a zwłaszcza poprzez ustawienie w 1948 na placu przedwejściowym Iglicy, która całkowicie zmieniła statyczny wyraz głównego wejścia hali.
Po roku 1989 dokonano w hali pewnych przeróbek: trwający tam kilka miesięcy remont generalny w 1997 obejmował takie zmiany jak plastikowe rolety na oknach, tablice ogłoszeniowe, nagłośnienie, przede wszystkim zaś obniżenie o około 1 m poziomu posadzki i wbudowanie przesuwnych trybun oraz rozkładanych boisk (umożliwia zmianę przeznaczenia hali w zależności od bieżących potrzeb: sportowe, widowiskowe albo targowe). Nowe elementy (białe rolety, intensywnie niebieskie siedziska) wyróżniają się silnie z dostojnej szarości wnętrza. W hali odbywają się większe imprezy targowe, wystawiane bywają także monumentalne przedstawienia operowe (np. "Straszny dwór" Moniuszki, "Aidę", "Trubadura" i "Nabucco" Verdiego, "Złoto Renu", "Walkirię", "Zygfryda" i "Zmierzch bogów" Wagnera, w październiku 2006 odbył się Wagnerowski Festiwal Operowy), służyła również przez kilka sezonów jako miejsce rozgrywania pojedynków koszykarskiej ekstraligi oraz Suproligi i Euroligi drużyny Śląska Wrocław. 31 maja 1997 w czasie szóstej wizyty w Polsce Jan Paweł II poprowadził w hali modlitwę ekumeniczną w ramach kongresu eucharystycznego.
Remont Hali Stulecia.
Remont Hali Stulecia został przeprowadzony w latach 2009-2011 roboty budowlane podzielono na dwa etapy:
Pierwszy etap remontu rozpoczęto w marcu 2009 r. (pozwolenie uzyskano w lutym 2009), a zakończono w roku 2010. Zakończony remont elewacji zewnętrznej obejmował także wymianę wszystkich 600 okien. Całkowity koszt inwestycji zamknął się w kwocie 21 mln zł. Elewacja odzyskała swój przedwojenny żółto-piaskowy kolor (nawiązujący do ugru). Dokonane zostały również drobne naprawy konstrukcji żelbetowej. Największym problemem okazała się wymiana okien. Max Berg w swoim projekcie wykorzystał mahoń żelazowy sprowadzany specjalnie z Australii. Dziś ten gatunek drzewa nie występuje, więc na wniosek konserwatora zabytków wykorzystano drzewo teakowe. Spowodowało to podwyższenie kosztów remontu oraz przedłużenie czasu naprawy.
Dobór szkła do okien został dokonany na podstawie odnalezionej próbki z nieistniejącej huty szkła w Pirnie pod Dreznem skąd pochodziły pierwotnie zamontowane szyby. Ostatni dyrektor tej huty w swojej kolekcji szkła użytkowego posiadał próbnik szkieł okiennych tego producenta. Na podstawie zachowanej próbki dobrano najbardziej zbliżone szkło współcześnie produkowane: hartowane szkło ornamentowe w kolorze ugru.
Kolejnym etapem było wybudowanie nowego Regionalnego Centrum Turystyki Biznesowej. Realizacja budowy w zabytkowym miejscu była możliwa dzięki zachowanym, a niezrealizowanym planom rozbudowy autorstwa Maxa Berga. Oficjalne otwarcie nastąpiło 17 września 2010. Ostatnim planowanym etapem było odnowienie elewacji wewnątrz budynku. Planowano zwiększyć także pojemność hali dla potrzeb widowni podczas zawodów sportowych (do około 10 tysięcy osób). Koszt zaplanowano na 71 mln złotych.
Ten drugi etap remontu przeprowadzono od stycznia do sierpnia 2011 roku. Ze względu na ograniczenia finansowe nie udało się na tym etapie uzyskać widowni dla 10 tys. osób, niezbędnej do przeprowadzania dużych międzynarodowych zawodów sportowych, jednak obiekt jest przygotowany do zamontowania odpowiednich elementów i urządzeń umożliwiających uzyskanie tego celu. W roku 2014 na mistrzostwa świata w piłce siatkowej mężczyzn w hali udostępniono 8 tys. miejsc.
Konstrukcja hali.
Budynek Hali Stulecia wykonano w konstrukcji żelbetowej (z jednym wyjątkiem), a jego bryłę wyróżnia kopuła, która w chwili powstania była największą kopułą na świecie. W bryle budynku można wyodrębnić kilka zasadniczych elementów konstrukcji:
Dojazd i udostępnienie do zwiedzania.
Do hali dojechać można tramwajami nr 1, 2, 4, 10, 16 autobusami miejskimi 145, 146 oraz autobusami nocnymi 253, 255.
Wnętrze hali można zwiedzać od czwartku do niedzieli w godzinach 10-18 (od kwietnia do października) poprzez Visitor Centre (wejście D3). W cenie biletu można zwiedzić wnętrze Hali oraz zobaczyć wystawę multimedialną poświęconą historii Hali oraz jej powstania. Ze względu na odbywające się w Hali imprezy zwiedzanie w niektóre dni może być niemożliwe lub ograniczone (oglądanie wnętrza z balkonu bocznego widowni).
Organy wielkie.
. Instrument posiadał 200 rejestrów rozłożonych na 5 manuałów i pedał. W 1937 roku organy zostały rozbudowane do 222 rejestrów. W takim stanie trwały do 1945 roku. „W czasie wojny Hala Ludowa nie ucierpiała prawie w ogóle (były powybijane szyby w oknach), więc można sądzić, iż także organy zachowały się w całości. Jednak w czasach powojennych Hala ze względu na swą wielkość była obiektem odsuniętym na dalszy plan, jeśli chodzi o zabezpieczenie, remont, odbudowę. Drzwi do budynku stały otworem, każdy kto chciał mógł do niej wejść. Właśnie w tamtym czasie organy ucierpiały najbardziej. Prawdopodobne jest, iż do dewastacji instrumentu przyczynili się nawet mistrzowie, budowniczowie organów wynosząc z Hali piszczałki. .
W latach 1950-1952 firma Biernackiego zainstalowała organy w archikatedrze wrocławskiej, uzupełniając ubytki w dyspozycji piszczałkami z innego instrumentu firmy Sauer, z wrocławskiego kościoła im. Gustava Adolfa. Organy zagrały w katedrze po raz pierwszy w roku 1955. Do czasów dzisiejszych przetrwał w całości stół gry (przygotowany pod 222 rejestry).
Dyspozycja organów z 1913 roku.
Poszczególne głosy oznaczono kolorami: głosy językowe, mixtury. Długość największej piszczałki danego głosu podawana w stopach, gdzie 8' ≈ 2,5 m
Rejestry dodatkowe:
Handregistierung,
Freie Kombination 1,
Freie Kombination 2,
Freie Kombination 3,
Freie Kombination I,
Freie Kombination II,
Freie Kombination III,
Freie Kombination IV,
Freie Kombination V,
Freie Kombination P,
Walze (Crescendo) I – III und Pedal,
Tutti mit Fernorgel,
Tutti ohne Fernorgel,
Fortissimo,
Forte,
Mezzoforte,
Piano,
Tutti I,
Tutti II,
Tutti III,
Tutti IV,
Tutti V,
Tutti P,
Forte I,
Forte II,
Forte III,
Forte V,
Forte P,
Mezzoforte I,
Mezzoforte II,
Mezzoforte III,
Mezzoforte IV,
Mezzoforte V,
Mezzoforte P,
Piano I,
Piano II,
Piano III,
Piano V,
Piano P,
Pianissimo P,
Tuttikoppel,
Generalkoppel,
Flöten I,
Flöten II,
Flöten III,
Prinzipale I,
Prinzipale II,
Prinzipale III,
Gamben I,
Gamben II,
Gamben III,
Rohrwerk,
Rohrwerk I,
Rohrwerk II,
Rohrwerk III,
Rohrwerk IV,
Rohrwerk V,
Rohrwerk P,
Ferpedal an,
Handregister ab,
Handregister I ab,
Handregister II ab,
Handregister III ab,
Handregister IV ab,
Handregister V ab,
Handregister P ab,
Handregister Fr. K. ab,
Handregister Fr. K. I ab,
Handregister Fr. K. II ab,
Handregister Fr. K. III ab,
Handregister Fr. K. IV ab,
Handregister Fr. K. V ab,
Handregister Fr. K. P ab,
Walze (Crescendo) ab,
Rohwerke ab,
Rohwerke I ab,
Rohwerke II ab,
Rohwerke III ab,
Rohwerke IV ab,
Rohwerke V ab,
Rohwerke P ab,
16' ab,
16' I ab,
16' II ab,
16' III ab,
16' IV ab,
16' V ab,
HD ab,
HD I ab,
HD II ab,
Pedalkoppeln ab,
I ab,
P ab,
P I – IV ab,
Automatische Pedal – umschaltung V,
Schwelltritt II,
Schwelltritt III,
Schwelltritt IV,
Schwelltritt V.

</doc>
