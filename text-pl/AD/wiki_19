<doc id="290935" url="https://pl.wikipedia.org/wiki?curid=290935" title="Jahrhunderthalle">
Jahrhunderthalle



</doc>
<doc id="290937" url="https://pl.wikipedia.org/wiki?curid=290937" title="Dariusz Rzeźniczek">
Dariusz Rzeźniczek

Dariusz Rzeźniczek (ur. 22 maja 1968 w Chorzowie) – polski piłkarz występujący na pozycji pomocnika.
Swoją karierę zaczął w 1986 jako piłkarz GKS-u Katowice, gdzie grał z małymi przerwami aż do 1995 i zdobył z nim Puchar Polski. W 1996 przeszedł do GKS-u Bełchatów i grał tam do 2000. Następnie grał w KS Myszków, Stali Stalowa Wola, Śląsku Świętochłowice oraz Spójni Osiek-Zimnodół-Zawada.
W reprezentacji Polski rozegrał dwa mecze.

</doc>
<doc id="290938" url="https://pl.wikipedia.org/wiki?curid=290938" title="Park Szczytnicki we Wrocławiu">
Park Szczytnicki we Wrocławiu



</doc>
<doc id="290943" url="https://pl.wikipedia.org/wiki?curid=290943" title="Grzegorz Wagner">
Grzegorz Wagner



</doc>
<doc id="290948" url="https://pl.wikipedia.org/wiki?curid=290948" title="Boavista Porto">
Boavista Porto



</doc>
<doc id="290949" url="https://pl.wikipedia.org/wiki?curid=290949" title="Pomnik Mikołaja Kopernika w Toruniu">
Pomnik Mikołaja Kopernika w Toruniu

Pomnik Mikołaja Kopernika w Toruniu – pomnik Mikołaja Kopernika autorstwa Christiana Friedricha Tiecka odsłonięty w 1853 roku w Toruniu. 
Jest to drugi pod względem wieku zachowany pomnik Mikołaja Kopernika w Polsce, po pomniku Kopernika w Warszawie.
Pomnik znajduje się na terenie Zespołu Staromiejskiego, na Rynku Staromiejskim, w pobliżu południowo-wschodniego narożnika Ratusza.
Historia.
Propozycja upamiętnienia pomnikiem Mikołaja Kopernika w mieście jego urodzenia po raz pierwszy wyszła w latach 30. XVIII wieku. W 1765 roku książę Józef Aleksander Jabłonowski złożył zamówienie na wykonanie marmurowego popiersia. Popiersie wykonane z jego fundacji przez krakowskiego rzeźbiarza Wojciecha Rojowskiego nie zyskało jednak uznania ówczesnej Rady Miasta Torunia i ostatecznie zostało ustawione w kościele św. Janów. Z kolejną inicjatywą, już w czasach Księstwa Warszawskiego, wyszedł Stanisław Staszic. W 1809 roku wmurowany został kamień węgielny pod budowę pomnika i rozpoczęto zbiórkę funduszy. Po powrocie Torunia do Prus w 1815 roku zakończono zbiórkę pieniędzy. Składki z ziem departamentu bydgoskiego zdeponowano w Berlinie. Fundusze zebrane w innych departamentach Księstwa Warszawskiego złożono na pomnik Kopernika w Warszawie.
W 1839 roku zawiązane zostało niemieckie towarzystwo budowy pomnika toruńskiego astronoma (niem. "Coppernicus-Verein"). Początkowo planowano, że odsłonięcie pomnika nastąpi w 1843 roku, w 300-setną rocznicę śmierci Kopernika.
Początkowo pomnik miał stworzyć Johann Gottfried Schadow, jednak w 1840 roku odrzucił propozycję towarzystwa Coppernicus-Verein. 13 grudnia 1842 roku towarzystwo poprosiło Schadowa o zarekomendowanie jednego z berlińskich rzeźbiarzy mogących wykonać projekt i sporządzić wstępny kosztorys. W tym samym piśmie stowarzyszenie zarekomendowało trzy warianty wykonania pomnika (w brązie, marmurze bądź jako pozłacany odlew) oraz zaproponowało postawienie pomnika na Rynku Staromiejskim, rekomendując początkowo postawienie pomnika po zachodniej stronie placu, w pobliżu kościoła ewangelickiego (dzisiejszego Kościoła Świętego Ducha). 25 marca 1843 roku Schadow zarekomendował rzeźbiarza Christiana Friedricha Tiecka. Schadow i Tieck oszacowali koszt postawienia pomnika na 6-7 tys. talarów i poleciła wykorzystanie brązu. Pod koniec 1843 roku Fryderyk Wilhelm IV Pruski udzielił zgody na budowę pomnika i przyznał dodatkowe 2 tys. talarów. Jednocześnie król skrytykował projekt Tiecka, przedstawiający Mikołaja Kopernika w stroju mieszczańskim.
W wyniku niewywiązywania się z obowiązków, towarzystwo zwróciła się do nadprezydenta prowincji o uzyskanie ewentualnej zgody na powierzenie projektu komuś innemu. W listopadzie 1846 roku Tieck poinformował towarzystwo o ukończeniu projektu statuy i cokołu. 15 listopada 1846 roku Fryderyk Wilhelm IV udzielił aprobaty nowemu projektowi, autorstwa Tiecka i Johanna Heinricha Stracka. W lipcu 1847 roku rozpoczęły się prace nad modelem pomnika w rzeczywistej wielkości. W tym samym czasie Tieck poinformował towarzystwo o nowej kwocie wykonania pomnika, która bez ceny cokołu miała wynieść 7570 talarów. 3 lipca 1847 roku towarzystwo i rzeźbiarz podpisali umowę, na mocy której Tieck miał w ciągu trzynastu miesięcy wykonać model, opiewający na 1400 talarów.
W 1848 roku model pomnika został uszkodzony bądź całkowicie zniszczony. Tieck oddał gotowy model dnia 2 sierpnia 1849 roku. Odlew zlecono giserowi Heinrichowi Fischerowi z Berlina. W maju 1851 roku zmarł Christian Tieck, nie doczekawszy ustawienia pomnika. Monument udało się ostatecznie wykonać i przetransportować z Berlina do Torunia dopiero 12 lutego 1852 roku. Uroczyste odsłonięcie odbyło się 25 października 1853 roku
Charakterystyka.
Monument przedstawia Mikołaja Kopernika ubranego w togę profesorską, który w swojej lewej ręce trzyma sferę armilarną, a palcem prawej ręki wskazuje niebo, co ma wskazywać na powiązania Kopernika z astronomią i badaniami nieba. Pomnik znajduje się na cokole, wokół którego znajdują się połączone z nim kamienne ławki, natomiast przed nim znajduje się kamienna studzienka.
Na cokole z przedniej strony znajduje się napis w języku łacińskim "Nicolaus Copernicus Thorunensis. Terrae motor, Solis Caelique stator" (pol. „Mikołaj Kopernik Torunianin. Ruszył Ziemię, wstrzymał Słońce i Niebo”). Autorem tego tekstu jest toruński profesor Rudolf Brohm. Na tylnej części cokołu znajduje się data urodzin i śmierci astronoma. Użyte słowo "Thorunensis" jest poprawnym, regularnym przymiotnikiem od łacińskiej nazwy Torunia "T(h)orunia, T(h)orunium". Na karcie tytułowej pierwszego wydania "De revolutionibus orbium coelestium" użyto jednak innej jego formy: "Torinensis" ().
Pomnik jest objęty ochroną konserwatorską jako element historycznego układu urbanistycznego Starego i Nowego Miasta.

</doc>
<doc id="290950" url="https://pl.wikipedia.org/wiki?curid=290950" title="Adam Kryger">
Adam Kryger

Adam Kryger (ur. 28 kwietnia 1969 w Rudzie Śląskiej) – polski piłkarz, futsalista, piłkarz plażowy. Jedyny polski piłkarz, który otrzymał powołania do trzech reprezentacji Polski. Obecnie trener Gwiazdy Ruda Śląska, która występuje w Futsal Ekstraklasie.
Karierę zaczynał w 1987 jako piłkarz Uranii Ruda Śląska. Potem przez 4 sezony (od 1989) grał w Szombierkach Bytom, z których w 1993 trafił do Ruchu Chorzów. Następnie grał w Polonii Warszawa, KFC Eeklo (Belgia), Polonii Bytom, Lechu Poznań, Odrze Wodzisław, Dyskobolii Grodzisk Wlkp., Hetmanie Zamość, Widzewie Łódź i Piaście Gliwice, a w 2004 w Śląsku Świętochłowice.
Od 2005 roku był grającym trenerem V-ligowego Sokoła Zabrzeg (pow. bielski). W następnych latach Adam Kryger skupił się na futsalu. Grał w takich klubach jak Clearex Chorzów czy Hurtap Łęczyca, z którymi zdobył wiele tytułów i trofeów. W 2013 objął stanowisko trenera w Rekordzie Bielsko-Biała, który występuje w Ekstraklasie w futsalu. W sezonie 2013/2014 doprowadził Rekord Bielsko Biała do tytułu Mistrza Polski.
W piłce nożnej plażowej reprezentował drużyny Clearexu Chorzów, a także Hurtapu Łęczyca. W 2007 roku zdobył Mistrzostwo Polski w piłce plażowej.

</doc>
<doc id="290955" url="https://pl.wikipedia.org/wiki?curid=290955" title="Acetamid">
Acetamid

Acetamid, etanoamid – organiczny związek chemiczny z grupy amidów, pochodna kwasu octowego. W środowisku zasadowym i kwaśnym łatwo hydrolizuje.

</doc>
<doc id="290957" url="https://pl.wikipedia.org/wiki?curid=290957" title="Bf-109">
Bf-109



</doc>
<doc id="290958" url="https://pl.wikipedia.org/wiki?curid=290958" title="He 111">
He 111



</doc>
<doc id="290959" url="https://pl.wikipedia.org/wiki?curid=290959" title="Chlorek acetylu">
Chlorek acetylu

Chlorek acetylu – organiczny związek chemiczny z grupy chlorków kwasowych kwasów karboksylowych, pochodna kwasu octowego.
Otrzymywanie.
Chlorek acetylu otrzymuje się przez reakcję bezwodnego octanu sodu z chlorkiem sulfurylu.
Właściwości.
Na powietrzu „dymi” (tworzy się mgła chlorku acetylu, kwasu octowego i chlorowodoru). Ma gryzący zapach. Silnie drażni błony śluzowe i skórę.
Zastosowanie.
Stosowany jako energiczny czynnik acetylujący () w syntezie organiczej, reaguje m.in. z fenolami i aminami.

</doc>
<doc id="290963" url="https://pl.wikipedia.org/wiki?curid=290963" title="Kościół św. Trójcy w Toruniu">
Kościół św. Trójcy w Toruniu

Kościół św. Trójcy w Toruniu – dawna świątynia ewangelicka, obecnie siedziba Fundacji Tumult w Toruniu.
Lokalizacja.
Kościół znajduje się we wschodniej części Zespołu Staromiejskiego, na Rynku Nowomiejskim.
Historia.
. Do 1927 roku w budynku znajdował się kościół ewangelicko-unijny. Od 27 lutego 1927 roku do września 1939 budynek pełnił funkcję cerkwi prawosławnej św. Mikołaja. 
Po II wojnie światowej w budynku urządzono magazyny. W 1994 roku dokonano renowacji, w latach 1993-1999 odbywał się w nim Międzynarodowy Festiwal Sztuki Autorów Zdjęć Filmowych Camerimage. Od początku XXI wieku w budynku odbywają się coroczne obchody Święta Reformacji, organizowane przez ewangelikalne Kościoły protestanckie, zrzeszone w Toruńskim Przymierzu Protestanckim. 
W 1990 roku obiekt wpisano do rejestru zabytków.
W 2005 roku odnowiona została wieża dawnego kościoła, a także elewacja zachodnia, natomiast na początku 2006 roku elewacja południowa i północna.
Część wyposażenia kościoła (w tym XVIII-wieczny obraz "Adoracja Baranka Apokaliptycznego") została przeniesiona do kościoła ewangelicko-augsburskiego św. Szczepana przy Wałach gen. Sikorskiego. Stamtąd w latach 50. XX w. obraz ołtarzowy "Chrystus Zmartwychwstały", malowany przez Paula Händlera 1891 roku dostał się do ewangelickiego kościoła św. Trójcy w Warszawie, a klasycystyczne retabulum do Starej Iwicznej. Dzwony przeniesiono do katedry w Pelplinie, ambonę do kościoła św. Antoniego na Wrzosach w Toruniu. Organy uległy całkowitej dewastacji.

</doc>
<doc id="290967" url="https://pl.wikipedia.org/wiki?curid=290967" title="Marian Janoszka">
Marian Janoszka

Marian Janoszka (ur. 6 stycznia 1961 w Świerklańcu) – polski piłkarz grający na pozycji napastnika oraz trener piłkarski.
Swoją karierę zaczął w 1977 jako piłkarz Ruchu Radzionków, gdzie grał nieprzerwanie do 1989, kiedy to przeniósł się na jeden sezon do SV Senftenberg i ponownie wrócił do Radzionkowa. W 1992 odszedł do GKS Katowice, z którym w 1993 zdobył Puchar Polski. W 1995 ponownie wrócił do Ruchu Radzionków, z którym występował w ekstraklasie, a w 2002 przeszedł do Sparty Lubliniec, potem do GKS-u Tychy. W 2004 przeniósł się do Strażaka Mierzęcice.
Od 2011 roku był trenerem Rozwoju Olszyna, z którym w sezonie 2011/2012 awansował do lublinieckiej klasy A.
Ojciec Łukasza, grającego w Ruchu Chorzów.

</doc>
<doc id="290970" url="https://pl.wikipedia.org/wiki?curid=290970" title="Dysan">
Dysan

Firma "Dysan Corporation" powstała w roku 1973 i zajmowała się produkcją magnetycznych nośników pamięci: dyskietek, taśm magnetycznych itp.
W handlu znajdują się również płyty CD/DVD marki Dysan.
Obecnie właścicielem marki Dysan jest firma Memorex International Inc .

</doc>
<doc id="290974" url="https://pl.wikipedia.org/wiki?curid=290974" title="TDK">
TDK

 – spółka akcyjna powstała w 1935 r. jako pierwsza firma elektroniczna zajmująca się komercyjnym obrotem ferrytu, który dzięki swym właściwościom magnetycznym używany jest w nośnikach pamięci magnetycznej takich jak taśma magnetyczna czy dyskietka. TDK rozpoczęło swoją działalność w Europie w 1970 r., otwierając biuro we Frankfurcie.
Innowacyjna siła TDK oparta jest na trzech głównych technologiach: technologia materiałowa napędza rozwój produktów, technologia wytwarzania umożliwia masową produkcję komponentów, a projektowanie układu zamyka całość tworząc ostateczny produkt.
Notowana jest na giełdach: tokijskiej (gdzie wchodzi w skład indeksu Nikkei 225), londyńskiej i nowojorskiej NYSE.

</doc>
<doc id="290975" url="https://pl.wikipedia.org/wiki?curid=290975" title="Senol Gunes">
Senol Gunes



</doc>
<doc id="290976" url="https://pl.wikipedia.org/wiki?curid=290976" title="Consuetudo bononiensis">
Consuetudo bononiensis

Consuetudo bononiensis, consuetudo bononiana, styl boloński – popularny w średniowieczu sposób oznaczania dni w miesiącu, w którym w pierwszej połowie miesiąca dni liczono według liczby porządkowej kolejnych dni, a w drugiej – wstecz, od ostatniego dnia miesiąca. 
W średniowiecznej Europie stosowano równolegle kilka sposobów na oznaczenie dni w miesiącu. Stosowany współcześnie, znany już w VI w., wywodzący się ze wschodu sposób liczenia dni według liczby porządkowej dni bieżących, nie był dla ówczesnych ludzi oczywisty i zaczął dominować dopiero w XIV-XVI w., w Polsce na przełomie XVI i XVII w. Początkowo najpopularniejszy był wywodzący się ze starożytnego Rzymu system oparty na kalendach, nonach i idach. W północnej Francji zaczęto określać dni miesiąca według świąt kościelnych. Ta metoda dotarła do Polski w XII w. Przez pewien czas popularny był również boloński styl oznaczania dni.
"Consuetudo bononiensis" powstał w północnych Włoszech około VIII w. Miesiąc podzielony jest w nim na dwie części nazywające się: "mensis intrans" (miesiąc wstępujący) i "mensis exiens" (miesiąc zstępujący). 
"Mensis intrans" trwał do 15. dnia w miesiącach 30-dniowych i do 16. w miesiącach 31-dniowych. W lutym zwykłym do 14. dnia, w przestępnym do 15. W tej części miesiąca dni określano tak jak dzisiaj, czyli np. "IV die intrante mense Septembrio" (4 września). 
"Mensis exiens" liczył zawsze dni 15, z wyjątkiem lutego, którego część zstępująca zawsze miała 14 dni, niezależnie od tego, czy był to rok przestępny, czy zwykły. W tej części miesiąca dni liczono wstecz, od ostatniego dnia miesiąca. Dodatkowo dwa ostatnie dni miesiąca miały swe nazwy: ostatni dzień – "ultimus dies", przedostatni – "penultimus dies". Numerację miały więc dni od 3 do 15 (w lutym 14). Czyli np. "VIII die exeunte mense Septembrio" (23 września). Aby szybko odczytać datę w "mensis exiens" należy do liczby dni miesiąca dodać 1 i od wyniku odjąć cyfrę dnia. Np. "X die mense exeunte" w grudniu to 22 grudnia (31+1-10=22). 
"Consuetudo bononiensis" rozpowszechnił się na całe Włochy, Szwajcarię, południowe Niemcy i południową Francję. Nigdzie nie był metodą wyłączną. Sporadycznie ten sposób liczenia dni pojawia się w polskich dokumentach z XIII i XIV w. Spotykano go również w późnym średniowieczu w Szwecji.

</doc>
<doc id="290978" url="https://pl.wikipedia.org/wiki?curid=290978" title="Consuetudo bononiana">
Consuetudo bononiana



</doc>
<doc id="290979" url="https://pl.wikipedia.org/wiki?curid=290979" title="Styl boloński">
Styl boloński



</doc>
<doc id="290985" url="https://pl.wikipedia.org/wiki?curid=290985" title="Kancelaria Sejmu">
Kancelaria Sejmu

Kancelaria Sejmu – urząd wspierający Sejm Rzeczypospolitej Polskiej i jego organy w zakresie prawnym, organizacyjnym, doradczym, finansowym i technicznym. Służy także posłom, stwarzając im warunki techniczno-finansowe do wykonywania mandatu poselskiego w okręgach wyborczych, a także klubom parlamentarnym, kołom i zespołom poselskim oraz posłom niezrzeszonym do działania w siedzibie Sejmu. Kancelaria obsługuje również od strony prawnej i administracyjnej Zgromadzenie Narodowe.
W ramach wspierania procesu legislacyjnego oraz zapewnienia jego transparentności Kancelaria Sejmu m.in. opracowuje jednolite teksty ustaw (ogłaszane następnie przez Marszałka Sejmu), utrzymuje Internetowy System Aktów Prawnych (ISAP), a także udostępnia transmisje z przebiegu obrad Sejmu i komisji sejmowych w Internecie.
Szef Kancelarii Sejmu podlega bezpośrednio Marszałkowi i kieruje pracami Kancelarii przy pomocy dwóch zastępców, dyrektora generalnego kierującego Gabinetem Marszałka Sejmu oraz dyrektorów komórek organizacyjnych.
Siedziba.
Siedziba główna Kancelarii Sejmu znajduje się w kompleksie sejmowym przy ulicy Wiejskiej 4/6/8. 
Kancelaria użytkuje również budynki przy ul. Frascati 2, ul. Ludnej 4a i Zagórnej 3.
Budżet, zatrudnienie i wynagrodzenia.
Wydatki i dochody Kancelarii Sejmu są realizowane w części 02 budżetu państwa. Z budżetu Kancelarii wypłacane są m.in. uposażenia i diety poselskie, finansowane podróże krajowe i zagraniczne posłów, ich zakwaterowanie na terenie Warszawy, a także przekazywane środki na prowadzenie biur polskich.
W 2020 wydatki Kancelarii Sejmu wyniosły (wraz z wydatkami niewygasającymi) 457,7 mln zł, a dochody 3,2 mln zł. Przeciętne zatrudnienie w Kancelarii w przeliczeniu na pełne etaty wyniosło (wraz z 381 posłami) 1686 osób, a średnie miesięczne wynagrodzenie brutto 9968 zł.
W ustawie budżetowej na 2021 wydatki Kancelarii Sejmu zaplanowano w wysokości 524,6 mln zł, a dochody 2,6 mln zł.

</doc>
<doc id="290988" url="https://pl.wikipedia.org/wiki?curid=290988" title="Bloomington (Indiana)">
Bloomington (Indiana)

Bloomington – miasto w Stanach Zjednoczonych, w stanie Indiana, około 80 km na południowy zachód od Indianapolis. Jest to duży ośrodek produkcji urządzeń elektrycznych i hydraulicznych.
Miasto liczy 69,3 tysięcy mieszkańców, a jego obszar metropolitalny 175,5 tysięcy (dane z 2000).
W mieście znajduje się główny kampus stanowego Uniwersytetu Indiany, pod nazwą Uniwersytet Indiany w Bloomington (ang. "Indiana University Bloomington"). Uczelnia została założona w 1820. Kampus w Bloomington ma około 40 tysięcy studentów (cały uniwersytet około 99 tysięcy na 9 kampusach).

</doc>
<doc id="290989" url="https://pl.wikipedia.org/wiki?curid=290989" title="Szofar">
Szofar

Szofar (; "szojfer") – instrument dęty o charakterze liturgicznym, używany w judaizmie. Jest rodzajem rogu, który dla nawiązania do historii ofiarowania Izaaka przez Abrahama, był wykonywany z rogu baraniego.
Szofar pojawia się w opisach biblijnych jako instrument, za którego pomocą ogłaszano ważne wydarzenia: zbliżanie się niebezpieczeństwa, rozpoczęcia lub zakończenie wojny, początek postu lub roku jubileuszowego. Był używany także w celach liturgicznych w Świątyni Jerozolimskiej. W późniejszych okresach powtarzany stukrotnie dźwięk szofaru ogłasza początek Nowego Roku (zwanego stąd także Świętem Trąbek) i nadchodzące z nim Dni Pokuty (Straszne Dni). Podczas święta Jom Kipur szofar obwieszcza koniec pokuty.
Szofar wydaje trzy rodzaje dźwięków: tekij(j)a, terua i sz(e)warim.

</doc>
<doc id="290990" url="https://pl.wikipedia.org/wiki?curid=290990" title="Bloomington">
Bloomington

Miejscowości w USA:
Gminy w USA:
Inne:

</doc>
<doc id="290991" url="https://pl.wikipedia.org/wiki?curid=290991" title="Douglas A-26 Invader">
Douglas A-26 Invader

 
Douglas A-26 Invader – dwusilnikowy lekki bombowiec i samolot szturmowy konstrukcji amerykańskiej.
Samolot powstał w 1942 roku jako następca A-20. Służył w czasie II wojny światowej, wojny koreańskiej, a także wietnamskiej. Niektóre, bardzo zmodyfikowane, egzemplarze pozostały na służbie aż do 1969 roku. A-26 to oryginalne oznaczenie tego samolotu, w 1948 roku został przemianowany na B-26 (z tego powodu jest on często mylony z samolotem B-26 Marauder), a w 1966 na A-26A. Samoloty pozostające w służbie US Navy, nosiły oznaczenie JD-1.
Budowany był w dwóch podstawowych odmianach:
Niektóre samoloty uzbrojone były jeszcze dodatkowo w karabiny maszynowe umieszczone w skrzydłach. Najsilniej uzbrojone wersje A-26 miały aż 18 karabinów maszynowych strzelających do przodu. Był to najszybszy amerykański bombowiec w II wojnie światowej. Invader z racji silnego uzbrojenia strzeleckiego i ponad 2,5 tony bomb na pokładzie siał postrach wśród wojsk niemieckich na przełomie lat 1944/1945. Na Pacyfiku skutecznie zwalczał żeglugę handlową Japończyków i ich lekkie okręty wojenne. Łącznie wyprodukowano około 2500 egzemplarzy A-26.
Na samolocie tego typu latał polski pilot Jan Zumbach, kiedy walczył jako najemnik w Afryce w latach 60 XX w. Latali na nich także kubańscy emigranci, podczas walk z wojskami komunistycznymi w Zatoce Świń, a także lotnictwo kubańskie podlegające rządowi Fidela Castro.

</doc>
<doc id="290992" url="https://pl.wikipedia.org/wiki?curid=290992" title="A-26 Invader">
A-26 Invader



</doc>
<doc id="290993" url="https://pl.wikipedia.org/wiki?curid=290993" title="A-26">
A-26



</doc>
<doc id="290994" url="https://pl.wikipedia.org/wiki?curid=290994" title="Invader">
Invader



</doc>
<doc id="290995" url="https://pl.wikipedia.org/wiki?curid=290995" title="JD-1">
JD-1



</doc>
<doc id="290996" url="https://pl.wikipedia.org/wiki?curid=290996" title="PRL (ujednoznacznienie)">
PRL (ujednoznacznienie)



</doc>
<doc id="290998" url="https://pl.wikipedia.org/wiki?curid=290998" title="Władysław I płocki">
Władysław I płocki

Władysław I (ur. między 1398 a 1411, zm. 11 lub 12 grudnia 1455) – książę mazowiecki na Płocku, Rawie Mazowieckiej, Gostyninie, Sochaczewie, Bełzie, Płońsku, Zawkrzu i Wiźnie razem z braćmi w latach 1426-1434, w latach 1434-1442 na ziemi płockiej, płońskiej, wiskiej i Zawkrzu, od 1442 r. ponownie nad całością ojcowizny (bez Gostynina).
Władysław I był czwartym pod względem starszeństwa synem księcia płockiego Siemowita IV i jego żony Aleksandry. Na kartach historii pojawia się po raz pierwszy w marcu 1424 r., kiedy to przebywał w Krakowie z okazji ślubu wuja księcia – Władysława Jagiełły z Zofią Holszańską.
Dwa lata później – na początku stycznia 1426 r. zmarł ojciec Władysława – Siemowit IV. Bracia postanowili wówczas, że nie dokonają podziału, a każdy z rodzeństwa zachowa formalnie prawo do rządów nad całością spadku jako tzw. bracia niedzielni. Jeszcze tego samego roku (8 września) Władysław razem ze starszymi braćmi Siemowitem V i Trojdenem II udali się do Sandomierza, gdzie złożyli królowi polskiemu hołd lenny.
W 1431 r. Władysław I, jako lennik wraz z braćmi wziął udział w kampanii na Wołyniu przeciwko zbuntowanemu przeciw Polsce Świdrygielle, nie odegrał jednak w nim większej roli.
Z nieznanych przyczyn w 1433 r. Władysław pokłócił się z braćmi i zdecydowanie sprzeciwił się ich propolskiej polityce grożąc związanie się z wrogim Jagiellonom zakonem. Przejawem niechęci do Polski, być może był fakt, że książę nie zjawił się na koronacji następcy Jagiełły – Władysława III w lipcu 1434 r. w Krakowie.
31 sierpnia 1434 r. Władysław I, wraz z braćmi Siemowitem V i Kazimierzem II zdecydowali się dokonać ostatecznego podziału ojcowizny. Władysławowi przypadła wówczas dzielnica płocka, wraz z ziemiami: płońską i wiską, oraz Zawkrzem. 31 grudnia 1435 roku podpisał akt pokoju w Brześciu Kujawskim.
Pod koniec lat trzydziestych Władysław I po raz kolejny zmienił swoją politykę względem Polski zbliżając się do pierwszej osoby w Koronie – biskupa krakowskiego Zbigniewa Oleśnickiego. Przejawem nowych stosunków była wizyta księcia, wraz z Siemowitem V, 20 kwietnia 1438 w Nowym Mieście Korczynie, gdzie książęta zdecydowanie wsparli linię polityczną biskupa (m.in. chodziło o sprawę odrzucenia przez Polskę propozycji objęcia tronu czeskiego przez Kazimierza Jagiellończyka). Tam też Władysław I razem z kuzynem – Bolesławem IV warszawskim zgodzili się na przystąpienie 25 kwietnia do konfederacji skierowanej przeciwko polskim zwolennikom husytyzmu skupionych wokół Spytka z Melsztyna.
Znajomość zawiązana przez Władysława I w Nowym Mieście Korczynie z Bolesławem IV zaowocowała wkrótce wspólną polityką wschodnią książąt mazowieckich. Piastowie, zapewne za wiedzą i zgodą Polaków wystąpili wówczas przeciwko Litwie, korzystając z zamieszania panującego po śmierci w 1440 r. Zygmunta Kiejstutowicza. Oficjalnym pretekstem były roszczenia książąt względem Podlasia, które kiedyś (dożywotnio) było w posiadaniu Janusza Starszego. Działania zbrojne na pograniczu Władysław rozpoczął jednak niezwykle ostrożnie, pozostawiając pole do działania Bolesławowi IV. W konsekwencji Władysławowi udało się wtedy zająć tylko Bielsk. Niechęć do większego wysiłku militarnego ze strony Władysława ujawniła się wyraziściej w 1444 r., kiedy to książę płocki nie wysłał pomocy Bolesławowi walczącemu z upominającymi się o straty Litwinami.
Dwa lata wcześniej śmierć w krótkim odstępie czasu dwóch braci – Siemowita V i Kazimierza II uczyniła Władysława władcą niemal całości ojcowizny (w rękach wdowy po Siemowicie Małgorzaty raciboskiej, jako oprawa wdowia pozostał Gostynin). Przejęcie blisko połowy Mazowsza i ziemi bełskiej umożliwiło Władysławowi prowadzenie bardziej elastycznej polityki.
Szczególnie dwuznacznie wyglądało to w relacjach z Litwą, w której od 1440 r. panował brat władcy Polski Władysława III (który był panem lennym Piastów Mazowieckich) – Kazimierz IV Jagiellończyk. Książęta mazowieccy zdecydowanie wtedy poparli Michajłuszkę, syna zamordowanego Zygmunta Kiejstutowicza, którego nie tylko przyjęto przychylnie na dworach w Warszawie i Płocku (pozwolono również na agitację polityczną), ale również wydano za niego siostrę Władysława – Katarzynę.
Polityka poparcia dla kontrkandydata Kazimierza do tronu litewskiego okazała się szczególnie niebezpieczna po 1447 r., kiedy młodszy Jagiellon został królem Polski. W 1448 r. Kazimierz Jagiellończyk upomniał się mianowicie o ziemię bełską, przejętą przez Władysława po zmarłym w 1442 r. bracie Kazimierzu II. Tylko dzięki kontaktom z Fryderykiem III Habsburgiem siostrzeńcem Władysława (był to syn Cymbarki córki Siemowita IV) udało się przekonać Jagiellona do zgody. Zgodnie z zawartą wówczas umową Władysław pozostał księciem bełskim, w zamian za co przestał popierać Michajłuszkę i uznał Kazimierza IV władcą litewskim.
Ostatecznie w 1450 r. doszło do pełnej zgody, czego przejawem było wysłanie zgodnie z obowiązkiem lennym przez Władysława oddziałów zbrojnych na wyprawę mołdawską. Niemniej Władysław do końca życia pozostał nieprzychylnie nastawiony względem Polski, o czym świadczy z kolei kwestia zachowania neutralności po wybuchu wojny trzynastoletniej z zakonem krzyżackim, w którym to konflikcie Piast usiłował odegrać rolę mediatora.
Żoną Władysława I została w 1442 lub 1443 r. Anna, córka księcia oleśnickiego Konrada V. Z małżeństwa tego pochodzili dwaj synowie: Siemowit VI i Władysław II. Władysław I Płocki zmarł w nocy z 11 na 12 grudnia 1455 r. w swoim pałacu położonym w Niedźwiedzy niedaleko Sochaczewa. Przyczyną śmierci była zapewne dziedziczna choroba książąt mazowieckich: gruźlica. Książę został pochowany w katedrze płockiej. Po śmierci Władysława władzę na jego dzielnicą w imieniu jego małoletnich synów objęła regencja pod przewodnictwem biskupa płockiego Pawła Giżyckiego. Żonie Annie oleśnickiej książę zostawił jako oprawę wdowią kasztelanię sochaczewską.

</doc>
<doc id="290999" url="https://pl.wikipedia.org/wiki?curid=290999" title="Siemowit VI">
Siemowit VI

 
Siemowit VI (ur. 2 stycznia 1446, zm. 31 grudnia 1461 lub 1 stycznia 1462) – książę mazowiecki na Płocku, Rawie Mazowieckiej, Bełzie, Płońsku, Zawkrzu i Wiźnie w latach 1455-1461/1462 (do 1459 rządy w jego imieniu sprawowała regencja), od 1459 na ziemi gostynińskiej.
Siemowit VI był starszym synem księcia płockiego Władysława I i jego żony Anny oleśnickiej. W chwili śmierci ojca w 1455 r. małoletni został wraz z młodszym bratem Władysławem II formalnym księciem Mazowsza Płockiego i ziemi bełskiej. Rządy te książęta sprawowali pod kuratelą regencji kierowanej przez biskupa płockiego Pawła Giżyckiego i Anny oleśnickiej.
Na początku 1459 r. w związku z osiągnięciem przez Siemowita VI wieku, w którym zgodnie z ówczesnym prawem mógł sprawować samodzielne panowanie, regencja złożyła formalnie swoje rządy, choć w praktyce zachowała realny wpływ na politykę młodziutkiego księcia.
Pierwszym samodzielnym krokiem Siemowita VI było zaprzysiężenie na zjeździe w Czerwińsku wspólnie księciem warszawskim Konradem III Rudym pokoju z Krzyżakami. Było to potwierdzenie wcześniejszej polityki ojca nie angażowania się w konflikt z Zakonem i to pomimo tego, że senior książąt mazowieckich król Polski Kazimierz Jagiellończyk był zaangażowany z nimi w wojnę.
U progu samodzielnych rządów władztwo Władysławowiców powiększyło się dodatkowo o ziemię gostynińską odziedziczoną po zmarłej ciotce Małgorzacie raciborskiej (wdowie po Siemowicie V).
Siemowit VI zmarł w wieku niespełna szesnastu lat w nocy z 31 grudnia 1461 r. na 1 stycznia 1462 r. i został pochowany w katedrze płockiej. Nagła śmierć młodego księcia (a zwłaszcza że niedługo potem zmarł także brat Siemowita – Władysław II) spowodowała liczne pogłoski jakoby synów Władysława I otruto. Oskarżenia o morderstwo kierowano zwłaszcza w kierunku kasztelana sochaczewskiego Gotarda z Rybna, który jakoby miał pretensje do książąt o to, że pozbawili go jakiegoś majątku ziemskiego. Te sensacyjne wiadomości są jednak na ogół odrzucane, gdyż dobrze poinformowany o stosunkach panujących wśród Piastów Mazowieckich Jan Długosz nie zgodził się z tymi pogłoskami. Być może „winną” śmierci synów Władysława w tak krótkim odstępie czasów była gruźlica, na którą zmarł zresztą ojciec książąt.

</doc>
<doc id="291000" url="https://pl.wikipedia.org/wiki?curid=291000" title="Azbestoza">
Azbestoza



</doc>
<doc id="291001" url="https://pl.wikipedia.org/wiki?curid=291001" title="IAR">
IAR



</doc>
<doc id="291005" url="https://pl.wikipedia.org/wiki?curid=291005" title="Gapa">
Gapa

Gapa – potocznie odznaka przedstawiająca stylizowanego orła, czasem w locie.
W Polsce.
W Polsce gapa przedstawiająca orła w locie z wieńcem laurowym w dziobie jest odznaką pilotów wojskowych, oraz części personelu latającego (np. strzelcy, obserwatorzy, nawigatorzy). Gapą nazywana jest również odznaka skoczka spadochronowego wojsk powietrznodesantowych oraz wcześniejszy Znak Spadochronowy, przedstawiające pikującego orła, zazwyczaj z wieńcem. Gapa jest symbolem szeroko rozpowszechnionym w polskim lotnictwie wojskowym, wykorzystywana jest w wielu symbolach, herbach i godle Sił Powietrznych RP.
Pierwsze powojenne nadanie odznaki za loty w warunkach wojennych.
Piloci i nawigatorzy, którzy wykonali co najmniej siedem lotów bojowych, mają prawo do noszenia odznaki pilota lub odznaki nawigatora z wieńcem w kolorze zielonym.
Na mocy Rozkazu Dowódcy Sił Powietrznych Nr 1/73 z 30 września 2009 roku 3 października 2009 roku w Krakowie, Dowódca Sił Powietrznych gen. broni pil. Andrzej Błasik podczas święta 13 Eskadry Lotnictwa Transportowego nadał prawo noszenia odznaki za loty w warunkach wojennych. Dowódca SP nadał odznakę 28 pilotom i 2 nawigatorom z 13 eltr z Krakowa, którzy wykonywali loty w Afganistanie i Iraku w związku ze służbą w PKW Afganistan i w PKW Irak. Ci lotnicy otrzymali prawo do noszenia „gapy z zielonym wieńcem” – odznaki pilota lub nawigatora wojskowego wykonującego loty bojowe.
Inne kraje.
Użyta jest także w orderze Gwiazdy Rumunii, a także jako odznaka spadochroniarzy brytyjskich, amerykańskich i w kilku innych krajach.
Podczas II wojny światowej gapa była stosowana jako popularna nazwa nazistowskiej wersji herbu Niemiec, obowiązującej w latach 1933–1945. Był to stylizowany czarny orzeł o bardzo wydłużonych, rozpostartych poziomo skrzydłach trzymający w szponach wieniec laurowy ze swastyką w środku. Inna nazwa – „wrona”, „glapa”. Istniały także odznaki specyficzne dla niemieckich wojsk spadochronowych.
Galeria.
Gapa Formacji Ratowniczych Rzeczypospolitej Polskiej

</doc>
<doc id="291006" url="https://pl.wikipedia.org/wiki?curid=291006" title="Tây Ninh">
Tây Ninh

Tây Ninh – stolica prowincji Tây Ninh w Wietnamie. W 2009 roku liczyło 68 979 mieszkańców.
W mieście znajduje się główna świątynia kaodaistyczna założona w 1923 roku.

</doc>
<doc id="291007" url="https://pl.wikipedia.org/wiki?curid=291007" title="Język wysokoniemiecki">
Język wysokoniemiecki

Język wysokoniemiecki (niem. "hochdeutsche Sprache", "neuhochdeutsche Sprache", "Hochdeutsch", "Neuhochdeutsch") – język etniczny lub makrojęzyk posiadający co najmniej trzy warianty standardowe, część kontinuum dialektalnego języków zachodniogermańskich. W węższym znaczeniu termin Hochdeutsch odnosi się do samego standardu literackiego (język ten opisany jest w haśle język niemiecki). W szerszym znaczeniu jest to zespół dialektów, przeciwstawny dialektom dolnoniemieckim, które obecnie bywają uznawane za odrębny język. Zespół ten jest bardzo zróżnicowany regionalnie i niektóre dialekty – takie jak dialekt używany w niemieckojęzycznej części Szwajcarii
("schweizerdeutsch" lub "schwyzertüütsch", po polsku zwany też językiem alemańskim) – są czasem klasyfikowane jako osobne języki.
Często zamiast zbiorczego pojęcia "język wysokoniemiecki" używa się określenia "dialektów wysokoniemieckich" lub wręcz "języków wysokoniemieckich" i do niniejszej grupy zalicza się język niemiecki, język jidysz, język luksemburski i język wilamowski. 
Język wysokoniemiecki dzieli się na dwa duże zespoły dialektalne:

</doc>
<doc id="291009" url="https://pl.wikipedia.org/wiki?curid=291009" title="Komitet Wolny Kaukaz">
Komitet Wolny Kaukaz

Komitet Wolny Kaukaz – nieformalna organizacja powstała w 1994 z inicjatywy krakowskich anarchistów, przeciwnych rosyjskiej polityce wobec Czeczeńskiej Republiki Iczkerii. KWK za cel stawiał sobie propagowanie idei wolnej Czeczenii oraz innych narodów Kaukazu. Jednym z jego członków jest dziennikarz i happener Piotr Lisiewicz.
Komitet prowadził działalność informacyjną, organizował wykłady, manifestacje, również okazyjne zbiórki ubrań i żywności dla uchodźców przebywających w Polsce. Grupa prowadziła wielokrotne protesty pod rosyjskimi placówkami konsularnymi w Poznaniu i Krakowie oraz pod Ambasadą Federacji Rosyjskiej w Warszawie.
23 lutego 2000 poznański oddział KWK zorganizował pikietę przed rosyjskim konsulatem w Poznaniu. Grupa demonstrowała w symbolicznym geście solidarności w 56. rocznicę deportacji ludności czeczeńskiej dokonanej przez stalinowski reżim. Kilkoro manifestujących przedostało się na teren placówki, gdzie zniszczyli rosyjską flagę i namalowali napisy czerwoną farbą. Wywołało to skandal dyplomatyczny, a rosyjskie media nazwały zdarzenie "bandycką akcją". Sąd skazał pięciu uczestników za naruszenie miru domowego. Dostali po 10 miesięcy więzienia w zawieszeniu, musieli także zapłacić odszkodowanie urzędowi miasta.
Po wybuchu wojny rosyjsko-gruzińskiej latem 2008, witryna internetowa KWK była permanentnie atakowana przez crackerów, co doprowadziło do wypowiedzenia umowy przez firmę hostingową, na której serwerach znajdowała się witryna.

</doc>
<doc id="291011" url="https://pl.wikipedia.org/wiki?curid=291011" title="Haratyni">
Haratyni

Haratyni (arab. "Harratine", berb. "Ihratine") – grupa etniczna żyjąca na terenie Mauretanii i południowego Maroka. Są czarnoskórymi potomkami niewolników i prawdopodobnie dawnej ludności Sahary (sprzed kolonizacji arabskiej), co przyczynia się do ich niskiego statusu społecznego. Zamieszkują głównie oazy, gdzie zajmują się przede wszystkim uprawą roli, a także kowalstwem i garncarstwem. Są muzułmanami.

</doc>
<doc id="291016" url="https://pl.wikipedia.org/wiki?curid=291016" title="FC Boavista">
FC Boavista



</doc>
<doc id="291021" url="https://pl.wikipedia.org/wiki?curid=291021" title="Naprzód Janów">
Naprzód Janów

Naprzód Janów – polski klub hokejowy z siedzibą w dzielnicy Katowic, Janowie.
Historia.
Klub powstał w 1920 roku jako klub piłkarski. W 1950 roku rozpoczęła działalność sekcja hokeja. W 1962 roku hokeiści Naprzodu grali już w ekstraklasie, w której występowali nieprzerwanie do 1998 (do 1983 roku nigdy nie schodzili poniżej czwartego miejsca w ekstraklasie). Na początku lat 60. w dzielnicy Janów rozpoczęto budowę sztucznego lodowiska. Oddano je do użytku okazji Barbórki w 1964 roku. W 1970 roku obiekt zadaszono. Wybudowano także hotel, restaurację i kawiarnię. W przeddzień Barbórki 1982 roku oddano do użytku drugie sztuczne lodowisko: "Jantor II" oraz nową maszynownię. Na początku lat 90. pojawiły się problemy finansowe, gdyż kopalnia „Wieczorek”, długoletni opiekun i sponsor klubu, ograniczała wydatki. Wicemistrzostwo Polski w 1992 roku było ostatnim wielkim sukcesem klubu. Klub w następnych latach miał coraz większe problemy finansowe, z czasem najlepsi zawodnicy przeszli do GKS Katowice. W 1998 roku klub przestał istnieć. Wznowił grę pod nazwą Naprzód Pawłowski Janów w sezonie I ligi 2002/2003, jednak po 17. kolejkach wycofał się z rozgrywek z powodu niewypłacalności finansowej wobec swoich zawodników. Jesienią 2004 roku zespół wystartował w rozgrywkach pierwszej ligi jako drużyna półamatorska. Od sezonu 2006/2007 klub ponownie grał w ekstralidze PLH. W sezonie 2010/2011 drużyna zmagała się z dużymi problemami finansowymi i kadrowymi, wskutek czego grała w rywalizacji o utrzymanie, którą przegrała i została zdegradowana z ekstraklasy. Do tego czasu drużyna występowała pod nazwą sponsorską Akuna Naprzód Janów. Następnie pierwotnie klub nie otrzymał licencji na występy w I lidze, jednak we wrześniu Komisja Odwoławcza PZHL przychyliła się do postulatów Zarządu Klubu MUKS Naprzód Janów i wydała licencję uprawniającą śląski klub do uczestnictwa w rozgrywkach I ligi w sezonie 2011/2012. Pomimo tego PZHL uznał następnie, że wniosek o zgłoszenie klubu dotarł z opóźnieniem, w związku z czym Naprzód nie został dopuszczony do występów w I lidze. Przed kolejnym sezonem 2012/2013 I ligi klub został zgłoszony do rozgrywek i 16 sierpnia 2012 roku otrzymał licencję na występy w I lidze. Do 2013 trenerami drużyny byli Janusz Imiołczyk i Krzysztof Kulawik. We wrześniu 2013 szkoleniowcem został Waldemar Klisiak. 1 sierpnia 2014 klub otrzymał licencję na występy w rozgrywkach Polska Hokej Liga. 14 sierpnia 2015 zostały powołany podmiot Naprzód Janów Katowice Spółka Akcyjna (w którym wszystkie akcje objął MUKS Naprzód Janów) i klub otrzymał licencję na występy w nowym sezonie PHL 2015/2016. W sierpniu 2016 Naprzód Janów nie otrzymał licencji na występy w sezonie PHL 2016/2017, po czym został zgłoszony do I ligi edycji 2016/2017. Drużyna Naprzodu, prowadzona przez grających trenerów Adriana Parzyszka i Wojciecha Stachurę, wygrała te rozgrywki, pokonując w finale Zagłębie Sosnowiec, a tym samym wywalczyła awans do PHL. Na początku sezonu PHL 2017/2018 przyjęto nazwę zespołu Anteo Naprzód Janów Katowice S.A.. Trenerem Naprzodu od początku sezonu był Adrian Parzyszek. 8 listopada 2017 nowym szkoleniowcem drużyny został Czech Josef Doboš, a jego asystentem został dotychczasowy I trener Adrian Parzyszek. W maju 2019 nowym trenerem Naprzodu został po raz drugi Jacek Szopiński.
Do sezonu I ligi 2020/2021 drużyna przystąpiła pod nazwą KS Katowice Naprzód Janów.
Szkoleniowcy.
Trenerami Naprzodu byli: Alfred Gansiniec, Herman Ullman, Paweł Langner, Kazimierz Sochacki, Arnost Biderman, Władimir Jegorow (1970-1973), Vlastimil Hajsman, Ladislav Pejcha, Jewgienij Jegorow, Ladislav Kominek, Tadeusz Bujar, Józef Staniczek, Sylwester Wilczek, Krzysztof Kulawik, Aleksandr Moszkin, Anatolij Jegorow, Leon Labryga, Vlastislav Zaruba, Jaroslav Lehocký, Janusz Imiołczyk, Waldemar Klisiak, Martin Smeták, Josef Halouzka, Waldemar Klisiak, Jacek Szopiński.
Inne sekcje.
W lipcu 1947 piłkarze Naprzodu Janów zdobyli w Będzinie mistrzostwo robotniczych klubów sportowych Śląska pokonując Polonię Piekary 3:2.
Osiągnięcia odnosiła także sekcja łyżwiarstwa figurowego. W klubie trenowały pary sportowe Janina Poremska – Piotr Sczypa (mistrzowie Polski), Teresa Skrzek – Piotr Sczypa a poza nimi m.in. Maria Kotyrba, Grażyna Dudek czy Mirela Gawłowska (także mistrzowie Polski, uczestnicy mistrzostw Europy i świata).

</doc>
<doc id="291024" url="https://pl.wikipedia.org/wiki?curid=291024" title="Henryk Dederko">
Henryk Dederko

Henryk Dederko (ur. 3 stycznia 1944 w Magdeburgu-Sohlen w Niemczech) – polski reżyser filmowy i dokumentalista.
Życiorys.
W 1975 ukończył studia na wydziale reżyserii Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
Jest autorem filmu dokumentalnego "Witajcie w życiu" o kulisach działania sieci sprzedaży bezpośredniej Amway.
Michał Dudziewicz nakręcił film dokumentalny o Henryku Dederce, "Motor, dziewczyna i film, czyli cudowny pierścień Renarta".
W 2019 został odznaczony Srebrnym Medalem „Zasłużony Kulturze Gloria Artis”.

</doc>
<doc id="291026" url="https://pl.wikipedia.org/wiki?curid=291026" title="Miasta w Zimbabwe">
Miasta w Zimbabwe

Według danych oficjalnych pochodzących z 2012 roku Zimbabwe posiadało ponad 40 miast o ludności przekraczającej 5 tys. mieszkańców. Stolica kraju Harare jako jedyne miasto liczyło ponad milion mieszkańców; 1 miasto z ludnością 500÷1000 tys.; 5 miast z ludnością 100÷500 tys.; 6 miast z ludnością 50÷100 tys.; 11 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Zimbabwe.
Największe miasta w Zimbabwe według liczebności mieszkańców (stan na 17.08.2012):

</doc>
<doc id="291028" url="https://pl.wikipedia.org/wiki?curid=291028" title="Lwi Zamek w Gdańsku">
Lwi Zamek w Gdańsku

Lwi Zamek (niem. "Löwenschloss") – kamienica w Gdańsku, przy ulicy Długiej 35.
Nazwa prawdopodobnie pochodzi od dwóch rzeźb, przedstawiających lwy znajdujących się na portalu głównym kamienicy, które wcześniej znajdowały się na przedprożu kamienicy.
Zaprojektowana przez Hansa Kramera i wzniesiona w 1569. W XVII wieku zamieszkujący kamienicę Schwartzwaldowie urządzali dysputy w gronie wybitnych uczonych i artystów. W 1636 mieszkał tu król Władysław IV Waza w czasie wizyty w Gdańsku.
Od 1984 w kamienicy mieścił się Dom Rosyjski w Gdańsku (ros. "Русский дом в Гданьске"). Po rosyjskiej agresji na Ukrainę w 2022 roku miasto wezwało instytucję do niezwłocznego opuszczenia lokalu, co nastąpiło w dniu 18 marca 2022.
W listopadzie 2022 roku w kamienicy otwarte zostało centrum artystyczne związane z projektem Gdańsk Miasto Literatury.

</doc>
<doc id="291029" url="https://pl.wikipedia.org/wiki?curid=291029" title="Licq">
Licq

Licq – darmowy klon ICQ dla systemów Linux. Nowsze wersje tego oprogramowania wspierają ICQ/AIM i MSN. Licq ma większość opcji oryginalnego odpowiednika, nie ma jednak wbudowanych reklam.
Program jest udostępniany na licencji GPL. Standardowy interfejs wykorzystuje Qt.

</doc>
<doc id="291033" url="https://pl.wikipedia.org/wiki?curid=291033" title="Nerw błędny">
Nerw błędny

Nerw błędny, nerw X (łac. "nervus vagus") – najdłuższy z nerwów czaszkowych, jest nerwem mieszanym, prowadzi włókna czuciowe, ruchowe i przywspółczulne. Należy do autonomicznego układu nerwowego (AUN) o charakterze przywspółczulnym (parasympatycznym), podobnie jak okoruchowy, twarzowy i językowo-gardłowy.
Obszar unerwienia.
Nerw błędny zaopatruje:
Przebieg.
Wyróżnia się 4 części (odcinki) nerwu:
Odchodzi od rdzenia przedłużonego za pośrednictwem kilku korzonków. Opuszcza czaszkę przez tylną, czyli boczną część otworu szyjnego w czaszce ("foramen jugulare pars major"). W obrębie tego otworu część czuciowa nerwu tworzy niewielki zwój górny, a po wyjściu z otworu drugi, większy zwój dolny.
Po wyjściu z otworu żyły szyjnej nerw błędny biegnie pomiędzy tętnicą szyjną wspólną, a żyłą szyjną wewnętrzną we wspólnej pochewce powięziowej tworząc powrózek naczyniowo-nerwowy szyi. Z szyi przechodzi do śródpiersia górnego (warstwa nerwowa), a następnie tylnego, przy czym nerw błędny lewy krzyżuje się od przodu z łukiem aorty, przebiegając między tętnicą szyjną wspólną lewą i tętnicą podobojczykową lewą; prawy – przechodzi między tętnicą podobojczykową prawą i żyłą podobojczykową prawą. Dalej biegną za korzeniem płuca, po czym dochodzą do przełyku (n. błędny lewy po stronie przedniej, prawy - tylnej; ma to związek ze skręceniem się trzewi w okresie życia płodowego), gdzie tworzą splot przełykowy, "plexus esophageus s. oesophageus", którego część przednia utworzona jest głównie z gałązek nerwu lewego, a część tylna, zwykle większa, z gałązek nerwu prawego. Nerwy błędne tworzą dwa pnie. Prawy pień błędny znajduje się na tylnej części przełyku, natomiast lewy na przedniej. Po przejściu do jamy brzusznej pnie błędne rozgałęziają się w ścianie żołądka, oddając gałęzie żołądkowe przednie i tylne (łac. "rami gastrici anteriores et posteriores").
Gałęzie.
W części głowowej:
W części szyjnej:
W części piersiowej:
W części brzusznej tworzą się pnie błędne (łac. "trunci vagales").

</doc>
<doc id="291034" url="https://pl.wikipedia.org/wiki?curid=291034" title="Hans Loritz">
Hans Loritz

Hans Loritz (ur. 21 grudnia 1895, zm. 31 stycznia 1946) – zbrodniarz hitlerowski w stopniu SS-Oberführera, komendant obozów koncentracyjnych Esterwegen, Dachau i Sachsenhausen.
Życiorys.
Członek NSDAP nr 298668, od 1930 należał także do SS nr 4165, wyróżniony odznakami pierścienia SS i szpady SS. W 1933 rozpoczął w Dachau służbę w niemieckich obozach koncentracyjnych. W lipcu 1934 Loritz został komendantem obozu Esterwegen, którą tę funkcję pełnił do 1936, gdy powrócił do Dachau, by objąć z kolei komendanturę nad tym obozem. Stanowisko to piastował do 1939. Następnie był do 1942 komendantem Sachsenhausen. Później służył w okupowanej Norwegii, pełniąc w Oslo funkcję szefa Gestapo. 
Loritz, według relacji świadków-więźniów, opracował w Sachsenhausen nowy sposób masowej eksterminacji radzieckich jeńców wojennych. Odbywało się to w następujący sposób: "Przywiezionych jeńców wprowadzano do sali, gdzie polecano im rozbierać się do naga. Zaraz potem wchodzili oni do następnego pomieszczenia. Lekarz SS kazał im otworzyć usta. Jeśli więzień miał złote zęby, znakowano go niebieskim krzyżem na piersiach. Trzecia sala, jakoby kąpielowa, miała podłogę i część ścian wyłożoną kafelkami. Na jednej ze ścian widniał rodzaj płyty za szczeliną pośrodku, wystarczającą do wprowadzenia lufy pistoletu. Z chwilą, gdy ofiara, poddając się rzekomej dalszej kontroli lekarskiej, stawała przed ową płytą, ukryty z tyłu w niewidzialnej dlań kabinie esesman zabijał ją strzałem w potylicę. Muzyka, płynąca z głośnika umieszczonego w sąsiedniej izbie, tłumiła hałas. Na podłodze urządzono też specjalny ściek dla odpływu krwi. Dla całej tej ludobójczej akcji wystarczyła minuta" (zeznania podczas procesu przeciw komendzie Sachsenhausen w RFN w latach 1964-1965). W sumie stracono w ten sposób prawie 11 tys. jeńców radzieckich.
Niezależnie od tego Loritz ponosi odpowiedzialność za mordowanie, maltretowanie, głodzenie i zmuszanie do wyczerpującej pracy także innych więźniów obozów, w których był komendantem. Po wojnie został aresztowany przez aliantów jako zbrodniarz wojenny i umieszczony w obozie w Neumünster. Podczas oczekiwania na swój proces przed Radzieckim Trybunałem Wojskowym Hans Loritz w lutym 1946 popełnił samobójstwo, unikając odpowiedzialności za swoje zbrodnie.

</doc>
<doc id="291037" url="https://pl.wikipedia.org/wiki?curid=291037" title="Asarhaddon">
Asarhaddon

Asarhaddon, właśc. Aszur-aha-iddina (akad. "Aššur-aha-iddina", biblijny "Asarhaddon") – król Asyrii z dynastii Sargonidów, syn Sennacheryba; panował w latach 681–669 p.n.e.
Imię.
Rodzime, akadyjskie imię tego władcy brzmi "Aššur-aha-iddina" i znaczy „bóg Aszur dał mi brata”. W Biblii, w której władca ten wzmiankowany jest w 2 Księdze Królewskiej, Księdze Ezdrasza i Księdze Izajasza, jego imię uległo zniekształceniu i zapisywane było w następujący sposób:
W polskich przekładach Biblii imię tego władcy zapisywane jest zwykle Asarhaddon:
W "Kanonie Ptolemeusza" występuje on pod imieniem "Asaradinos".
Walka o władzę.
Władzę początkowo sprawował w Babilonii jako namiestnik z ramienia ojca. Po zamordowaniu Sennacheryba przez przyrodnich braci rozpoczął wojnę o zagrożony tron. Po 6 tygodniach walk ojcobójcy zbiegli do Urartu i Asarhaddon, mając poparcie armii, przejął władzę w kraju.
Polityka wobec Babilonii.
Prowadził pojednawczą politykę względem Babilonii, która szczególnie ucierpiała od najazdów jego ojca. Pozwolił na odbudowanie zburzonego Babilonu. Walczył z plemionami Bit-Jakini będącymi ciągłym źródłem niepokojów w Babilonii. W celu stłumienia rozruchów nakazał przeprowadzenie kampanii w rejonie wschodniego Tygrysu. Akcja zakończyła się sukcesem, pokonani przywódcy chaldejscy zbiegli do Elamu, a na ich miejsce zostali wprowadzeni lennicy sprzyjający Asyrii. Usprawnił administrację oraz nakazał zwrot majątku wygnańcom, którzy potrafili wykazać się prawem własności. Przyczyniło się to do wzrostu zamożności mieszkańców i umocnieniu władzy asyryjskiej w Babilonii. Dzięki temu mógł wykorzystać Babilonię jako bazę wypadową do walki z Persami w czasie wyprawy na Pustynię Słoną. Pozycja Assarhaddona w Babilonie była na tyle silna, że atak elamicki w 675 p.n.e. nie spowodował anty-asyryjskiej rewolty.
Kampania przeciwko Sydonowi.
W zachodniej części imperium głównym źródłem niepokojów było miasto Sydon na wybrzeżu fenickim. Król Sydonu Abdi-Milkutti wraz z lokalnym królem Sanduarrim wszczął rebelię przeciwko Asyrii. Asarhaddon zdobył miasto w 677 p.n.e., pojmał obu królów i skazał ich na śmierć. Sydon zburzył, a jego ludność deportował do Asyrii. W celu zachowania kontroli nad tym terenem założył w pobliżu warownię. Na uroczystości jej poświęcenia było 22 królów ziem zachodnich, co miało być przestrogą dla przyszłych buntowników.
Relacje z ludami koczowniczymi.
Niepokoił się szczególnie nowymi ludami koczowniczymi, Scytami i Kimerami, które z północy zaczęły zagrażać Asyrii. Urartu osłabione przez wojny z Asyrią nie mogło już spełniać roli zapory przed nomadycznymi plemionami przekraczającymi Kaukaz. Początkowo asyryjscy gubernatorzy starali się zbrojnie odeprzeć ataki północnych plemion. W 679 p.n.e. zorganizowali skuteczną wyprawę zbrojną, lecz napór ich ciągle wzrastał. Pod koniec panowania Assarhaddona północne prowincje imperium: Hilakku i Tabal zostały utracone. Brak widocznych militarnych sukcesów skłoniły króla do zneutralizowania ich poprzez pertraktacje i zawiązanie z nimi sojuszu. Ze Scytami udało się osiągnąć nawet czasowe porozumienie dzięki wydaniu za scytyjskiego króla Bartatua córki Assarhaddona. Ten zabieg nie tylko odsunął na pewien czas perspektywę ataku z ich strony, lecz skierował Scytów przeciwko Medom, którym narzucili swoją zwierzchność.
Stosunki z Medami.
Assarhaddon poświęcił dużo uwagi rosnącym w siłę plemionom medyjskim. Starał się uregulować relacje z Medami poprzez narzucenie lokalnym książętom plemiennym traktatów wasalnych uznających zwierzchnią władzę króla asyryjskiego. Najobszerniejszym takim aktem z 672 p.n.e. jest porozumienie z medyjskim władcą Ramataią z kraju Urakazabarna. Dokument zobowiązuje Medów do uznania zwierzchnictwa króla Asyrii, określa zasady sukcesji po śmierci Assarhaddona, nakazuje pomoc w potrzebie jego następcy i zachowanie mu wierności.
Podbój Egiptu.
Przyczyną wojny z Egiptem była polityka faraona Taharki w miastach fenickich. W 675 p.n.e. kuszycki władca z powodzeniem nakłonił króla Tyru do buntu przeciwko Asyrii. Assarhaddon chcąc uderzyć w źródło niepokojów w tym rejonie w 674 p.n.e. dokonał inwazji na Egipt, który nieustannie podburzał lokalnych władców Fenicji. Linie zaopatrzenia wystawione na ataki plemion arabskich oraz opór faraona Taharki skutecznie powstrzymały atak.
W 671 p.n.e. armia asyryjska ponownie pomaszerowała na Egipt. Tym razem faraon Taharka z dynastii kuszyckiej poniósł klęskę i wycofał się do Górnego Egiptu, Memfis zostało zdobyte i splądrowane, a książęta Dolnego Egiptu, m.in. Necho z Sais uznali władzę Assarhaddona. Wprowadzono 22 asyryjskich namiestników w Dolnym Egipcie. Król asyryjski przyjął też tytuł króla Dolnego i Górnego Egiptu oraz Etiopii, jednak dwóch ostatnich krajów nie zdobył i nie miał nad nimi żadnej władzy.
W 669 p.n.e., gdy władza asyryjska nad Egiptem została utracona, król zorganizował nową ekspedycję, lecz w czasie drogi zmarł.
Sztuka asyryjska w dobie Asarhaddona.
Podbój licznych ośrodków kultury na obszarze Bliskiego Wschodu nie pozostał bez wpływu na charakter sztuki imperium asyryjskiego w tym okresie. Do miast Asyrii nie tylko trafiły bogactwa materialne w postaci wyrobów artystycznych i danin, ale też rzesze rzemieślników którzy odcisnęli swoje piętno na stylu wytwarzanych wyrobów. Szczególnie kość słoniowa stała się w tym czasie modna wśród Asyryjczyków. W Forcie Salmanasara w Kalchu odkryto kolekcję rzeźb z kości słoniowej oraz dużą ilość nieobrobionego jeszcze materiału. Cechą charakterystyczną tego zbioru jest ich styl, większość bowiem wytworzona była pod wpływem sztuki egipskiej i pozostającej pod jej silnym oddziaływaniem sztuki syro-fenickiej.
Sukcesja.
Asarhaddon miał 6 synów. Najstarszy, Sin-nadin-apli, zmarł najprawdopodobniej wkrótce po tym, jak wyznaczony został na następcę tronu. W 672 r. p.n.e. Asarhaddon na tron wyznaczył młodszego syna Aszurbanipala wydając szereg traktatów w których domagał się od poddanych i lenników uznania i respektowania jego woli.

</doc>
<doc id="291039" url="https://pl.wikipedia.org/wiki?curid=291039" title="Operacja gospodarcza">
Operacja gospodarcza

Operacja gospodarcza – zdarzenie gospodarcze, które powoduje zmiany w składnikach bilansu. 
Cechy charakterystyczne operacji gospodarczych:
W operacjach gospodarczych wyróżniane są: 
Operacje gospodarcze powodujące zmiany w składnikach bilansu przyczyniające się do przemieszczenia tych składników nazywane są operacjami gospodarczymi bezwynikowymi (bilansowe operacje gospodarcze); np. spłata kredytu gotówką.
Wśród nich rozróżnia się:
Drugą grupą są operacje, które prowadzą do powstania zysku lub straty. Są to tak zwane operacje wynikowe np. przychody ze sprzedaży usług.

</doc>
<doc id="291041" url="https://pl.wikipedia.org/wiki?curid=291041" title="Hadean">
Hadean



</doc>
<doc id="291042" url="https://pl.wikipedia.org/wiki?curid=291042" title="Politruk">
Politruk

Politruk (skrót od , politíczeskij rukowodítiel – kierownik polityczny) – pierwotnie (1919–1942, z przerwami) funkcja osoby kierującej pracą polityczno-wychowawczą w pododdziałach Armii Czerwonej i Floty. W siłach zbrojnych ZSRR w latach 1935–1942 także stopień wojskowy w korpusie oficerów politycznych wszystkich rodzajów wojsk, bezpośrednio wyższy od stopnia młodszy politruk, bezpośrednio niższy od stopnia starszy politruk ().
W czasie II wojny światowej po ataku Niemiec na ZSRR wzięci do niewoli radzieccy politrucy byli masowo mordowani przez Niemców na podstawie rozkazu „Kommissarbefehl”.
W znaczeniu potocznym oznacza osobę dbającą (często z nadania rządzącej partii) o sprawy polityczne w instytucji.

</doc>
<doc id="291044" url="https://pl.wikipedia.org/wiki?curid=291044" title="Blokhauz">
Blokhauz

Blokhauz lub blokhaus (; „blokada”; „dom”) – niewielka wojskowa, ufortyfikowana budowla pełniąca funkcję schronu bojowego ze strzelnicami, służąca jako ostateczny punkt oporu.
Budowano go m.in. wewnątrz redut i lunet. Stosowany był do ochrony mostów, tuneli, przejść i innych ważnych punktów strategicznych. Samodzielne blokhauzy były również wykorzystywane w terenach słabo zaludnionych, szczególnie w czasie wojen kolonialnych.

</doc>
<doc id="291045" url="https://pl.wikipedia.org/wiki?curid=291045" title="Gortyna">
Gortyna

Gortyna, Gortys (gr. Γόρτυνα, Γόρτυς) – starożytne miasto greckie, stolica Krety w okresie panowania rzymskiego. Miasto to jest znane z tzw. kodeksu praw z Gortyny (V wiek p.n.e.) zwanego także murem z Gortyny, zawierającego całe ustawodawstwo, w którym kobiety miały zagwarantowaną lepszą pozycję społeczną, niż w pozostałych poleis greckich.

</doc>
<doc id="291046" url="https://pl.wikipedia.org/wiki?curid=291046" title="Doloryści">
Doloryści

Zgromadzenie Synów Matki Bożej Bolesnej lub Doloryści – nieistniejący zakon bezhabitowy założony przez kapucyna, bł. Honorata Koźmińskiego (1829-1916), 8 grudnia 1893 w Nowym Mieście nad Pilicą i funkcjonujący do 2016 r., kiedy to został połączony z Zakonem Braci Mniejszych (franciszkanami).
Historia Zgromadzenia.
okres do I wojny światowej.
Zgromadzenie Synów Matki Bożej Bolesnej powstało 8 grudnia 1893 r. w Nowym Mieście nad Pilicą. Jego założycielem był kapucyn z tamtejszego domu zakonnego bł. o. Honorat Koźmiński. 
Jest to jedno z wielu zgromadzeń tzw. „honorackich”, od imienia założyciela.
Zamysł formuły działania tego rodzaju Zgromadzeń wynikł z represji zaborcy rosyjskiego po powstaniu styczniowym. Doświadczał ich również polski Kościół Katolicki oraz zakony, którym zaborcy ograniczali możliwości przyjmowania nowicjuszy, przejmowali majątki parafii oraz ograniczali pracę duszpasterską.
Zbudowanie pod carską okupacją religijnego "podziemnego państwa" z własnymi strukturami i organizacją oraz „konspiracyjna", bezhabitowa działalność stwarzała możliwości realnego działania pomimo całego rozbudowanego aparatu represyjnego.
W uzasadnieniu religijnym wzorcem dla twórcy zakonów "honorackich" były „ukryte” życia Jezusa i Maryi w Nazarecie, również „ukryte” życie Najświętszej Marii Panny, która ukrywała swoje wybranie. Także Kościół przez pierwsze trzy wieki swojej działalności pozostawał w ukryciu.
Główny cel działalności Zgromadzenia został oparty na III Regule Św. Franciszka, czyli niesienie światu Chrystusa poprzez modlitwę i pracę oraz zachowanie ubóstwa, czystości i posłuszeństwa. Poprzez swój ukryty charakter członkowie Zgromadzenia mieli możliwość wchodzenia w rejony i środowiska mniej lub bardziej zamknięte dla ewangelizacji. Oficjalnie nazywa się to dotarciem do ludzi w miejscach ich codziennej aktywności. Tu szczególną uwagę Zgromadzenie skierowało na dzieci i młodzież, zwłaszcza ubogą i zaniedbaną moralnie. 
Ożywianie ducha religijnego stało się charyzmatem Zgromadzenia, który był realizowany poprzez tworzenie małych wspólnot przede wszystkim w środowiskach miejskich. Tu bracia-rzemieślnicy zakładali warsztaty nauki zawodu, szkoły oraz internaty, które w rzeczywistości był przede wszystkim pierwszymi ośrodkami katechetycznymi.
Z punktu widzenia formalnego w okresie do wybuchu I wojny światowej Zgromadzenie było nielegalne, za co jego członkowie mogli być pociągnięci do odpowiedzialności karnej.
okres międzywojenny.
Po odzyskaniu przez Polskę niepodległości w 1918 r. Zgromadzenie zaczęło działać pod szyldem Towarzystwa Wychowawczo - Oświatowego "Przyszłość" w Warszawie, Częstochowie, Łodzi, Zawichoście, Radzyminie oraz Wilnie.
Na okres międzywojenny przypada też apogeum działalności, zwłaszcza, że zewnętrzna, oświatowo-kulturalna działalność Zgromadzenia cieszyła się często znacznym poparciem władz lokalnych. W tym czasie przełożonym generalnym] był o. Bolesław Neumana.
W nowych warunkach Zgromadzenie przyjęło półjawną formułę działalności jako Towarzystwo Kulturalno-Oświatowe "Przyszłość". 
okres II wojny światowej.
Przedwojenne doświadczenia w zakresie ukrytej formuły działalności sprzyjały kontynuowaniu działalności pomimo wielu strat personalnych z oskarżenia o tajne nauczanie.
po II wojnie światowej.
W nowej, socjalistycznej rzeczywistości politycznej, realna działalność "dolorystów" została poważnie ograniczona z powodu upaństwowienia ich majątku dekretem z 1948 r., w wyniku czego utracili wszystkie swoje szkoły, internaty oraz domy zakonne. Ustaleni przez władze bracia-nauczyciele utracili możliwość wykonywania zawodu. W efekcie tych działań członkowie Zgromadzenia podjęli prace przy parafiach jako zakrystianie i katecheci, chociaż część z nich, ukrywając swoją przynależność zakonną, podjęło pracę w szkołach państwowych oraz instytucjach świeckich.
Zgromadzenie posiadało w Józefowie k. Otwocka Dom Generalny Zgromadzenia oraz Nowicjat, prowadząc dalej mniej lub bardziej ukrytą działalność ewangelizacyjną.
Dekretem Kongregacji ds. Instytutów Życia Konsekrowanego i Stowarzyszeń Życia Apostolskiego z 2 marca 2016 zgromadzenie zostało połączone z Zakonem Braci Mniejszych (franciszkanami) a sam klasztor został włączony w struktury Prowincji św. Franciszka z Asyżu w Poznaniu. W wyniku wspomnianej decyzji zakonnicy przeszli z III Reguły św. Franciszka na I Regułę i zaczęli nosić habity stając się pełnoprawnymi franciszkanami.

</doc>
<doc id="291050" url="https://pl.wikipedia.org/wiki?curid=291050" title="Cirebon">
Cirebon

Cirebon – miasto w Indonezji na Jawie nad Morzem Jawajskim w prowincji Jawa Zachodnia u podnóża wulkanu Cereme.
Współrzędne geograficzne ; powierzchnia 3756 ha; 254 tys. mieszkańców (2005).
Port morski, ośrodek handlowy i wywozowy produktów regionu rolniczego: herbaty, ryżu, cukru, kawy, olejków eterycznych; przemysł spożywczy, chemiczny i włókienniczy. Lokalną specjalnością są krewetki.
Już w XIII w. istniała tu osada rybacka "Muara Jati". Ze względu na doskonałe położenie zawijało tu wiele statków handlowych i miasto rozwijało się. Pod panowaniem holenderskim stało się także ważnym węzłem drogowym, a następnie kolejowym. W 1910 r. miało już powierzchnię 1100 ha i ok. 20 tys. mieszkańców.

</doc>
<doc id="291051" url="https://pl.wikipedia.org/wiki?curid=291051" title="Flaga Mozambiku">
Flaga Mozambiku

Flaga Mozambiku – jeden z symboli narodowych Mozambiku.
Opis.
Flaga przedstawia trzy poziome pasy: zielony, czarny i żółty, oddzielone dwoma węższymi białymi pasami. Od strony masztu wcina się czerwony trójkąt, na którym widnieją następujące elementy (obecne również na godle Mozambiku): żółta pięcioramienna gwiazda, motyka – symbol prostego ludu, kraju, gdzie rolnictwo jest nadal głównym źródłem utrzymania, karabin Kałasznikowa – symbol walki o niepodległość oraz otwarta książka – symbol oświaty.
Historia.
Flaga została oficjalnie przyjęta 1 maja 1983, kiedy władzę w kraju przejęła partia FRELIMO, ustanawiając jednocześnie system jednopartyjny. Nowa flaga nawiązywała wyglądem do flagi partii FRELIMO. W 1992 zakończyła się wojna domowa, w której walczyli ze sobą zwolennicy partii władzy oraz ruchu RENAMO. Obie partie doszły do porozumienia, które doprowadziło do demokratyzacji kraju. Uchwalono nową konstytucję, a w 2002 przyjęto nowy hymn państwowy (w miejsce poprzedniego, który nosił tytuł "Wiwat, wiwat FRELIMO").
W 2005 padła propozycja, by zmienić również flagę. Przeciwnicy obecnej flagi (głównie zwolennicy RENAMO) optują za usunięciem dwóch elementów: gwiazdy, przypominającej lewicową ideologię FRELIMO, oraz karabinu, niespotykanego na żadnej innej fladze państwowej, a mogącego zaszkodzić wizerunkowi kraju. Zwolennicy dotychczasowej flagi widzą w nim raczej symbol walki o niepodległość kraju. Spory nad wprowadzeniem nowych symboli państwowych (flagi i godła) wywołały burzliwą dyskusję wśród mozambickich polityków i opinii publicznej.

</doc>
<doc id="291052" url="https://pl.wikipedia.org/wiki?curid=291052" title="Franz San Galli">
Franz San Galli

Franz San Galli (Franz Friedrich Wilhelm San-Galli; ros.: Франц Карлович Сан-Галли, "Franc Karłowicz San-Galli"; ur. 26 lutego 1824 roku w Kamieniu Pomorskim, zm. 17 lipca 1908 roku w Sankt Petersburgu) – Niemiec pochodzący z rodziny o włoskich korzeniach, przedsiębiorca, inżynier samouk i przemysłowiec (przemysł stalowy i odlewniczy, produkcja rur, mostów i kaloryferów), publicysta (prasa techniczna) i członek wielu towarzystw inżynierskich; deputowany do Dumy Sankt Petersburga, gdzie miał własną frakcję.
W Szczecinie ukończył gimnazjum i rozpoczął pracę zawodową. W roku 1843 wyemigrował do Sankt Petersburga. W 1855 roku wynalazł system centralnego ogrzewania oparty na sprężonej parze wodnej krążącej w systemie rur i grzejników i rozpoczął jego produkcję.

</doc>
<doc id="291054" url="https://pl.wikipedia.org/wiki?curid=291054" title="Sidonius Apollinaris">
Sidonius Apollinaris



</doc>
<doc id="291056" url="https://pl.wikipedia.org/wiki?curid=291056" title="Sydoniusz Apolinary">
Sydoniusz Apolinary

Sydoniusz Apolinary, według niektórych polskich źródeł hagiograficznych Apolinary Sydoniusz, łac. "Gaius Sollius Modestus Sidonius Apollinaris" (ur. ok. 430 w Lyonie, zm. ok. 489) – rzymski poeta, dyplomata i biskup Clermont w dzis. regionie Owernia, ojciec Kościoła, uznawany za najważniejszego twórcę tego okresu zamieszkującego ówczesną Galię, święty katolicki.
Żywot świętego.
Apolinary Sydoniusz urodził się w arystokratycznej rodzinie galorzymskiej. Otrzymał staranne wykształcenie, zwłaszcza z zakresu literatury i poezji. Około 452 ożenił się z Papianillą, córką konsula Awitusa, który został później cesarzem. Gdy w 457 Awitus został obalony przez swojego zaciętego przeciwnika Majoriana Sydoniusz znalazł się w trudnej sytuacji. Jednak nowy cesarz odnosił się z szacunkiem do twórcy, którego wiedza była powszechnie znana. Sydoniusz napisał na jego cześć panegiryk, co dało mu jeszcze większe uznanie w oczach cesarza. W 467 kolejny cesarz rzymski Antemiusz, w zamian za panegiryk na swoją cześć, nadał mu tytuł prefekta, a później patrycjusza i senatora.
W 472 otrzymał sakrę biskupią w Clermont. Tytuł ten zawdzięczał jednak bardziej swoim wpływom politycznym niż wiedzy teologicznej. Sydoniusz Apolinary bardziej niż krzewieniem wiary zainteresowany był bowiem utrzymaniem tego obszaru w rękach Rzymu. Sformułował również teorię wskazującą na szlacheckość z urodzenia jako ważny czynnik wyboru na biskupa. W 474 miasto zostało zdobyte przez Gotów, a Sydoniusz, który czynnie uczestniczył w jego obronie, trafił do więzienia. Wkrótce król Gotów Euryk przywrócił go na tron biskupi, który zajmował aż do swojej śmierci około 489.
Dzieła.
Do najważniejszych dzieł Sydoniusza Apolinarego należy zbiór 24 wierszy "Carmina", które pisał na cześć cesarzy rzymskich oraz innych ważnych postaci rzymskiej sceny politycznej. Utwory te przynoszą wiele ważnych informacji na temat wydarzeń politycznych tego okresu. Innym świadectwem tej epoki jest zbiór 146 listów ("epistulae"), które dają obraz życia ówczesnych warstw uprzywilejowanych Imperium.
Kult.
Wspomnienie liturgiczne w Kościele katolickim obchodzone jest 21 sierpnia.

</doc>
<doc id="291057" url="https://pl.wikipedia.org/wiki?curid=291057" title="Hipodrom (Stambuł)">
Hipodrom (Stambuł)

Hipodrom, Hipodrom Konstantynopolitański (gr. "Ἱππόδρομος τῆς Κωνσταντινουπόλεως", trl. Hippódromos tēs Kōnstantinoupóleōs) – nieistniejący bizantyjski tor wyścigowy dla koni i rydwanów, obecnie plac w Stambule.
Historia.
Według szóstowiecznej tradycji budowę hipodromu miał rozpocząć ok. 196 roku Septymiusz Sewer (niektórzy uczeni kwestionują tę datę). Po przeniesieniu stolicy cesarstwa rzymskiego, Konstantyn Wielki, rozbudował i upiększył istniejący budynek cyrku, w którym rozgrywano wyścigi rydwanów. Oficjalna inauguracja budowli odbyła się 11 maja 330 roku – w tym samym dniu, co fundacja samego Konstantynopola. Jedynym zachowanym elementem z tego okresu jest "Dikiltaş" czyli obelisk faraona Totmesa III, sprowadzony z Egiptu przez Teodozjusza i ustawiony w 390 roku na zbudowanym już cokole. Cokół pokrywają marmurowe płyty ozdobione płaskorzeźbami z wizerunkiem cesarza (przykład wczesnobizantyjskiej sztuki). Przedstawieniom tym towarzyszą inskrypcje greckie i łacińskie ku czci cesarza i jego prefekta Proklusa. Sam obelisk (o wysokości ok. 19 m), pokryty hieroglifami z imieniem Totmesa III i boga Horusa znajdował się przed świątynią w Karnaku i datowany jest na XV w. p.n.e. Pierwotnie obelisk mierzył ok. 30 m, lecz prawdopodobnie został uszkodzony w trakcie transportu.
W środkowej części hipodromu znajduje się Wężowa Kolumna. Według legendy pochodzi ona ze świątyni Apolla w Delfach, skąd została prawdopodobnie sprowadzona przez Konstantyna Wielkiego (pierwsza informacja o sprowadzeniu kolumny przez Konstantyna pochodzi z IX wieku). Została ufundowana przez greckie miasta, po zwycięskiej bitwie pod Salaminą i Platejami. W pewnym momencie kolumnę przekształcono w fontannę. Trzy spiralnie splecione żmije z brązu miały wysokość ok. 8,0 m, obecnie 5,5 m. Głowa jednego węża zaginęła, pozostałych dwóch ocalały, jednak zostały przeniesione do muzeów – jedna do Muzeum Archeologicznego w Stambule, a druga do British Museum w Londynie.
Na południowym krańcu hipodromu znajduje się drugi, kamienny obelisk o wysokości 32 m. Nie wiadomo, kto i kiedy go ustawił. Najprawdopodobniej pochodzi z IV wieku. Odnowiono go w X wieku za panowania Konstantyna VII Porfirogenety. Być może za panowania Konstantyna VII obelisk ozdobiono złoconymi plombami z brązu. Płyty z brązu wywieziono podczas IV wyprawy krzyżowej w 1204 roku. Podobny los spotkał wówczas rzeźby przedstawiające czwórkę koni, znaną dziś jako "Rumaki Lizypa". Ciągnęły one kwadrygę, a cały zespół rzeźbiarski zdobił lożę cesarską hipodromu. Konie, na polecenie ówczesnego doży Enrico Dandolo, zostały także wywiezione do Wenecji, gdzie ich kopie zdobią dziś Bazylikę św. Marka, a oryginały można podziwiać w Museo Marciano.
Na północnym krańcu hipodromu znajduje się fontanna cesarza Wilhelma II, dar dla dynastii Osmanów. Fontanna została zaprojektowana i wykonana po wizycie cesarza.
. Tory, na których rozgrywano wyścigi kwadryg dzieliła spina, a widownia (cavea) mogła pomieścić od 70 do około 100 tysięcy widzów. Za panowania cesarzy bizantyjskich rywalizowały ze sobą cztery fakcje kibicujące poszczególnym jeźdźcom, posiadające jako znak rozpoznawczy własną barwę (niebieski, zielony, biały i czerwony). Fakcje włączyły się w działalność polityczną. Najsilniejszymi fakcjami w Konstantynopolu byli Błękitni (współpracujący z Białymi) oraz Zieloni (współpracujący z Czerwonymi). Poparcie którejkolwiek z drużyn było równoznaczne z opowiedzeniem się za konkretnym ugrupowaniem. W 532 roku na hipodromie doszło do starcia pomiędzy Niebieskimi a Zielonymi, podczas którego zginęło ok. 30 tysięcy osób. Było to tzw. powstanie Nika.
W 1204 roku, po zdobyciu Konstantynopola przez krzyżowców, rozpoczął się proces niszczenia i grabieży miasta, w tym także hipodromu. Za panowania sułtana Ahmeta Camisi wykorzystano pozostały kamień z hipodromu do budowy Błękitnego Meczetu. Zaś sam hipodrom przemianowano na "At Meydans", czyli „Koński Plac”.
W 1826 roku na placu doszło do rzezi janczarów zbuntowanych przeciwko edyktowi sułtana Mahmuda II, który postanowił rozwiązać ich korpus. Sułtan Abd-ul-Hamid II został usunięty z tronu po zamieszkach w 1909 roku, które miały tu miejsce.

</doc>
<doc id="291059" url="https://pl.wikipedia.org/wiki?curid=291059" title="Stanisław Wziątek">
Stanisław Wziątek

Stanisław Czesław Wziątek (ur. 13 listopada 1959 w Połczynie-Zdroju) – polski polityk i samorządowiec, w latach 2001–2005 wojewoda zachodniopomorski, poseł na Sejm V, VI i VII kadencji.
Życiorys.
Syn Czesława i Ireny. W 1988 ukończył studia z zakresu wychowania obronnego na Wydziale Humanistycznym w Wyższej Szkole Pedagogicznej w Bydgoszczy. Ukończył także studia podyplomowe z organizacji i kierowania na Uniwersytecie Warszawskim w 1994 oraz z nadzoru nad finansami samorządowymi w 1996 na Uniwersytecie Wrocławskim. Pracował jako instruktor w uzdrowisku, a później jako dyrektor lokalnego ośrodka kultury i centrum animacji społecznej w Połczynie-Zdroju.
Działał w Związku Socjalistycznej Młodzieży Polskiej. Był także członkiem Polskiej Zjednoczonej Partii Robotniczej do jej rozwiązania. W latach 1994–2001 pełnił funkcję burmistrza Połczyna-Zdroju. Od 1998 do 2001 zasiadał w radzie powiatu świdwińskiego. 20 października 2001 został wojewodą zachodniopomorskim, stanowisko to zajmował do 17 października 2005. W 2001 dołączył do Sojuszu Lewicy Demokratycznej. Z listy tej partii w wyborach parlamentarnych w 2005 został wybrany na posła na Sejm V kadencji w okręgu koszalińskim. Od 19 listopada 2005 do 10 maja 2008 pełnił funkcję przewodniczącego SLD województwa zachodniopomorskiego.
W wyborach parlamentarnych w 2007 po raz drugi uzyskał mandat poselski, kandydując z listy koalicji Lewica i Demokraci i otrzymując 12 566 głosów. W kwietniu 2008 zasiadł w Klubie Poselskim Lewica, który we wrześniu 2010 przekształcono w KP SLD. 7 kwietnia 2010 objął funkcję przewodniczącego sejmowej Komisji Obrony Narodowej. W wyborach w 2011 z powodzeniem ubiegał się o reelekcję, dostał 8838 głosów. Bezskutecznie kandydował z listy SLD-UP w wyborach do Parlamentu Europejskiego w 2014. W wyborach w 2015 nie został wybrany na kolejną kadencję.
W 2018 uzyskał mandat radnego sejmiku zachodniopomorskiego VI kadencji. 23 listopada 2018 został wybrany członkiem zarządu województwa.

</doc>
<doc id="291061" url="https://pl.wikipedia.org/wiki?curid=291061" title="Richie Sambora">
Richie Sambora

Richie Sambora, właściwie Richard Stephen Sambora (ur. 11 lipca 1959 w Perth Amboy, w stanie New Jersey, USA) – amerykański gitarzysta, wokalista, kompozytor, autor tekstów, producent nagrań. Najbardziej znany jako muzyk zespołu Bon Jovi.
W całej swojej dotychczasowej karierze zagrał kilkanaście ogólnoświatowych tournée. Jako jeden z założycieli rockowej grupy z New Jersey, Bon Jovi, zgromadził na swoim koncie ponad siedemdziesiąt złotych i platynowych płyt. Sambora wydał trzy solowe albumy – "Stranger in This Town" (1991), "Undiscovered Soul" (1998) oraz "Aftermath Of The Lowdown" (2012). Na albumie "Stranger in This Town" znalazło się dziesięć utworów napisanych, wyprodukowanych, zaaranżowanych i zaśpiewanych przez Richiego. Sambora, pełen podziwu dla muzycznego geniuszu Erica Claptona, napisał jeden z najlepszych swoich utworów, „Mr. Bluesman”, który stał się singlem z albumu "Stranger in This Town". Richie współpracował z Desmondem Childem i nagrał tytułowy utwór „Guitar Man” na album Les Paul, co było wielkim wyróżnieniem dla gitarzysty. Stworzył też wiele soundtracków, np. tematy „Ford Fairlane”, „Days of Thunder” czy „Red Shoe Diaries” Zalmana Kinga. Wystąpił oraz brał udział w nagrywaniu soundtracku do produkcji Miramaxu „On the Line”. Jest wszechstronnym muzykiem. Często sięga po gitary akustyczne i przeróżne ich odmiany (np. ukulele, banjo, mandolina itd). Opanował również grę na takich instrumentach jak: fortepian, akordeon, perkusja, flet, gitara basowa, saksofon.
W 2004 roku muzyk został sklasyfikowany na 58. miejscu listy 100 najlepszych gitarzystów heavymetalowych wszech czasów według magazynu Guitar World.
Życiorys.
Richie Sambora urodził się w 1959 roku. Dorastał w miejscowości Woodbridge, wiele czasu spędzając w domu swoich dziadków, którzy byli Polakami.
Sambora rozpoczął grę na gitarze mając dwanaście lat, a trzy lata później grał w pierwszym zespole. Jako fan wszelkiego brzmienia, Sambora wymienia The Beatles, Erica Claptona, Johnny’ego Wintera, Led Zeppelin oraz „całą masę bluesowego grania” jako swoje muzyczne inspiracje i źródło natchnienia. Swoje pierwsze kroki w świecie muzyki stawiał w zespołach The Message, Richie Sambora and Friends, The Next oraz Duke Williams and the Extremes. Pierwszym naprawdę profesjonalnym zespołem w karierze Richiego był The Mercy, z którym wyruszył w prawdziwą trasę koncertową. Zyskał światową sławę jako gitarzysta legendarnej grupy Bon Jovi, jednym z najważniejszych występów był występ Richiego wraz z Jonem Bon Jovi na MTV Video Music Awards, gdzie wystąpili z dwiema akustycznymi gitarami, grając bez prądu. W ten sposób zapoczątkowali oni serię koncertów „Unplugged”.
Muzyk ma własną wytwórnię płytową Mutiny Records, twierdząc przy tym, że muzyką nie zajmuje się dla pieniędzy (których zarobił bardzo wiele), lecz z miłości do niej. Każdego dnia gra na gitarze, ma zdanie o każdym muzyku będącym obecnie na topie. Nie ograniczając się do własnej twórczości, zajmuje się promowaniem młodych talentów, a jego wytwórnia wydaje płyty artystów reprezentujących niemal każdy styl muzyczny.
Podczas swojej kariery zgromadził imponującą kolekcję gitar. Liczy ona ponad 200 egzemplarzy. Duża część znajduje się też w prywatnych kolekcjach.
W 2013 roku muzyk opuścił grupę Bon Jovi z przyczyn osobistych. Zastąpił go Phil X. Po odejściu z zespołu utworzył duet RSO wraz z Orianthi. Po wydaniu dwóch mini-albumów EP, para wydała swój debiutancki album "Radio Free America" w maju 2018 roku. W tym samym roku Sambora został wprowadzony do Rock and Roll Hall of Fame jako członek Bon Jovi i ponownie spotkał się ze swoimi byłymi kolegami z zespołu w trakcie występu podczas ceremonii wprowadzenia. 
Życie prywatne.
17 grudnia 1994 poślubił amerykańską aktorkę - Heather Locklear. W lutym 2006 roku Locklear wniosła pozew o rozwód, który został sfinalizowany w 2007 roku. Z tego związku ma córkę Avę Elizabeth (ur. 4 października 1997). W latach 2014–2018 był związany z australijską gitarzystką oraz wokalistką Orianthi.

</doc>
<doc id="291065" url="https://pl.wikipedia.org/wiki?curid=291065" title="Miasta Sahary Zachodniej">
Miasta Sahary Zachodniej

Lista grupuje miasta i większe osady w Saharze Zachodniej. Obszar ten ma nieuregulowany status prawno-międzynarodowy. Większość jego terytorium zostało zajęte przez Królestwo Maroka, które uważa te tereny za integralną część swojego państwa. Dążący do niepodległości Front Polisario kontroluje mniejszą część terytorium Sahary Zachodniej. Według oficjalnych, marokańskich danych pochodzących z 2014 roku Sahara Zachodnia posiadała ponad 10 miast o ludności przekraczającej 2 tys. mieszkańców. Wszystkie główne miasta terytorium obecnie kontrolowane są przez Maroko. Na obszarach kontrolowanych przez Front Polisario dużych miast nie ma. Tylko dwa największe miasta terytorium, Al-Ujun i Ad-Dachla, liczyły ponad 100 tys. mieszkańców; 1 miasto z ludnością 50–100 tys.; 1 miasto z ludnością 25–50 tys. oraz reszta miast poniżej 25 tys. mieszkańców.

</doc>
<doc id="291069" url="https://pl.wikipedia.org/wiki?curid=291069" title="Motyka">
Motyka

Motyka (haczka, kopaczka,dziabka, gracka) – narzędzie ręczne służące do spulchniania gleby, kopczykowania roślin, zwalczania chwastów; wykorzystywana głównie w ogrodnictwie i rolnictwie.
Motyka zbudowana jest z ostrza, najczęściej stalowego, osadzonego na drewnianym trzonku prawie prostopadle do trzonka. Ostrze to może mieć różny kształt i wielkość.
Jest to jedno z najstarszych narzędzi – motyka z kamiennym ostrzem znana była już w neolicie.

</doc>
<doc id="291071" url="https://pl.wikipedia.org/wiki?curid=291071" title="Roman Cegiełka">
Roman Cegiełka

Roman Cegiełka (ur. 20 lutego 1972 w Zabrzu) – polski piłkarz.
Swoją karierę zaczął w 1992 jako piłkarz Górnika Zabrze, później trafił do Ruchu Radzionków. Grał tam do 2001, a potem kilkakrotnie zmieniał barwy: Grunwald Ruda Śląska, BBTS Bielsko-Biała, Śląsk Świętochłowice, ŁTS Łabędy, Gazobudowa Zabrze, Przyszłość Ciochowice, Bobrek Karb Bytom, Slavia Ruda Śląska, Szombierkach Bytom. Później trenował zespół Orła Nakło Śląskie a następnie był trenerem IV-ligowej Slavii Ruda Śląska.

</doc>
<doc id="291072" url="https://pl.wikipedia.org/wiki?curid=291072" title="Airline Tycoon">
Airline Tycoon

Airline Tycoon – pierwsza część serii gier komputerowych produkcji niemieckiej firmy Spellbound Entertainment. Gracz wciela się w rolę właściciela linii lotniczej. Do jego obowiązków należy m.in. planowanie lotów, zatrudnianie pracowników czy dbanie o wizerunek firmy.
Grafika i dźwięk.
Grafika w grze jest komiksowa i w pełni dwuwymiarowa. Kwestie mówione wypowiadane są przez aktorów, a muzyka jest w formacie MIDI. Nie ma możliwości ustawienia innego niż standardowy (640x480) trybu graficznego.

</doc>
<doc id="291073" url="https://pl.wikipedia.org/wiki?curid=291073" title="Daniel Gacek">
Daniel Gacek

Daniel Gacek (ur. 31 października 1971 w Chorzowie) – polski piłkarz.
Swoją karierę zaczął w 1991 jako piłkarz GKS-ie Katowice, gdzie rozegrał tylko jeden sezon i trafił do Naprzodu Rydułtowy. Grał tam do 1998, a potem trafił do Górnika Zabrze. W 2001 przeszedł do KS Myszków, a w 2003 do Polonii Bytom. Karierę zakończył w 2004 jako piłkarz Śląska Świętochłowice.

</doc>
<doc id="291075" url="https://pl.wikipedia.org/wiki?curid=291075" title="Równoleżnik niebieski">
Równoleżnik niebieski

Równoleżnik niebieski – koło powstałe wskutek przecięcia powierzchni sfery niebieskiej płaszczyzną prostopadłą do osi świata i równoległe do horyzontu astronomicznego.

</doc>
<doc id="291076" url="https://pl.wikipedia.org/wiki?curid=291076" title="Wertykał">
Wertykał

Wertykał (koło wierzchołkowe) – półokrąg koła wielkiego lub koło wielkie sfery niebieskiej przechodzące przez zenit i nadir i prostopadłe do horyzontu. Pierwszym wertykałem nazywane jest takie koło wierzchołkowe, którego płaszczyzna prostopadła jest do płaszczyzny południka niebieskiego.

</doc>
<doc id="291078" url="https://pl.wikipedia.org/wiki?curid=291078" title="Grupa winylowa">
Grupa winylowa

Grupa winylowa ("winyl", "etenyl"), – grupa funkcyjna występująca w organicznych związkach chemicznych. W grupie winylowej, podgrupa metylenowa () jest bezpośrednio przyłączona do atomu węgla pozostającego w hybrydyzacji sp².
Grupa winylowa ma na ogół silną tendencję do polimeryzacji, stąd związki chemiczne zawierające tę grupę są często stosowane jako monomery do otrzymywania polimerów winylowych.

</doc>
<doc id="291079" url="https://pl.wikipedia.org/wiki?curid=291079" title="Piaskownica">
Piaskownica

Piaskownica – miejsce zabaw dzieci. Zazwyczaj jest to prostokątna rama wykonana z plastiku, metalu lub drewna wypełniona piaskiem. Ściany tej ramy mogą być częściowo wkopane w ziemię, natomiast wystająca ich ponad ziemię część, wysokości kilkunastu centymetrów, stanowi ogrodzenie piaskownicy i zapobiega rozsypywaniu się piasku poza nią. Na krawędzie ramy piaskownicy zazwyczaj nałożone i umocowane są płaskie deski lub pełniące podobną rolę elementy z innego materiału, które z jednej strony mogą stanowić siedzisko dla bawiących się dzieci, a z drugiej łagodzą skutki ewentualnych upadków.

</doc>
<doc id="291080" url="https://pl.wikipedia.org/wiki?curid=291080" title="Piaskownica (ujednoznacznienie)">
Piaskownica (ujednoznacznienie)



</doc>
<doc id="291089" url="https://pl.wikipedia.org/wiki?curid=291089" title="Bystrzyca Dusznicka">
Bystrzyca Dusznicka

Bystrzyca Dusznicka inaczej "Bystrzyca Zielona" () – rzeka w południowo-zachodniej Polsce, lewy dopływ Nysy Kłodzkiej. Długość – 33 km, powierzchnia zlewni – 201 km².
Przebieg i opis.
Źródła rzeki znajdują się w Górach Orlickich (Sudety Środkowe), na stokach Hutniczej Kopy w pobliżu Zieleńca. W górnym biegu powyżej Dusznik-Zdroju jej dolina stanowi granicę między Górami Orlickimi i Górami Bystrzyckimi. Rzeka płynie głęboką doliną z kilkoma odcinkami przełomowymi (np. "Smocze Gardło"). Następnie płynie przez Obniżenie Dusznickie, tworząc między Szczytną a Polanicą-Zdrojem przełomową Piekielną Dolinę. Bystrzyca Dusznicka uchodzi do Nysy Kłodzkiej powyżej Kłodzka.
W dorzeczu tej rzeki spotyka się liczne źródła mineralne, np. w Dusznikach-Zdroju, Polanicy-Zdroju, Starym Wielisławiu i Bobrownikach (dzielnicy Szczytnej).
Suchy zbiornik retencyjny.
W dolinie Bystrzycy Dusznickiej, pomiędzy miejscowościami Szalejów Górny i Szalejów Dolny zostanie zbudowany suchy zbiornik retencyjny o maksymalnej pojemności 9,9 mln m³. Powierzchnia zalewowa przy maksymalnym piętrzeniu wyniesie 118,7 ha. Długość zapory będzie równa 735 m. W najwyższym punkcie będzie wysoka na 19,3 m. Umożliwi kontrolowanie 64% całkowitej zlewni rzeki. Projekt zostanie zrealizowany przez chińskie przedsiębiorstwo PowerChina. Wartość projektu została oszacowana na 156,74 mln zł.
Zbiornik wraz z planowanymi zbiornikami w Boboszowie, Roztokach Bystrzyckich oraz Krosnowicach będzie częścią systemu ochrony przeciwpowodziowej powiatu kłodzkiego, który w ostatnich kilkunastu latach dotknęły trzy duże powodzie – w 1997, 1998 i 2011.
Dopływy:
Miasta nad Bystrzycą Dusznicką:

</doc>
<doc id="291091" url="https://pl.wikipedia.org/wiki?curid=291091" title="Humberto Delgado">
Humberto Delgado

Humberto da Silva Delgado (ur. 15 maja 1906 w Torres Novas, zm. 13 lutego 1965 w Villanueva del Fresno w prowincji Badajoz) – portugalski generał lotnictwa, który próbował obalić reżim António Salazara w Portugalii drogą wolnych wyborów.
Zarys biografii.
Na początku jego kariery przypisywano mu poglądy zgodne z doktryną reżimu, lecz po powrocie z pobytu w Waszyngtonie w latach 50. opowiedział się po stronie demokracji. Obalenia reżimu zamierzał dokonać zostając kandydatem w wyborach prezydenckich w 1958. Podczas wywiadu w kawiarni „Chave d'Ouro” 10 maja 1958, został spytany o to, jaką pozycję zajmie w stosunku do szefa rządu Salazara. Odpowiedź Delgado zabrzmiała: „Po prostu go zwolnię!”
Podczas wyborów prezydenckich w Portugalii w 1959 doszło do dużej liczby uchybień i nieprawidłowości. W rezultacie Humbero Delgado przegrał, a prezydentem został admirał Américo Tomás, kandydat Unii Narodowej. Natychmiast po wyborach Humbero Delgado został zdegradowany i wyrzucony z armii. Schronił się w ambasadzie brazylijskiej, który to kraj udzielił mu azylu.
13 lutego 1965 został zamordowany w hiszpańskiej miejscowości Villanueva del Fresno przez agenta tajnej policji PIDE, Casimira Monteiro. Jego ciało zostało odnalezione i zidentyfikowane dopiero po kilku miesiącach od chwili śmierci.
W 1990 r. został pośmiertnie promowany do stopnia marszałka Portugalskich Sił Powietrznych. Jego ciało zostało wtedy przeniesione do Panteonu Narodowego w Lizbonie.

</doc>
<doc id="291093" url="https://pl.wikipedia.org/wiki?curid=291093" title="Superfrog">
Superfrog

Superfrog – komputerowa gra platformowa wyprodukowana w roku 1993 przez firmę Team17. Początkowo został stworzona dla komputerów Amiga, doczekała się też konwersji na PC i wydania CD na Amigę CD32.
Biorąc pod uwagę rok wydania, gra posiada bardzo kolorową, bajkową grafikę, a etapy umieszczone w różnych krainach są bardzo rozbudowane. Pomimo swojego wieku, gra jest nadal popularna wśród starszych graczy.
Fabuła.
Bohaterem gry jest Książę, którego ukochana została uprowadzona przez złą wiedźmę, zaś on sam – zamieniony w żabę. Wszystko wydawało się stracone, do czasu, gdy Książę siedząc nad potokiem i rozpaczając nad swoim beznadziejnym położeniem, wyławia z nurtu butelkę lemoniady Lucozade (sponsora gry), po której wypiciu staje się Super Żabą (ang. "Superfrog"). Obdarzony niezwykłą mocą wyrusza, aby pokonać wiedźmę i ocalić ukochaną.
Rozgrywka.
Superfrog potrafi rozpędzić się do dużych prędkości, a także wysoko skakać i hamować tempo upadku swoją peleryną. Gdy rozpoczynamy rozgrywkę, SuperFrog nie posiada żadnej broni, znaleźć ją jednak można bardzo szybko już na początku pierwszego poziomu. Bronią SuperFroga jest zielona kulka z oczami zwana DESTRUCTO-SPUD, widoczna już na ekranie tytułowym u boku naszego bohatera, którą można rzucać przed siebie lub w górę. Broń ta nie działa jednak na wszystkich przeciwników, niektórych trzeba po prostu zdeptać.
Na gracza czekają 24 poziomy podzielone na 6 krain: Zaczarowany las, Straszliwe zamczysko, Cyrk, Pustynne piramidy, Lodowe góry, Kosmos oraz Księżyc, na którym znajduje się siedziba złej wiedźmy. Na każdym poziomie należy uzbierać w określonym czasie odpowiednią ilość monet i dotrzeć do wyjścia. Zdobyte monety można na koniec etapu zamienić w punkt lub użyć ich do gry w jednorękiego bandytę, co umożliwia zdobycie różnych bonusów. Można także trafić do mini-gry, która jest parodią klasycznej strzelanki horyzontalnej Project X.

</doc>
<doc id="291099" url="https://pl.wikipedia.org/wiki?curid=291099" title="Sofer">
Sofer

Sofer () – w czasach biblijnych „uczony w Piśmie”; współcześnie żyd pełniący funkcję skryby, uprawnionego do przepisywania świętych pism (sefer Tora, megilot); także wypisujący mezuzy, tefilin, gety i ketuby. Pergamin lub zwój przepisany przez sofera staje się czysty (koszerny). Przed napisaniem tetragramu JHWH sofer miał obowiązek odbyć rytualną kąpiel w mykwie.
Sofer jest często mistrzem kaligrafii hebrajskiej. Dlatego żydzi polecają przepisywanie świętych tekstów soferowi, gdyż najmniejszy błąd lub kleks czyni święty tekst niekoszernym. Sofer używa do kreślenia wyłącznie prawdziwych gęsich piór specjalnie naciętych i wymodelowanych przy końcu.

</doc>
<doc id="291101" url="https://pl.wikipedia.org/wiki?curid=291101" title="Arkadiusz Szczygieł">
Arkadiusz Szczygieł

Arkadiusz Szczygieł (ur. 25 lutego 1975 w Chorzowie) – polski piłkarz, napastnik.
Swoją karierę rozpoczął w Konstalu Chorzów w 1991. Jednak po rundzie jesiennej odszedł do Stadionu Śląski Chorzów. W 1993 przeszedł do GKS-u Katowice, a w 1997 przeniósł się do CKS Czeladź. Grał tam do 1998 i w tym roku przeniósł się do Bobrku Karb Bytom. Potem grał jeszcze w Rozwoju Katowice, Śląsku Świętchłowice i Ruchu Radzionków. Karierę zakończył w Górniku Wesoła.

</doc>
<doc id="291106" url="https://pl.wikipedia.org/wiki?curid=291106" title="Jezioro Yssyk-köl">
Jezioro Yssyk-köl



</doc>
<doc id="291107" url="https://pl.wikipedia.org/wiki?curid=291107" title="Jon Bon Jovi">
Jon Bon Jovi

Jon Bon Jovi, właśc. John Francis Bongiovi Jr. (ur. 2 marca 1962 w Perth Amboy) – amerykański muzyk rockowy, autor tekstów, producent i aktor, założyciel, wokalista i frontman grupy Bon Jovi.
Największe przeboje zespołu to „You Give Love a Bad Name” (1986), „Livin’ on a Prayer” (1986), „Wanted Dead or Alive” (1987), „Bad Medicine” (1987), „I’ll Be There for You” (1989), „Keep the Faith” (1992), „Bed of Roses” (1992), „Always” (1994), „It’s My Life” (2000), „Everyday” (2002), „Have a Nice Day” (2005) i „Who Says You Can’t Go Home” (2006).
W 2006 roku piosenkarz został sklasyfikowany na 31. miejscu listy 100 najlepszych rockowych wokalistów wszech czasów według Hit Parader.
Życiorys.
Wczesne lata.
Urodził się w Perth Amboy w stanie New Jersey w rodzinie rzymskokatolickiej jako jeden z trzech synów Carol (z domu Sharkey), która była jednym z pierwszych króliczków „Playboya”, i Johna Francisa Bongiovi. Jest pochodzenia włoskiego i słowackiego ze strony ojca oraz rosyjskiego i szwajcarsko-niemieckiego ze strony matki. Wychował się w Sayreville z braćmi – Anthonym i Mattem. Uczęszczał do St. Joseph High School i Sayreville War Memorial High School.
Jon założył kilka garażowych zespołów, z którymi grał jako gitarzysta w okolicznych klubach, zajmował się także pisaniem własnych piosenek. Następnie przeprowadził się do Nowego Jorku. Pracował w myjni samochodowej, następnie w sklepie z butami, na złomowisku i w barze szybkiej obsługi.
Kariera.
W 1980 został gońcem w nowojorskim studiu nagraniowym Powerstation, gdzie prywatnie w wolnych chwilach tworzył własną muzykę i nagrywał piosenki. Taśmy demo rozsyłał, bez powodzenia, do stacji radiowych w Nowym Jorku i Los Angeles. Przełomowy okazał się konkurs talentów organizowany przez lokalną stację radiową WAPP, która zbierała utwory na składankę z piosenkami lokalnych artystów bez kontraktu płytowego. Jon poprosił kilku muzyków sesyjnych, w tym Hugh McDonalda – przyszłego basistę Bon Jovi, o nagranie wspólnie z nim jego utworu „Runaway”. To właśnie ten utwór DJ Chip Hobart z radia WAPP umieścił na składance – kompilacji nagrań lokalnych artystów bez kontraktu płytowego. Piosenka ta stała się radiowym hitem. Od tego czasu kariera Jona potoczyła w dwóch kierunkach: muzycznym i filmowym.
WAPP zorganizował kilka koncertów, Jon Bon Jovi zebrał kilku znajomych i tak powstał zespół, który zaczął grać pod nazwą John Bongiovi and The Wild Ones. Kiedy John w 1983 roku podpisał kontrakt z Mercury Records, skład zespołu był już ustalony: John Bongiovi, David Bryan, Alec John Such, Richie Sambora i Tico Torres. John usunął „h” ze swojego imienia, a nazwisku nadał pierwotne brzmienie. Tak w 1983 roku w New Jersey powstał Bon Jovi.
Debiutancki album zespołu "Bon Jovi" (1984) sprzedał się w półtoramilionowym nakładzie. W samej Japonii wysprzedano ją w ciągu trzech dni. Po półrocznej trasie promocyjnej drugi krążek "7800° Fahrenheit" (1985), znaczący sukces odniosły kolejne dwa albumy: "Slippery When Wet" (1986) i "New Jersey" (1988). Jon Bon Jovi objął także pieczę nad zespołami Skid Row i Cinderella – załatwił kontrakty, pomagał w produkcji i których zabierał w trasę jako support. W sierpniu 1989 zespół Bon Jovi wystąpił na Moscow Music Peace Festival i zaprosił na ten festiwal zespoły Scorpions, Skid Row, Mötley Crüe i Ozzy’ego Osbourne’a.
W roku 1990 Jon Bon Jovi rozpoczął karierę solową i nagrał wydał album "Blaze of Glory". Utwór pod tym samym tytułem stał się tematem westernu "Młode strzelby II" (1990) z Emilio Estevezem, Kieferem Sutherlandem, Lou Diamondem Phillipsem i Christianem Slaterem, został uhonorowany Złotym Globem, Grammy i był nominowany do Oscara. Jon zadebiutował w "Młodych strzelbach II" także w roli aktorskiej w epizodzie jako więzień. Wówczas też podjął lekcje aktorstwa z Haroldem Guskinem.
Kolejne płyty zespołu Bon Jovi – "Keep the Faith" (1992) i "These Days" (1995) promowała trasa koncertowa po całym świecie. W komedii romantycznej "Księżyc i Valentino" (1995) Jon zagrał malarza pokojowego, który zawrócił w głowie Whoopi Goldberg, Gwyneth Paltrow, Kathleen Turner, a w szczególności Elizabeth Perkins. Wystąpił u boku Lamberta Wilsona w melodramacie "Gwiazdor" (1996) w roli interesownego aktora, który zrobi wszystko dla kariery. W komedii romantycznej "Małe miasto" (1997) był barmanem-alkoholikiem, zakochanym w Annabelli Sciorri.
W 1997 Jon wydał swój drugi solowy album "Destination Anywhere", do którego nakręcił 48-minutowy film dokumentalny z udziałem Demi Moore, Kevina Bacona i Whoopi Goldberg. Płyta triumf święciła głównie w Europie. W komediodramacie Edwarda Burnsa "Nie patrz wstecz" (1998) zagrał postać chłopaka Lauren Holly. W roku 2000 grupa Bon Jovi powróciła z albumem "Crush", na którym znalazł się hit „It’s My Life”.
Jon pojawił się w czarnej komedii "Amatorzy w konopiach" (1998) z Billym Bobem Thorntonem, dramacie kryminalnym "W nurtach życia" ("Row Your Boat", 1998) z Bai Ling i Williamem Forsythe, filmie wojennym Jonathana Mostowa "U-571" (2000) jako porucznik Pete Emmett z Matthew McConaugheyem i Harveyem Keitelem, dramacie "Podaj dalej" (2000) z Kevinem Spacey i Helen Hunt w roli ojca-alkoholika Haleya Joela Osmenta, komedii Arthura Hillera "W krzywym zwierciadle: Kłopoty z Frankiem" (2006) jako Frank Hopper oraz komedii romantycznej Garry’ego Marshalla "Sylwester w Nowym Jorku" (2011). Wystąpił też gościnnie w serialach, w tym "Seks w wielkim mieście" (1999), "Ally McBeal" (2002) jako Victor, przystojny hydraulik, który zostaje chłopakiem tytułowej bohaterki, "Prezydencki poker" (2006) oraz "Rockefeller Plaza 30" (2010).
Utwory zespołu Bon Jovi znalazły się na ścieżce dźwiękowej kilkunastu filmów, m.in.: "Kosmiczne jaja" (1987), "Armageddon" (1998), "Ed TV" (1999), "Jay i Cichy Bob kontratakują" (2001) i "" (2003).
Życie prywatne.
W marcu 1984 spotykał się z Diane Lane. 29 kwietnia 1989 w kapliczce ślubnej Graceland Wedding Chapel w Las Vegas poślubił Dorotheę Hurley (ur. 29 września 1962), swoją ukochaną ze szkoły średniej. Mają czwórkę dzieci: trzech synów – Jesse Jamesa Louisa (ur. 19 lutego 1995), Jacoba Hurleya (ur. 7 maja 2002) i Romeo Jona (ur. 29 marca 2004) oraz jedną córkę Stephanie Rose (ur. 31 maja 1993).
Nagrody.
Film:
Muzyka
Inne:

</doc>
<doc id="291109" url="https://pl.wikipedia.org/wiki?curid=291109" title="Steve McManaman">
Steve McManaman

Steve McManaman (ur. 11 lutego 1972 roku w Bootle koło Liverpoolu) – były angielski piłkarz występujący na pozycji pomocnika.
Jest wychowankiem Liverpoolu. Po udanych występach w tym klubie w 1999 roku przeniósł się do Realu Madryt, gdzie odnosił swoje największe sukcesy. Wygrał z tym zespołem Ligę Mistrzów w 2000 i 2002 roku. W tym pierwszym zwycięskim finale, z Valencią, strzelił jedną z trzech bramek na wagę zwycięstwa. W 2003 roku przeszedł do Manchesteru City, gdzie choć w sezonie 2003/2004 był podstawowym zawodnikiem drużyny, nie zdołał strzelić ani jednej bramki. Kolejny sezon był jeszcze mniej udany, bowiem coraz częściej Steve zmuszony był do przesiadywania na ławce, a także leczenia coraz częstszych kontuzji. Sezon 2004/2005 jak się okazało był jego ostatnim w karierze.
Steve McManaman to także wielokrotny reprezentant Anglii, w której występował w latach 1994–2001. Był uczestnikiem Mistrzostw Europy 1996, Mistrzostw Świata 1998 i Mistrzostw Europy 2000. Jego dorobek reprezentacyjny to 37 meczów i 3 bramki.

</doc>
<doc id="291110" url="https://pl.wikipedia.org/wiki?curid=291110" title="The Country Blues of John Lee Hooker">
The Country Blues of John Lee Hooker

The Country Blues of John Lee Hooker – płyta Johna Lee Hookera z 1960 roku.

</doc>
<doc id="291111" url="https://pl.wikipedia.org/wiki?curid=291111" title="Soares">
Soares



</doc>
<doc id="291112" url="https://pl.wikipedia.org/wiki?curid=291112" title="Gothic II">
Gothic II

Gothic II – fabularna gra akcji, kontynuacja gry "Gothic" stworzona przez studio Piranha Bytes w 2002 roku. Gra została wydana przez JoWooD Entertainment, a polskim dystrybutorem gry została firma CD Projekt.
Fabuła.
Fabuła "Gothica II" kontynuuje tę znaną z pierwszej części gry. Bezimienny bohater zostaje w magiczny sposób wyciągnięty spod gruzów Świątyni Śniącego – miejsca ostatniej batalii Gothica. Zbawcą jest nekromanta Xardas, który już na początku mówi o nowym zagrożeniu, jakie pojawiło się na wyspie Khorinis. Tym razem stała się ona celem potężnych istot – smoków, wezwanych tam przez Śniącego w chwili jego wygnania, a które stoją na czele armii ciemności.
Rozgrywka.
Gothic II oferuje ogromny świat. Składa się on z trzech dużych lokacji, jakimi są okolice miasta portowego, Górnicza Dolina oraz jedna z czterech zaginionych świątyń boga ciemności Beliara, zwana Dworem Irdorath. W dodatku pojawia się także Jarkendar. Pierwsza z nich to miejsce pełne gęstych lasów, polan, jaskiń. Trzeba jednak uważać, bo wbrew pozorom nie jest tu całkiem bezpiecznie. Kolejna lokacja to znana nam z pierwszej części gry Górnicza Dolina, zwana do niedawna Kolonią Karną. Prezentuje ona krajobraz całkowitego zniszczenia i spustoszenia. Z kolei Dwór Irdorath to miejsce tajemnicze i pełne grozy. Zapomniana Dolina Budowniczych, czyli Jarkendar, jest miejscem bardzo zróżnicowanym – znajdują się tu bagna, pustynie, plaże, płaskowyże i głębokie, malownicze doliny.
Wersja polska.
Wersja polska: Start International Polska i T-REX na zlecenie CD ProjektReżyseria: Joanna Wizmur i Andrzej Precigs
Głosu użyczyli:
Modyfikacje.
Do drugiej części sagi "Gothic" i "Nocy Kruka" powstały liczne modyfikacje wzbogacające lub zmieniające fabułę. Do największych modyfikacji należą rosyjski "Returning" oraz niemieckie produkcje "Piratenleben" i "Odyseja – W imieniu króla", z czego dwie pierwsze są dostępne również w spolszczonych wersjach. Jednymi z największych polskich modyfikacji są , "Złote Wrota" stworzone przez Złote Wrota Team oraz "Przeznaczenie", którego twórcami jest Destiny Team.
Odbiór gry.
"Gothic II" został przyjęty pozytywnie przez recenzentów gier komputerowych, uzyskując średnią z ocen wynoszącą 79 na 100 punktów w agregatorze Metacritic oraz 79,04% wg serwisu GameRankings. Redaktor serwisu Gry-Online, Artur Okoń, przyznał grze ocenę 9/10 chwaląc oprawę graficzną i ścieżkę dźwiękową produkcji oraz jej wciągającą fabułę. Recenzenci zachodnich serwisów o grach komputerowych, IGN oraz GameSpot, przyznali odpowiednio oceny 8/10 oraz 8,1/10.

</doc>
<doc id="291113" url="https://pl.wikipedia.org/wiki?curid=291113" title="Delgado">
Delgado



</doc>
<doc id="291114" url="https://pl.wikipedia.org/wiki?curid=291114" title="Wilhelm opawski">
Wilhelm opawski

Wilhelm opawski (ur. ok. 1410, zm. 15 sierpnia 1452) – z dynastii Przemyślidów, współrządca Opawy razem z Wacławem II w latach 1433-1445/9, potem samodzielny książę opawski (formalnie współrządcami byli młodsi bracia – Ernest i Przemek II, od 1443 odziedziczył po matce księstwo ziębickie.
Wilhelm był trzecim pod względem starszeństwa synem księcia opawskiego Przemka i Katarzyny ziębickiej. Po śmierci ojca w 1433 został wraz z braćmi władcą niewielkiego terytorium wokół miasta Opawy.
Dbając o prestiż i znaczenie rodu związał się politycznie z biskupem wrocławskim Konradem IV oleśnickim. Umożliwiło mu to objęcie w 1443 urzędu starosty generalnego Śląska i przejęcie po zmarłej matce dzielnicy ziębickiej. 8 lipca 1445 Wilhelm jako starosta przyczynił się do zawarcia pokoju ziemskiego na Śląsku.
Wilhelm był od ok. 1435 żonaty z Salomeą, córką Puty z Častolovic, z którą doczekał się pięciorga dzieci – trzech synów (byli to Fryderyk, Wacław III i Przemek), oraz dwóch córek (Katarzyny, zm. 1504 wydanej za księcia żagańskiego Jana II i Anny, zm. 1515, opatki w klasztorze w Trzebnicy).
Wilhelm opawski zmarł 15 sierpnia 1452 i został pochowany w kościele św. Ducha w Opawie. Opiekę nad dziećmi powierzył bratu Ernestowi, który jednak sprzeniewierzył się obowiązkom i rozprzedał cały majątek, zarówno swój, jak i bratanków.

</doc>
<doc id="291116" url="https://pl.wikipedia.org/wiki?curid=291116" title="Pinega">
Pinega

Pinega (ros. Пинега, "Piniega") – rzeka na północy europejskiej części Rosji (w obwodzie archangielskim), prawy dopływ Dwiny o długości 779 km i powierzchni dorzecza 42 600 km².
Pinega powstaje na Nizinie Dwińskiej z połączenia dwóch rzek: Białej i Czarnej, a do Dwiny uchodzi w miejscowości Ust'-Piniega.
W środkowym biegu rzeka płynie przez rozległy obszar krasu gipsowego. W dolnym biegu połączona jest kanałem z rzeką Kułoj.
Pinega jest spławna i żeglowna na odcinku 658 km od ujścia.
W środkowym biegu rzeki, na jej prawym brzegu znajduje się Rezerwat Pineżański.
Główne dopływy:
Ważniejsze miejscowości nad Pinegą: Sosnowka, Szujga, Sura, Nowo-Ławieła, Jawzora, Kuszkopoła, Jerkino, Kiewroła, Karpogory, Kobielewo, Szylega, Szotogorka, Pirimień, Czakoła, Wiżewo, Pinega, Wonga, Pietrowo, Sojała, Wieszkoma, Kuzomień, Leunowo, Niżniaja Paleńga, Ust'-Piniega.

</doc>
<doc id="291122" url="https://pl.wikipedia.org/wiki?curid=291122" title="Kutná Hora">
Kutná Hora

Kutná Hora () – stolica powiatu Kutná Hora w kraju środkowoczeskim, w Czechach w odległości ok. 65 km od Pragi. Populacja miasta wyniosła w 2003 r. 21 218 mieszkańców.
Historia.
Rozwój Kutnej Hory wiąże się z wydobyciem srebra, którego początki sięgają XIII wieku. XIV wiek przyniósł dalszy rozwój miasta, założono mennicę królewską Włoski Dwór (Vlašský dvůr), w której zatrudniono florenckich rzemieślników. Włoski Dwór stał się też rezydencją królewską, po której najcenniejszą pamiątką jest gotycka kaplica królewska. Mennicę zamknięto w XVIII wieku, co związane było z wyczerpywaniem się złóż srebra. Teraz jest tu siedziba muzeum mincerstwa (Czeskiego Muzeum Srebra) i galerii numizmatycznej.
Obecnie w Kutnej Horze rozwija się przemysł maszynowy, tekstylny, metalowy oraz przetwórstwo żywności.
W 1995 r. Stare Miasto z kościołem św. Barbary i kościół poklasztorny p. w. Wniebowzięcia Najświętszej Marii Panny i św. Jana Chrzciciela w dzielnicy Sedlec zostały zapisane na liście światowego dziedzictwa UNESCO.
Ważnymi zabytkami Kutnej Hory są też:

</doc>
<doc id="291123" url="https://pl.wikipedia.org/wiki?curid=291123" title="Capparis spinosa">
Capparis spinosa



</doc>
<doc id="291124" url="https://pl.wikipedia.org/wiki?curid=291124" title="Jarosław Gowin">
Jarosław Gowin

Jarosław Adam Gowin (ur. 4 grudnia 1961 w Krakowie) – polski polityk, filozof i publicysta, Doktor nauk humanistycznych.
Senator VI kadencji (2005–2007), poseł na Sejm VI, VII, VIII i IX kadencji (od 2007). Minister sprawiedliwości (2011–2013), przewodniczący klubu parlamentarnego Zjednoczona Prawica (2014–2015), minister nauki i szkolnictwa wyższego (2015–2020), wiceprezes Rady Ministrów (2015–2020 oraz 2020–2021), minister rozwoju, pracy i technologii (2020–2021). Założyciel i prezes ugrupowań Polska Razem (2013–2017) oraz Porozumienie (2017–2022).
Życiorys.
Wykształcenie i działalność zawodowa.
Jest synem Ludwika i Aliny. Jego rodzice po wojnie działali w Zrzeszeniu „Wolność i Niezawisłość”.
Uczęszczał do Liceum Ogólnokształcącego im. Króla Stanisława Leszczyńskiego w Jaśle. Przez dziewięć lat był bramkarzem drużyny juniorów piłkarskiego klubu Czarni 1910 Jasło. Studiował historię filozofii na Uniwersytecie Jagiellońskim. Na uczelni był członkiem „Solidarności” i Niezależnego Zrzeszenia Studentów. Podczas studiów brał udział w wykładach w Dominikańskim Duszpasterstwie Akademickim „Beczka”. Tam poznał Jana A. Kłoczowskiego i Macieja Ziębę, jak również osoby z kręgu Jerzego Turowicza. W 1985 uzyskał tytuł zawodowy magistra.
W latach 80. przebywał w ramach stypendium na Uniwersytecie Cambridge. Pracę zawodową rozpoczął w Instytucie Nauk Społecznych Wyższej Szkoły Pedagogicznej w Krakowie. Następnie był zatrudniony w Społecznym Instytucie Wydawniczym „Znak”. W latach 1994–2005 pełnił funkcję redaktora naczelnego wydawanego przez Instytut miesięcznika „Znak”. Zasiadał też w zarządzie wydawnictwa. 21 lipca 2017 został usunięty z redakcji miesięcznika „Znak”, co uzasadniono wspieraniem „działań obozu rządzącego (...) zmierzających do pozbawienia niezależności władzy sądowniczej”.
W 2001 w Instytucie Studiów Politycznych PAN uzyskał stopień naukowy doktora rozprawą zatytułowaną "Kościół w czasach wolności 1989–1999". Promotorem pracy był Wojciech Roszkowski.
Jest autorem książek, m.in. analizy sporów ks. Józefa Tischnera o Kościół katolicki pt. "Religia i ludzkie biedy". Razem z Manfredem Spiekerem jest autorem publikacji pt. "Zaangażowanie czy defensywa – katolicy w życiu Polski i Niemiec". Razem z Dorotą Zańko współtworzył wywiady rzeki z arcybiskupem Józefem Życińskim ("Niewidzialne światło") oraz z ks. Józefem Tischnerem ("Przekonać Pana Boga"). Napisał kilkaset artykułów filozoficznych, politologicznych, recenzji i wspomnień. W latach 90. zajmował się problemami Kościoła katolickiego w Polsce oraz pontyfikatem Jana Pawła II. Należy do pomysłodawców „Dni Tischnerowskich” i Uniwersytetu Latającego Znak-u. Zorganizował mający służyć studentom fundusz stypendialny „Józek Szkolny”. Był współtwórcą i od 2003 do 2011 rektorem Wyższej Szkoły Europejskiej im. ks. Józefa Tischnera. Został członkiem rady patronackiej Krakowskiego Hospicjum dla Dzieci imienia księdza Józefa Tischnera. Należy do grona członków założycieli Stowarzyszenia Siemacha.
Działalność polityczna.
W 1990 związał się z założonym przez Aleksandra Halla Forum Prawicy Demokratycznej, później był przez kilka lat związany ze środowiskiem Unii Demokratycznej i Unii Wolności.
W 2005 z ramienia Platformy Obywatelskiej w okręgu krakowskim został wybrany do Senatu. Po rezygnacji Jana Rokity ze startu w wyborach parlamentarnych w 2007 został umieszczony na pierwszym miejscu listy PO do Sejmu, po czym wstąpił do partii. Uzyskał mandat poselski, otrzymując 160 465 głosów. Wkrótce po wyborach wszedł w skład zarządu krajowego Platformy Obywatelskiej (zasiadał w nim do października 2010). W wyborach w 2011 z powodzeniem ubiegał się o reelekcję, dostał 62 570 głosów.
18 listopada 2011 prezydent Bronisław Komorowski powołał go na urząd ministra sprawiedliwości w drugim rządzie Donalda Tuska. 29 kwietnia 2013 prezes Rady Ministrów zapowiedział odwołanie Jarosława Gowina ze stanowiska ministra sprawiedliwości. Do odwołania przez prezydenta doszło tydzień później.
W tym samym roku Jarosław Gowin wystartował jako jedyny kontrkandydat Donalda Tuska w bezpośrednich wyborach na stanowisko przewodniczącego PO. W głosowaniu przegrał z dotychczasowym liderem, otrzymując 4114 głosów ważnych (20,42%). 9 września 2013 poinformował o opuszczeniu Platformy Obywatelskiej, zostając posłem niezrzeszonym. Rozpoczął następnie organizowanie konwencji regionalnych, uruchamiając akcję społeczną „Godzina dla Polski”, z której wyłonił się ruch społeczny. W projekt zaangażowali się m.in. dwaj inni posłowie niezrzeszeni, którzy opuścili PO. Jarosław Gowin podjął także współpracę programową z gronem ekspertów oraz z partią Polska Jest Najważniejsza i ze Stowarzyszeniem „Republikanie” (założonym przez posła Przemysława Wiplera).
7 grudnia 2013 ogłosił powstanie na bazie ruchu społecznego „Godzina dla Polski” nowej partii Polska Razem (pełna nazwa przyjęta przez ugrupowanie do 6 marca 2015 brzmiała „Polska Razem Jarosława Gowina”, następnie „Polska Razem – Zjednoczona Prawica”). Objął funkcję jej prezesa.
W wyborach do Parlamentu Europejskiego w 2014 otwierał listę swojej partii w okręgu małopolsko-świętokrzyskim, jego ugrupowanie nie osiągnęło progu wyborczego. W lipcu tego samego roku został przewodniczącym nowo powołanego klubu parlamentarnego Sprawiedliwa Polska, skupiającego posłów oraz senatora z Polski Razem i Solidarnej Polski (w marcu 2015 klub przyjął nazwę „Zjednoczona Prawica”). W tym samym miesiącu obie te partie nawiązały ponadto współpracę z Prawem i Sprawiedliwością. 9 września 2014 prezydent Bronisław Komorowski powołał go w skład Rady Bezpieczeństwa Narodowego.
W wyborach parlamentarnych w 2015 kandydował do Sejmu z ostatniej pozycji listy Prawa i Sprawiedliwości w okręgu krakowskim. Uzyskał mandat posła VIII kadencji, otrzymując 43 539 głosów (zgodnie z wcześniejszą umową, wraz z innymi parlamentarzystami Polski Razem zasiadł w klubie PiS). 16 listopada 2015 objął urzędy wicepremiera oraz ministra nauki i szkolnictwa wyższego w rządzie Beaty Szydło.
4 listopada 2017 ogłosił utworzenie na bazie głównie Polski Razem nowego ugrupowania pod nazwą Porozumienie. 11 grudnia 2017 został ponownie powołany na urzędy wicepremiera oraz ministra nauki i szkolnictwa wyższego w nowo utworzonym rządzie Mateusza Morawieckiego. W 2018 z jego inicjatywy przeprowadzono reformę szkolnictwa wyższego i nauki poprzez uchwalenie nowej ustawy – prawa o szkolnictwie wyższym i nauce, określanego też jako „Ustawa 2.0” i „Konstytucja dla Nauki”. Reforma zebrała zróżnicowane opinie. Podnoszono w znaczniej mierze trafną diagnozę problemów, z drugiej strony wskazując na nieprzemyślane i tworzone w pośpiechu sposoby ich rozwiązania. Zwracano też uwagę, że – dysponując pozycją polityczną wicepremiera – Jarosław Gowin mógł w znacząco większym stopniu przyczynić się do rozwoju nauki w Polsce.
W wyborach w 2019 z powodzeniem ubiegał się o poselską reelekcję, otrzymując 15 802 głosy. 15 listopada 2019 objął ponownie dotychczasowe stanowiska rządowe, wchodząc w skład drugiego gabinetu dotychczasowego premiera.
Na początku kwietnia 2020, w okresie sporów co do możliwości i sposobu przeprowadzenia wyborów prezydenckich w obliczu pandemii COVID-19, podał się do dymisji z zajmowanych stanowisk w rządzie. Postanowieniem z 8 kwietnia prezydent Andrzej Duda na wniosek premiera odwołał Jarosława Gowina z dniem 9 kwietnia z urzędów wicepremiera oraz ministra.
6 października 2020 Jarosław Gowin powrócił do rządu – prezydent Andrzej Duda na wniosek premiera Mateusza Morawieckiego powołał go wówczas na urzędy wiceprezesa Rady Ministrów oraz ministra rozwoju, pracy i technologii. Latem 2021 jego ugrupowanie krytykowało propozycje zmian dotyczące rynku mediów oraz propozycje podatkowe w ramach ogłoszonego rządowego programu „Polski Ład”.10 sierpnia 2021 premier Mateusz Morawiecki złożył do prezydenta wniosek o odwołanie Jarosława Gowina z zajmowanych stanowisk rządowych. Następnego dnia Andrzej Duda odwołał go z tych funkcji, a kierowana przez Jarosława Gowina partia ogłosiła opuszczenie koalicji rządowej. W tym samym miesiącu, w związku decyzją o wystąpieniu parlamentarzystów Porozumienia z KP PiS, współtworzył nowo powstałe koło parlamentarne swojej partii.
Jarosław Gowin pod koniec listopada 2021 trafił do szpitala, który opuścił w drugiej połowie grudnia tegoż roku; w związku z tym zawiesił czasowo aktywność publiczną. 10 grudnia 2022 na kongresie nadzwyczajnym Porozumienia złożył rezygnację z funkcji prezesa partii; jego następczynią została dotychczasowa wiceprezes ugrupowania Magdalena Sroka.
Życie prywatne.
Jest żonaty z Anną. Ma troje dzieci: Zbigniewa, Weronikę i Ziemowita.
Wyróżnienia.
W 2010 otrzymał medal z okazji 100-lecia istnienia klubu Czarni 1910 Jasło. W 2013 otrzymał honorowe obywatelstwo Stowarzyszenia Ludzi Aktywnych „Horyzonty”.

</doc>
<doc id="291126" url="https://pl.wikipedia.org/wiki?curid=291126" title="Turniej o Złoty Kask">
Turniej o Złoty Kask

Turniej o Złoty Kask (od sezonu 2021 także memoriał Jerzego Szczakiela) – coroczny turniej indywidualny organizowany od 1961 roku przez Polski Związek Motorowy (GKSŻ). Jego zasady zmieniały się na przestrzeni lat – od cyklu zawodów z klasyfikacją generalną, przez turniej z eliminacjami.
Od sezonu 2021 turniej rozgrywany jest jako memoriał Jerzego Szczakiela, pierwszego polskiego indywidualnego mistrza świata na żużlu.
Klasyfikacja medalowa.
Według zawodników.
Pogrubioną czcionką – zostali zaznaczeni zawodnicy, którzy kontynuują karierę żużlową.

</doc>
<doc id="291129" url="https://pl.wikipedia.org/wiki?curid=291129" title="Dariusz Górecki">
Dariusz Górecki

Dariusz Maciej Górecki (ur. 21 stycznia 1946 w Poznaniu) – polski prawnik, profesor nauk prawnych, profesor zwyczajny Uniwersytetu Łódzkiego, senator VI kadencji.
Życiorys.
W 1969 ukończył studia na Wydziale Prawa Uniwersytetu Łódzkiego. W 1974 zdał egzamin sędziowski, w 1976 uzyskał uprawnienia radcy prawnego. W 1979 został doktorem nauk prawnych, w 1992 uzyskał stopień doktora habilitowanego, a w 2003 tytuł profesora nauk prawnych.
Od 1971 pracuje na Uniwersytecie Łódzkim, od 2006 na stanowisku profesora zwyczajnego. W 2002 objął kierownictwo Katedry Prawa Konstytucyjnego (poprzednio pełnił tę funkcję w latach 1996–1999) oraz Zakładu Polskiego Prawa Konstytucyjnego. W latach 1993–1996 zasiadał w Senacie UŁ, w 2002 został wiceprzewodniczącym Uczelnianej Komisji Wyborczej UŁ oraz przewodniczącym Odwoławczej Komisji Dyscyplinarnej dla Studentów. Był także członkiem komisji oceniającej nauczycieli akademickich w latach 1994–1996. Zajmował też stanowisko dziekana Wydziału Administracji w Salezjańskiej Wyższej Szkole Ekonomii i Zarządzania w Łodzi oraz kierownika Katedry Prawa Administracyjnego, Nauk Administracyjnych i Społecznych na tej uczelni.
Opublikował jako autor, współautor lub redaktor około 100 prac naukowych w tym 4 monografie, 5 skryptów, 2 podręczniki, artykuły, hasła encyklopedyczne. Kilkanaście publikacji zostało również wydanych za granicą (Czechy, Litwa, Słowacja, Włochy i Wielka Brytania). Pod jego kierunkiem powstało kilka prac doktorskich (w tym autorstwa Anny Młynarskiej-Sobaczewskiej i Konrada Składowskiego) oraz około 100 prac magisterskich. Recenzował kilkanaście rozpraw doktorskich i habilitacyjnych. Trzykrotnie powierzano mu opiniowanie programów badawczych przez Grant Agency of the Czech Republic w stosunku do zespołów badawczych Uniwersytetu Karola w Pradze.
W latach 1994–2005 był radnym rady miejskiej w Łodzi. Działał w Porozumieniu Polskich Chrześcijańskich Demokratów i Stronnictwie Konserwatywno-Ludowym – Ruch Nowej Polski. W 2005 z ramienia Prawa i Sprawiedliwości uzyskał mandat senatorski w okręgu sieradzkim. Zasiadał w Komisji Spraw Emigracji i Łączności z Polakami za Granicą oraz Komisji Regulaminowej, Etyki i Spraw Senatorskich, przewodniczył Polsko-Litewskiej Grupie Parlamentarnej. W wyborach parlamentarnych w 2007 nie ubiegał się o reelekcję.
Został członkiem Łódzkiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.
Od 1980 należy do NSZZ „Solidarność”. Podjął działalność w Stowarzyszeniu Polskich Chrześcijańskich Demokratów, Społecznym Komitecie Pamięci Józefa Piłsudskiego w Łodzi, Stowarzyszeniu Miłośników Wilna i Ziemi Wileńskiej. Zasiadł we władzach Polskiego Towarzystwa Prawa Konstytucyjnego, należy do Łódzkiego Towarzystwa Naukowego i Towarzystwa Naukowego Katolickiego Uniwersytetu Lubelskiego.
Odznaczenia.
Odznaczony Złotą Odznaką Uniwersytetu Łódzkiego w 1993, Złotym Krzyżem Zasługi w 1993, Medalem Facultas Iuris Et Administrationis Universitas Nicolai Coprenici w 2004, Medalem w Służbie Społeczeństwu i Nauce w 2004, Medalem Komisji Edukacji Narodowej w 2005, Medalem Libera Universita Internazionale Degli Studi Sociali w 2006.

</doc>
<doc id="291134" url="https://pl.wikipedia.org/wiki?curid=291134" title="Henryk Górski (senator)">
Henryk Górski (senator)

Henryk Górski (ur. 9 lutego 1949 w Górkach-Grubakach, zm. 19 maja 2014 w Warszawie) – polski polityk, rolnik i samorządowiec, senator VI, VII i VIII kadencji.
Życiorys.
Syn Wacława i Walerii. W 1980 ukończył studia na Wydziale Rolniczym Szkoły Głównej Gospodarstwa Wiejskiego w Warszawie. Prowadził własne gospodarstwo rolne. W latach 1990–2005 pełnił funkcję wójta gminy Korytnica, a od 1994 do 2002 był radnym tej gminy (w 1998 został wybrany z listy Akcji Wyborczej Solidarność).
W wyborach w 1993 bez powodzenia ubiegał się o mandat senatorski z ramienia Zjednoczenia Polskiego. W wyborach parlamentarnych w 2005 został wybrany na senatora VI kadencji z ramienia Prawa i Sprawiedliwości w okręgu siedleckim. W wyborach parlamentarnych w 2007 po raz drugi uzyskał mandat senatorski, otrzymując 99 902 głosy. W 2011 z powodzeniem ubiegał się o reelekcję, w nowym okręgu jednomandatowym dostał 46 999 głosów. Zmarł w trakcie kadencji. Pochowany na cmentarzu parafialnym w Korytnicy.

</doc>
<doc id="291136" url="https://pl.wikipedia.org/wiki?curid=291136" title="Rohatyn">
Rohatyn

Rohatyn (ukr. Рогатин) – miasto na Ukrainie, w obwodzie iwanofrankiwskim, siedziba rejonu rohatyńskiego.
Rohatyn leży nad Gniłą Lipą, w obwodzie iwanofrankowskim (stanisławowskim), dekanat halicki, 8,8 tys. mieszkańców (2001). Przemysł spożywczy. Węzeł drogowy. Przez miasto przebiega ukraińska droga krajowa N09. Stacja kolejowa Rohatyn na linii Tarnopol – Stryj.
Miasto królewskie I Rzeczypospolitej lokowane w 1390 roku położone było w XVI wieku w województwie ruskim.
Historia.
Pierwsza wzmianka o tej miejscowości pochodzi z 15 maja 1390 z dokumentu papieża Bonifacego IX wystawionego biskupowi przemyskiemu Erykowi z Winsen. W 1415 otrzymał prawa miejskie od króla Władysława Jagiełły. W 1440 wzmianka o pierwszym kościele katolickim. W 1509 splądrowane przez hospodara mołdawskiego Bohdana, a wdowa po dziedzicu, Barbara z Pileckich, uprowadzona wraz z synami Rafałem i Piotrem. W 1520 najechany przez Tatarów, którzy porwali Aleksandrę Lisowską (Roksolanę), późniejszą żonę Sulejmana Wspaniałego i matkę sułtana Selima II. W 1535 król Zygmunt Stary przekazał miasto w zarząd dożywotni królowej Bonie. W 1538 wybudowano w mieście późnogotycki kościół. W 1539 król wydał przywilej nakazujący wybudować w mieście fortyfikacje, ratusz i sukiennice. Od 1558 do 1562 roku proboszczem był tu Marcin Kromer. W 1614 Mikołaj Wysocki z Kwoczan ufundował w mieście kościół i klasztor zakonu dominikanów. W 1625 w Rohatynie na pewien czas schronił się przed zarazą Symeon z Zamościa. W 1648 zajęty przez powstańców kozackich Bohdana Chmielnickiego. W 1666 ponownie konsekrowano kościół farny. W II poł. XVIII w. starostwo rohatyńskie posiadał kasztelan Józef Bielski (Bilski). Podczas I rozbioru Polski w 1772 roku Rohatyn został włączony do Austrii. W 1775 roku miasto jako odszkodowanie otrzymała księżna Zofia Lubomirska. Niedługo później wybudowano w mieście pałac. W 1852 roku w pobliżu miasta wybudowano linię kolejową Halicz-Tarnopol. W 1914 roku podczas I wojny światowej w pobliżu miasta prowadzono ciężkie walki pozycyjne pomiędzy wojskami rosyjskimi i austriackimi.
W II Rzeczypospolitej stolica powiatu w województwie stanisławowskim. W sierpniu 1920 r. po ciężkich walkach z Rosjanami w pobliżu wsi Dytiatyn (Bitwa pod Dytiatynem) miasto zajął 37 Łęczycki Pułk Piechoty. W 1927 został wybity medal upamiętniający o treści "Królewskie miasto Rohatyn", zaprojektowany przez Rudolfa Mękickiego.
W 1930 roku miasto liczyło 8 tys. mieszkańców. Przed 1939 wśród mieszkańców byli mennonici.
Podczas wojny obronnej 1939 roku, w dniu do Rohatyna wkroczyły wojska sowieckie. W czasie II wojny światowej we wrześniu 1939 dokonano tu egzekucji na polskich jeńcach. W lecie 1941 roku miasto zajęły wojska niemieckie, które w 1942 roku wymordowały tu około 3,5 tys. okolicznych Żydów. W okolicznych wsiach Potok, Zalipie, Czercze, Puków, Wierzbiłowice w latach 1941–1943 Ukraińska Powstańcza Armia dokonała licznych mordów na ludności polskiej. W 1945 roku ludność polską wysiedlono, a miasto włączono do ZSRR.
Współpraca międzynarodowa.
Miasto Rohatyn współpracuje z polskim miastem Radlin na Górnym Śląsku
Sport.
W czasach II RP w mieście siedzibę miał klub piłkarski Polonia-Strzelec Rohatyn.

</doc>
<doc id="291140" url="https://pl.wikipedia.org/wiki?curid=291140" title="Andrzej Jaroch">
Andrzej Jaroch

Andrzej Stanisław Jaroch (ur. 18 września 1948 we Wrocławiu) – polski polityk, samorządowiec, nauczyciel akademicki i inżynier, senator VI kadencji, przewodniczący sejmiku dolnośląskiego VI kadencji.
Życiorys.
W 1971 ukończył studia na Wydziale Elektronicznym Politechniki Wrocławskiej. Został pracownikiem naukowym na tej uczelni, w 1981 uzyskał na niej stopień doktora. Specjalizował się w akustyce środowiska i wnętrz. Prowadził również działalność gospodarczą. W 1991 został prezesem klubu sportowego AZS Politechnika Wrocławska.
W latach 80. działał w Solidarności Walczącej. W III RP należał do Koalicji Konserwatywnej. W latach 1998–2002 zasiadał w radzie miasta Wrocławia, pełnił funkcję zastępcy prezydenta miasta z ramienia Akcji Wyborczej Solidarność. Podjął działalność w Przymierzu Prawicy, a w 2003 wstąpił do Prawa i Sprawiedliwości. Od 2004 do 2005 był radnym sejmiku dolnośląskiego. W 2005 z listy PiS uzyskał mandat senatorski w okręgu wrocławskim. W wyborach w 2007 bez powodzenia ubiegał się o reelekcję. W 2010 ponownie wybrany do sejmiku województwa, mandat radnego utrzymywał również w 2014 i 2018. W listopadzie 2018 został wybrany na przewodniczącego sejmiku dolnośląskiego VI kadencji.
Kandydował także w 2009 na eurodeputowanego, a w 2011, 2015 i 2019 do Sejmu. W 2019 uzyskał możliwość objęcia mandatu posła VIII kadencji w miejsce Beaty Kempy (po rezygnacji starosty oławskiego Zdzisława Brezdenia i radnej dolnośląskiej Małgorzaty Calińskiej-Mayer), jednak nie zdecydował się na to.
Odznaczony Złotym (2019) i Brązowym (2002) Krzyżem Zasługi.

</doc>
<doc id="291143" url="https://pl.wikipedia.org/wiki?curid=291143" title="A Night at the Opera (album Queen)">
A Night at the Opera (album Queen)

A Night at the Opera – album rockowy brytyjskiej grupy Queen, wydany w 1975. Jego producentami byli Roy Thomas Baker i Queen. Pierwotnie wydany przez EMI w Wielkiej Brytanii oraz przez Elektra Records w Stanach Zjednoczonych, gdzie album uzyskał status trzykrotnej platynowej płyty (3 miliony sprzedanych egzemplarzy).
Album wziął swoją nazwę od filmu braci Marx, podobnie jak wydany rok później "A Day at the Races". Pierwotnie na albumie miały też pojawić się utwory „Tie Your Mother Down” i „We Are the Champions”, jednak pierwszy nie został ukończony na czas, a drugi według Mercury’ego nie pasował do reszty kompozycji.
W 2003 album został sklasyfikowany na 230. miejscu listy 500 albumów wszech czasów magazynu "Rolling Stone".
8 lipca 2009 wydawnictwo uzyskało status podwójnej platynowej płyty w Polsce.
Utwory.
Death on Two Legs.
Utwór otwierający album to „Death On Two Legs”, który w warstwie tekstowej jest atakiem na byłego menadżera zespołu Queen, Normana Sheffielda, który nadużył swej roli jako kierownik w latach 1972 – 1975.
Sheffield próbował pozwać zespół za zniesławienie po tym, jak utwór ujrzał światło dzienne. Potem stwierdził, że przyczynił się do sukcesu piosenki poprzez swój pozew wobec kapeli.
W "Classic Albums documentary about the making of A Night at the Opera", Brian May oświadczył, że zespół na początku był nieco zaskoczony przenikliwością tekstów Mercury’ego. Jednak uzgodnili, że „autor powinien mieć swój sposób” na wyrażanie uczuć i piosenka została dokończona.
Tak jak „Bohemian Rhapsody”, większość partii gitarowych w utworze była początkowo grana na fortepianie przez Mercury’ego, aby pokazać Mayowi jak powinien grać je na gitarze. „Death on Two Legs” utrzymywał się na listach przebojów aż do 1980 roku, następnie został usunięty.
Sweet Lady.
Utwór autorstwa Briana Maya oparty jest na ciężkim riffie gitarowym, charakterystycznym dla twórczości Queen w latach 70. Występują w nim również trzyczęściowe harmonie wokalne.
Uważany jest za jeden ze słabych punktów albumu, głównie z powodu nie najlepszej jakości wokalu. Pomimo to, był wielokrotnie wykonywany na koncertach w latach 1975–1977.
I’m in Love with My Car.
Utwór stworzony i śpiewany przez perkusistę Rogera Taylora. Zadedykowany jest Johny’emu Harrisowi, pracownikowi obsługi koncertów grupy.
Wszystkie główne partie wokalne zaśpiewał perkusista swoim charakterystycznym wysokim i zachrypniętym głosem. W pierwotnej wersji zagrał również partie gitarowe, jednak później zostały ponownie zarejestrowane w wykonaniu Briana Maya, który zagrał na swojej Red Special.
Obroty silnika zawarte w nagraniu to odgłosy ówczesnego samochodu Taylora, Alfy Romeo.
Na prośbę Taylora utwór zamieszczono na stronie B singla „Bohemian Rhapsody”.
Utwór wykonywany był przez Queen na żywo w latach 1977-81. Podczas grania „I’m in Love with My Car” Freddie Mercury grał na pianinie i śpiewał chórki. Taylor wykonywał utwór także podczas występów z grupą The Cross (zamiast na perkusji grał na gitarze rytmicznej) i trasy koncertowej zespołu Queen + Paul Rodgers.
Jedyny dostępny teledysk został stworzony na potrzeby wydawnictwa "Queen Rocks".
Wydania.
Utwory dodatkowe w reedycji wytwórni Hollywood Records z 1991:

</doc>
<doc id="291144" url="https://pl.wikipedia.org/wiki?curid=291144" title="Przenośna konsola gier wideo">
Przenośna konsola gier wideo

Przenośna konsola gier wideo – lekkie, niewielkich rozmiarów urządzenie elektroniczne posiadające wbudowany ekran, klawisze sterowania i głośniki. Ich niewielkie rozmiary i waga umożliwia noszenie ich przy sobie i granie w dowolnym miejscu i czasie. W przeciwieństwie do konsoli zasilana jest prądem stałym, a ekran, głośniki i kontroler stanowią integralną część urządzenia.
W 1977 roku przedsiębiorstwo Mattel zaprezentowało pierwszą przenośną grę elektroniczną – Auto Race.
Później również inne przedsiębiorstwa, m.in. Coleco i Milton Bradley wyprodukowały własne urządzenia z wbudowaną w nie pojedynczą grą.
Najstarszą „prawdziwą” przenośną konsolą gier wideo, z wymiennymi kardridżami jest Microvision przedsiębiorstwa Milton Bradley wyprodukowana w 1979 roku.
Za największego popularyzatora przenośnych konsoli do gier uważa się przedsiębiorstwo Nintendo, które w 1989 roku wyprodukowało Game Boya i do dzisiaj jest dominującym graczem w tym segmencie rynku.
Historia.
Początki.
Przenośne konsole do gier mają swe korzenie w prostych, przenośnych grach elektronicznych z lat 70. i 80. XX wieku. Na urządzeniach tych można było grać tylko w jedną grę, mieściły się w dłoni i korzystały z różnych technologii wyświetlaczy, takich jak LED, LCD czy VFD.
W 1978 roku przenośne gry elektroniczne były opisywane przez czasopismo Popular Electronics jako „gry nie-wideo” lub „gry nie-telewizyjne”, w celu odróżnienia od urządzeń wymagających podłączenia do telewizora.
W 1976 roku Mattel rozpoczął prace nad linią elektronicznych gier sportowych mających rozmiary kalkulatorów, które stały się pierwszymi przenośnymi grami elektronicznymi. Projekt rozpoczął się, gdy Michael Katz, dyrektor działu nowych produktów w przedsiębiorstwie Mattel, nakazał inżynierom zaprojektowanie gry o rozmiarach kalkulatora korzystającej z diod LED.
Efektem tych prac były wypuszczone w 1976 roku "AutoRace"
i "Football", gry, które okazały się takim sukcesem, że, jak stwierdził sam Katz, „proste urządzenia elektroniczne zmieniły się w 400 milionów dolarów”. Przedsiębiorstwo Mattel było później nagradzane na wystawach gier przenośnych. Niedługo później inne przedsiębiorstwa, m.in. Coleco, Parker Brothers, Milton-Bradley, Entex i Bandai, rozpoczęły produkcje własnych gier elektronicznych.
W roku 1979 przedsiębiorstwa Milton-Bradley wyprodukowała pierwszą przenośną konsolę z wyświetlaczem LCD i wymiennymi kardridżami – Microvision. Cosmic Hunter (opublikowana w 1981 roku) była również pierwszą grą, w której postać sterowana była czterokierunkowym przyciskiem.
W 1980 roku pojawiła się seria gier Game &amp; Watch, zaprojektowana przez Gunpei Yokoi a produkowana przez Nintendo. W urządzeniach tych w rogu ekranu wyświetlany był zegar.
Przełom lat 80. i 90. XX wieku.
Pod koniec lat 80. i na początku lat 90. nastąpił ponowny rozkwit rynku przenośnych konsoli do gier. Nie nadszedł jeszcze czas na kolorowe i podświetlane wyświetlacze, ze względu na wysokie zużycie energii, a małe akumulatory miały zbyt wiele ograniczeń, żeby weszły do masowego użycia. Dlatego też mimo znacznie lepszych parametrów technicznych, konsole takie jak Atari Lynx czy Sega Game Gear przegrały w konkurencji z Game Boyem Nintendo.
Mimo że w sprzedaży były akumulatory niezależnych producentów (NiCd), wymagały one całkowitego rozładowania aby zapewnić ich jak największą wydajność. Można też było użyć akumulatorów kwasowo-ołowiowych, ale trudno uznać je za urządzenia przenośne. Dopiero akumulatory NiMH) rozwiązały problem wydajności i przenośności, ale pojawiły się na kilka lat po zakończeniu produkcji Atari Lynx, GameGear i pierwszego modelu Gameboya.
Game Boy.
Pięć lat po porażce systemu Home-Computer Super Micro Cardridge przedsiębiorstwa Palmtex, Nintendo wypuściło Gameboya. Grupa inżynierów pod przewodnictwem Gunpei Yokoi stworzyła również system Game &amp; Watch, a także gry na konsolę Nintendo Entertainment System – Metroid i Kid Icarus. Kilku krytyków dokładnie przyjrzało się konstrukcji urządzenia, wytykając mu niewielki, czarno-biały ekran i niewielką moc obliczeniową. Jednak inżynierowie stwierdzili, że najważniejszą cechą jest niewielki koszt produkcji i ekonomiczne wykorzystanie baterii, a porównując Game Boya z wcześniejszym Microvision, Game Boy był pod tym względem olbrzymim krokiem naprzód.
Yokoi zrozumiał, że sukces Game Boya wymaga mega-hitu – przynajmniej jednej gry, która zdefiniowałaby konsolę i przekonała klientów do jej kupna. W czerwcu 1988 ówczesny CEO amerykańskiej sekcji Nintendo – Minoru Arakawa – dostrzegł na targach grę Tetris. Nintendo wykupiło prawa do gry i sprzedawało ją w pudełku wraz z Game Boyem. Był to strzał w dziesiątkę. Pod koniec roku sprzedano ponad milion urządzeń, a w 1992 roku sprzedano już 25 milionów sztuk. Do 31 marca 2005 roku sprzedano 118,69 miliona sztuk Game Boya i Game Boya Color na całym świecie.
Atari Lynx.
W 1987 roku przedsiębiorstwo Epyx stworzyło Handy Game, urządzenie, które w roku 1989 zmieniło się w Atari Lynx. Była to pierwsza przenośna konsola z kolorowym wyświetlaczem na świecie. Również podświetlenie ekranu pojawiło się w Atari Lynx jako pierwsze. Konsola wspierała także rozgrywki sieciowe z maksymalnie 17 graczami. Urządzenie posiadało również zaawansowany procesor umożliwiający sprzętowe skalowanie sprite'ów. Lynx mogła być obrócona do góry nogami, dzięki czemu była wygodna również dla leworęcznych graczy.
Wszystkie te cechy były niestety okupione wysoką ceną konsoli, co skłaniało graczy do poszukiwania tańszych rozwiązań. Narzekano również na nieporęczność urządzenie, krótki czas działania na bateriach i brak wsparcia ze strony producentów gier.
Wysoka cena, energochłonność, braki towaru, niewielka liczba przebojowych gier i agresywna kampania reklamowa ze strony przedsiębiorstwa Nintendo zdecydowały o porażce rynkowej urządzenia, pomimo wyprodukowania poprawionej wersji – Lynx II. Pomimo tego przedsiębiorstwa takie jak Telegames wciąż wspierały urządzenie, długo po tym jak straciło jakiekolwiek znaczenie na rynku. Nowe gry pojawiały się aż do 2004 roku.
TurboExpress.
TurboExpress było przenośną wersją konsoli TurboGrafx-16. Na rynku pojawiła się po raz pierwszy w 1990 roku w cenie 249.99$ (cenę na krótko podniesiono do 299.99$, niedługo później wróciła do 249.99$ a od 1992 roku sprzedawano ją po 149.99$). W Japonii znana była pod nazwą PC Engine GT.
W swoim czasie była to najbardziej zaawansowana konsola i można było na niej uruchomić wszystkie gry z TurboGrafx-16. Posiadała ekran o przekątnej 2.6", takiej samej, jak pierwszy Game Boy, mogła wyświetlać jednocześnie 64 sprite'y w 512 kolorach. Posiadała 64 kB pamięci RAM i dwa procesory 6820 pracujących w częstotliwości 3,58 Mhz.
Do konsoli oferowano interesujące akcesoria. Jednym z nich był tuner TV "TurboVision" umożliwiający korzystanie z konsoli jako monitora. Innym dodatkiem był "TurboLink", pozwalający na grę dwuosobową. Jednak tylko nieliczne gry umożliwiały grę z wykorzystaniem tego akcesorium.
Sega Game Gear.
Sega Game Gear była trzecią konsolą, po Lynx i TurboExpress, z kolorowym wyświetlaczem. Została wypuszczona na rynek japoński w roku 1990, a rok później w Ameryce Północnej i Europie. Konsolę oparto na Sega Master System, co pozwoliło producentowi na szybkie przenoszenie gier z bogatej biblioteki gier na Master System.
Bitcorp Gamate.
Gamate przedsiębiorstwa Bitcorp było pierwszym zaprojektowanym od podstaw urządzeniem stworzonym w odpowiedzi na Gameboya Nintendo. Premierę miał w Azji w roku 1990 a na rynki światowe został wypuszczony w 1991 roku.
Podobnie jak Sega Game Gear urządzenie należało trzymać poziomo i wymagało 4 baterii AA. Jednak w przeciwieństwie do wielu późniejszych klonów Gameboya, jego wewnętrzne podzespoły były profesjonalnie montowane. Niestety, najsłabszą stroną konsoli był jej ekran. Nawet w porównaniu do ówczesnych standardów ekran był nieczytelny, a animacje rozmyte. Było to najprawdopodobniej główną przyczyną niewielkiej sprzedaży urządzenia i upadku przedsiębiorstwa Bitcorp. Mimo to, aż do 1994 roku na rynku azjatyckim publikowano gry na tę konsolę. Jednak dokładna liczba gier na tę konsolę nie jest znana.
Pomimo zamontowania jedynie pojedynczego głośnika, gry projektowane były w dźwięku stereo. Aby usłyszeć oba kanały, użytkownik musiał podłączyć słuchawki.
Lata 90. XX wieku.
Dopiero po dziewięciu latach od premiery Game Boy doczekał się następcy – Game Boy Color miał swoją premierę w 1998 roku. Posiadał wymiary podobne do Game Boy Pocket (odświeżonej wersji oryginalnego Game Boya) i kolorowy ekran. Można było na nim uruchamiać gry z wcześniejszych wersji, moc obliczeniowa jednak nie została znacząco zwiększona.
Niewielki rozwój platformy Nintendo pozwolił osiągnąć umiarkowany sukces innym urządzeniom, takim jak Neo Geo Pocket Color czy WonderSwan Color.
Game.com.
Game.com było przenośną konsolą produkowaną przez przedsiębiorstwo Tiger Electronics od września 1997 roku. Urządzenie przeznaczone dla trochę starszych graczy, co przełożyło się na zastosowanie rozwiązań nie spotykanych wcześniej w konsolach – funkcjonalności PDA i dotykowego ekranu. Tym niemniej producent chciał również rzucić wyzwanie Nintendo i jego Game Boyowi i trafić w gusta także młodszych graczy. W przeciwieństwie do innych tego typu konsoli, Game.com miało dwa sloty na kartridże do gier i mogło być podłączone do modemu o przepustowości 14,4 kb/s. Późniejsze edycje urządzenia posiadały tylko jeden slot na gry.
Game Boy Color.
Następca Game Boya miał swą premierę w roku 1998 – 21 października roku w Japonii, a w listopadzie w USA. Posiadał kolorowy wyświetlacz i nieco większe rozmiary niż Game Boy Pocket. W urządzeniu zamontowano dwa razy szybszy procesor i dwa razy więcej pamięci. Game Boy Color miał też możliwość komunikacji z innymi egzemplarzami za pośrednictwem portu podczerwieni.
Game Boy Color powstał pod wpływem producentów gier, którzy uważali, że specyfikacja oryginalnego Game Boya nie była wystarczająca. Konsola jest kompatybilna wstecz, czyli można na niej uruchamiać gry z pierwszej wersji urządzenia, dzięki czemu biblioteka dostępnych gier była bardzo szeroka. Podobnie jest z kolejnymi modelami linii Game Boy – każdy następny model jest kompatybilny wstecz ze swoim poprzednikiem.
Do 31 marca 2005 roku łączna sprzedaż konsoli Game Boy i Game Boy Color wyniosła 118.69 milionów egzemplarzy.
Konsola potrafi wyświetlić jednocześnie do 56 kolorów z palety 32,768 i może dodać czterokolorowe cieniowanie do gier z oryginalnego Game Boya.
Neo Geo Pocket.
Neo Geo Pocket było pierwszą przenośną konsolą wyprodukowaną przez SNK. Na rynku japońskim zadebiutowała pod koniec 1998 roku. Jednak niższe niż przewidywane wyniki sprzedaży zadecydowały o jej wycofaniu z rynku w roku 1999 i natychmiastowym zastąpieniu wersją z kolorowym wyświetlaczem. Konsola dostępna była wyłącznie w Japonii i Honk Kongu.
Pomimo krótkiego okresu życia urządzenie doczekało się kilku ważnych gier, takich jak Samurai Shodown czy King of Fighters R-1. Z nielicznymi wyjątkami, NGP obsługuje również gry z wersji kolorowej.
Neo Geo Pocket Color.
Neo Geo Pocket Color (NGPC) jest 16-bitową konsolą zaprojektowaną przez SNK – producenta stacjonarnej konsoli Neo Geo i popularnych automatów do gier. Premierę miało 16 marca 1999 roku w Japonii, 6 sierpnia 1999 w USA i pod koniec 1999 roku w Europie.
Po zakupieniu w 2000 roku przedsiębiorstwa SNK przez Aruze, japońskiego producenta gier Pachinko, konsola została wycofana z rynku Europejskiego i Amerykańskiego, najprawdopodobniej z powodu niewielkiej sprzedaży.
Początkowo wszystko wskazywało, że konsola odniesie sukces w USA. Sprzedawała się lepiej niż jakikolwiek inny konkurent Gameboya od czasów Game Gear przedsiębiorstwa Sega, jednak ostateczny sukces został zahamowany przez kilka czynników. Należała do nich niechęć do współpracy SNK z innymi producentami gier a także pojawienie się konsoli Game Boy Advance. Negatywny wpływ na sprzedaż na rynku amerykańskim mogła mieć też decyzja o rezygnacji z twardych plastikowych opakowań, takich jak w wersjach japońskiej i europejskiej, na rzecz tańszych kartonowych pudełek.
WonderSwan.
WonderSwan jest przenośną konsolą przedsiębiorstwa Bandai. Swą premierę miała 4 marca 1999 roku w Japonii. Została zaprojektowana wspólnie przez Koto (przedsiębiorstwo Gunpei Yokoi) i Bandai. WanderSwan miała konkurować z konsolami Neo Geo Pocket Color i liderem rynku – Game Boy Color (pomimo że Gunpei Yokoi był również twórcą pierwszego Game Boya).
WonderSwan została później zastąpiona przez WonderSwan Color. Niektóre gry na wersję Color można uruchomić również na pierwszej wersji, jednak większość działa wyłącznie na edycji z kolorowym wyświetlaczem.
WonderSwan dostępna była w dziesięciu kolorach obudowy, można ją było trzymać zarówno pionowo, jak i poziomo i posiadała całkiem pokaźną bibliotekę gier, do których należały zarówno produkty Bandai jak i innych producentów, m.in. Squaresoft i Capcom. Ponieważ konsola przeznaczona była głównie na rynek japoński, większość gier jest w tym właśnie języku.
WonderSwan Color.
WonderSwan Color jest następcą konsoli WonderSwan przedsiębiorstwa Bandai. Swoją premierę miała 30 grudnia 2000 roku w Japonii i osiągnęła umiarkowany sukces.
WonderSwan Color była trochę większa i cięższa (odpowiednio o 7mm i 2 gramy) od pierwszej konsoli, posiadała 64KB ram i większy, kolorowy wyświetlacz LCD. Ponadto na WonderSwan Color można było uruchamiać wszystkie gry z poprzedniej konsoli.
Przed premierą WonderSwan Nintendo było praktycznym monopolistą na japońskim rynku przenośnych konsoli gier. Po wypuszczeniu WonderSwan Color Bandai przejęło około 8% rynku, między innymi dzięki niskiej cenie urządzenia (6800 jenów, czyli około 65 dolarów amerykańskich)
Innym powodem sukcesu konsoli na japońskim rynku był fakt, że Bandai udało się nawiązać współpracę z przedsiębiorstwem SquareSoft, dzięki czemu przeportowano gry z serii Final Fantasy z poprawioną grafiką i sterowaniem. Jednak późniejsza popularność Game Boya Advance i „odświeżenie” kontaktów między Nintendo a SquareSoft spowodowały, że WonderSwan Color i jej następca, konsola SwanCrystal, utraciły swą przewagę.
Pierwsza dekada XXI wieku.
Game Boy Advance.
W 2001 roku Nintendo wypuściło Game Boy Advance (GBA). Konsola posiadała dwa dodatkowe przyciski, większy ekran i więcej mocy obliczeniowej niż poprzednik, Game Boy Color.
Dwa lata później pojawiła się przeprojektowana, mniejsza wersja urządzenia – Game Boy Advance SP (GBA SP). Urządzenie posiadało zamykaną obudowę, na wzór telefonów z klapką, podświetlany ekran i wbudowane akumulatory. Pomimo mniejszych rozmiarów, wielkość ekranu pozostała taka sama, jak w pierwotnej edycji urządzenia.
W 2005 roku pojawiła się konsola Game Boy Micro. Uniemożliwiono w niej granie w gry z Game Boya i Game Boya Color, zmniejszono również ekran, ale dzięki temu znacznie zmniejszyły się rozmiary urządzenia, a ekran uzyskał jaśniejsze podświetlenie.
Do GBA wprowadzono system łączności: konsoli można było używać jako pada do GameCube. Z możliwości tych korzystało kilka gier, m.in. Animal Crossing, Pac-Man Vs., Final Fantasy Crystal Chronicles, , , oraz Sonic Adventure 2: Battle.
Do dnia 31 Grudnia 2007, GBA, GBA SP i Game Boy Micro sprzedały się łącznie w liczbie 80,72 miliona egzemplarzy.
Game Park 32.
GP32 zostało wyprodukowane przez południowokoreańskie przedsiębiorstwo Game Park w 2001 roku, kilka miesięcy po premierze Game Boy Advance. Konsola posiadała 32-bitowy procesor o taktowaniu 133Mhz, odtwarzacz plików MP3 i Divx i czytnik książek elektronicznych. Jako nośnik danych zastosowano karty SmartMedia na których można było przechowywać do 128 MB danych ściągniętych przez kabel USB z PC.
W 2003 roku Game Park wypuściło odświeżoną wersję urządzenia. Dodano podświetlenie ekranu, któremu konsola zawdzięczała nową nazwę – GP32 FLU (Front Light Unit). Latem 2004 roku pojawiła się kolejna wersja urządzenia, z ekranem podświetlanym od spodu – GP32 BLU. Ta wersja GP32 miała trafić na rynek europejski, m.in. do Hiszpanii.
Konsola nie odniosła sukcesu (sprzedano jedynie 30 tysięcy egzemplarzy) i zdobyła uznanie głównie wśród programistów i bardziej doświadczonych użytkowników, którym służyła jako platforma do uruchamiania aplikacji pisanych przez użytkowników i jako emulator innych systemów.
N-Gage.
Nokia wypuściła N-Gage w roku 2003. Urządzenie zostało zaprojektowane jako połączenie odtwarzacza MP3, telefonu komórkowego, PDA, radia i konsoli do gier. Projekt urządzenia, w tym pionowy układ ekranu i konieczność wyjęcia baterii w celu wymiany kartridży z grami, spotkał się ze sporą krytyką. Do krytykowanych cech należało również rozmieszczenie mikrofonu i głośnika na krawędzi urządzenia, zamiast na jednej z dużych powierzchni, przez co użytkownik zdawał się mówić do tacos.
Odpowiedzią na te zastrzeżenia była N-Gage QD. Jednak w tej wersji usunięto niektóre z funkcji pierwszej wersji konsoli, m.in. możliwość odtwarzania MP3, radio i połączenie USB.
3 kwietnia 2008 roku uruchomiono N-Gage 2.0 – platformę programową, którą można było zainstalować na wybranych smartfonach Nokii.
Tapwave Zodiac.
W 2004 roku przedsiębiorstwo Tapwave wprowadziło na rynek konsolę Zodiac. Było to połączenie konsoli do gier i PDA. Urządzenie umożliwiało oglądanie zdjęć, filmów, słuchanie muzyki, przeglądanie Internetu i dokumentów. Zodiac wykorzystywał specjalną wersję systemu Palm OS 5 – 5.2T, która umożliwiała obsługę klawiszy do gier i układu graficznego. W sprzedaży dostępne były dwie edycje urządzenia – Zodiac 1 i Zodiac 2, różniące się dostępną pamięcią i wyglądem. Produkcji konsoli zaprzestano w lipcu 2005, gdy przedsiębiorstwo Tapwave ogłosiło bankructwo.
Nintendo DS.
Nintendo DS miało premierę w listopadzie 2004 roku. Pośród nowych cech wyróżnić można wbudowanie dwóch ekranów, z czego jeden jest ekranem dotykowym, łączność bezprzewodową i wejście mikrofonu. Podobnie jak Game Boy Advance SP, DS posiada zamykaną obudowę, a ekrany znajdują się jeden nad drugim, każdy na osobnej klapce.
Dolny ekran konsoli reaguje na dotyk. Można go obsługiwać palcem, stylusem, lub specjalnym plastikowym "thumb padem", który można przyczepić do kciuka i zastąpić nim analogowy Dżojstik. Urządzenie posiada również tradycyjne klawisze – cztery funkcyjne obok ekranu dotykowego, dwa dodatkowe na krawędzi, D-Pad oraz klawisze "Start" i "Select". Konsola ma również możliwość gry wieloosobowej (maksymalnie 16 graczy)dzięki systemowi Nintendo Wi-Fi. Konsola umożliwia uruchomienie wszystkich gier z Game Boya Advance, nie jest jednak kompatybilna z grami na pierwsze wersje Game Boya.
W styczniu 2006 roku Nintendo zaprezentowało odświeżoną wersję DS: Nintendo DS Lite (premiera odbyła się 2 marca 2006 roku w Japonii). Urządzenie zamknięto w lepiej zaprojektowanej, zmnieszonej obudowie (42% mniejszej i 21% lżejszej), poprawiono w nim czas pracy na bateriach i zamontowano w nim jaśniejszy, lepszej jakości wyświetlacz, z regulowaną jasnością. Urządzenie można również bezprzewodowo połączyć z konsolą Wii.
W październiku 2008 Nintendo zapowiedziało Nintendo DSi z większymi, 3,25-calowymi wyświetlaczami i dwoma zintegrowanymi kamerami. Urządzenie posiada slot na kartę SD w miejsce slotu Game Boy Advance i dodatkową pamięć wewnętrzną flash służące do przechowywania ściągniętych z internetu gier. Urządzenie miało premierę 1 listopada 2008 w Japonii, 3 Kwietnia w Europie a 5 kwietnia 2009 w Ameryce Północnej.
Do 31 grudnia 2009 roku na całym świecie sprzedano 125m13 miliona egzemplarzy wszystkich wersji DS.
Game King.
Gameking powstała w 2004 roku i została wyprodukowana przez chińskie przedsiębiorstwo TimeTop. Pierwszy model był bardzo podobny z wyglądu do Game Boy Advance. Druga wersja, Gameking 2, była z kolei wzrowana na Playstation Portable przedsiębiorstwa Sony. Oprócz zmienionego wyglądu do Gameking 2 dodano podświetlenie ekranu. Wersja z kolorowym ekranem, Gameking 3, weszła wprawdzie do sprzedaży, ale produkowano ją bardzo krótko i była bardzo trudno dostępna poza Azją. Nie wiadomo, czy było to celowe, czy nie, ale Gameking dysponował najbardziej prymitywną grafiką spośród wszystkich konsol przenośnych od lat 80.
Jako że wiele spośród gier na tę konsolę oferowała staromodną prostotę, urządzenie dorobiło się garstki „wyznawców”. Nie jest jasne, czy Gameking 3 jest w stanie wyświetlać bardziej zaawansowaną grafikę. Głośnik konsoli jest dosyć głośny, a ścieżki dźwiękowe były stosunkowo złożone, co niezbyt pasowało do jej prymitywnej grafiki.
PlayStation Portable.
PlayStation Portable (oficjalny akronim to PSP)
jest przenośną konsolą wyprodukowaną i reklamowaną przez Sony Computer Entertainment.
Prace nad konsolą zostały po raz pierwszy ujawnione w czasie targów E3 w 2003 roku,
a 11 maja 2004 roku oficjalnie ogłoszone na konferencji prasowej zorganizowanej przez Sony tuż przed targami E3
Urządzenie miało swą premierę 12 grudnia 2004 w Japonii
24 marca 2005 w Ameryce Północnej, a 1 września 2005 w regionie PAL.
PSP jest pierwszą przenośną konsolą gier wideo korzystającą z optycznego nośnika danych – Universal Media Disc (UMD).
Do innych ciekawych cech konsoli należą: spory wyświetlacz,
możliwości multimedialne,
oraz możliwość połączenia jej z konsolą PlayStation 3, innymi PSP oraz Internetem.
Gizmondo.
Gizmondo przedsiębiorstwa Tiger Telematics pojawiło się w marcu 2005 roku w Wielkiej Brytanii, a w USA październiku tego roku. Urządzenie ma możliwość odtwarzania muzyki i filmów, posiada aparat fotograficzny i odbiornik GPS. Urządzenie może się również łączyć z internetem, a także wysyłaś wiadomości SMS i MMS. Producent zapowiedział też możliwość wysyłania emaili, ale funkcja ta nie została wprowadzona. Na początku roku 2006 wraz z upadkiem Tiger Telematics, zaprzestano produkcji urządzenia.
Game Park Holdings GP2X.
GP2X jest konsolą do gier i odtwarzaczem plików multimedialnych opartym na oprogramowaniu open-source, również na Linuksie. Urządzenie wyprodukowała południowokoreańskie przedsiębiorstwo GamePark Holdings. Urządzenie umożliwia uruchamianie amatorskich gier. Było często wykorzystywane do uruchamiania emulatorów innych urządzeń, m.in. Neo Geo, Sega Genesis, Sega Master System, Sega Game Gear, Amstrad CPC, Commodore 64, NES, TurboGrafx-16, MAME i innych.
30 listopada 2007 roku wypuszczono nową wersję, "F200", z dotykowym wyświetlaczem i kilkoma innymi usprawnieniami.
Dingoo.
Dingo A320 jest bardzo małych rozmiarów konsolą umożliwiającą uruchamianie gier open source. Urządzenie umożliwia odtwarzanie muzyki i plików wideo, słuchanie radia (z możliwością nagrywania audycji), uruchamianie emulatorów (8- i 16-bitowych). Na dzień dzisiejszy występują dwie wersje kolorystyczne urządzenia – biała i czarna, ale producent ogłosił, że pojawi się również wersja różowa.
Apple iPhone / iPod Touch.
W 2008 roku Apple opublikowało SDK, dzięki któremu użytkownicy i przedsiębiorstwa zajmujące się produkcją gier mogli tworzyć oprogramowanie na iPoda Touch i iPhona. Przy sprzedanych 50 milionach egzemplarzy urządzeń i ponad 20 tysiącach gier, które można znaleźć na Apple App Store, iPhone i iPod stały się konsolami do gier. Na platformie zaczęły się pojawiać najpopularniejsze serie gier, m.in. Final Fantasy, Street Fighter, Need for Speed i inne.
Jedynym wejściem danych urządzenia jest jego dotykowy, pojemnościowy wyświetlacz o rozdzielczości 320x480 pikseli. Pierwotna wersja iPoda Touch nie posiadała głośnika, ale obecnie wszystkie wersje iPhonów i iPodów Touch posiadają zarówno głośnik, jak i wyjście słuchawkowe. iPhone posiada również wbudowany mikrofon, a niektóre gry korzystają z cyfrowego kompasu występującego jedynie w iPhone 3GS.
Zune HD.
Zune HD jest przenośnym odtwarzaczem plików multimedialnych, ale podobnie jak iPhone i iPod Touch przedsiębiorstwa Apple, umożliwia uruchamianie gier. Swoją premierę miał 15 września 2009 roku i występuje w dwóch wersjach – z 16 GB i 32 GB pamięci wewnętrznej. Urządzenie korzysta z dotykowego wyświetlacza i akcelerometru, które mogą służyć do sterowania grami.
Urządzenie posiada procesor Nvidia Tegra APX 2600. Do gier dostępnych na konsolę należą Project Gotham Racing: Ferrari Edition, Vans Sk8: Pool Service, Checkers, Sudoku, Space Battle 2, Lucky Lanes Bowling, Goo Splat, Chess, Shell Game... of the Future, Hexic and Audiosurf(TM) Tilt. Na konsoli dostępne są również gry napisane przez niezależnych deweloperów.
Smartfony i tablety.
Pod koniec pierwszej dekady XXI wieku deweloperzy coraz śmielej zaczęli rozwijać gry przeznaczone na urządzenia dotykowe jakimi są smartfony i tablety. Dziś konsumenci znajdą wiele produkcji tylko na ten rodzaj konsol. Prym wiodą urządzenia wyposażone w system Android oraz IOS. Dodatkowo biorąc pod uwagę, że niemal każdy sprzedawany dziś telefon komórkowy posiada gry, bądź możliwość ich zainstalowania, a sprzedaż telefonów jest zdecydowanie większa niż klasycznych konsol przenośnych, telefon komórkowy należy uznać za najczęściej kupowaną przenośną konsolę do gier.

</doc>
<doc id="291145" url="https://pl.wikipedia.org/wiki?curid=291145" title="Tegal">
Tegal

Tegal – miasto w Indonezji na Jawie nad Morzem Jawajskim w prowincji Jawa Środkowa.
Współrzędne geograficzne ; powierzchnia 3538.5 ha; 314 tys. mieszkańców (1997).
Ośrodek regionu rolniczego, uprawa trzciny cukrowej, ryżu i innych zbóż; przemysł spożywczy i hutniczy; port morski (wywóz cukru); węzeł drogowy i kolejowy.

</doc>
<doc id="291146" url="https://pl.wikipedia.org/wiki?curid=291146" title="VR-Troopers">
VR-Troopers

VR-Troopers (1994-1996) – serial produkcji amerykańsko-japońskiej, opowiadający o trójce zwyczajnych nastolatków, którzy zostają wybrani by ratować świat przed Grimmlordem, władcą wirtualnej rzeczywistości. Chce on przełamać granice VR (Virtual Reality) i świata realnego, by opanować oba światy. Zrealizowany na podstawie japońskich seriali akcji z serii Metal Hero: "Chōjinki Metalder", "Shaider" i "Spielban".
Serial był emitowany w Polsce przez telewizję Fox Kids.
Bohaterowie.
Drużyna.
Ryan Steele
Jason Barney "J.B." Reese 
Kaitlin Star 
Wrogowie.
Carol"Karl" Ziktor / Grimlord – Ziktor jest najpotężniejszym i najbogatszym biznesmenem oraz filantropem w mieście CrossWord City, jego władza sięga tak daleko, że boi się go nawet sam burmistrz miasta. W roku 1984 wpadł na trop magicznej szkatuły "Isess".
Podczas badań archeologicznych, profesor Hart i Tayler Stelee odnaleźli mityczną szkatułę "Isees". Niestety za ich śladem podążał Ziktor. Ukradł szkatułę i po wypowiedzeniu magicznych słów-przekształcił się w mutanta, zwanego "GRIMLORD".
Po transformacji "GRIMLORD" zabija prof. Harta i ucieka.
Następnie "GRIMLORD" wykorzystując swoją potężną moc i zdobytą technologię,buduje w wirtualnej rzeczywistości fortece, gdzie tworzy cyborgi i mutanty, wcielając ich w armię żołnierzy, którzy mają pomóc mu w opanowaniu kontroli i przejęcia władzy nad światem rzeczywistym.
Wersja polska.
Wersja polska: na zlecenie Fox Kids Master Film
Dialogi: Dariusz Dunowski
Udział wzięli:
i inni

</doc>
<doc id="291152" url="https://pl.wikipedia.org/wiki?curid=291152" title="JHVH">
JHVH



</doc>
<doc id="291153" url="https://pl.wikipedia.org/wiki?curid=291153" title="Slippery When Wet">
Slippery When Wet

Slippery When Wet – trzeci album studyjny formacji Bon Jovi, wydany 18 sierpnia 1986 roku. Płyta została nagrana w Vancouver, producentem jest Bruce Fairbairn.
Jest to najlepiej sprzedający się album zespołu, w samych Stanach Zjednoczonych płyta rozeszła się w liczbie ponad 12 mln egzemplarzy, a na świecie - 25 mln. Billboard ogłosił "Slippery When Wet" najlepiej sprzedającym się albumem roku 1987.. Jest to jeden z sześciu najczęściej kupowanych albumów hard rockowych wszech czasów.
Dwa single, "You Give Love a Bad Name" i "Livin' on a Prayer" zajęły 1. miejsca na liście Billboardu, dzięki czemu Bon Jovi stał się pierwszych hard rockowym zespołem, które dwa kolejne single były na szczycie listy. Trzeci singel, "Wanted Dead or Alive " zajął 7. miejsce listy Billboard Hot 100. Album pozostawał na 1. miejscu notowań przez 8. tygodni. W Ameryce pozostaje najczęściej kupowanym albumem ze wszystkich dotychczasowych Bon Jovi, a także znalazł się w książce "1001 albumów, które musisz usłyszeć przed śmiercią" ("1001 Albums You Must Hear Before You Die").
Ponadto album promował wielkie ogólnoświatowe tournée zespołu "The Never Ending Tour", liczące prawie 200 koncertów.
Bonusowe CD.
Wydane jedynie w Limitowanej Edycji w Japonii.

</doc>
<doc id="291154" url="https://pl.wikipedia.org/wiki?curid=291154" title="Bernburg (Saale)">
Bernburg (Saale)

Bernburg (Saale) – miasto powiatowe w Niemczech, w kraju związkowym Saksonia-Anhalt, siedziba powiatu Salzland. Leży nad rzeką Soławą, liczy 35 897 mieszkańców (2009).
W latach 1940-1941 w szpitalu psychiatrycznym na terenie miasta uśmiercono za pomocą gazu około 10 000 chorych w ramach akcji T4.
1 stycznia 2010 do miasta przyłączono gminy Baalberge, Biendorf, Gröna, Peißen, Poley, Preußlitz i Wohlsdorf.
W mieście rozwinął się przemysł chemiczny, farmaceutyczny, cementowy, maszynowy oraz spożywczy.
Współpraca międzynarodowa.
Miejscowości partnerskie:

</doc>
<doc id="291155" url="https://pl.wikipedia.org/wiki?curid=291155" title="Rząd Kazimierza Marcinkiewicza">
Rząd Kazimierza Marcinkiewicza

Rząd Kazimierza Marcinkiewicza – Rada Ministrów pod kierownictwem premiera Kazimierza Marcinkiewicza, powołana i zaprzysiężona przez prezydenta RP Aleksandra Kwaśniewskiego 31 października 2005. Po złożeniu dymisji i jej przyjęciu przez prezydenta RP Lecha Kaczyńskiego 10 lipca 2006 Rada Ministrów konstytucyjne obowiązki pełniła do 14 lipca 2006.
Rząd mniejszościowy partii Prawo i Sprawiedliwość powołano po wyborach parlamentarnych w wyniku niepowodzenia rozmów z potencjalnym koalicjantem, Platformą Obywatelską. W jego skład oprócz polityków PiS, weszło kilku ministrów bezpartyjnych.
W następstwie kryzysu parlamentarnego wokół uchwalenia ustawy budżetowej w lutym 2006 Jarosław Kaczyński, Roman Giertych (LPR) i Andrzej Lepper (Samoobrona RP) podpisali tzw. "pakt stablizacyjny", który miał umożliwić działanie mniejszościowego rządu. Przetrwał on do następnego miesiąca.
27 kwietnia 2006 Prawo i Sprawiedliwość podpisało umowę koalicyjną z Samoobroną Rzeczpospolitej Polskiej oraz Narodowym Kołem Parlamentarnym (składającym się z przedstawicieli stowarzyszenia Bogusława Kowalskiego Ruch Samorządowy i partii Forum Polskie). 5 maja do koalicji dołączyła Liga Polskich Rodzin, dzięki czemu nowo powstały rząd uzyskał większość w parlamencie.
7 lipca 2006 Kazimierz Marcinkiewicz poinformował Komitet Polityczny PiS o zamiarze podania się do dymisji. Komitet Polityczny PiS zarekomendował Jarosława Kaczyńskiego na stanowisko prezesa Rady Ministrów.
10 lipca 2006 Kazimierz Marcinkiewicz złożył dymisję na ręce prezydenta Lecha Kaczyńskiego, który ją przyjął. Tego samego dnia prezydent powołał na stanowisko PRM Jarosława Kaczyńskiego, powierzając mu tym samym misję stworzenia nowego rządu.
Exposé i wotum zaufania.
10 listopada 2005 rząd po wygłoszeniu przez premiera exposé otrzymał od Sejmu wotum zaufania stosunkiem głosów 272:187 przy większości bezwzględnej wynoszącej 230 głosów.

</doc>
<doc id="291157" url="https://pl.wikipedia.org/wiki?curid=291157" title="Music for the Masses / Black Celebration">
Music for the Masses / Black Celebration

Music for the Masses / Black Celebration (ang. "Muzyka dla mas / Czarna uroczystość") – specjalne wydanie siódmego albumu grupy Depeche Mode (dziewiątego w USA) wydanego w 1987 (zob. 1987 w muzyce) oraz szóstego albumu Depeche Mode (ósmego w USA) wydanego w 1986 (zob. 1986 w muzyce) na kasecie magnetofonowej.
Opis albumu.
"Music for the Masses" jest siódmym albumem grupy Depeche Mode (dziewiątym w USA). Jest kolejnym przełomem w twórczości zespołu, tym razem radykalnie zmienia się temat tekstów.
"Black Celebration" jest szóstym albumem grupy Depeche Mode (ósmym w USA). Jest przełomem w twórczości zespołu. Teksty i nowy styl muzyki pokazują, że działalność grupy wkracza na kolejny tor ewolucji.

</doc>
<doc id="291162" url="https://pl.wikipedia.org/wiki?curid=291162" title="Ernest opawski">
Ernest opawski

Ernest opawski (ur. ok. 1415, zm. 1464) – książę opawski razem z braćmi w latach 1433-1452, samodzielny książę opawski i ziębicki w latach 1452-1456 (formalnie razem z bratem Przemkiem i bratankami po drugim bracie Wilhelmie). Pochodził z dynastii Przemyślidów.
Ernest był czwartym pod względem starszeństwa synem księcia opawskiego Przemka I i Katarzyny ziębickiej. Po śmierci ojca w 1433 r. jako młodszy z braci znalazł się pod opieką starszych Wacława II, Mikołaja IV i Wilhelma. 
Ernest był osobą niezwykle rozrzutną i ciągle tonął w długach. W 1437 r. po śmierci siostry Agnieszki uzyskał majątek Bilovec i Fulnek, który jednak szybko rozprzedał. 
Śmierć w 1452 r. Wilhelma uczyniła z Ernesta głową rodu opawskich Przemyślidów i opiekunem dzieci po bracie - trzech bratanków (Fryderyk, Wacław III i Przemek III) i dwóch bratanic (Katarzyny i Anny). Jako opiekun Ernest spisał się jak najgorzej, sprzedając w 1456 r. księstwo ziębickie Jerzemu z Podiebradów. Jednocześnie nie oglądając się na przyszłe losy bratanków zastawił książętom opolskim razem z młodszym bratem Przemkiem II Opawę z przyległościami za sumę 28000 dukatów. Suma była wystarczająco duża by żadnego z Przemyślidów nie byłoby już stać na wykup zastawu. W 1464 r. Ernest wraz z bratem i bratankami ostatecznie zrezygnował z próby odzyskania Opawy przekazując wszelkie prawa do zastawu władcy czeskiemu Jerzemu z Podiebradów (który wcześniej nie zgodził się na przejęcie księstwa przez księcia opolskiego Jana II Dobrego. 
Ernest - ostatni książę Opawy zmarł w 1464 r. Nie ożenił się i nie pozostawił potomstwa.

</doc>
<doc id="291164" url="https://pl.wikipedia.org/wiki?curid=291164" title="Chan Chan">
Chan Chan

Chan Chan – największe miasto epoki prekolumbijskiej w Ameryce Południowej. Zlokalizowane w peruwiańskim regionie La Libertad na północ od Trujillo, zajmuje obszar około 28,0 km2, co jest w dużej mierze spowodowane przebudowami miasta, które w przeszłości nigdy nie osiągnęło takiej powierzchni.
Powstałe około 850 roku miasto było stolicą Imperium Chimú, będącego cywilizacją wywodzącą się z pozostałości po cywilizacji Moche, istniejącą do lat 70. XV wieku, kiedy to Chimowie zostali podbici przez Inków. Ocenia się, że wówczas w Chan Chan żyło około 30 tys. ludzi.
Miasto wybudowano z glinianej cegły adobe, suszonej na słońcu i pokrytej następnie lekkim tynkiem, w którym rzeźbiono ornamenty – głównie ptaki, ryby, małe ssaki, tak w stylu „realistycznym”, jak i dużo bardziej wymyślnym. Jest to o tyle niezwykłe, że wcześniejsze cywilizacje koncentrowały się na motywach antropomorficznych, nie zaś ptasich i morskich. Było to zapewne spowodowane bliskością oceanu.
Centralnym punktem Chan Chan była Chudi – jedna z dziesięciu świątyń-cytadel ("ciudadelas") o średniej powierzchni 8 hektarów. Wszystkie one miały kształt prostokątny z wejściem na ścianie północnej i zawierały w sobie miejsca pochówku i modłów, swoiste sale obrad, a także pokoje mieszkalne połączone labiryntem korytarzy. Każda świątynia-cytadela była siedzibą jednego władcy oraz centrum administracyjnym, sakralnym i gospodarczym. Na terenie "ciudadelas" znajdowały się także studnie ceremonialne, napełniane dzięki połączeniu z wodami podziemnymi. Odbywały się tam rytuały poświęcone kultowi wody i wegetacji. Po śmierci panującego budynek stawał się jego mauzoleum, a kolejny monarcha musiał zbudować sobie nową śwatynię-cytadelę.
Plan miasta Chan Chan odzwierciedla stratyfikację społeczną Imperium Chimú. Urbanistyka Chan Chan świadczy o silnej, scentralizowanej władzy w państwie. Świątynie-cytadele oddzielone były od reszty miasta szerokim murem, czyniąc je obszarem niedostępnym dla ogółu społeczeństwa. Elity i najważniejsi obywatele mieszkali w pobliżu "ciudadelas", a warstwa niższa na obrzeżach miasta.
Legendy o początkach Chan Chan mówią o mężczyźnie imieniem Naylamp, który przybył z morza, założył miasto i udał się dalej na zachód.
W 1986 Chan Chan wpisano na listę Światowego Dziedzictwa UNESCO. Jest ono obecnie poważnie zagrożone erozją przez ulewne deszcze wywoływane w tym rejonie przez El Niño.

</doc>
<doc id="291165" url="https://pl.wikipedia.org/wiki?curid=291165" title="Faustyn Socyn">
Faustyn Socyn



</doc>
<doc id="291167" url="https://pl.wikipedia.org/wiki?curid=291167" title="Anhydrazy węglanowe">
Anhydrazy węglanowe

Anhydrazy węglanowe (dehydratazy węglanowe, karboanhydrazy; CA, z ang. "carbonic anhydrases"; EC 4.2.1.1) – enzymy zaliczane do grupy liaz, katalizujące odwracalną reakcję powstawania jonu wodorowęglanowego z wody i dwutlenku węgla (). .
Centrum aktywne enzymu stanowi kofaktor, którym jest atom cynku (wyjątkowo – kadmu), umieszczony w kieszeni utworzonej przez część białkową enzymu. Atom cynku skoordynowany jest przez trzy imidazolowe atomy azotu reszt histydynowych (His94, His96 i His119) oraz cząsteczkę wody. Proponowany mechanizm procesu katalitycznego zakłada jonizację wody z utworzeniem układu Zn-OH−, który nukleofilowo oddziałuje z atomem węgla z , tworząc jon .
Działanie anhydrazy węglanowej jest jedną z najszybciej przebiegających znanych reakcji enzymatycznych – w ciągu jednej sekundy cząsteczka tego enzymu może uwodnić 106 cząsteczek dwutlenku węgla. Reakcja z udziałem enzymu zachodzi prawie 107 razy szybciej niż ta sama reakcja bez enzymu.
Enzymy te występują powszechnie u ssaków. Są obecne w erytrocytach (uczestnicząc w wydalaniu dwutlenku węgla przez płuca), trzustce, komórkach okładzinowych błony śluzowej żołądka (biorąc udział w tworzeniu kwasu solnego), a także w nerkach (regulując pH moczu oraz równowagę kwasowo-zasadową organizmu).

</doc>
<doc id="291168" url="https://pl.wikipedia.org/wiki?curid=291168" title="Ministerstwo Infrastruktury">
Ministerstwo Infrastruktury

Ministerstwo Infrastruktury (MI) – polski urząd administracji rządowej obsługujący ministra właściwego do spraw czterech działów administracji rządowej: transport, gospodarka morska, gospodarka wodna oraz żegluga śródlądowa. Ministerstwo zostało utworzone w 2018, we wcześniejszym okresie resort ten podlegał wielokrotnym reorganizacjom, urząd o tej samej nazwie istniał również w latach 2001–2005 oraz w latach 2007–2011.
Utworzenie ministerstwa i jego przekształcenia.
Utworzenie Ministerstwa Infrastruktury poprzedziło powołanie 9 stycznia 2018 Ministra Infrastruktury kierującego trzema działami administracji rządowej: transport, łączność, a także budownictwo, planowanie i zagospodarowanie przestrzenne oraz mieszkalnictwo. Początkowo obsługę ministra zapewniało dotychczasowe Ministerstwo Infrastruktury i Budownictwa, do przekształcenia tego urzędu w Ministerstwo Infrastruktury doszło po wydaniu rozporządzenia Rady Ministrów z 23 stycznia 2018 (z mocą obowiązującą od dnia poprzedniego). Po zmianie w zakresie działania ministra w nowym resorcie pozostawiono sprawy związane transportem i łącznością, natomiast sprawy budownictwa, planowania i zagospodarowania przestrzennego oraz mieszkalnictwa przekazano do Ministerstwa Inwestycji i Rozwoju.
Pod koniec 2020 w Ministerstwie Infrastruktury dokonano szeregu przekształceń organizacyjnych:
Struktura organizacyjna.
W skład ministerstwa wchodzi Gabinet Polityczny Ministra oraz następujące komórki organizacyjne:
Organy podległe ministrowi lub przez niego nadzorowane:
Jednostki organizacyjne podległe ministrowi lub przez niego nadzorowane:
Historia ministerstwa.
Po raz pierwszy urząd o nazwie Ministerstwo Infrastruktury utworzony został na mocy rozporządzenia Rady Ministrów z 20 października 2001. Struktura przejęła całość kompetencji dotychczasowego Ministerstwa Transportu i Gospodarki Morskiej (związanych z obsługą działów wymienionych w jego nazwie), ponadto do nowego ministerstwa włączono komórki Ministerstwa Gospodarki (odpowiedzialne za sprawy działu łączność), a także komórki zlikwidowanego Ministerstwa Rozwoju Regionalnego i Budownictwa (zajmujące się działem architektura i budownictwo oraz działem gospodarka przestrzenna i mieszkaniowa, w styczniu 2002 połączonych w jeden dział pod nazwą budownictwo, gospodarka przestrzenna i mieszkaniowa).
Ministerstwo Infrastruktury funkcjonowało w rządzie Leszka Millera oraz w pierwszym i drugim rządzie Marka Belki. Po powołaniu rządu Kazimierza Marcinkiewicza jego miejsce zajęło Ministerstwo Transportu i Budownictwa utworzone rozporządzeniem Rady Ministrów z 31 października 2005. Przekształcenie to było związane jedynie ze zmianą nazwy urzędu ministra oraz obsługującego go ministerstwa, zakres działania pozostał bez zmian. Do rozdzielenia kompetencji doszło dopiero po wydaniu rozporządzeń Rady Ministrów z 5 maja 2006 powołujących w miejsce istniejącej struktury Ministerstwo Transportu (transport i łączność), Ministerstwo Budownictwa (budownictwo, gospodarka przestrzenna i mieszkaniowa) oraz Ministerstwo Gospodarki Morskiej (gospodarka morska, a od lutego 2007 również rybołówstwo).
Przywrócenia Ministerstwa Infrastruktury oraz likwidacji trzech dotychczasowych resortów dokonano po rozpoczęciu działalności pierwszego rządu Donalda Tuska. Urząd został utworzony rozporządzeniem Rady Ministrów z 16 listopada 2007 i ponownie objął sprawy związane z budownictwem, gospodarką przestrzenną i mieszkaniową, gospodarką morską, łącznością i transportem (dział rybołówstwo został wtedy przekazany do Ministerstwa Rolnictwa i Rozwoju Wsi). Ministerstwo funkcjonowało w niezmienionym kształcie przez kolejne 4 lata, w drugim rządzie Donalda Tuska zgodnie z rozporządzeniem Rady Ministrów z 21 listopada 2011 jego miejsce zajęło Ministerstwo Transportu, Budownictwa i Gospodarki Morskiej (dział łączność znalazł się wówczas w nowo utworzonym Ministerstwie Administracji i Cyfryzacji). Od listopada 2013 (po połączeniu z Ministerstwem Rozwoju Regionalnego) resort nosił nazwę Ministerstwo Infrastruktury i Rozwoju, a od grudnia 2015 (po wydzieleniu gospodarki morskiej i rozwoju regionalnego do innych urzędów) działał jako Ministerstwo Infrastruktury i Budownictwa.
Chronologia nazw ministerstwa.
Resort, którego główną kompetencją był transport, funkcjonował od 1918 pod następującymi nazwami:
Ministrowie.
Minister Kolei Żelaznych:
Minister Kolei:
Minister Komunikacji:
Kierownik Resortu Komunikacji, Poczt i Telegrafu:
Minister Komunikacji:
Minister Kolei:
Minister Transportu Drogowego i Lotniczego:
Minister Komunikacji:
Minister Transportu, Żeglugi i Łączności:
Minister Transportu i Gospodarki Morskiej:
Minister Infrastruktury:
Minister Transportu i Budownictwa:
Minister Transportu:
Minister Infrastruktury:
Minister Transportu, Budownictwa i Gospodarki Morskiej:
Minister Infrastruktury i Rozwoju:
Minister Infrastruktury i Budownictwa:
Minister Infrastruktury:
Siedziby.
W latach 1918–1931 siedzibą resortu komunikacji był wybudowany w 1827 budynek mieszczący się na rogu ul. Nowy Świat 14 i al. 3 Maja (obecnie Al. Jerozolimskie), w którym wcześniej – po powstaniu listopadowym – zlokalizowana była Izba Obrachunkowa, a następnie w okresie I wojny światowej (1915–1918) niemiecka Kolej Przewozów Wojskowych, Dyrekcja Generalna Warszawa ("Militäreisenbahn – Generaldirektion Warschau"). W latach 1947–1951 w tym miejscu powstała siedziba KC PZPR, nazywana też Domem Partii lub Białym Domem, obecnie Centrum Bankowo-Finansowe.
W 1932 w większości, w dotychczasowym miejscu pozostało do 1939 szereg komórek organizacyjnych resortu, przeniesiono się do wybudowanego w latach 1929–1931 dla Ministerstwa Robót Publicznych gmachu według projektu Rudolfa Świerczyńskiego przy ul. Chałubińskiego 4/6.
Resort zmieniając niejednokrotnie swoją nazwę i kompetencje mieści się w nim do dnia dzisiejszego, z przerwą na okres II wojny światowej, w którym budynek stanowił jedno z centrum zarządzania okupacyjnej Dyrekcji Kolei Wschodnich ("Ostbahn-Betriebsdirektion") (1939–1940), a następnie Dyrekcji Rejonowej Kolei Wschodnich ("Ostbahn-Bezirksdirektion") (1940–1945).
W latach 1948–1950 kompleks gmachów znacznie rozbudowano według projektu Bohdana Pniewskiego. Część wysokościową można uznać za pierwszy wieżowiec wybudowany w Warszawie, jak i prawdopodobnie w całym kraju po II wojnie światowej. W latach 1951–1956 na trzynastym piętrze budynku było zainstalowanych 12 nadajników zagłuszających wybrane rozgłośnie na falach krótkich. W okresie 1945–2000 z tego budynku zarządzano też Polskimi Kolejami Państwowymi.

</doc>
<doc id="291170" url="https://pl.wikipedia.org/wiki?curid=291170" title="Ministerstwo Kultury">
Ministerstwo Kultury



</doc>
<doc id="291171" url="https://pl.wikipedia.org/wiki?curid=291171" title="Bederowiec">
Bederowiec

Bederowiec (niem. "Bedersdorf") – dawna osada na granicy Chorzowa (teren Parku Śląskiego) i Katowic (na obszarze osiedla Tysiąclecia), powstała w latach 20. XIX wieku jako przysiółek Dębu, wzdłuż obecnej ulicy Chorzowskiej w Katowicach.
Historia.
Jej nazwa wywodzi się od nazwiska proboszcza parafii w Chorzowie (Starym) – Józefa Bedera, który założył na gruntach dóbr Chorzów-Dąb w latach 20. XIX wieku Bederowiec. Powstała ona wówczas jako przysiółek Dębu, po obu stronach drogi Katowice–Chorzów (obecna ulica Chorzowska), na terenach obecnego osiedla Tysiąclecia w Katowicach i Parku Śląskiego w Chorzowie, na wysokości rzeźby Żyrafy przy wejściu do Śląskiego Ogrodu Zoologicznego. W 1825 roku Bederowiec zamieszkiwał 67 mieszkańców, w 1862 roku 165 osób, w 1871 roku 231, zaś dwa lata później 210 osób. Pod koniec XIX wieku znajdowały się tu stolarnia i młyn (napędzane silnikami parowymi). W grudniu 1885 roku osadę tę zamieszkiwało 247 osób. 
W 1924 osada została przyłączona wraz z Dębem do Katowic, a do tego czasu administracyjnie podlegał Królewskiej Hucie. W latach wielkiego kryzysu (1929–1933) na terenach Bederowca powstawały osiedla bezrobotnych złożone z prymitywnych lepianek i baraków. Zaniedbana, nieoświetlona i nieskanalizowana dzielnica była wtedy cynicznie określana jako "Maroko" lub "Egipt". W 1934 roku miasto zaczęło w Bederowcu budować domy dla bezdomnych, na terenie wydzierżawionym od Skarbofermu. W 1950 roku Bederowiec oddał część swoich terenów pod budowę ówczesnego Wojewódzkiego Parku Kultury i Wypoczynku. 
W latach 50. XX wieku zdecydowano o budowie na obszarze Bederowca nowego osiedla mieszkaniowego. Przed wyburzeniem osady, w jego rejonie znajdował się szyb wentylacyjny "Bederowiec", zespół baraków o nazwie "Maroko" oraz pola uprawne i nieużytki. Ostatnie żniwa na terenie Bederowca odbyły się w 1960 roku, a rok później rozpoczęto budowę osiedla Tysiąclecia i w ten sposób Bederowiec zniknął z mapy Katowic.
Upamiętnienie i pozostałości.
Obecnie nazwa Bederowiec jest na terenie Katowic upamiętniona poprzez nadaną przez Radę Miasta Katowice ulicę i park: w 28 listopada 2012 roku ulicę Bederowiecką, biegnącą od ulicy Brackiej w kierunku cmentarza i w dniu 19 grudnia 2012 roku Parkowi Bederowiec, obejmującego teren wokół stawu Maroko. Po Bederowcu pozostał również kamienny krzyż z tablicą znajdujący się w ogrodzie przy kościele Matki Boskiej Piekarskiej na osiedlu Tysiąclecia Górnym. Na tablicy widnieje następująca treść: "Prosymy o pobożny Ojcze nasz i Zdrowaś Marya – Wioska Bedersdorf 1893". 

</doc>
<doc id="291172" url="https://pl.wikipedia.org/wiki?curid=291172" title="Polioctan winylu">
Polioctan winylu



</doc>
<doc id="291177" url="https://pl.wikipedia.org/wiki?curid=291177" title="Politereftalan etylenu">
Politereftalan etylenu



</doc>
<doc id="291180" url="https://pl.wikipedia.org/wiki?curid=291180" title="Ministerstwo Rodziny, Pracy i Polityki Społecznej">
Ministerstwo Rodziny, Pracy i Polityki Społecznej

Ministerstwo Rodziny, Pracy i Polityki Społecznej (MRPiPS) – polskie ministerstwo kierowane przez ministra właściwego do spraw pracy, zabezpieczenia społecznego i rodziny; ostatnim ministrem rodziny, pracy i polityki społecznej była Marlena Maląg.
Ministerstwo Rodziny, Pracy i Polityki Społecznej zostało utworzone 3 stycznia 1918 przez Radę Regencyjną Królestwa Polskiego jako Ministerstwo Opieki Społecznej i Ochrony Pracy; ostatnią nazwę ministerstwo nosiło od 16 listopada 2015. Ministerstwo Rodziny, Pracy i Polityki Społecznej zostało zlikwidowane 7 października 2020.
Zakres działania ministra.
Dział praca obejmuje sprawy:
Dział rodzina obejmuje sprawy:
Dział zabezpieczenie społeczne obejmuje sprawy:
Struktura organizacyjna.
W skład ministerstwa wchodził Gabinet Polityczny Ministra oraz następujące jednostki organizacyjne:
Organ podległy ministrowi:
Jednostki organizacyjne podległe ministrowi:
Jednostki organizacyjne nadzorowane przez ministra:
Historia.
W latach 1987–1999 zadania z zakresu spraw zatrudnienia, świadczeń i ubezpieczeń społecznych wykonywało Ministerstwo Pracy i Polityki Socjalnej. Po wprowadzeniu działów administracji rządowej jego miejsce w rządzie Jerzego Buzka zajęło Ministerstwo Pracy i Polityki Społecznej utworzone na mocy rozporządzenia Rady Ministrów z 26 października 1999 Urząd obsługiwał ministra właściwego do spraw dwóch działów: praca i zabezpieczenie społeczne.
W 2003 rząd Leszka Millera postanowił połączyć Ministerstwo Pracy i Polityki Społecznej z Ministerstwem Gospodarki. Nowy resort został utworzony na mocy rozporządzenia Rady Ministrów z 7 stycznia 2003 pod nazwą Ministerstwo Gospodarki, Pracy i Polityki Społecznej i obsługiwał następujące działy: gospodarka, praca, rozwój regionalny, turystyka i zabezpieczenie społeczne. W 2004 kolejnego przekształcenia dokonał rząd Marka Belki. Rozporządzeniami Rady Ministrów z 2 maja 2004 dotychczasowe Ministerstwo Gospodarki, Pracy i Polityki Społecznej podzielono na dwa urzędy: Ministerstwo Gospodarki i Pracy (gospodarka, praca, rozwój regionalny i turystyka) oraz Ministerstwo Polityki Społecznej (zabezpieczenie społeczne).
W 2005 rząd Kazimierza Marcinkiewicza przywrócił Ministerstwo Pracy i Polityki Społecznej. Zostało ono utworzone zgodnie z rozporządzeniem Rady Ministrów z 31 października 2005 r. poprzez przekształcenie Ministerstwa Polityki Społecznej, do którego włączono część komórek organizacyjnych zlikwidowanego Ministerstwa Gospodarki i Pracy. Odtworzony resort ponownie przejął sprawy obsługi dwóch działów: praca i zabezpieczenie społeczne. Od 2 marca 2007 do 25 czerwca 2007 i ponownie od 14 sierpnia 2007 urząd wykonywał również zadania związane z obsługą działu sprawy rodziny, który 9 września 2010 został przekształcony w dział rodzina.
W 2015 rząd Beaty Szydło dokonał zmiany nazwy ministerstwa. Na podstawie rozporządzenia Rady Ministrów z 3 grudnia 2015 (z mocą od 16 listopada 2015 r.) Ministerstwo Pracy i Polityki Społecznej zostało przemianowane na Ministerstwo Rodziny, Pracy i Polityki Społecznej (przekształcenie to nie było związane ze zmianą kompetencji resortu). 
Ministerstwo Rodziny, Pracy i Polityki Społecznej zostało zlikwidowane 7 października 2020 przez drugi rząd Mateusza Morawieckiego. W jego miejsce zostało utworzone Ministerstwo Rodziny i Polityki Społecznej, a dział administracji rządowej praca został włączony do Ministerstwa Rozwoju, Pracy i Technologii.
Lista ministrów.
Ministrowie pracy i polityki społecznej:
Ministrowie gospodarki, pracy i polityki społecznej:
Ministrowie gospodarki i pracy:
Ministrowie polityki społecznej:
Ministrowie pracy i polityki społecznej:
Ministrowie rodziny, pracy i polityki społecznej:
Ministrowie rodziny i polityki społecznej:

</doc>
<doc id="291184" url="https://pl.wikipedia.org/wiki?curid=291184" title="Wonderland (album Erasure)">
Wonderland (album Erasure)

Wonderland – pierwszy album brytyjskiej grupy Erasure wydany w USA 1 maja 1986 r. przez wytwórnię Sire Records, zaś w Wielkiej Brytanii 2 czerwca 1986 r. przez wytwórnię Mute Records.
Utwory z edycji w Wielkiej Brytanii.
W porównaniu z edycją ze Stanów Zjednoczonych, wersja wydana przez Mute Records zawiera na stronie B dodatkowy utwór - Pistol, a na stronie A utwór Push Me Shove Me. Umieszczony został w miejsce utworu Senseless, który z kolei został przeniesiony na stronę B w miejsce March on Down the Line. Zaś ten ostatni utwór trafił do ścieżek bonusowych w postaci remiksu.
Reedycja.
4 lipca 2011 wydano reedycję dwóch pierwszych albumów zespołu Erasure. W przypadku albumu Wonderland był to komplet 3 płyt:

</doc>
<doc id="291187" url="https://pl.wikipedia.org/wiki?curid=291187" title="Ministerstwo Rozwoju Regionalnego i Budownictwa">
Ministerstwo Rozwoju Regionalnego i Budownictwa



</doc>
<doc id="291188" url="https://pl.wikipedia.org/wiki?curid=291188" title="Minister gospodarki">
Minister gospodarki



</doc>
<doc id="291189" url="https://pl.wikipedia.org/wiki?curid=291189" title="Stefan Meller">
Stefan Meller

Stefan Meller (ur. 4 lipca 1942 w Lyonie, zm. 4 lutego 2008 w Warszawie) – polski dyplomata, historyk, publicysta, profesor nauk humanistycznych, w latach 2005–2006 minister spraw zagranicznych i przewodniczący Komitetu Integracji Europejskiej.
Życiorys.
Uczęszczał do szkoły podstawowej im. Klementa Gottwalda, znajdującej się wówczas w budynku późniejszego XIV Liceum Ogólnokształcące im. Stanisława Staszica w Warszawie. Od wiosny 1957 uczył się w szkole w Genewie, gdzie przebywał w związku z objęciem tam przez ojca placówki dyplomatycznej, ale został z niej dyscyplinarnie relegowany w 1959. Powrócił do Warszawy, gdzie – mieszkając u stryja – ukończył edukację szkolną w VIII LO im. Władysława IV. Zdawał na studia historyczne w Warszawie, ale nie zdał egzaminu wstępnego i nie został przyjęty; rok później dostał się na historię w Krakowie, ale po I roku studiów przeniósł się w 1962 do Warszawy. Absolwent Wydziału Historycznego Uniwersytetu Warszawskiego, który ukończył w 1966. W 1974 uzyskał stopień doktora, zaś w 1985 doktora habilitowanego nauk humanistycznych w dziedzinie historii. W 1993 otrzymał tytuł naukowy profesora.
Podczas studiów działał w Związku Młodzieży Socjalistycznej. W 1965 wstąpił do Polskiej Zjednoczonej Partii Robotniczej. W latach 1966–1968 był pracownikiem naukowo-dydaktycznym Polskiego Instytutu Spraw Międzynarodowych, z którego został usunięty po wydarzeniach marcowych. Wydalono go wówczas również z PZPR.
Otrzymał sześcioletni zakaz wykonywania zawodu. Przez ten czas utrzymywał się z pracy kasjera w Spółdzielni Kosmetycznej „Izis” oraz nauczyciela języka francuskiego. W tym czasie napisał i obronił pracę doktorską i w 1974 podjął pracę w filii Uniwersytetu Warszawskiego w Białymstoku. Od 1975 wykładał w Państwowej Wyższej Szkole Teatralnej w Warszawie, a w latach 1981–1984 był prorektorem tej uczelni. W czasie stanu wojennego pomagał represjonowanym studentom. Współpracował ze środowiskami opozycyjnymi, publikował w wydawnictwach drugiego obiegu.
Sprawował funkcję redaktora naczelnego miesięcznika „Mówią Wieki” (1990–1994), pracował również w Archiwum Państwowym, Spółdzielni Pracy „Lingwista” oraz redakcji tygodnika „Forum”.
W 1992 został zatrudniony w Ministerstwie Spraw Zagranicznych w randze wicedyrektora, a później dyrektora Departamentu Europy I. W latach 1995–1996 sprawował funkcję podsekretarza stanu, następnie do 2001 ambasadora RP we Francji. Ponownie powierzono mu funkcję wiceministra w MSZ w lutym 2001. Od lutego 2002 do października 2005 był ambasadorem RP w Rosji.
Od 31 października 2005 do 9 maja 2006 zajmował stanowiska ministra spraw zagranicznych oraz przewodniczącego Komitetu Integracji Europejskiej w rządzie Kazimierza Marcinkiewicza. W kwietniu 2006 zapowiedział gotowość do odejścia z rządu w przypadku jego rekonstrukcji po ewentualnym utworzeniu koalicji rządowej Prawa i Sprawiedliwości i Samoobrony RP. 28 kwietnia 2006 podał się do dymisji, odmawiając udziału w gabinecie z udziałem Andrzeja Leppera. Został odwołany 9 maja tego samego roku.
Był pracownikiem naukowym Zakładu Historii XIX wieku w Instytucie Historii na Wydziale Historyczno-Socjologicznym Uniwersytetu w Białymstoku. Wykładał historię w Szkole Nauk Społecznych w Warszawie oraz historię stosunków międzynarodowych w Wyższej Szkole Handlu i Prawa im. Ryszarda Łazarskiego, a także na uniwersytetach i szkołach wyższych za granicą, m.in. w École des hautes études en sciences sociales, w Instytucie Spraw Międzynarodowych w Hadze i w Emory University w Atlancie.
W swej działalności naukowej zajmował się historią powszechną XVIII i XIX wieku, historią myśli społecznej i politycznej. Szczególnie wiele uwagi poświęcił historii Francji. Był autorem kilku książek poświęconych historii, w tym przede wszystkim rewolucji francuskiej. Wspólnie z profesorem Janem Baszkiewiczem był konsultantem historycznym filmu "Danton" w reżyserii Andrzeja Wajdy (1982).
Odznaczenia.
W 1995 został odznaczony Krzyżem Komandorskim Orderu Odrodzenia Polski. W tym samym roku, za zasługi w popularyzowaniu kultury francuskiej, został odznaczony krzyżem komandorskim Orderem Palm Akademickich, najwyższym francuskim odznaczeniem akademickim. Posiadał też francuski krzyż komandorski Orderu Legii Honorowej i krzyż wielkiego oficera Orderu Narodowego Zasługi.
Życie prywatne.
Pochodził ze spolonizowanej rodziny żydowskiej z Ustrzyk Dolnych. Był synem Adama Mellera, działacza komunistycznego, uczestnika francuskiego ruchu oporu w trakcie II wojny światowej. Jego żoną była Beata Meller z domu Galicka, długoletnia kierownik działu i wicedyrektor Muzeum Historycznego m.st. Warszawy, z którą miał troje dzieci. Starszy z ich synów, Marcin Meller, działał w Niezależnym Zrzeszeniu Studentów, a następnie został dziennikarzem (m.in. „Polityki”), redaktorem naczelnym polskiego wydania „Playboya” i prezenterem programu "Dzień Dobry TVN". Młodszy syn, Andrzej Meller, jest reportażystą i korespondentem wojennym pisującym m.in. dla „Tygodnika Powszechnego”. Córka, Katarzyna Meller, w 2008 została rzecznikiem prasowym spółki PL.2012.
Został pochowany w grobowcu rodzinnym na cmentarzu Powązkowskim w Warszawie (kwatera 210/4/4).

</doc>
<doc id="291190" url="https://pl.wikipedia.org/wiki?curid=291190" title="Minister rozwoju regionalnego">
Minister rozwoju regionalnego



</doc>
<doc id="291191" url="https://pl.wikipedia.org/wiki?curid=291191" title="Yahoo! Messenger">
Yahoo! Messenger

Yahoo! Messenger – komunikator internetowy stworzony przez Yahoo!. Pierwotnie został wydany 9 marca 1998 pod nazwą "Yahoo! Pager". Zakończył swoją działalność 17 lipca 2018 roku.

</doc>
<doc id="291193" url="https://pl.wikipedia.org/wiki?curid=291193" title="Moria (Biblia)">
Moria (Biblia)



</doc>
<doc id="291200" url="https://pl.wikipedia.org/wiki?curid=291200" title="Anna Maria Grecka">
Anna Maria Grecka

Anna Maria Glücksburg (gr. Άννα-Μαρία; duń. Anne-Marie Dagmar Ingrid; ur. 30 sierpnia 1946 w Kopenhadze) – księżniczka Danii, królowa Greków w latach 1964-1973 jako żona Konstantyna II. Jest najmłodszą córką króla Danii, Fryderyka IX, oraz jego żony, Ingrid Bernadotte. Jej siostrą jest obecnie panująca królowa Danii, Małgorzata II.
W 1964 roku wyszła za mąż za Konstantyna II. Ma z nim pięcioro dzieci – Aleksę (ur. 1965), Pawła (ur. 1967), Mikołaja (ur. 1969), Teodorę (ur. 1983) i Filipa (ur. 1986).
Życiorys.
Urodziła się 30 sierpnia 1946 roku w pałacu Amalienborg w Kopenhadze jako najmłodsze dziecko króla Danii, Fryderyka IX Glücksburga, oraz jego żony, Ingrid Bernadotte. Otrzymała imiona Anna Maria Dagmara Ingryda (duń. Anne-Marie Dagmar Ingrid). Jej starszymi siostrami są: królowa Danii, Małgorzata II, oraz księżniczka Benedykta Glücksburg.
Została ochrzczona 10 października tego samego roku, a jej rodzicami chrzestnymi zostali Chrystian X, Aleksandra meklemburska, Gustaw VI Adolf, Bertil Bernadotte, Haakon VII, Jerzy (książę grecki), Marta Bernadotte, Maria Teck, Juliana (królowa Holandii) oraz Dagmara (księżniczka Danii), po której otrzymała trzecie imię. 
W 1959, w wieku 13 lat, poznała swojego przyszłego męża – dalekiego kuzyna Konstantyna, księcia Grecji i Danii, który razem ze swoimi rodzicami przybył do Danii. Po raz drugi spotkali się w 1961 również w Danii, a wtedy Konstantyn oświadczył swoim rodzicom, że zamierza ożenić się z Anną Marią. Po raz trzeci spotkali się w maju 1962 w Atenach, na ślubie siostry Konstantyna – księżniczki Zofii z księciem Janem Karolem Hiszpańskim, i w 1963 podczas święta greckiej monarchii. Pobrali się 18 września 1964 (dwa tygodnie po 18 urodzinach Anny Marii) w Mitropolis.
Obecny status.
W 1973 Konstantyn został obalony, a cała rodzina udała się na wygnanie. Mimo tego Anna Maria nadal nazywana jest „królową Anną Marią z Grecji” przez większość dworów królewskich np. Wielkiej Brytanii, Hiszpanii, Luksemburga i Jordanii. Nazywana jest „królową Anną Marią” (bez nazwy kraju na końcu) przez dwór duński i szwedzki. Dwór w Holandii nazywa ją „byłą królową Anną Marią z Grecji”.
Podczas podróży międzynarodowych Anna Maria używa duńskiego paszportu z imieniem: „Anne-Marie de Grecia” (hiszpańską formą jej imienia).
Życie prywatne.
18 września 1964 roku w Mitropolis wyszła za mąż za greckiego króla, Konstantyna II. Ma z nim pięcioro dzieci:

</doc>
<doc id="291201" url="https://pl.wikipedia.org/wiki?curid=291201" title="Vládní vojsko">
Vládní vojsko

Vládní vojsko (niem. "Regierungstruppe des Protektorats Böhmen und Mähren", pol. Wojsko Rządowe) – czeskie kolaboracyjne siły zbrojne w Protektoracie Czech i Moraw podczas II wojny światowej.
Geneza.
Po zajęciu Czech i Moraw przez wojska niemieckie 15 marca 1939 i proklamowaniu następnego dnia Protektoratu, okupowane obszary znalazły się pod zarządem wojskowym Wehrmachtu. Stan taki istniał do 15 kwietnia, kiedy Niemcy postanowili przywrócić czeskie władze polityczne.
Natomiast siły zbrojne powstały na początku czerwca w wyniku rozmów w Pradze pomiędzy Adolfem Hitlerem, protektorem Konstantinem von Neurathem i Wyższym Dowódcą SS i Policji w Protektoracie Karlem Hermannem Frankiem. Postanowili oni, że Protektorat będzie dysponował nielicznym i lekko uzbrojonym wojskiem pod nazwą Vládní vojsko.
Organizacja i struktura formacji.
Na czele Wojska Rządowego stanął generał Jaroslav Eminger, który sprawował funkcję szefa Generalnego Inspektoratu. W skład dowództwa wchodzili inni doświadczeni oficerowie wywodzący się z Wojska Czechosłowacji. Stan wyposażenia i uzbrojenia formacji na dzień 1 lipca 1939 wyglądał następująco: 5355 starych karabinów Mannlicher M1895, 1088 pistoletów ČZ 24, 360 karabinów maszynowych, prawie 1800 szabel, 6255 bagnetów, 1355 rowerów, 64 samochody, 199 ciężarówek i 240 motocykli plus 10% rezerw.
Stan organizacyjny do maja 1944 był następujący:
Do końca 1939 jej liczebność miała osiągnąć 7 350 ludzi, w tym 280 oficerów, ale doszła jedynie do około 6,5 tysięcy ludzi. Szeregi formacji wzrastały jednak w kolejnych latach wojny, osiągając w 1943 prawie 7 tysięcy ludzi. Vládní vojsko miało stanowić siłę pomocniczą Wehrmachtu na obszarze Protektoratu. Do jej zadań należało utrzymanie porządku w kraju, ochrona linii kolejowych, likwidowanie skutków klęsk żywiołowych, prowadzenie wspólnych patroli z okupantami.
Niemcy sprawowali wojskowe zwierzchnictwo nad czeskimi siłami zbrojnymi w Protektoracie. Pierwszym przedstawicielem Wehrmachtu przy Generalnym Inspektoracie był generał Erich Friderici, którego w połowie 1941 zastąpił wojskowy attaché w Pradze generał major Rudolf Toussaint. W 1943 funkcję tę objął generał Ferdinand Schaal (zamieszany później w spisek przeciwko Hitlerowi), a od połowy 1944 ponownie generał Toussaint.
Dzieje formacji.
Kilka razy w historii formacji czeskie władze Protektoratu zgłaszały Niemcom propozycje wysłania jej na front wschodni, ale za każdym razem okupanci zdecydowanie odmawiali, obawiając się zdrady i dezercji Czechów. Pierwszy raz miał miejsce 3 lipca 1941, kiedy prezydent Protektoratu Emil Hácha oficjalnie zapytał protektora Konstantina von Neuratha o możliwość utworzenia Legionu Czeskiego do walki z Sowietami. Druga inicjatywa wykorzystania na froncie oddziałów Wojska Rządowego wyszła z Naczelnego Dowództwa Wehrmachtu (OKW) latem 1942. Wreszcie w styczniu 1943 propozycję użycia Czechów do walki z Sowietami ponownie zgłosił prezydent Hácha, silnie naciskany przez jednego z najważniejszych czeskich kolaborantów ministra szkolnictwa i oświaty Emanuela Moravca.
Ostatecznie jednak czescy żołnierze zostali wysłani do walki, ale nie przeciwko Armii Czerwonej. W maju 1944 Niemcy – coraz gorzej radzący sobie z ofensywą aliantów i rozrostem sił partyzanckich – postanowili wysłać do północnych Włoch większość sił Vládní vojsko. W protektoracie pozostał jedynie 1 Batalion stacjonujący w Pradze. Czesi mieli ochraniać strategicznie ważne obiekty i instalacje wojskowe oraz linie komunikacyjne. Jednakże krótko po przybyciu zdezerterowało kilkuset czeskich żołnierzy, którzy następnie przyłączyli się do partyzantów.
W tej sytuacji w październiku niemieckie dowództwo nakazało rozbroić pozostałych Czechów i skierować ich do prac roboczych. Podporządkowano ich tak zwanemu Najwyższemu Sztabowi Zatrudnienia Armii Rządowej Protektoratu Czech i Moraw we Włoszech. Dezercje, chociaż w mniejszej skali, trwały jednak przez cały czas, a pod koniec wojny zbuntowała się większa część Czechów, ponownie przechodząc na stronę partyzantów. Ok. 800 z nich wcielono pod koniec wojny do czechosłowackich jednostek wojskowych na Zachodzie.
Podobnie postąpili żołnierze 1 Batalionu, który został w kraju, gdyż wzięli udział w powstaniu praskim, jakie wybuchło 5 maja 1945 przeciwko Niemcom. Po zakończeniu wojny wielu wyższych oficerów Vládní vojsko zostało aresztowanych i skazanych za kolaborację.
Wojsko to należy odróżnić od tworzonej w ostatnich tygodniach wojny Ochotniczej Kompanii SS "Świętego Wacława".

</doc>
<doc id="291203" url="https://pl.wikipedia.org/wiki?curid=291203" title="Grażyna Gęsicka">
Grażyna Gęsicka

Grażyna Gęsicka z domu Dusyn (ur. 13 grudnia 1951 w Warszawie, zm. 10 kwietnia 2010 w Smoleńsku) – polska socjolog i polityk, doktor nauk humanistycznych, minister rozwoju regionalnego w rządach Kazimierza Marcinkiewicza i Jarosława Kaczyńskiego, posłanka na Sejm VI kadencji.
Życiorys.
Działalność zawodowa.
W 1974 ukończyła studia w Instytucie Socjologii Uniwersytetu Warszawskiego. W 1985 uzyskała stopień doktora nauk humanistycznych w zakresie socjologii. Rozprawę doktorską zatytułowaną "Związki zawodowe w systemach społecznych wysoko rozwiniętych krajów kapitalistycznych na przykładzie Francji i Wielkiej Brytanii" napisała pod kierunkiem Włodzimierza Wesołowskiego.
Pracowała jako adiunkt w Instytucie Socjologii UW (1985–1993). Była członkinią Polskiego Towarzystwa Socjologicznego oraz członkinią Association internationale des sociologues de langue française (AISLF). Była autorką i współautorką książek oraz około 30 artykułów w polskich i zagranicznych czasopismach naukowych. Opublikowała m.in. "Regionalne fundusze inwestycyjne" (1997), "Partnerstwo w rozwoju lokalnym" (1996).
Działalność polityczna.
W 1980 wstąpiła do Niezależnego Samorządnego Związku Zawodowego „Solidarność”, była współzałożycielką struktur związku w Instytucie Socjologii UW. W 1981 wykładała we Wszechnicy Robotniczej Solidarności. Po wprowadzeniu stanu wojennego zajmowała się organizacją i wykładami w niejawnej Wszechnicy Robotniczej Regionu Mazowsze NSZZ „S”. Od 1983 inwigilowana przez funkcjonariuszy Służby Bezpieczeństwa. Współpracowała z wychodzącym w drugim obiegu pismem „KOS”.
W 1989 uczestniczyła w obradach Okrągłego Stołu w podzespole ds. górnictwa. W latach 1989–1991 była koordynatorką naukową Ośrodka Badań Związkowych NSZZ „Solidarność” Regionu Mazowsze.
W latach 1990–1997 doradzała i wykonywała ekspertyzy z zakresu problematyki rozwoju lokalnego i regionalnego na rzecz m.in. Komisji Europejskiej, Banku Światowego, rządu, Sejmu RP, władz lokalnych i regionalnych. Od września do grudnia 1991 była doradcą ministra pracy i polityki socjalnej.
W latach 1993–1994 uczestniczyła w grupie ekspertów ds. Europy Środkowej i Wschodniej w programie LEDA (Local Employment Development Action) Komisji Europejskiej. W 1995 była stałym doradcą w nadzwyczajnej Komisji Sejmowej ds. zasad polityki regionalnej państwa. W latach 1995–1996 zajmowała stanowisko zastępcy kierownika programu Phare „Inicjatywy lokalne na rzecz rozwoju społeczno-ekonomicznego”. Pracowała jako zastępczyni dyrektora generalnego w Polskiej Fundacji Promocji i Rozwoju Małych i Średnich Przedsiębiorstw (1996–1998).
Od 1998 do 2001 była podsekretarzem stanu w Ministerstwie Pracy i Polityki Społecznej. Była odpowiedzialna za programy wspierające zatrudnienie, finansowane ze źródeł zagranicznych (Phare, Bank Światowy), sprawy bezpieczeństwa i higieny pracy oraz za wdrożenie w Polsce Europejskiego Funduszu Społecznego. W sierpniu 2001 została wiceprezesem Polskiej Agencji Rozwoju Przedsiębiorczości.
W kampanii wyborczej w 2005 doradzała Platformie Obywatelskiej, reprezentowała PO w negocjacjach koalicyjnych z Prawem i Sprawiedliwością w ramach zespołu zajmującego się wykorzystaniem funduszy Unii Europejskiej.
31 października 2005 została ministrem rozwoju regionalnego w rządzie Kazimierza Marcinkiewicza. 14 lipca 2006 objęła to stanowisko w rządzie Jarosława Kaczyńskiego. 7 września 2007 została odwołana z urzędu ministra rozwoju regionalnego z jednoczesnym powołaniem na sekretarza stanu w Ministerstwie Rozwoju Regionalnego. 11 września tego samego roku ponownie powołana na urząd ministra.
W wyborach parlamentarnych w 2007 uzyskała mandat poselski, kandydując z listy Prawa i Sprawiedliwości w okręgu rzeszowskim i otrzymując 28 982 głosy. 6 stycznia 2010 objęła stanowisko przewodniczącego Klubu Parlamentarnego PiS.
Zginęła 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. 25 kwietnia tegoż roku została pochowana w Kwaterze Smoleńskiej na Cmentarzu Wojskowym na Powązkach w Warszawie.
Życie prywatne.
Córka Jana i Adeli. Jej mężem był socjolog Janusz Gęsicki, mieli córkę Klarę. Mieszkała w Warszawie.
Odznaczenia, wyróżnienia i upamiętnienia.
W 2007 otrzymała Nagrodę im. Władysława Grabskiego przyznaną przez Konfederację Lewiatan.
16 kwietnia 2010 została pośmiertnie odznaczona Krzyżem Komandorskim Orderu Odrodzenia Polski. W tym samym roku pośmiertnie uhonorowano ją odznaką honorową „Zasłużony dla Województwa Podkarpackiego”.
Imieniem Grażyny Gęsickiej nazwano skwer u zbiegu ulic Jana III Sobieskiego i Stefana Okrzei w Rzeszowie (2010) oraz ulicę w Warszawskiej dzielnicy Mokotów (2017, uprzednio nazwanej imieniem Heleny Kozłowskiej). W 2016 na fasadzie gmachu Ministerstwa Rozwoju została odsłonięta tablica upamiętniająca Grażynę Gęsicką, a sali dawnego kina „Śląsk”, mieszczącego się w gmachu Ministerstwa Rozwoju przy ul. Wspólnej 2/4, nadano imię Grażyny Gęsickiej.
Powołano Fundusz stypendialny im. Grażyny Gęsickiej (utworzony przez Akademię Rozwoju Filantropii w Polsce) oraz Ruch Kobiet im. Grażyny Gęsickiej na Podkarpaciu, a Forum Kobiet Podkarpacia przyjęło do swojej nazwy patronat Grażyny Gęsickiej. Nazwę „Grażyna Gęsicka” nadano statkowi do przewozu LNG, należącemu do norweskiego armatora Knutsen OAS Shipping, który w 2022 został wyczarterowany przez PKN Orlen.

</doc>
<doc id="291208" url="https://pl.wikipedia.org/wiki?curid=291208" title="Andrzej Mikosz">
Andrzej Mikosz

Andrzej Mikosz (ur. 17 października 1965 w Poznaniu) – polski prawnik i polityk, od 2005 do 2006 minister skarbu państwa w rządzie Kazimierza Marcinkiewicza.
Życiorys.
Jego ojciec Jerzy Mikosz był działaczem Polskiej Zjednoczonej Partii Robotniczej i Unii Pracy, a także wykładowcą teorii i filozofii prawa na UAM. Ukończył studia na Wydziale Prawa i Administracji Uniwersytetu im. Adama Mickiewicza w Poznaniu. Po studiach przebywał na stażu legislacyjnym w Kongresie Stanów Zjednoczonych Ameryki. W 1994 ukończył aplikację i zdał egzamin sędziowski oraz radcowski. Został wpisany na listę radców prawnych w Okręgowej Izbie Radców Prawnych w Poznaniu.
W latach 1993–1996 był pracownikiem, a później partnerem w kancelarii Ziemski i Partnerzy w Poznaniu. W latach 1996–1997 współtworzył kancelarię Głowacki, Grynhoff, Hałaziński, Mikosz. Od 1998 do 2000 był członkiem Komisji Papierów Wartościowych i Giełd oraz doradcą ministra rolnictwa i rozwoju wsi do spraw giełd towarowych oraz domów składowych. W latach 2000–2002 pracował dla warszawskiego biura kancelarii Weil, Gotshal &amp; Manges. Od grudnia 2002 był dyrektorem praktyki rynków kapitałowych warszawskiego biura międzynarodowej kancelarii Lovells. W latach 90. należał do władz poznańskiego koła Partii Konserwatywnej, później był członkiem krajowego sądu koleżeńskiego Stronnictwa Konserwatywno-Ludowego.
W okresie od 31 października 2005 do 4 stycznia 2006 sprawował urząd ministra skarbu państwa w rządzie Kazimierza Marcinkiewicza. W marcu 2006 został partnerem amerykańskiej kancelarii Hogan&amp;Hartson w Warszawie, a w marcu 2010 partnerem w międzynarodowej kancelarii K&amp;L Gates. W tym samym roku znalazł się w społecznym komitecie poparcia Marka Jurka w wyborach prezydenckich.
W 2019 został partnerem w warszawskim biurze międzynarodowej kancelarii Taylor Wessing.
W swojej praktyce zawodowej zajął się zagadnieniami rynków kapitałowych, obrotu giełdowego oraz prawa spółek. Odpowiadał za stronę prawną publicznych ofert licznych spółek. Jest autorem publikacji dotyczących prawa spółek, problemów rynku kapitałowego oraz problematyki ładu korporacyjnego.
Odznaczony Krzyżem Kawalerskim Orderu Odrodzenia Polski (2015).

</doc>
<doc id="291210" url="https://pl.wikipedia.org/wiki?curid=291210" title="Graniak">
Graniak

Graniak, wielograniec, wiatrowiec, eologliptolit – odłamek skalny o wygładzonych ścianach i 2–3 ostrych krawędziach, oszlifowany wskutek tarcia niesionych przez wiatr okruchów skalnych (korazja). Powstaje w strefie peryglacjalnej (na przedpolu lądolodu) oraz na pustyniach żwirowych i kamienistych.

</doc>
<doc id="291213" url="https://pl.wikipedia.org/wiki?curid=291213" title="Kino moralnego niepokoju">
Kino moralnego niepokoju

Kino moralnego niepokoju – formacja artystyczna obecna w polskiej kinematografii w latach 1976–1981, obejmująca realistyczne filmy o tematyce współczesnej, które demaskowały zwyrodnienia systemu komunistycznego przez pryzmat prowincjonalnego miejsca akcji. Nazwę nurtu ukuł Janusz Kijowski, a do innych wpływowych reżyserów powiązanych z formacją należeli Andrzej Wajda, Krzysztof Zanussi, Krzysztof Kieślowski, Agnieszka Holland, Feliks Falk, Janusz Zaorski, Piotr Andrejew, Tomasz Zygadło oraz Barbara Sass.
Kino moralnego niepokoju składało się z filmów obyczajowych, w których krytyce podlegały stopniowa dezintegracja społeczeństwa, dorobkiewiczostwo, konformizm i upadek więzi międzyludzkich. Filmy należące do nurtu były nagradzane na międzynarodowych festiwalach filmowych; nadawały też impet przemianom politycznym w Polsce, które doprowadziły do wydarzeń sierpniowych 1980 roku i „Solidarności”. Wprowadzenie stanu wojennego w Polsce gwałtownie zahamowało rozwój nurtu.
Filmy należące do kina moralnego niepokoju były niekiedy atakowane za tendencyjność i nadmiar publicystycznej treści, a w niektórych przypadkach otrzymały zakaz rozpowszechniania, lecz ta formacja artystyczna okazała się jedną z najważniejszych tendencji w polskim kinie fabularnym.
Nazewnictwo i problemy z klasyfikacją.
Nazwę „kino moralnego niepokoju” zaproponował Janusz Kijowski podczas Międzynarodowego Seminarium Krytyki, odbytego w trakcie Festiwalu Polskich Filmów Fabularnych we wrześniu 1979 roku. Kijowski bronił po latach swojej terminologii, twierdząc że w momencie wynalezienia pojęcia „moralność to było coś takiego, co bez przymiotnika «socjalistyczna» nie funkcjonowało w ogóle […]. A niepokój też był bardzo podejrzany, bo […] niepokoje wybuchały na uniwersytetach, czy w stoczni, to zawsze kończyło się na jednym – kompromitacji władzy”.
Nazwa „kino moralnego niepokoju” miała bardzo eufemistyczny wydźwięk, toteż próbowano zaproponować wobec niej alternatywne pojęcia. Andrzej Werner w 1980 roku sugerował nazwę „kino społecznych niepokojów”, odnosząc ją do filmów rozrachunkowych oraz krytycznych wobec coraz powszechniejszych postaw konformistycznych. Jerzy Płażewski optował za wprowadzeniem terminu „kino autentyzmu etosu”, podczas gdy Mariola Jankun-Dopartowa sugerowała nazwę „kino nieufności”. To jednak nazwa „kino moralnego niepokoju” zdobyła największą sławę i jest używana w opracowaniach obcojęzycznych.
Problemy rodzi też dobór kanonu formacji. Dobrochna Dabert zalicza do kina moralnego niepokoju szereg różnorodnych tytułów o szeroko pojętej tematyce opozycyjnej, które łączy „refleksja dotycząca aktualnych procesów społecznych” oraz „ów tytułowy moralny niepokój”. Tak rozumiane kino moralnego niepokoju obejmowałoby dzieła od "Personelu" (1975) Krzysztofa Kieślowskiego po "Matkę Królów" (1982) Janusza Zaorskiego. Tadeusz Lubelski proponuje jednak inne wyróżniki nurtu: współczesny temat, ujawnianie zwyrodnień systemu komunistycznego, akcję dziejącą się przeważnie na prowincji, realistyczny sposób opisu świata, wreszcie zaś – motyw inicjacji głównego bohatera. W takim rozumieniu kino moralnego niepokoju obejmowałoby filmy, których lista znajduje się w załączonej tabeli.
Historia.
Geneza nurtu.
Kino moralnego niepokoju było formacją, która wykształciła się w ramach społecznego protestu, a jej początki można odnaleźć w telewizji. Kierowana przez Macieja Szczepańskiego Telewizja Polska upowszechniała „propagandę sukcesu” i sprzyjała uspokajaniu społecznych nastrojów, ale to właśnie w telewizji zadebiutowała część twórców później utożsamianych z nurtem. Zwrot ku tematyce obyczajowej można przypisać przede wszystkim Zespołowi Filmowemu „X” pod przewodnictwem Andrzeja Wajdy. Kierownikiem literackim Zespołu od 1973 roku był Bolesław Michałek, który pomagał reżyserom „Iksa” w realizacji nowelowych debiutów fabularnych, w ramach serii "Sytuacje rodzinne". W formie składanek powstały między innymi "Cdn" (1975) Pawła Kędzierskiego i Zbigniewa Kamińskiego, "Obrazki z życia" (1975) siedmiorga reżyserów oraz "Zdjęcia próbne" (1976) Agnieszki Holland, Pawła Kędzierskiego i Jerzego Domaradzkiego. Holland wkrótce potem nakręciła już własne pełnometrażowe filmy, "Niedzielne dzieci" (1976) oraz "Coś za coś" (1977). Tematyka serii "Sytuacje rodzinne" była przede wszystkim obyczajowa, filmy należące do niej „pokazywały społeczeństwo zdezintegrowane, tracące więź z tradycją, podporządkowane fałszywym wzorom ubogiego posiadania i marnej konsumpcji” (Tadeusz Lubelski). W podobnej poetyce utrzymany był film "Personel" (1975) Krzysztofa Kieślowskiego, który z perspektywy postaci krojczego nowo zatrudnionego w operowej pracowni krawieckiej obrazował wzajemne napięcia pomiędzy aktorami operowymi, stopniowo tracącymi kontakt z rzeczywistością nieartystyczną. "Personel" niekiedy wskazuje się jako zapowiedź rodzącego się nurtu. Marta Hauschild dowodzi, że kino moralnego niepokoju było w pewnym stopniu przedłużeniem postulatów kina Młodej Kultury, za którego najważniejszych twórców uznaje się Krzysztofa Zanussiego oraz Krzysztofa Kieślowskiego.
Początek formacji: "Człowiek z marmuru".
Kinu moralnego niepokoju impet nadał jednak dopiero film "Człowiek z marmuru" (1976) Andrzeja Wajdy. Film powstały na podstawie kilkanaście lat starszego scenariusza Aleksandra Ścibora-Rylskiego przedstawiał historię młodej dziennikarki (Krystyna Janda), która próbuje wbrew politycznym naciskom dociec prawdy o losach przodownika pracy z epoki stalinowskiej. "Człowiek z marmuru", jako utwór pozbawiony dawnego elitaryzmu polskiej szkoły filmowej (reprezentowanej przez Wajdę), nie tylko odświeżał pamięć społeczeństwa polskiego o traumie stalinizmu, ale również wpisał się w postulaty Komitetu Obrony Robotników. Jak zauważał Krzysztof Kornacki, nie był to pierwszy film Wajdy nawołujący do dyskusji politycznej, ale „pierwszy, który dotyczył spraw tak silnie związanych z bieżącą polityką, po którym wyższy urzędnik państwowy (Józef Tejchma) musiał ponieść polityczne konsekwencje swoich decyzji”.
Dominanta pierwsza: pojedynek postaw.
Według Lubelskiego jednym ze schematów fabularnych, które dostarczały okazji do inicjacji głównego bohatera, był pojedynek postaw dwóch osobowości, których racje musiał rozsądzić sam widz. Najwyrazistszym przykładem pojedynku postaw był film "Barwy ochronne" (1976) Krzysztofa Zanussiego, w którym kilkudniowy letni obóz naukowy językoznawców stawał się okazją do ukazania uczelnianej korupcji i serwilizmu. W tym świecie filmowym magister i sekretarz jury studenckiego (Piotr Garlicki), niedostrzegający początkowo zepsucia moralnego uczelni, zderzał swoje poglądy z postawą cynicznego docenta-konformisty (Zbigniew Zapasiewicz). Ten uświadamiał magistrowi konieczność zajęcia konkretnej postawy wobec zła panującego na uniwersytecie.
Podobne zderzenie racji występowało w filmach "Bez znieczulenia" (1978) i "Dyrygent" (1979) Wajdy. Scenariusz do pierwszego filmu, w którym znany reporter znienacka stawał się obiektem zaszczucia na tle osobistym i politycznym, napisała Agnieszka Holland, opierając się zarówno na biografii swojego ojca, jak i Ryszarda Kapuścińskiego. Adwersarzem reportera okazywał się młody partyjny dziennikarz, którego rolę odgrywał Andrzej Seweryn. Seweryn zagrał kolejną rolę oponenta w "Dyrygencie", gdzie występował jako mierny polski dyrygent, próbujący za wszelką cenę zdyskredytować zachodniego mistrza batuty (John Gielgud).
"Pokój z widokiem na morze" (1977) Janusza Zaorskiego, którego akcja skupiała się na zdesperowanym młodzieńcu próbującym wyskoczyć z gzymsu wieżowca w Gdańsku, również opierał się na pojedynku postaw. Tym razem rywalizowali ze sobą doświadczony profesor psychiatrii (Gustaw Holoubek) oraz karierowiczowski adiunkt (Piotr Fronczewski), którzy obierali różne metody przekonywania młodzieńca do zaniechania samobójstwa. W "Szansie" (1979) nauczyciel historii (Jerzy Stuhr), uczulający uczniów na metody manipulacji obywatelami, mierzył się psychologicznie z brutalnym wyznawcą kultu siły w osobie nauczyciela wychowania fizycznego (Krzysztof Zaleski).
Dominanta druga: przebudzenie prostych ludzi.
W drugim schemacie fabularnym kina moralnego niepokoju prosty, uczciwy człowiek unikający koligacji politycznych weryfikował swoje spojrzenie na świat pod wpływem codziennych obserwacji. W tej tematyce przodowały trzy filmy Krzysztofa Kieślowskiego: "Blizna" (1976), "Spokój" (1976) oraz "Amator" (1979). "Blizna", oparta na reportażu Romualda Karasia "Puławy, rozdział drugi" (1967), ukazywała losy dyrektora zakładów chemicznych (Franciszek Pieczka), który próbował skonsultować się z opinią publiczną w sprawie inwestycji – wbrew oczekiwaniom wyższych władz partyjnych. "Spokój" opierał się na noweli Lecha Borskiego, w której wypuszczony z więzienia, niewykształcony chłopak (Stuhr) próbował ustatkować się życiowo jako pracownik na budowie, nie narażając się nikomu – co okazywało się niewykonalne. Pozycję bezstronnego obserwatora próbował również obrać bohater "Amatora" (Stuhr), który jako dokumentalista-amator stopniowo rozumiał nie tylko możliwości przedstawiania świata za pomocą kamery, ale i przekonywał się o odpowiedzialności etycznej za bohaterów kręconych przez siebie dokumentów. Podobną perspektywę inicjacyjną przyjmował początkujący bokser plebejskiego pochodzenia w debiutanckim filmie Piotra Andrejewa "Klincz" (1979), ukazującym walkę o własne spełnienie w skorumpowanym środowisku.
Dominanta trzecia: hodowla zła.
Trzeci schemat fabularny kina moralnego niepokoju polegał na ukazaniu stopniowej demoralizacji głównego bohatera, który świetnie odnajduje się w skorumpowanym, prowincjonalnym środowisku i pozbawia się skrupułów w walce o wyższą pozycję w karierze zawodowej. Najważniejszym filmem opartym na owej dominancie był "Wodzirej" (1977) Feliksa Falka, w którym Jerzy Stuhr zagrał prowincjonalnego konferansjera obsesyjnie próbującego spełnić swój wymarzony cel: poprowadzenie ekskluzywnego balu w swoim mieście, nawet za cenę pozbycia się potencjalnych przeciwników. W filmie "Bez miłości" (1980) Barbary Sass podobną drogę na skróty obierała cyniczna dziennikarka (Dorota Stalińska), która dla zdobycia upragnionego stypendium we Włoszech publikowała kompromitujące zdjęcie mieszkanki hotelu robotniczego, prowokując ją niejako do próby samobójczej. Zwłaszcza "Bez miłości" traktowany był jako feministyczny wariant nie tylko "Wodzireja", ale również "Człowieka z marmuru"; bohaterka filmu Sass nie miała ani wsparcia rodzinnego, ani osobistego (została porzucona w ciąży przez włoskiego ukochanego, co wpłynęło na jej postawę).
Dominanta czwarta: opór inteligentów.
Czwarta dominanta kina moralnego niepokoju opierała się na rozterkach moralnych inteligentów, którzy w wyniku splotu okoliczności byli zmuszeni do zajęcia określonego stanowiska w obliczu degrengolady światka, w jakim się obracali. Dominantę tę odzwierciedlał przede wszystkim film "Aktorzy prowincjonalni" (1978) Agnieszki Holland, w którym nadmiernie ambitny aktor z teatru prowincjonalnego (Tadeusz Huk) próbował stworzyć swoją życiową kreację, lecz jego ambicje tłumiło kabotyństwo inteligenckiego otoczenia; w tle owego konfliktu bohater doświadczał kryzysu małżeńskiego, zaniedbując swoją żonę pracującą w teatrze dla lalek (Halina Łabonarska). Strategię oporu przyjmował też bohater filmu "Constans" (1980) Zanussiego, katolik rygorystycznie strzegący swego kompasu moralnego, który po śmierci jego matki zaprowadza go na skraj nieposłuszeństwa wobec systemu. "Kontrakt" (1980) stanowił złośliwy portret społeczności inteligenckiej na przykładzie ślubnej ceremonii córki funkcjonariusza partyjnego i syna kardiologa, która nie dochodzi do skutku ze względu na ucieczkę panny młodej sprzed ołtarza.
Podobny bunt inteligencki przejawiał się w filmach fabularnych Janusza Kijowskiego, "Indeksie" (1977) oraz "Kung-fu" (1979). Bohater "Indeksu" (Krzysztof Zaleski)"," wyrzucony z uczelni po wydarzeniach marcowych roku 1968, przyjmował bezkompromisową postawę wobec otoczenia; "Indeks" zawierał pierwszą w polskim kinie scenę namowy do współpracy ze Służbą Bezpieczeństwa, toteż był niecenzuralny. "Kung-fu", historia przyjaźni czworga inteligentów, zawierał wątek dziennikarskiego śledztwa, którego inicjator (Seweryn) próbował ratować swojego kolegę (Fronczewski) – inżyniera zaszczutego w wyniku zmowy prowincjonalnej kliki. Podobnym przejawem aktywności inteligenckiej była "Ćma" (1980) Tomasza Zygadły, w której dziennikarz radiowy (Roman Wilhelmi) rozmawiał na antenie z bezsennymi ludźmi próbującymi ułożyć sobie życie, z czym on sam miał problemy.
Oficjalna kontra wobec nurtu.
Zjawisko kina moralnego niepokoju skłoniło władze komunistyczne do stworzenia własnej, oficjalnej odmiany nurtu, zgodnej wszelako z konwencją realizmu socjalistycznego i przychylnej gierkowskim rządom. Najważniejszym dziełem przeciwległym wobec kina moralnego niepokoju był "Bilet powrotny" (1979) Ewy i Czesława Petelskich, którego bohaterka – zatroskana o swojego syna uboga matka – wyjeżdża do Kanady celem zarobienia na nowy dom. Elementy propagandowe były nachalne: wuj z Kanady sprzedawał główną bohaterkę kanadyjskiemu zbrodniarzowi i erotomanowi. Jak zauważył jednak Sebastian Jagielski, „"Bilet powrotny" to nie tylko film wymierzony w kapitalizm, lecz także w system patriarchalny: to mężczyźni handlują kobietami, to oni odpowiadają za wszystkie ich nieszczęścia”. Nieudolnie z reżyserami nurtu rywalizowali natomiast dogmatyczni moczarowcy: Bohdan Poręba ("Gdzie woda czysta i trawa zielona," 1977) oraz Ryszard Filipski ("Wysokie loty", 1979). Niespełniony również był bardziej ambitny artystycznie "Hotel klasy Lux" (1979) Ryszarda Bera.
Poetyka i estetyka.
Jak zauważał Lubelski, zjawisko kina moralnego niepokoju było krytykowane za „dramaturgiczną szkicowość, za brak dostatecznej dbałości o operatorską stronę filmów czy przerost doraźnie publicystycznych celów”. Maria Kornatowska w pamflecie "Wodzireje i amatorzy" (1990) atakowała nurt jako przejaw „nowego socrealizmu”, którego ostrze nie zostało wymierzone we władzę i system, a jedynie w lokalnych notabli. Kornatowska krytykowała filmy nurtu również za mizoginię, gdyż większość dzieł kina moralnego niepokoju podporządkowywała kobiety męskim bohaterom. Zygmunt Kałużyński zarzucał nurtowi „niedostrzeganie fermentu masowego, emocji zbiorowej, reakcji grupy społecznej działającej wspólnie”; zdaniem Kałużyńskiego postacie filmów formacji, ze swym indywidualistycznym etosem, nie prowokowały do jakichkolwiek zmian społecznych.
Przykładu schematyczności filmów nurtu dowodziła też Mariola Jankun-Dopartowa, szkicując ich poetykę następująco:
Mimo to Barbara Żurek broniła filmów z kina moralnego niepokoju przed zarzutem tendencyjności, zauważając, że ich twórcy wypowiadali się na przekór partyjnej propagandzie, ale nie czynili tego dosłownie; owe filmy „niejednokrotnie na przykładzie antybohaterów unaoczniały bolesną prawdę o zdegenerowaniu systemu ludzkich wartości. Nie było to zatem kino moralizujące czy idealizujące. Postawy bohaterów, mimo wielu dylematów, są przykładem zachowania granic przyzwoitości, której brakowało w rzeczywistości tego okresu widzianej okiem reżyserów”. Rafał Mielczarek dowodził natomiast, odwołując się do zapisków Kijowskiego, że twórcy kina moralnego niepokoju (z pominięciem Wajdy) celowo odnosili się negatywnie do dziedzictwa polskiej szkoły filmowej. O ile przedstawiciele polskiej szkoły filmowej „należeli do pokolenia, dla którego przeżycia wojenne stanowiły osnowę zbiorowych doświadczeń”, reprezentanci kina moralnego niepokoju nie tworzyli podobnej wspólnoty generacyjnej. Inne były również wiodące osobowości nurtu: „Tak jak «szkoła polska» w potocznym odbiorze identyfikowana była poprzez nazwisko Wajdy, tak w wypadku «kina moralnego niepokoju» na pierwszy plan wysuwały się dwie postacie – Krzysztofa Zanussiego i Krzysztofa Kieślowskiego”.
Podobne kontrowersje budziła kwestia walorów estetycznych nurtu. Marcin Maron, wbrew zwyczajowym ocenom kina moralnego niepokoju (kładącym nacisk na jego skrajny realizm estetyczny), przypisał nurtowi cechy kreacyjne. Czołowe dzieła formacji powstawały przy udziale doświadczonych operatorów. Sławomir Idziak (odpowiedzialny np. za zdjęcia do "Blizny", "Dyrygenta", "Constansu" i "Kontraktu"), kręcił filmy „z ręki”, używając wszelako obiektywu szerokokątnego oraz wzmacniając naturalne światło – sztucznym. Edward Kłosiński (operator np. "Barw ochronnych", "Bez znieczulenia", "Wodzireja", "Pokoju z widokiem na morze", "Szansy") pozostawał bliższy konwencji reportażowej, konsekwentnie stosując otwarte kompozycje kadru, brawurowe jazdy kamery kręconej „z ręki” oraz możliwie najczęściej światło naturalne. Najbardziej naturalistyczny wygląd miały zdjęcia Jacka Petryckiego, odpowiedzialnego m.in. za "Aktorów prowincjonalnych" oraz "Amatora". Petrycki nie stosował filtrów kolorystycznych, używał natomiast przede wszystkim światła naturalnego; tylko że o ile w "Aktorach" stosował poetykę naturalistyczną typową dla filmów Agnieszki Holland, w "Amatorze" zadbał o precyzyjną inscenizację scen oraz brawurowe filmowe środki wyrazu (główny bohater w finale kieruje kamerę ku sobie). Tymczasem Krzysztof Wyszyński, operator filmów Kijowskiego, wypracował styl częściowo powielający estetykę wspomnianych wyżej autorów zdjęć (zdjęcia „z ręki” kręcone obiektywem szerokokątnym), lecz uzupełniał ją o skrajnie dynamiczną pracę kamery. Dlatego też zdaniem Marona „stawiane tym filmom zarzuty formalnego niedopracowania wydają się nieporozumieniem; zwłaszcza z dzisiejszej perspektywy, po doświadczeniach Dogmy czy też po sukcesach nagradzanych w Cannes filmów braci Dardenne”.
Znaczenie.
Podsumowując dyskusję nad kinem moralnego niepokoju, Lubelski stwierdził, że filmy tego nurtu „przypominały o wartościach i przez fakt swego publicznego zaistnienia przygotowały upadek systemu komunistycznego w Polsce”. Zmierzch formacji przypadł na sezon „Solidarności”, kiedy powstawały już filmy bezpośrednio krytykujące rządy komunistyczne: "Człowiek z żelaza" (1981) Wajdy oraz "Kobieta samotna" (1981) Agnieszki Holland. Film Holland, wespół z zachowującym dystans wobec wszelkich opcji politycznych dziełem "Przypadek" (1981) Kieślowskiego, okazał się niecenzuralny i otrzymał zakaz rozpowszechniania do 1987 roku. Kiedy pod koniec 1981 roku ogłoszono stan wojenny w Polsce, kino moralnego niepokoju nie miało możliwości rozwoju. Poetykę nurtu starali się kontynuować Wiesław Saniewski ("Nadzór", 1984), Jerzy Domaradzki ("Planeta Krawiec", 1983), Robert Gliński ("Rośliny trujące", 1985); najoczywistszym nawiązaniem do kina moralnego niepokoju była jednak przede wszystkim kontynuacja "Wodzireja" pod tytułem "Bohater roku" (1986) Falka. Epigoński charakter wobec nurtu miała twórczość Krzysztofa Krauzego z lat 90. XX wieku ("Gry uliczne", 1996; "Dług", 1999).

</doc>
<doc id="291214" url="https://pl.wikipedia.org/wiki?curid=291214" title="Stargate">
Stargate



</doc>
<doc id="291215" url="https://pl.wikipedia.org/wiki?curid=291215" title="Kupang">
Kupang

Kupang () – miasto w Indonezji na wyspie Timor nad Morzem Sawu; ośrodek administracyjny prowincji Małe Wyspy Sundajskie Wschodnie. Populacja wynosi ponad 465 tys. mieszkańców.
Współrzędne geograficzne .
Siedziba rzymskokatolickiej archidiecezji Kupang. Największy ośrodek produkcji olejku sandałowego, rybołówstwo, połów pereł; rzemiosło artystyczne; centrum turystyczne regionu; port lotniczy; uniwersytet (zał. 1962); Muzeum Sztuki i Rzemiosła.
W XVI w. zajęte przez Portugalczyków, od XVII w. rosły wpływy holenderskiej Kompanii Wschodnioindyjskiej, która chciała przejąć produkcję i handel olejkiem sandałowym.
Rdzenni mieszkańcy Kupangu to grupa etniczna Helong, posługująca się językiem helong. Obecnie miasto jest zamieszkiwane przez różne grupy ludności, a do kontaktów międzyetnicznych służy lokalna odmiana języka malajskiego.
Port lotniczy Kupang, Port lotniczy Kupang-El Tari (IATA-Code: KOE), jest położony 8 kilometrów na wschód od miasta.

</doc>
<doc id="291220" url="https://pl.wikipedia.org/wiki?curid=291220" title="Ken Russell">
Ken Russell

Henry Kenneth „Ken” Alfred Russell (ur. 3 lipca 1927 w Southampton, zm. 27 listopada 2011 w Londynie) − brytyjski reżyser filmowy.
Życiorys.
Syn Henry’ego i Ethel Russellów. Ma młodszego brata. Jego ojciec był właścicielem sklepu obuwniczego.
Jako reżyser nakręcił ponad siedemdziesiąt filmów, były wśród nich filmy fabularne, dokumentalne i krótkometrażowe. Do wielu z nich sam napisał scenariusz, a także był ich producentem; ponadto pojawił się również jako aktor w kilkunastu filmach. Światowy rozgłos przyniósł mu zrealizowany w 1969 film "Zakochane kobiety" według powieści D.H. Lawrence’a, pisarza, będącego ikoną dla gejów. Wizualne piękno tego filmu, wyrafinowane sceny erotyczne oraz inne walory zachwyciły zarówno publiczność, jak i krytyków. W 1971 Russell otrzymał za jego reżyserię swoją jedyną nominację do Oscara.
Jego twórczość cechuje ogromna drastyczność w pokazywaniu przemocy i seksualności. Seksualność często sąsiaduje z religijnością. Reżyser czerpie z ekspresjonizmu i surrealizmu, ale też estetyki wideoklipu. Często wraca do motywu szaleństwa, podświadomości (jeden z jego filmów jest zatytułowany "Odmienne stany świadomości"). Innym znanym dziełem są "Diabły" (według opowiadania Aldousa Huxleya "Diabły z Loudun") − historia opętania zakonnic w Loudun.
Zrealizował m.in. film "Lisztomania" − biografię XIX-wiecznego kompozytora Franciszka Liszta w formie rock opery, a także podobny w stylu muzycznym obraz "Tommy". Innym dziełem Russella jest film biograficzny o Piotrze Czajkowskim, "Kochankowie muzyki", gdzie akcentowany jest homoseksualizm bohatera i niemożliwa do spełnienia miłość jego żony. Wątki homoseksualne wracały bardzo często w filmach Russella (co jest o tyle ciekawe, że sam nie był gejem − miał czwórkę dzieci i był trzykrotnie żonaty), bowiem były dla niego dobrym środkiem dla pokazania bezsilności człowieka wobec własnej seksualności.
Popularnym projektem Kena Russella jest "Dziki Mesjasz", historia związku francuskiego malarza Henri Gaudiera i polskiej pisarki Zofii Brzeskiej. Reżyser nakręcił również filmy o: Mahlerze, Debussym, Rudolfie Valentino, tancerce Isadorze Duncan. Filmy biograficzne Russella są krytykowane za niedokładność faktograficzną, a nawet niezgodność z faktami, są osobistymi wizjami Russella na temat bohaterów.
Zmarł w londyńskim szpitalu po ciężkiej chorobie.

</doc>
<doc id="291221" url="https://pl.wikipedia.org/wiki?curid=291221" title="Alex Kava">
Alex Kava

Alex Kava, właśc. Sharon Kava (ur. w 1960 w Silver Creek, w stanie Nebraska) – amerykańska pisarka, autorka bestsellerów z gatunku thrillerów psychologicznych.
W 1982 ukończyła College of Saint Mary w Omaha. Po ukończeniu studiów, Kava pracowała głównie w reklamie i marketingu. W latach 1992–1996 pracowała w swojej macierzystej uczelni jako dyrektor public relations.
Życiorys.
Alex Kava wychowała się w Silver Creek w stanie Nebraska. Od dziecka marzyła, by pisać powieści. W roku 1982 skończyła college i rozpoczęła samodzielne życie. Założyła firmę, która zajmowała się projektowaniem graficznym dla sektora reklamowego. W roku 1992 zatrudniła się w swej dawnej szkole jako szefowa PR, by cztery lata później rzucić tę pracę i zawodowo zająć się pisaniem książek. Alex Kava jest członkiem stowarzyszenia zrzeszającego autorów thrillerów – Mystery Writers of America oraz podobnej, ale założonej wyłącznie dla kobiet, organizacji Sisters in Crime. Mieszka Omaha w swym rodzinnym stanie Nebraska z dwoma psami – Miss Molly i Scoutem.

</doc>
<doc id="291225" url="https://pl.wikipedia.org/wiki?curid=291225" title="New Jersey (album)">
New Jersey (album)

New Jersey – czwarty album studyjny zespołu Bon Jovi wydany 13 września 1988 roku. Sprzedł się w nakładzie około 7 mln egzemplarzy w USA i 18 mln na całym świecie. Jest to trzeci pod względem liczby sprzedanych kopii album grupy. Płyta zadebiutowała na 1. miejscu listy w Stanach Zjednoczonych. Zawiera dwa single, które również znalazły się na 1. miejscu listy Billboard Hot 100 - "Bad Medicine" i balladę "I'll Be There for You". Album znalazł się na 11 miejscu w zestawieniu rockowych albumów wszech czasów.
Producentem został ponownie Bruce Fairbairn, a techniką zajął się Bob Rock. Po wydaniu krążka Bon Jovi ruszyli po raz kolejny w wielką trasę koncertową "Jersey Syndicate" grając ponad 230 koncertów na całym świecie. Przebieg tej trasy uwieczniono na filmie "Acces All Areas - A Rock &amp; Roll Odyssey". Ostatnim koncertem na trasie był 'Moscow Peace Festival' zorganizowany przez ówczesnego managera Bon Jovi. Wystąpiły także takie gwiazdy jak Scorpions, Ozzy Osbourne, Skid Row czy Cinderella.

</doc>
<doc id="291230" url="https://pl.wikipedia.org/wiki?curid=291230" title="Rowena Ravenclaw">
Rowena Ravenclaw



</doc>
<doc id="291233" url="https://pl.wikipedia.org/wiki?curid=291233" title="Kościół św. Antoniego z Padwy we Wrocławiu">
Kościół św. Antoniego z Padwy we Wrocławiu

Kościół św. Antoniego z Padwy – świątynia rzymskokatolicka (od lat powojennych używana przez parafię pod wezwaniem św. Mikołaja) przy ulicy św. Antoniego 30 we Wrocławiu. 
Historia.
Świątynia została zbudowana w latach 1685–1692 pod kierunkiem arch. Mateusza Bienera według projektu nieznanego architekta włoskiego w stylu barokowym przy ówczesnym klasztorze zakonu franciszkanów reformatów, postawionym tu nieco wcześniej (w latach 1679–1681 i dokończonym w 1694). W rezultacie eksplozji prochu w pobliskiej baszcie murów miejskich 21 czerwca 1749, cały kompleks klasztorny uległ poważnym uszkodzeniom. W szczególności zniszczone zostały dachy i, w całości lub częściowo, zawaliły się sklepienia, zarówno kościoła, jak i klasztoru, w kościele uszkodzone zostały, choć w różnym stopniu, wszystkie ołtarze, poza jednym. Odbudowa kompleksu trwała do 1753, dzięki środkom pozyskanym od władz pruskich, biskupa wrocławskiego, śląskiej arystokracji, a także kweście wśród wiernych Śląska, Polski i Czech. 
W 1792, franciszkanie zmuszeni byli odstąpić swój klasztor elżbietankom, które pozostawały tu aż do roku 1945. Wtedy przejęli go salezjanie, a w 1953 oni z kolei zmuszeni zostali oddać klasztor na potrzeby domu studenckiego wrocławskiego Uniwersytetu. W 1998 decyzją kardynała Henryka Gulbinowicza przejęli go paulini.
Kościół ma szerokość ok. 18 metrów, długość 30, a wysokość sklepienia 17. Kwadratowa w rzucie wieża nie jest wysoka, a ponieważ znajduje się w głębi, przy chórze, to trudno ją dostrzec z ulicy. Nad portalem znajduje się figura patrona kościoła, św. Antoniego z Padwy (od jego imienia wzięła w 1718 nazwę cała ulica, przedtem nazywana "Hundstrasse" – „Psia”), natomiast obecnie patronem parafii (rzymskokatolickiej) tego kościoła jest św. Mikołaj.
Okolicę, w której znajduje się kościół, nazywa się Dzielnicą Czterech Świątyń, gdyż w pobliżu znajdują się ponadto ewangelicki kościół dworski, Synagoga Pod Białym Bocianem oraz prawosławna cerkiew św. Barbary.
Od 25 marca 2014 roku, dzięki decyzji arcybiskupa Józefa Kupnego, świątynia nosi tytuł Sanktuarium Jasnogórskiej Matki Kościoła.
Organy.
W kościele znajdują się 17-głosowe organy pneumatyczne, zbudowane w 1997 r. przez wrocławskiego organmistrza Antoniego Szydłowskiego. Wykorzystują one oryginalny prospekt z pierwotnego instrumentu, będącego dziełem Josepha Eberhardta ze Zgorzelca z lat 1750–1752.
Dyspozycja instrumentu
Dzwony.
Pierwsza wzmianka o dzwonach w tym kościele pochodzi z 1695 roku, kiedy to kościół św. Antoniego otrzymał 2 dzwony odlane przez Siegmunda Götza. Niestety w 1917 roku zostały one zarekwirowane i przetopione na amunicję. W 1925 roku w wieży pojawiły się dwa nowe, lecz mniej okazałe dzwony, które nie przetrwały II wojny światowej. Obecnie kościół św. Antoniego posiada trzy dzwony. Dwa z nich znajdują się w wieży, natomiast trzeci, niewielki i bezimienny dzwon znajduje się na emporze w prezbiterium.

</doc>
<doc id="291235" url="https://pl.wikipedia.org/wiki?curid=291235" title="Tonaż">
Tonaż

Tonaż – pojęcie określające wielkość statku, okrętu, grupy statków lub całej floty w jednostkach objętościowych (pojemność), określanych jako tony rejestrowe. Pojęcie tonażu bywa także używane nieściśle na określenie nośności statków lub wyporności okrętów, wyrażonej w tonach jako jednostkach masy.
Tonaż nie jest pojęciem ściśle określonym i z tego względu operowanie tym pojęciem wymaga bardziej szczegółowego określenia, jakiego rodzaju wielkości ma dotyczyć.
Użycie historyczne.
Do około połowy XIX wieku tonaż był podstawowym pojęciem określającym wielkość handlowych lub wojennych żaglowych jednostek pływających, zbliżonym do pojęcia pojemności statku, którego nie należy mylić z wypornością. Sposoby obliczania tonażu polegały na dokonaniu obliczeń opartych na wymiarach statku. Różniły się one jednak pomiędzy poszczególnymi państwami i zmieniały w różnych okresach. Tonaż miał znaczenie np. przy wielkości pobieranych opłat portowych od statku.
W Anglii, będącej jedną z głównych historycznych potęg morskich, najpopularniejszym sposobem obliczania tonażu w XVI w było pomnożenie długości stępki statku przez maksymalną szerokość przestrzeni wewnątrz kadłuba (mniejszą od szerokości kadłuba) oraz głębokość kadłuba (mierzoną od pokładu głównego do dna w miejscu największej szerokości - nie jest to zanurzenie). Wynik dzielono przez 100 i dodawano 1/4 wartości. Obliczeń dokonywano w stopach, a wynik podawano w tonach rejestrowych jako jednostkach objętości (100 stóp sześciennych).
Równolegle stosowano inny sposób obliczania tonażu, polegający na pomnożeniu długości stępki przez maksymalną szerokość kadłuba i maksymalne zanurzenie, po czym wynik dzielono przez 100 i dodawano 1/3 wartości. Wyniki otrzymane na skutek zastosowania jednego lub drugiego sposobu mogły się znacznie różnić. W innych państwach stosowano podobne co do zasady schematy obliczania tonażu, lecz różniące się szczegółami, nadto sama miara stopy różniła się w zależności od państwa. Różne były także metody pomiarów długości stępki oraz głębokości kadłuba, prowadzące do różnych wyników.
Od II połowy XVII wieku w Anglii stosowano standardowy system obliczania tonażu, polegający na pomnożeniu długości stępki, szerokości i głębokości kadłuba i podzieleniu wyniku przez 94 (na niektórych małych jednostkach przez 100). Dla uproszczenia pomiarów głębokości, przyjęto następnie zasadę, że jest ona równa połowie szerokości kadłuba. Udoskonalano także metody obliczania tonażu w innych państwach, stąd różnice dla poszczególnych statków lub okrętów spadły do 10-20%.
Pojęcia tonażu nie stosowano do wiosłowych galer i podobnych jednostek, posiadających odmienną specyfikę konstrukcji (smukłe, o małej głębokości). 
Od około połowy XIX wieku, w związku z rewolucją w sferze konstrukcji statków i okrętów na skutek upowszechnienia się napędu mechanicznego i żelaza jako materiału konstrukcyjnego, zaprzestano używać pojęcia tonażu w dawnym znaczeniu. Zostało ono zastąpione w przypadku statków przez podobne co do idei pojęcie pojemności (obliczanej w tonach rejestrowych), a także pojęcie nośności (obliczanej w tonach jako jednostkach masy). W przypadku okrętów, miarą wielkości stała się wyporność.

</doc>
<doc id="291238" url="https://pl.wikipedia.org/wiki?curid=291238" title="Order Ernestyński">
Order Ernestyński

Order Ernestyński, Order Domowy Książęcy Sasko-Ernestyński (niem. "Ernestinischer Orden", "Herzoglich Sachsen-Ernestinischer Hausorden") – order dynastyczny i odznaczenie za zasługi nadawany przez książąt ze starszej linii Wettynów panującej w trzech księstwach Saksonia-Altenburg, Saksonia-Coburg-Gotha i Saksonia-Meiningen (obecnie, oprócz terenu Coburga, wchodzących w skład kraju związkowego RFN, Turyngii). Po 1918 stał się orderem domowym książąt linii ernestyńskiej.
Historia.
Po wymarciu linii Saksonia-Gotha-Altenburg w 1825 dokonano nowego podziału jej ziem i w ten sposób powstały trzy wyżej wymienione państwa. W dzień podpisania układu, 25 grudnia 1833, książęta: altenburski Fryderyk, kobursko-gotajski Ernest I i meiningeński Bernard Eryk Freund ustanowili Order Ernestyński. Nazwę otrzymał na cześć przodka tych trzech władców, panującego w XVII wieku księcia gotajskiego Ernesta I Pobożnego. Miał być głównie orderem domowym dla męskich członków tych trzech domów panujących, ale mógł być także nadawany poddanym tych księstw za zasługi cywilne i wojskowe.
Order miał początkowo cztery klasy:
Każdy z trzech dworów nadawał 1/3 każdej klasy i był zobowiązany zawiadomić pozostałe dwa dwory o przyznaniu odznaczenia. Książęta krwi otrzymywali order w 18 roku życia. Liczba nadań dla cudzoziemców nie podlegała ograniczeniom, ale nadanie takie musiało mieć zgodę co najmniej dwóch dworów.
W 1890 dodano piątą klasę:
Do orderu dołączone były także:
Insygnia.
Insygnia orderu ernestyńskiego to krzyż oraz gwiazdy I i II klasy. Krzyż (różnej wielkości w poszczególnych klasach) to emaliowany na biało krzyż maltański z kroczącymi złotymi lwami między ramionami. W medalionie środkowym awersu znajduje się złote popiersie Ernesta Pobożnego patrzącego na prawo, otoczone niebieską opaską z dewizą orderu „Fideliter et constanter”. Medalion otoczony jest zielonym wieńcem dębowym ze złotymi żyłkami. Medalion rewersu zawiera „Ruciany Herb” Wettinów, otoczony niebieską opaską z napisem „25 December 1833” i okolony taki samym wieńcem dębowym jak na awersie. Order zawieszony jest na złotej koronie królewskiej. Do 1864 na górnym ramieniu awersu krzyża znajdowały się litery „F” (Fryderyk Altenburski), „E” (Ernest Gotajski) lub „B” (Bernard Meiningeński). Ośmiopromienna gwiazda I klasy składa się na przemian ze złotych i srebrnych promieni, nałożony na nią jest krzyż rewersu. Gwiazda II klasy (wprowadzona w 1865 r.) posiadała kształt rombu i taki sam krzyż jak gwiazda I klasy.
W 1850 wprowadzono klasę wojskową: przy pierwszym odznaczeniu tą klasą krzyż posiadał złote miecze podłożone pod lwy między ramionami, przy drugim skrzyżowane złote miecze pod koroną zawieszenia. Na gwieździe podkładano miecze pod jej krzyż.
Istniał także łańcuch orderowy przysługujący wyłącznie trzem suwerenom i innym głowom państw. Składał się na przemian z ogniw w formie białego krzyża z literą „E”, koron królewskich i złotych lwów. Odznaka orderu była tu zawieszona na „rucianym herbie” Wettinów.
Ustanowiony w 1866 srebrny krzyż zasługi orderu ernestyńskiego nadawany podoficerom i niższym urzędnikom miał formę krzyża ernestyńskiego, ale nie był emaliowany.
Order ernestyński noszony był na karmazynowej wstędze z zielonym paskiem na każdym boku, przy I klasie z prawego ramienia na lewy bok.
Order nie wygasł po 1918, lecz był do 1936 nadawany (wszystkie klasy) przez b. księcia koburskiego Karola Edwarda i po 1955 (tylko I klasa) przez księżnę wdowę meiningeńską Klarę Marię (teściową Ottona Habsburga). Otrzymali go tylko jej wnukowie z rodziny Habsburgów oraz ok. 10 bliskich przyjaciół rodziny.

</doc>
<doc id="291242" url="https://pl.wikipedia.org/wiki?curid=291242" title="Kościół św. Antoniego we Wrocławiu">
Kościół św. Antoniego we Wrocławiu



</doc>
<doc id="291247" url="https://pl.wikipedia.org/wiki?curid=291247" title="Busola">
Busola

Busola magnetyczna – urządzenie nawigacyjne służące do wyznaczania kierunku bieguna magnetycznego. Busola, podobnie jak kompas, jest wyposażona w igłę magnetyczną.
Historia.
W XIII wieku włoscy marynarze zastąpili pływającą „igłę” nowym urządzeniem, którym było pudełko z twardego drewna bukszpanu z zamkniętą wewnątrz igłą. Bukszpan po łacinie to "buxus", stąd też pochodzi nazwa busoli. Nieco później pod igłą na dnie pudełka umieszczono podziałkę w rumbach, później w stopniach. Pozwoliło to nie tylko wyznaczać kierunek północny, ale także i kierunki pośrednie. Taki przyrząd nazwano kompasem (od włoskiego "compaso" „podziałka”).
W 1902 r. udoskonalony typ busoli skonstruował i opatentował Jan Bezard (właśc. Johann Ritter von Bezard) ur. w 1871 r. w Przyborowie w Galicji, pułkownik armii austriackiej. Do typowej busoli dawnego typu dodał skalę oznaczoną w stopniach, ruchome lusterko i przeziernik. Od 1911 roku busole Bezarda były na wyposażeniu większości armii świata. Największą na świecie kolekcję busol posiada Fundacja im. Tadeusza Kościuszki w Krakowie.
Busola a kompas.
W topografii przyjęto rozumieć kompas jako pudełko z podziałką w stopniach, zawierające zawieszoną igłę magnetyczną. Natomiast busola to pudełko z igłą magnetyczną i podziałką oraz wyposażone w urządzenie służące do celowania, pomagające w wyznaczeniu azymutu. Może to być np. ruchomy pierścień z muszką i szczerbinką. Czasami w pokrywie busoli umieszczane jest lusterko, które pomaga w jednoczesnym celowaniu i kontrolowaniu wskazań igły magnetycznej.

</doc>
<doc id="291250" url="https://pl.wikipedia.org/wiki?curid=291250" title="Krzysztof Jurgiel">
Krzysztof Jurgiel

 (ur. 18 listopada 1953 w Ogrodnikach) – polski polityk i samorządowiec.
Prezydent Białegostoku (1995–1998), poseł na Sejm III, IV, V, VI, VII i VIII kadencji (1997–2003, 2005–2019), senator V kadencji (2003–2005), minister rolnictwa i rozwoju wsi w rządach Kazimierza Marcinkiewicza, Beaty Szydło i Mateusza Morawieckiego (2005–2006, 2015–2018), poseł do Parlamentu Europejskiego IX kadencji (od 2019).
Życiorys.
Syn Antoniego i Genowefy. W 1978 ukończył studia na Wydziale Geodezji i Kartografii Politechniki Warszawskiej, gdzie uzyskał tytuł zawodowy magistra inżyniera geodety. Po ukończeniu studiów pracował jako geodeta: w latach 1978–1981 jako kierownik robót w Okręgowym Przedsiębiorstwie Geodezyjno-Kartograficznym w Białymstoku, w latach 1981–1984 jako specjalista ds. geodezji w Białostockim Kombinacie Budowlanym, w latach 1984–1988 jako inspektor w Urzędzie Wojewódzkim w Białymstoku. Od 1988 do 1994 działał jako niezależny przedsiębiorca – był właścicielem Przedsiębiorstwa Usług Geodezyjnych i Kartograficznych „Meridian”.
Od 1980 należy do NSZZ „Solidarność”, był delegatem na walne zgromadzenie delegatów związku. Działa w Stowarzyszeniu Rodzin Katolickich. W latach 1990–1999 był członkiem Porozumienia Centrum, a następnie Porozumienia Polskich Chrześcijańskich Demokratów. W 2001 dołączył do Prawa i Sprawiedliwości. Zasiadł we władzach krajowych PiS, m.in. w zarządzie głównym, został przewodniczącym komisji etyki. Objął funkcję przewodniczącego podlaskich struktur partii.
W 1994 został radnym rady miejskiej Białegostoku, a następnie wiceprezydentem miasta odpowiedzialnym za gospodarkę gruntami, politykę przestrzenną i rozwój gospodarczy. W latach 1995–1998 sprawował urząd prezydenta Białegostoku. Od 1998 do 2001 był radnym i przewodniczącym sejmiku podlaskiego I kadencji.
W 1997 został wybrany do Sejmu III kadencji z listy Akcji Wyborczej Solidarność, a w 2001 do Sejmu IV kadencji z listy Prawa i Sprawiedliwości. W 2003 w trakcie IV kadencji Sejmu wygrał wybory uzupełniające do Senatu V kadencji.
W wyborach parlamentarnych w 2005 uzyskał kolejny raz mandat poselski do Sejmu V kadencji z okręgu białostockiego. 31 października 2005 został ministrem rolnictwa. Funkcję tę pełnił do 5 maja 2006. W lutym 2006 „Fakt” zorganizował prowokację z jego udziałem, podając się w rozmowie telefonicznej za asystenta dyrektora Radia Maryja Tadeusza Rydzyka i prosząc ministra o użyczenie mu samochodu, na co minister miał przystać.
W wyborach parlamentarnych w 2007 po raz czwarty uzyskał mandat poselski, otrzymując 28 212 głosów. W 2009 był kandydatem PiS w wyborach do Parlamentu Europejskiego w okręgu wyborczym Olsztyn, nie uzyskał mandatu deputowanego.
W 2011 kandydował w wyborach do Sejmu RP z pierwszego miejsca na liście PiS w okręgu wyborczym nr 24 w Białymstoku i ponownie uzyskał mandat poselski. Oddano na niego 35 763 głosy (8,34% głosów oddanych w okręgu). W 2015 został ponownie wybrany do Sejmu, otrzymując 44 620 głosów.
16 listopada 2015 powołany na ministra rolnictwa i rozwoju wsi w rządzie Beaty Szydło. 11 grudnia 2017 objął to stanowisko w nowo utworzonym rządzie Mateusza Morawieckiego. 18 czerwca 2018 Krzysztof Jurgiel podał się do dymisji z zajmowanej funkcji, jego rezygnacja została przyjęta. Następnego dnia został odwołany przez prezydenta, a jego następcą w resorcie został wówczas Jan Krzysztof Ardanowski.
W wyborach do Parlamentu Europejskiego w 2019 z 2. pozycji na liście PiS uzyskał mandat posła do Parlamentu Europejskiego, otrzymując 104 592 głosy w okręgu obejmującym województwo warmińsko-mazurskie oraz województwo podlaskie.

</doc>
<doc id="291260" url="https://pl.wikipedia.org/wiki?curid=291260" title="Międzynarodowe stosunki">
Międzynarodowe stosunki



</doc>
<doc id="291262" url="https://pl.wikipedia.org/wiki?curid=291262" title="TREVI">
TREVI



</doc>
<doc id="291265" url="https://pl.wikipedia.org/wiki?curid=291265" title="Jan Pieszko">
Jan Pieszko

Jan Pieszko (ur. 5 lutego 1942 w Drewiennikach, zm. 20 marca 2022) – piłkarz, trener. Środkowy napastnik, ale z czasem grał także na innych pozycjach, też w pomocy.
Kariera piłkarska.
Piłkarz Darzboru Szczecinek (1958-1960), Bałtyku Gdynia (1961-1962), Zawiszy Bydgoszcz (1963-1967), Legii Warszawa (1967-1976). Dwukrotny mistrz Polski (1969, 1970), Zdobywca Pucharu Polski (1973), członek Galerii Sław Legii. Niezwykle skuteczny, instynktownie czujący strzeleckie szanse napastnik, silny punkt legionistów przez całe dziesięciolecie.
Kariera trenerska.
Po zakończeniu kariery pracował jako asystent trenera Legii. Od stycznia do kwietnia 1984 roku był szkoleniowcem Wisły Płock, później był asystentem trenera Bałtyku Gdynia, by w 1985 roku prowadzić ten klub jako pierwszy szkoleniowiec. Później trenował jeszcze Polonię Warszawa.
Na przełomie lat 80. i 90. był trenerem juniorskich reprezentacji Polski, przez pewien czas był także asystentem Andrzeja Strejlaua, gdy ten prowadził seniorską kadrę.
Postanowieniem prezydenta RP Aleksandra Kwaśniewskiego z 7 listopada 2001 został odznaczony Krzyżem Kawalerskim Orderu Odrodzenia Polski "za wybitne zasługi dla rozwoju sportu piłkarskiego, za działalność społeczną".

</doc>
<doc id="291277" url="https://pl.wikipedia.org/wiki?curid=291277" title="Tim Duncan">
Tim Duncan

Tim Duncan, właśc. Timothy Theodore Duncan (ur. 25 kwietnia 1976 w Christiansted) – amerykański koszykarz, pochodzący z Wysp Dziewiczych, występujący na pozycjach silnego skrzydłowego albo środkowego. Pięciokrotny mistrz NBA, olimpijczyk.
Przez całą zawodową karierę (19 sezonów) związany był z zespołem San Antonio Spurs, którzy wybrali go z 1 numerem w drafcie 1997. Pięciokrotny mistrz NBA, trzykrotnie zdobywał nagrodę dla najbardziej wartościowego zawodnika finałów NBA i dwukrotnie dla najbardziej wartościowego zawodnika sezonu. Czternaście razy wybierano go do najlepszego składu sezonu i dziesięć razy do najlepszego defensywnego składu sezonu. Był także najlepszym debiutantem sezonu 1997/1998. Czternastokrotnie uczestniczył w meczu gwiazd NBA.
W trakcie gry w drużynie koszykarskiej Uniwersytetu Wake Forest zdobywał nagrody dla najlepszego zawodnika akademickiego im. Naismitha, im. Johna Woodena a także Oscar Robertson Trophy.
Dzieciństwo i młodość.
Urodził się na wyspie Saint Croix należącej do Wysp Dziewiczych Stanów Zjednoczonych. Ma dwie starsze siostry. Duncan, podobnie jak jego siostry, w dzieciństwie dużo pływał. W wieku 13 lat Tim okazał się jednym z najlepszych pływaków w Stanach na 400 metrów w stylu dowolnym. Jest wciąż rekordzistą wyspy na 50 i 100 metrów. Jego siostra Tricia reprezentowała Wyspy Dziewicze na igrzyskach w 1988. Tim mógł zostać bardzo dobrym pływakiem, lecz w 1988 roku jego matka zachorowała na raka piersi i niedługo potem zmarła. Potem Hugo – niszczycielski huragan, zniszczył jedyny na wyspie basen o przepisowych wymiarach. Duncan stracił wtedy całkowicie motywację do pływania i poświęcił się koszykówce.
Kariera zawodnicza.
NCAA.
W 1993, po ukończeniu szkoły średniej St. Dunstan's Episcopal w swoim rodzinnym Christiansted, zdecydował się na dołączenie do drużyny Demon Deacons na uniwersytecie Wake Forest.
W premierowym sezonie (1993-94) wystąpił we wszystkich 33 spotkaniach (32 w pierwszej piątce, 21 zwycięstw), osiągając średnio 9,8 punktu, 9,6 zbiórki oraz 3,76 bloku na mecz. Wake Forest awansowali do rozgrywek finałowych NCAA, ulegając w 2. rundzie Kansas 58-69.
W sezonie 1994-95 zagrał w 32 meczach (bilans zespołu 26-6), notując średnie 16,8 punktu, 12,5 zbiórki i 4,22 bloku. Demon Deacons zostali mistrzami konferencji ACC, awansując do krajowych playoffów, gdzie doszli do czołowej szesnastki (porażka z Oklahoma State 66-71). Został wybrany najlepiej broniącym graczem NCAA.
Sezon 1995-96 – już jako jeden z kapitanów drużyny – zakończył ze średnimi 19,1 punktu, 12,3 zbiórki oraz 3,75 bloku z 32 meczów (26 zwycięstw). Ustanowił rekord klubu, notując 10 bloków przeciwko Maryland (13 stycznia). Jego drużyna ponownie została mistrzem konferencji, dochodząc w finałach krajowych do 4. rundy, ale w decydującym meczu o awans do "Final Four" uległa późniejszym mistrzom NCAA, Kentucky, 63-83. Duncan wybrany został do pierwszej piątki NCAA ("All-America First Team"). Po raz drugi został wybrany najlepiej broniącym graczem rozgrywek.
W ostatnim sezonie uniwersyteckim (31 meczów, 24 wygrane) osiągnął średnio 20,8 punktu, 14,7 zbiórki (1. miejsce w NCAA) i 3,29 bloku na mecz. Był również liderem zespołu w asystach (98). Wake Forest dotarli do 2. rundy krajowych rozgrywek, ulegając w niej niżej rozstawionemu Stanford 66-72. Duncan został wybrany graczem roku przez wszystkie prestiżowe organizacje, stając się bezdyskusyjnym kandydatem do otrzymania pierwszego numeru w drafcie NBA 1997 roku. Został też – po raz 3. – wybrany najlepszym defensywnym graczem NCAA (rekord dzielony ze Staceyem Augmonem i Shane’em Battierem).
W ciągu 4 lat gry w NCAA zagrał we wszystkich 128 meczach Wake Forest, osiągając do dziś rekordowe 87 "double-doubles" (pobił 84 Ralpha Sampsona) oraz notując 481 bloków, które ówcześnie było 2. najlepszym wynikiem w historii (dziś czwartym). Został pierwszym graczem w historii NCAA, który zgromadził co najmniej 2000 punktów, 1500 zbiórek, 400 bloków i 250 asyst. W 127 meczach zaliczał co najmniej jeden blok.
Jego numer – 21 – został zastrzeżony przez Wake Forest.
NBA.
San Antonio Spurs, którzy w wyniku kontuzji swego lidera, gwiazdy ligi Davida Robinsona (zagrał jedynie 6 meczów) ponieśli w sezonie 1996-97 aż 62 porażki i zajęli 3. miejsce od końca, mieli spore szanse na wysoki numer w drafcie 1997. Drużynie z Teksasu, która przed feralnym okresem siedmiokrotnie z rzędu kwalifikowała się do playoffów (wygrywając średnio 55 meczów w sezonie) i uznawana była za jedną z najsilniejszych w stawce, dopisało jednak ogromne szczęście i wylosowała prawo do wyboru zawodnika jako pierwsza. W ten sposób najlepszy gracz uniwersytecki znalazł się w drużynie, z którą wkrótce miał zacząć odnosić regularne sukcesy.
W początkowym okresie swojej kariery tworzył razem z Davidem Robinsonem duet „Twin Towers”, czyli bliźniacze wieże. Klub prowadzony przez Duncana i Robinsona poprawił swoje wyniki o 36 wygranych meczów w stosunku do poprzedniego sezonu, sezon skończyli z wynikiem 56:26. Obydwaj zawodnicy grali w tym roku w Meczu Gwiazd, znaleźli się również w drugiej piątce obrońców ligi. Duncan był najlepszym strzelcem wśród pierwszoroczniaków, przodował także w blokach, zbiórkach i skuteczności rzutów.
Po zakończeniu kariery przez Robinsona stał się prawdziwym liderem zespołu, w którym współpracował z takimi graczami jak Manu Ginóbili, czy Tony Parker.
Podczas kampanii 2000/2001 uplasował się na drugiej pozycji w głosowaniu na MVP fazy zasadniczej.
W latach 2002 oraz 2003 zdobył nagrodę NBA Most Valuable Player dla najlepszego zawodnika w sezonie zasadniczym. W sezonie 2002/2003 zdobył drugie mistrzostwo NBA, ostatnie w duecie z Davidem Robinsonem. W szóstym meczu finałów zabrakło mu dwóch bloków do uzyskania quadruple-double. Zdobył w tym meczu 21 punktów, 20 zbiórek, 10 asyst i 8 bloków. Po zakończeniu rozgrywek 2003/2004 zajął drugie miejsce w głosowaniu na MVP sezonu.
Do finału NBA powrócił w 2005 roku, pokonując po siedmiomeczowej batalii Detroit Pistons 4-3. Duncan zdobył również tytuł MVP finałów. 2 lata później pokonał w finale Cleveland Cavaliers 4-0 i zdobył swój 4 tytuł. Na kolejną okazję walki o największe trofeum musiał czekać do 2013 roku, kiedy przegrał z prowadzonymi przez LeBrona Jamesa Miami Heat 3-4. Zrewanżował się jednak rok później, pokonując Heat 4-1 i zdobywając swój piąty pierścień mistrzowski.
W swoim ostatnim meczu w karierze, który rozegrał 12 maja 2016 roku przeciwko Oklahoma City Thunder, zdobył 19 punktów i 5 zbiórek. 11 lipca 2016 roku ogłosił zakończenie kariery zawodniczej.
Statystyki w NBA.
Na podstawie 
Życie prywatne.
Studia na Wake Forest ukończył z wyróżnieniem (psychologia), będąc w ich trakcie współautorem rozdziału w publikacji naukowej, pt. "„Aversive Interpersonal Behaviors”" (tytuł rozdziału: Blowhards, Snobs and Narcissists: Interpersonal Reactions to Excessive Egotism).
Poza koszykówką interesuje się motoryzacją, RPG Dungeons &amp; Dragons, oraz kolekcjonowaniem mieczy i noży.

</doc>
<doc id="291278" url="https://pl.wikipedia.org/wiki?curid=291278" title="Bitwa na polach Gladden">
Bitwa na polach Gladden

Bitwa na polach Gladden – bitwa ze stworzonej przez J.R.R. Tolkiena mitologii Śródziemia.
Batalia ta jest wydarzeniem z historii Śródziemia, które miało miejsce na początku Trzeciej Ery. Po pokonaniu Saurona zwycięski Isildur, władca ludzi, wpadł w zasadzkę orków i zginął, a wraz z nim prawie wszyscy jego żołnierze.
Jako że w trakcie tej batalii zaginął Jedyny Pierścień ma ona duże znaczenie dla fabuły "Władcy Pierścieni". Z tego powodu często wspominają o tym starciu postacie z tej powieści. Poza tymi wzmiankami przebieg bitwy został opisany w jednym z tekstów zawartych w "Niedokończonych opowieściach" oraz w "Silmarillionie".
Bitwa na polach Gladden.
Bitwa stoczona 4 października 2 roku Trzeciej Ery, pomiędzy Dúnedainami pod wodzą Isildura a orkami z Barad-dûr i Gór Mglistych. Zakończyła się rozgromieniem oddziału Isildura i jego śmiercią.
"Władca Pierścieni".
W powieści opis bitwy jest bardzo krótki. Ogranicza się do stwierdzenia, iż Isildur maszerował wschodnim brzegiem Anduiny na północ i wpadł w zasadzkę orków, opodal pól Gladden. W walce zginęli niemal wszyscy jego żołnierze, poza trzema. On sam próbował uciec, niewidzialny dzięki Pierścieniowi, lecz klejnot zsunął mu się z palca, gdy starał się przepłynąć rzekę. Orkowie dostrzegli go i zabili strzałami z łuku.
"Niedokończone opowieści".
Dokładnemu opisowi bitwy Tolkien poświęcił tekst "Klęska na polach Gladden", który został opublikowany w "Niedokończonych opowieściach".
Wedle zawartych tam informacji, Isildur maszerował z Osgiliath wschodnim brzegiem Anduiny, chcąc dotrzeć przez Wysoką Przełęcz w Górach Mglistych do Arnoru. Miał do dyspozycji dwustu, zaprawionych w boju, pieszych żołnierzy (w tym około dwudziestu łuczników). U jego boku znajdowali się także trzej synowie – Elendur, Aratan i Ciryon. Oddział ten dysponował jeszcze dziesięcioma niewielkimi konikami, które niosły zaopatrzenie.
Pod koniec trzydziestego dnia podróży (4 października), gdy Isildur wraz ze swymi ludźmi mijał północny skraj pól Gladden, zaatakowali go nagle orkowie, w liczbie około dwóch tysięcy, którzy ukrywali się w Wielkim Zielonym Lesie. Isildur, dręczony złymi przeczuciami, powierzył szczątki Narsila swemu giermkowi, Ohtarowi. Nakazał mu, by wraz z dwoma ludźmi, uciekał i ocalił miecz za wszelką cenę. Tej trójce udało się umknąć, nim orkowie rzucili się do walki wręcz.
Dúnedainowie ustawieni w szyku obronnym odparli pierwszy szturm nieprzyjaciół. Ci zaś ponieśli duże straty i cofnęli się w rozsypce. Isildur miał nadzieję, iż zaniechają dalszych ataków, nakazał więc wznowić marsz, zwłaszcza że zachodziło już słońce i zbliżała się noc. Jednak Dúnedainowie uszli tylko milę, gdy orkowie ponownie ruszyli do walki. Ich zawziętość i nienawiść niewątpliwie wzmacniał wpływ Jedynego Pierścienia, który Isildur miał przy sobie. Udało im się całkowicie otoczyć oddział królewski. Po kilku chwilach rzucili się do zajadłego szturmu ze wszystkich stron. Dúnedainowie, mimo mężnej obrony, nie mieli już szans na ocalenie. W walce padł Ciryon, a śmiertelnie został raniony Aratan. Wówczas Elendur nakłonił ojca, by włożył Pierścień na palec i uciekał.
Po zniknięciu Isildura i światła Gwiazdy Północy, przed którym uciekali orkowie opór jego żołnierzy nie trwał już długo i wszyscy zostali zabici. Ocalał tylko Estelmo, giermek Elendura, który legł ogłuszony pod zwałami zwłok. Odnaleźli go Leśni Ludzie, którzy przybyli, by zaatakować orków. Ci jednak dowiedziawszy się o zbliżaniu się nowego przeciwnika, umknęli w bezładzie, ponieśli bowiem bardzo wielkie straty – zginęła około połowa z nich. Spóźniona odsiecz ocaliła jedynie ciała Dúnedainów przed zbezczeszczeniem.
Natomiast Isildurowi udało się dotrzeć do Anduiny, lecz gdy przepływał rzekę, Pierścień zsunął mu się z palca, a orkowie, którzy czuwali na drugim brzegu, zobaczyli światło Elendilmira na czole Isildura i zabili go strzałami z łuku.
Bitwa na polach Gladden była straszliwą klęską, która bardzo osłabiła Arnor. Miała też wielki wpływ na dalsze dzieje Śródziemia, bowiem to w jej trakcie zaginął, na ponad 2000 lat, Jedyny Pierścień.
"Silmarillion".
W "Silmarillionie", w tekście "Pierścienie Władzy i Trzecia Era", przebieg bitwy został przedstawiony zupełnie inaczej, choć i tam dochodzi do niej, gdy Isildur wracał do Arnoru.
Ekranizacja Petera Jacksona.
W ekranizacji "Władca Pierścieni", w reżyserii Petera Jacksona, bitwa została pokazana w filmie "", na początku którego przedstawione są krótko dzieje Jedynego Pierścienia przed odnalezieniem go przez Bilba Bagginsa. Jej przebieg różni się dość znacznie od wersji przytoczonej w "Niedokończonych opowieściach".
Wersja kinowa.
W tej wersji bitwa ogranicza się praktycznie do krótkiej migawki: Isildur, prowadzi swój oddział, złożony z jeźdźców, przez las, gdy nagle atakują go orkowie. Jeden z nich zrzuca monarchę z konia. Chwilę później na ekranie pojawia się ciało Isildura przeszyte strzałami, które unosi się na wodzie.
Wersja reżyserska.
W wersji reżyserskiej filmu, wydanej na DVD, po opisanym wyżej identycznym początku, pokazano dość krótkie sceny walki między ludźmi a orkami. Następnie Isildur, widząc klęskę swoich żołnierzy, wkłada Pierścień na palec i będąc niewidzialnym biegnie do rzeki. Rzuca się w jej nurty, lecz klejnot zsuwa mu się z palca, a orkowie zauważają rycerza i zabijają go strzałami z łuków.

</doc>
<doc id="291280" url="https://pl.wikipedia.org/wiki?curid=291280" title="Tomasz Dawidowski">
Tomasz Dawidowski

Tomasz Dawidowski (ur. 4 lutego 1978 w Gdyni) – polski piłkarz, grający jako napastnik lub pomocnik.
Kariera klubowa.
Karierę piłkarską rozpoczynał w Lechii Gdańsk w sezonie 1994/1995, gdzie rok później zadebiutował w ekstraklasie. W sezonie 1998/1999 przeszedł do Amiki Wronki. W 1999 roku zdobył z tym klubem Puchar i Superpuchar Polski. Również w kolejnym roku wywalczył Puchar Polski. W każdym sezonie był pewnym punktem zespołu, grając regularnie w pierwszym składzie. W 2004 roku przeszedł do Wisły Kraków. W barwach Wisły przez 5 sezonów rozegrał 14 spotkań w lidze i nie zdobył bramki. Tak mała liczba występów była spowodowana częstymi kontuzjami, które trapiły zawodnika od momentu przejścia do Wisły. 30 czerwca 2009 roku wygasł jego kontrakt z klubem z Krakowa. Następnie Dawidowski podpisał roczną umowę z Lechią Gdańsk. 21 kwietnia 2010 roku podpisał z tym klubem nowy, dwuletni kontrakt, z opcją przedłużenia o kolejny rok. Dawidowski opuścił Lechię po zakończeniu sezonu 2011/2012, natomiast w dniu 5 października 2012 roku piłkarz ogłosił zakończenie kariery.
Kariera reprezentacyjna.
W reprezentacji narodowej zadebiutował 15 sierpnia 2001, w meczu z Islandią. Selekcjonerem był wtedy Jerzy Engel. Grał również, gdy selekcjonerami byli Zbigniew Boniek oraz Paweł Janas. 6 czerwca 2003 w meczu z Kazachstanem strzelił pierwszego i zarazem jedynego gola dla reprezentacji. W kadrze narodowej rozegrał ogółem 10 meczów i strzelił 1 bramkę.

</doc>
<doc id="291283" url="https://pl.wikipedia.org/wiki?curid=291283" title="Baranor">
Baranor



</doc>
<doc id="291284" url="https://pl.wikipedia.org/wiki?curid=291284" title="Strony stosunków międzynarodowych">
Strony stosunków międzynarodowych



</doc>
<doc id="291285" url="https://pl.wikipedia.org/wiki?curid=291285" title="Robert Stiller">
Robert Stiller

Robert Reuven Stiller (ur. 25 stycznia 1928 w Warszawie, zm. 10 grudnia 2016) – polski tłumacz, pisarz i językoznawca pochodzenia żydowskiego.
Życiorys.
Urodził się w katolickiej rodzinie polskich Żydów. Dzieciństwo spędził na Białorusi, okupację w Warszawie. Należał do AK. W 1947 roku odszedł od katolicyzmu, w którym był wychowany. Wstąpił do PPS. Pracował etatowo w wojsku. W 1952 roku ukończył polonistykę, studiował slawistykę, dziennikarstwo, indologię oraz nordystykę w Reykjavíku.
Oprócz tłumaczeń był autorem kilku książek i esejów o charakterze językoznawczym oraz sztuk teatralnych, współzałożycielem żydowskiej gminy reformowanej i propagatorem odrodzenia judaizmu reformowanego w Polsce. W latach 60. i 70. publikował pod pseudonimami (Tomasz Harasiuk, Jerzy Szperak, Józef Salmanowicz), był m.in. autorem książki "Semantyka zbrodni" o propagandzie w sprawie zbrodni katyńskiej. Jest autorem wiersza pt. "Serce generała", opiewającego Karola Świerczewskiego.
Na przełomie lat 80. i lat 90. XX wieku na łamach czasopisma „Mój Świat” opublikował krótką serię artykułów o tematyce ezoterycznej. Wspólnie z filozofem i tłumaczem Jerzym Prokopiukiem był też współredaktorem pisma „Gnosis”.
W 2005 roku kandydował do Sejmu z ramienia Platformy Janusza Korwin-Mikkego.
W różnym stopniu znał ponad 30 języków, w tym: angielski, niemiecki, francuski, rosyjski, czeski, malajski, górnołużycki, dolnołużycki, ukraiński, białoruski, łacinę, niderlandzki, islandzki, szwedzki, hiszpański, jidysz, hebrajski, grekę, sanskryt i parę języków polinezyjskich.
Żoną Roberta Stillera była piosenkarka Nina Stiller.
Wybrane przekłady.
Przekłady Stillera (np. Burgessa, Carrolla) wyróżniają dołączone do wydań artykuły na temat stosowanego przez autora języka, neologizmów, gwary, a także warsztatu tłumacza.
Twórczość własna.
"Źródło"
Kontrowersje.
Według dokumentów IPN, (o czym napisała Joanna Siedlecka, autorka książki "Kryptonim „Liryka”. Bezpieka wobec literatów", wydana w 2009 r.) Robert Stiller od 1955 do 1981 był tajnym współpracownikiem Służby Bezpieczeństwa pod pseudonimami "Kryspin", "Stanisław Wisłocki", "Literat" i "Tras", zostawił 20 tomów donosów. Rozpracowywał m.in. Związek Literatów, którego był członkiem od 1949 roku, środowisko miesięcznika „Kultura” i czasopisma „Zapis”. Stiller stwierdził, że te informacje są nieprawdziwe, a dokumenty SB sfałszowane i zapowiedział wytoczenie pisarce procesu (jednak do grudnia 2014 r. żaden proces się nie odbył).

</doc>
<doc id="291286" url="https://pl.wikipedia.org/wiki?curid=291286" title="Joanna Orleańska">
Joanna Orleańska

Joanna Orleańska, z domu Pierzak (ur. 5 lipca 1974 w Bytomiu) – polska aktorka teatralna i filmowa, prezenterka telewizyjna.
Życiorys.
Wczesne lata.
Ma brata Artura i ojca, który z zawodu jest archeologiem. W 1997 ukończyła studia na PWST we Wrocławiu.
Kariera.
Jest aktorką Teatru Studio w Warszawie. Znana szerzej z roli Alinki w filmie Macieja Ślesickiego "Show" oraz serialu telewizyjnego "Złotopolscy". W 1999 prowadziła program "W czterech kątach" emitowany na antenie TVP2. W 2008 zagrała rolę w filmie Magdaleny Piekorz "Senność". Od 5 do 26 września 2014 brała udział w drugiej emitowanej przez telewizję Polsat edycji programu "Dancing with the Stars. Taniec z gwiazdami". Jej partnerem tanecznym był Przemysław Modrzyński. Z programu odpadli w czwartym odcinku, zajmując 9. miejsce.
Życie prywatne.
W czerwcu 1999 wyszła za mąż za aktora Pawła Orleańskiego, którego poznała na pierwszym roku studiów aktorskich. Mają córkę Antoninę (ur. listopad 2006). W dziesiątą rocznicę ślubu przyjęła nazwisko męża.

</doc>
<doc id="291288" url="https://pl.wikipedia.org/wiki?curid=291288" title="Rambo – Pierwsza krew">
Rambo – Pierwsza krew

Rambo – Pierwsza krew (tytuł oryg. "First Blood"; także "Rambo − First Blood") – amerykański sensacyjny film fabularny z 1982 roku w reżyserii Teda Kotcheffa, z Sylvestrem Stallonem w roli tytułowego Rambo.
Opis fabuły.
John J. Rambo (Sylvester Stallone), rezerwista amerykański, dawny żołnierz US Army Special Forces, weteran wojny wietnamskiej przybywa do małego miasteczka w stanie Waszyngton, by odwiedzić Delmara Berry’ego, ostatniego z żyjących przyjaciół z oddziału. Na miejscu dowiaduje się, że Berry zmarł na raka, wywołanego kontaktem z pestycydami rozsypywanymi w Wietnamie przez amerykańskie bombowce. Wstrząśnięty Rambo wędruje przed siebie, zachodząc po drodze do miasteczka Hope, gdzie zaczepia go tamtejszy szeryf Will Teasle (Brian Dennehy). Szeryfowi nie podoba się, że na jego terenie pojawił się obcy włóczęga i niedwuznacznie sugeruje Rambo, by wsiadł do policyjnego auta. Wywozi go za miasto, jednak ten postanawia wrócić do Hope. Widząc to, szeryf również zawraca i aresztuje bohatera pod zarzutem włóczęgostwa. Rambo trafia na posterunek policyjny, gdzie zostaje w brutalny sposób potraktowany jak groźny bandyta. Kiedy jeden z policjantów chce go złośliwie ogolić na sucho, pamięć podsuwa Johnowi traumatyczne wspomnienia z tortur w Wietnamie. Rambo w brawurowy sposób ucieka z komisariatu, jednocześnie atakując policjantów. Wywołuje tym samym wojnę z lokalnym wymiarem sprawiedliwości; ta rozgrywa się w pobliskim lesie. Na pomoc policjantom z miasteczka Hope przybywa były dowódca Rambo – pułkownik Samuel Trautman (Richard Crenna), który jednak rozwiewa nadzieje na łatwe schwytanie komandosa. Do akcji więc wkracza także policja stanowa oraz Gwardia Narodowa.
Produkcja.
Twórcy filmu rozpatrywali obsadzenie w roli głównej takich aktorów, jak: Clint Eastwood, Al Pacino, Robert De Niro, Paul Newman, Brad Davis, Steve McQueen, Nick Nolte, John Travolta, Dustin Hoffman, James Garner, Kris Kristofferson, Michael Douglas. Ofertę udziału w produkcji złożono Terence’owi Hillowi, odmówił on jednak jej przyjęcia, gdyż scenariusz uznał za zbyt brutalny.
Scenariusz filmu powstał na podstawie książki Davida Morrella pod tytułem "". Jest jednak zupełnym wypaczeniem intencji autora, którego powieść jest antywojenna i ma inne zakończenie.
Film kręcono w Kanadzie, w Kolumbii Brytyjskiej (w miasteczku o nazwie Hope).
Pierwotne zakończenie.
Zgodnie z pierwotnym scenariuszem pod koniec filmu Rambo miał popełnić samobójstwo (tak jak w książce). Na zachowanych scenach alternatywnego zakończenia główny bohater ginie od kuli z pistoletu pułkownika Trautmana.
Opinie.
Serwis "Prime News" wymienił "Pierwszą krew" na liście dziesięciu najlepszych filmów o tematyce survivalowej.
Kontynuacje.
Powstały cztery sequele "Rambo": "Rambo II" (1985), "Rambo III" (1988) oraz "John Rambo" (2008), "" (2019). We wszystkich tytułową rolę powtórzył Sylvester Stallone.

</doc>
<doc id="291293" url="https://pl.wikipedia.org/wiki?curid=291293" title="Nauka chrześcijańska">
Nauka chrześcijańska



</doc>
<doc id="291294" url="https://pl.wikipedia.org/wiki?curid=291294" title="Anababtyści">
Anababtyści



</doc>
<doc id="291295" url="https://pl.wikipedia.org/wiki?curid=291295" title="Falaszowie">
Falaszowie



</doc>
<doc id="291298" url="https://pl.wikipedia.org/wiki?curid=291298" title="Tomasz Lipiec">
Tomasz Lipiec

Tomasz Wojciech Lipiec (ur. 10 maja 1971 w Warszawie) – polski chodziarz, dziennikarz i polityk, w latach 2005–2007 minister sportu, w rządzie Kazimierza Marcinkiewicza i w rządzie Jarosława Kaczyńskiego.
Jest absolwentem Szkoły Głównej Handlowej w Warszawie (1996).
Kariera sportowa.
Karierę sportową rozpoczynał w 1985 jako zawodnik klubu Olimpia Warszawa. W latach 1986–2000 reprezentował Polonię Warszawa, a od 2001 Skrę Warszawa. Należał do najlepszych polskich chodziarzy. Wielokrotnie rywalizował z najsłynniejszym polskim chodziarzem Robertem Korzeniowskim. Brał udział w rozmaitych zawodach krajowych i międzynarodowych. Był uczestnikiem Letnich Igrzysk Olimpijskich w Sydney w 2000. W 1998 był zdobywcą Pucharu Europy w chodzie na 50 km. Jest dwukrotnym medalistą Pucharu Świata, trzykrotnym Mistrzem Polski.
Najważniejsze osiągnięcia.
Ranking światowy (chód na 50 km) Track &amp; Field News ()
Zarzut dopingu.
Tomaszowi Lipcowi w czasie kariery zawodniczej w 1993 zarzucono stosowanie niedozwolonych środków dopingujących. Komisja do Zwalczania Dopingu w Sporcie pod kierunkiem profesora Jerzego Smorawińskiego uznała, że wyniki badań wskazują na doping, za co na cztery lata Lipiec został zawieszony w prawach zawodnika.
W sprawie rzekomego dopingu u Lipca wypowiedział się później płk Stefan Milewski (od 1993 szef Komisji Dyscypliny i Wyróżnień PZLA) wskazując nieprawidłowości w opinii Smorawińskiego. Tomasz Lipiec poddał się specjalistycznym badaniom w Centralnym Szpitalu Klinicznym Wojskowej Akademii Medycznej przy ul. Szaserów w Warszawie. Przeprowadziła je grupa lekarzy pod kierownictwem dra Sławomira Zieniuka. W opinii Zieniuka badania antydopingowe były w przypadku Tomasza Lipca zbyt powierzchowne, zaś wyniki z samej analizy moczu pod kątem hormonalnym – niedopuszczalne. Komisja do Zwalczania Dopingu skoncentrowała się na tylko jednym badaniu hormonalnym podejrzanego, co było dalece niewystarczające. Nie zdecydowano się na badania znacznie dokładniejszą metodą radioimmunologiczną.
W zakładzie medycyny nuklearnej WMA przeprowadzono pod kierownictwem Zieniuka badania, które wykazały, że w czasie wzmożonego wysiłku fizycznego u zawodnika wyraźnie wzrasta stosunek T:E (testosteronu do epitestosteronu). To samo stwierdzono u wielu młodych żołnierzy. Wobec argumentacji Zieniuka Komisja Dyscypliny i Wyróżnień PZLA zmieniła stanowisko i po blisko trzech latach dochodzeń orzekła jednogłośnie 13 czerwca 1996, że Tomasz Lipiec nie jest winny użycia niedozwolonego dopingu, i przywróciła mu prawa sportowe. Zawodnik wrócił do sportu po trzech latach dyskwalifikacji, na Igrzyska Olimpijskie w Atlancie w 1996 r.
Według norm obowiązujących współcześnie, zgodnie z zaleceniami MKOl i WADA (Światowej Agencji Antydopingowej) ocena przypadku Tomasza Lipca byłaby zupełnie inna, skierowano by co najwyżej jego próbkę do szerszych badań.
Działalność publicystyczna i społeczna.
Pod koniec swojej kariery zawodniczej zaczął pisywać m.in. w warszawskim dodatku Gazety Wyborczej i Agencji Informacyjnej SIS-Serwis (1994).
W latach 1995–2000 kierował promocją sportową w Radiu Dla Ciebie. Był menedżerem w Agencji Marketingu Sportowego „Mediathlon”. W latach 2001–2003 był doradcą szefa Departamentu Sportu Wyczynowego Urzędu Kultury Fizycznej i Sportu, a następnie pracownikiem Biura Sportu Wyczynowego Polskiej Konfederacji Sportu. Od 2003 pełnił funkcję dyrektora Stołecznego Ośrodka Sportu i Rekreacji.
Działał w strukturach Polskiego Związku Lekkiej Atletyki: był prezesem Warszawsko-Mazowieckiego Związku Lekkiej Atletyki, a w 2005 został wybrany członkiem Zarządu PZLA i wiceprezesem Związku do spraw organizacyjno-finansowych. W lutym 2005 został członkiem Zarządu Polskiego Komitetu Olimpijskiego. Był przewodniczącym Komisji Zawodniczej PKOl.
Był członkiem Honorowego Komitetu Poparcia Lecha Kaczyńskiego na Prezydenta Polski (2005).
Minister sportu.
31 października 2005 Tomasz Lipiec został powołany na stanowisko ministra sportu w rządzie Kazimierza Marcinkiewicza. 1 lutego 2006 minister Lipiec zwolnił z pracy przewodniczącego Komisji do Zwalczania Dopingu w Sporcie Jerzego Smorawińskiego, który w 1993 wydał ekspertyzę zarzucającą mu doping. Minister Lipiec twierdził, że Komisja pod kierunkiem profesora Smorawińskiego działała źle, i że zwolnienie Smorawińskiego ze stanowiska nie stanowi zemsty za decyzję sprzed lat.
19 stycznia 2007 Tomasz Lipiec, po wszczęciu postępowania prokuratorskiego wobec Wita Żelazki, jednego z członków zarządu PZPN oskarżanego o korupcję, wydał decyzję o ustanowieniu zarządu komisarycznego PZPN. Funkcję komisarza objął Andrzej Rusko. Już jednak po dwunastu dniach, 1 lutego, Rusko zrezygnował z funkcji kuratora, i zastąpiony został przez Marcina Wojcieszaka, a 5 marca 2007 minister Lipiec odwiesił Zarząd PZPN i wycofał kuratora ze Związku.
2 lipca 2007 Centralne Biuro Antykorupcyjne zatrzymało pod zarzutem korupcji przy budowie Stadionu Narodowego dyrektorów Centralnego Ośrodka Sportu, którzy przyznali się do winy. Premier Jarosław Kaczyński wezwał w związku z tym Lipca na wyjaśnienia. Z nieoficjalnych wiadomości wynikało, że premier zamierza zdymisjonować Lipca. Dymisji Lipca żądała Platforma Obywatelska, która zapowiedziała 4 lipca 2007, że złoży w Sejmie wotum nieufności dla ministra sportu Tomasza Lipca, jeśli ten nie zostanie zdymisjonowany. 9 lipca 2007 sam podał się do dymisji, a premier Jarosław Kaczyński ją przyjął. Tego samego dnia prezydent Lech Kaczyński odwołał go z urzędu.
Zatrzymanie i aresztowanie.
25 października 2007 Tomasz Lipiec został zatrzymany przez Centralne Biuro Antykorupcyjne na polecenie prokuratora apelacyjnego z Warszawy, pod zarzutami m.in. przyjęcia korzyści majątkowej (100 tysięcy zł) oraz uzależnienia wykonania czynności służbowych od otrzymania korzyści majątkowej. Sprawa dotyczyła śledztwa w sprawie korupcji w Centralnym Ośrodku Sportu. Sąd aresztował go początkowo na 3 miesiące, a później aresztowanie było wielokrotnie przedłużane.
Zatrzymanie Tomasza Lipca wzbudziło liczne kontrowersje. Niektóre media, jak np. tygodnik "Wprost" twierdziły, że do zatrzymania ministra dojść miało wkrótce po jego dymisji, lecz decyzję zablokowała ówczesna prokurator okręgowa w Warszawie, Elżbieta Janicka. Postępowanie prokurator dziennikarze wiązali ze zbliżającymi się wyborami parlamentarnymi. Sprawę tę wyjaśniała m.in. sejmowa komisja śledcza ds. nacisków na służby specjalne.
W wyniku postanowienia sądu tymczasowy areszt stosowany wobec Tomasza Lipca został zamieniony na poręczenie majątkowe w wysokości 80 tysięcy złotych. Po jego opłaceniu 18 lipca 2008 Tomasz Lipiec odzyskał wolność. 2 kwietnia 2009 rozpoczął się proces. 17 kwietnia 2012 został skazany na 3,5 roku więzienia. Otrzymał również zakaz zajmowania stanowisk publicznych przez 10 lat. W roku 2013 w wyniku apelacji wyrok złagodzono do 2 lat i 3 miesięcy&lt;ref name="mn/tr"&gt;&lt;/ref&gt;. Ostatecznie opuścił zakład karny w sierpniu 2014, po odbyciu połowy kary.

</doc>
<doc id="291299" url="https://pl.wikipedia.org/wiki?curid=291299" title="Metodyści">
Metodyści



</doc>
<doc id="291300" url="https://pl.wikipedia.org/wiki?curid=291300" title="Kabalizm">
Kabalizm



</doc>
<doc id="291301" url="https://pl.wikipedia.org/wiki?curid=291301" title="Tantryzm">
Tantryzm

Tantryzm – prąd religijno-filozoficzny, kultura religijna (religijna filozofia i kultura) w Indiach i w Tybecie. Tantryzm przeniknął, w czasie swojej największej popularności, do wszystkich obecnych w Indiach ruchów religijnych, w tym i do buddyzmu. Tantra to jeden z rodzajów pism tantryzmu. Tantryk to zwolennik danej tantry, a praktyki, które systematycznie wykonuje, to sadhana. Tantryczna sadhana, przedstawiona w konkretnej tantrze, powinna doprowadzić tantryka do realizacji wewnętrznej natury, osiągnięcia siddhi i wyzwolenia.
Klasyfikacja.
Najbardziej popularna klasyfikacja odmian tantryzmu wyróżnia cztery elementy:
Do tego wyliczenia dodać można by:
Rodzaje pism objawionych tantryzmu.
Zgodnie z rozwinietą typologią tantryzmu, mamy również różne nazwy na tantryczne pisma objawione:
Tantra to tekst ezoteryczny, może zawierać zarówno opisy doktryny, jak i praktyk tantryzmu. Genezy tych pism upatruje się wśród niebramińskich ascetów, zamieszkujących w miejscach kremacji zwłok. Rola jaką odegrały dzieła tego typu jest bardzo znacząca. Zdaniem profesora indologii Klausa Myliusa, znaczenie tantr dla hinduizmu jest porównywalne z rolą brahman w odniesieniu do braminizmu.
Hinduizm.
Historia.
Hinduistyczne rytuały tantryczne są rozwinięciami rytuałów wedyjskich. Znaczenie ich zachowało się również współcześnie np. w kulturze świątynnej południowoindyjskich stanów Tamilnadu i Kerala. Elementy charakterystyczne dla tantryzmu zawiera prawie każda tradycja przynależąca do hinduizmu.
Gavin Flood zwraca uwagę na ubóstwienie wyznawcy w rytuałach tantryzmu jako jedną z najistotniejszych praktyk. Pozwala ono spełnić warunek aby jedynie bóg czcił boga.
Charakterystyka.
Postuluje się występowanie antynomizmu, jako cechy tantryzmu. Metafizyka z wykładni tantr niejednokrotnie łączy stanowiska monistyczne, dualistyczne i pluralistyczne ze sobą w jednym spójnym systemie. Tantryzm przejawiał egalitaryzm wobec oficjalnie obowiązującej w Indiach stratyfikacji społecznej (warna, dźati), sprzyjał łamaniu bramińskich tabu i konwencji społecznych.
Inne opinie o tantryzmie.
Praktyki religijne i wierzenia powstałe między IV a VI wiekiem n.e. w opozycji do braminizmu. Są to połączone elementy hinduizmu i buddyzmu z kultami lokalnymi. Wyznawcy tantry wierzą w duchowe wyzwolenie osiągnięte poprzez wiele sposobów: stosunek seksualny, jogę. Część indyjskich tantryków zajmuje się czarną magią.
Akcentuje się złożoność i płynność tantryzmu, w tym tantryzmu ludowego Indii.

</doc>
<doc id="291302" url="https://pl.wikipedia.org/wiki?curid=291302" title="Kazimierz Kmiecik">
Kazimierz Kmiecik

Kazimierz Kmiecik (ur. 19 września 1951 w Węgrzcach Wielkich) – polski piłkarz i trener piłkarski związany z Wisłą Kraków – najlepszy strzelec w jej historii (153 gole w 304 meczach), kilkukrotnie trener lub asystent trenera w krakowskim klubie. Od 2022 roku jest członkiem Klubu Wybitnego Reprezentanta.
Wychowanek klubu Węgrzcanka Węgrzce Wielkie. Ojciec Grzegorza.
Reprezentacja Polski.
W reprezentacji narodowej rozegrał w latach 1972-1980 34 mecze, strzelając w nich 8 goli. Jeden z najbardziej utytułowanych reprezentantów Polski w całej historii polskiego piłkarstwa. Uczestnik i zdobywca medali na Mistrzostwach Świata w 1974 oraz Igrzyskach Olimpijskich w 1972 i 1976 - trzech turniejach, na których polską drużynę prowadził Kazimierz Górski. Tym samym osiągnięciem co Kmiecik pochwalić mogą się również Lesław Ćmikiewicz, Kazimierz Deyna, Jerzy Gorgoń, Zygmunt Maszczyk oraz Antoni Szymanowski. Bardziej utytułowany jest jedynie Grzegorz Lato, który oprócz wspomnianych trzech "krążków" posiada również medal mundialu w 1982.
Kariera trenerska.
Trenował Wisłę Kraków, Larisę (Grecja), Dalin, Garbarnię Kraków. W listopadzie 2016 został, wraz z Radosławem Sobolewskim, tymczasowym trenerem Wisły Kraków. Od stycznia 2017 Kmiecik i Sobolewski zostali asystentami nowego trenera Wisły Kiko Ramíreza, a w grudniu tego samego roku ponownie zostali tymczasowymi trenerami. Przez kolejne pół roku byli asystentami Joana Carrillo, a po jego odejściu z klubu w czerwcu 2018 ponownie objęli tymczasowo funkcje pierwszych trenerów. 18 czerwca 2018 roku pierwszym trenerem został Maciej Stolarczyk, a Kmiecik, Sobolewski i Mariusz Jop zostali jego asystentami. Kmiecik był również tymczasowym trenerem Wisły po zwolnieniu Petera Hyballi 14 maja 2021 roku.

</doc>
<doc id="291303" url="https://pl.wikipedia.org/wiki?curid=291303" title="Wadżarajana">
Wadżarajana



</doc>
<doc id="291304" url="https://pl.wikipedia.org/wiki?curid=291304" title="Diamentowy wóz">
Diamentowy wóz



</doc>
<doc id="291305" url="https://pl.wikipedia.org/wiki?curid=291305" title="Woodoo">
Woodoo



</doc>
<doc id="291306" url="https://pl.wikipedia.org/wiki?curid=291306" title="Żółte czapki">
Żółte czapki



</doc>
<doc id="291308" url="https://pl.wikipedia.org/wiki?curid=291308" title="Sefer Tora">
Sefer Tora

Sefer Tora (hebr. = Księga Tory; jid. "Sefertojre") – zwój (rodał) z hebrajskim tekstem Pięciu Ksiąg Mojżeszowych, przepisywane ręcznie przez wykwalifikowanego sofera na pergaminowym zwoju. W tradycji Tora była przedstawiana symbolicznie jako Drzewo Życia – „wieczne życie zasadzone w naszych umysłach”. To z tego powodu drzewce zwoju Tory zostały nazwane "acej chajim" (liczba mnoga od hebr. "ec chajim" = drzewo życia), zaś umieszczone na nich zdobienia symbolizujące owoce granatu: "rimmonim" (l.mn. hebr. = owoce granatu).

</doc>
<doc id="291309" url="https://pl.wikipedia.org/wiki?curid=291309" title="Amiszowie">
Amiszowie



</doc>
<doc id="291310" url="https://pl.wikipedia.org/wiki?curid=291310" title="Game &amp; Watch">
Game &amp; Watch

Game &amp; Watch – seria przenośnych konsoli gier wideo zaprojektowanych przez Gunpei Yokoi i sprzedawanych w latach 1980–1991, 2020, z których pierwsza została wydana 28 kwietnia 1980 roku przez Nintendo. Większość urządzeń oprócz jednej wbudowanej gry zawierała zegarek z alarmem (czas wyświetlany na ekranie), który po raz pierwszy pojawił się w Game &amp; Watch Panorama 30 sierpnia 1983 roku. Konsole te, a raczej ich rosyjskie zamienniki produkowane przez firmę Elektronika, były znane również w Polsce w latach 80. XX wieku. Konsole Game &amp; Watch zyskały wielką popularność pomimo uproszczonych gier, jakie zawierały; stały się pierwszymi przenośnymi konsolami gier wideo. W 2020 zapowiedziano ich reaktywacje z kolorowym ekranem LCD.
Gry wydane na Game &amp; Watch były publikowane kilkakrotnie na innych platformach w formie antologii (między innymi "Game &amp; Watch Gallery" z 1997 roku, wielokrotnie wznawiana). Postać występująca w większości z nich otrzymała imię Mr. Game &amp; Watch oraz wystąpiła w grach "Super Smash Bros. Melee" na konsolę GameCube, "Super Smash Bros. Brawl" na konsolę Wii, Super Smash Bros. for Wii U na konsolę Wii U i Super Smash Bros. Ultimate na konsolę Nintendo Switch.

</doc>
<doc id="291311" url="https://pl.wikipedia.org/wiki?curid=291311" title="Zaratustranizm">
Zaratustranizm



</doc>
<doc id="291312" url="https://pl.wikipedia.org/wiki?curid=291312" title="Żydzi mesjańscy">
Żydzi mesjańscy



</doc>
<doc id="291313" url="https://pl.wikipedia.org/wiki?curid=291313" title="Wysepki Langerhansa">
Wysepki Langerhansa

Wysepki Langerhansa, wyspy Langerhansa, wyspy trzustkowe, wysepki trzustkowe (łac. "insulae pancreaticae") – jeden z gruczołów wydzielania wewnętrznego, w postaci skupisk komórek występujących i rozrzuconych w miąższu trzustki, głównie w obrębie jej ogona. Stanowią one od 1% do 3% masy całego narządu. , które wydzielają hormony regulujące węglowodanową przemianę materii organizmu.
Wyróżnia się:
Niektóre źródła uznają komórki delta i F za tożsame.
Wysepki Langerhansa pełnią zasadniczą rolę w wydzielaniu dokrewnym, które regulowane jest za pomocą sprzężenia jelitowo-trzustkowego, wywołanego przez pokarm. 
Wyspy trzustkowe zostały odkryte w roku 1869 przez niemieckiego anatoma i patologa Paula Langerhansa.

</doc>
<doc id="291315" url="https://pl.wikipedia.org/wiki?curid=291315" title="PMOS">
PMOS



</doc>
<doc id="291316" url="https://pl.wikipedia.org/wiki?curid=291316" title="NMOS">
NMOS



</doc>
<doc id="291323" url="https://pl.wikipedia.org/wiki?curid=291323" title="Wyspy trzustkowe">
Wyspy trzustkowe



</doc>
<doc id="291327" url="https://pl.wikipedia.org/wiki?curid=291327" title="Game Boy Micro">
Game Boy Micro

Game Boy Micro – przenośna konsola gier wideo, będąca zminiaturyzowaną wersją Game Boy Advance, wyprodukowana przez przedsiębiorstwo Nintendo i wydana w 2005 roku. Jest to ostatnia konsola z serii Game Boy, opublikowana już po premierze bardziej rozbudowanego urządzenia Nintendo DS. Na tle poprzednich Game Boyów wyróżniała się niewielkim rozmiarem oraz możliwością zmiany koloru obudowy za pomocą wymiennych paneli.
Dane techniczne.
Game Boy Micro ma następujące dane techniczne:
Odbiór.
Game Boy Micro spotkał się ze znaczną krytyką. Recenzenci wprawdzie doceniali mały rozmiar i umiejętne zaprojektowanie, ale krytykowali brak kompatybilności Game Boya Micro z grami na konsole Nintendo starsze od Game Boya Advance oraz swoistą nieopłacalność w porównaniu z bardziej rozbudowanym Nintendo DS.

</doc>
<doc id="291329" url="https://pl.wikipedia.org/wiki?curid=291329" title="Hide from the Sun">
Hide from the Sun

Hide from the Sun – szósty album fińskiej grupy The Rasmus z 2005 roku.
Produkcją zajęli się Martin Hansen i Mikael Nord Andersson, którzy pracowali także nad dwoma poprzednimi płytami zespołu - "Into" i "Dead Letters". Nagrania odbyły się w studiach Nord w Sztokholmie. Premiera 12 września 2005.
Wydania krążka „Hide from the Sun”.
Original version.
Wydana 12 września 2005 przez Playground Music
Limited Edition.
Wydana 12 września 2005 przez Playground Music
UK Edition.
Wydana 12 września 2005 przez Playground Music
Japan Edition.
Wydana 12 września 2005 przez Playground Music
USA Edition.
Wydana 10 października 2006 przez DRT Entertainment

</doc>
<doc id="291336" url="https://pl.wikipedia.org/wiki?curid=291336" title="Manu Ginóbili">
Manu Ginóbili

Emanuel David Ginóbili, znany jako Manu Ginóbili, (ur. 28 lipca 1977 w Bahía Blanca) – argentyński koszykarz, występujący na pozycji rzucającego obrońcy, czterokrotny mistrz NBA, multimedalista międzynarodowych imprez koszykarskich. 
Ginóbili sukcesy na arenie międzynarodowej zaczął odnosić we włoskim Kinderze Bolonia, z którym zdobył w 2001 roku potrójną koronę – mistrzostwo Włoch, Puchar Włoch oraz mistrzostwo Euroligi. Rok później trafił do NBA, do San Antonio Spurs, którzy wybrali go w drafcie 3 lata wcześniej. W 2003, 2005, 2007 i 2014 zdobył z tą drużyną mistrzostwo ligi, zaś z reprezentacją Argentyny zdobył mistrzostwo na Igrzyskach Olimpijskich w Atenach w 2004 roku.
W sezonie 2006/2007 zajął drugie miejsce w głosowaniu na najlepszego „szóstego” zawodnika ligi NBA. W 2008 został już laureatem nagrody dla najlepszego rezerwowego ligi,zaliczono go także do III składu NBA.
Otrzymał również wiele innych indywidualnych nagród w swoim kraju. W 2004 został triumfatorem nagrody dla najlepszego sportowca dekady – Argentina's Athlete of the Decade, przyznanej przez sieć telewizyjną TyC Sports. Był także trzykrotnym zwycięzcą Clarin's Premio Consagracion de Oro award (2002, 2004-05). Uznawano go wielokrotnie sportowcem roku w Argentynie oraz najlepszym latynoskim koszykarzem (Fox Sports Espanol's Latin American Basketball Player of the Year – 2003-05).
Wraz z byłą gwiazdą NBA Billem Bradleyem są jedynymi zawodnikami w historii, którzy mogą się pochwalić trzema najważniejszymi tytułami mistrzowskimi: Igrzysk Olimpijskich, NBA oraz Euroligi.
27 sierpnia 2018 ogłosił zakończenie kariery zawodniczej. 28 marca 2019 Spurs zastrzegli należący do Ginóbiliego numer 20.

</doc>
<doc id="291337" url="https://pl.wikipedia.org/wiki?curid=291337" title="Manu Ginobli">
Manu Ginobli



</doc>
<doc id="291342" url="https://pl.wikipedia.org/wiki?curid=291342" title="Bitwa na Polach Gladden">
Bitwa na Polach Gladden



</doc>
<doc id="291345" url="https://pl.wikipedia.org/wiki?curid=291345" title="Wyspy Langerhansa">
Wyspy Langerhansa



</doc>
<doc id="291350" url="https://pl.wikipedia.org/wiki?curid=291350" title="Numer EC">
Numer EC

Numer EC – numer przypisany każdemu enzymowi według zasad klasyfikacji opracowanej w 1984 roku przez Komitet Nazewnictwa (ang. "Nomenclature Committee") Międzynarodowej Unii Biochemii i Biologii Molekularnej (ang. "International Union of Biochemistry").
Numery EC "Enzyme Commission" (Komisja Enzymatyczna) lub "Enzyme Catalogue" dzielą wszystkie enzymy na siedem głównych grup ze względu na typ katalizowanej reakcji.
Komisja Enzymatyczna przypisała każdemu enzymowi zarekomendowaną nazwę i czteroczęściowy rozróżnialny numer o strukturze XX.XX.XX.XX
Przykład: EC 1.1.1.1 oznacza dehydrogenazę alkoholową

</doc>
<doc id="291354" url="https://pl.wikipedia.org/wiki?curid=291354" title="Karabin maszynowy HK21">
Karabin maszynowy HK21

Karabin maszynowy HK21 (inne oznaczenie – G8) – niemiecki uniwersalny karabin maszynowy opracowany w wytwórni Heckler &amp; Koch w Oberndorf am Neckar.
Karabin maszynowy HK21 przystosowany do naboju karabinowego 7,62 x 51 mm NATO został opracowany w zakładach Heckler &amp; Koch dla oddziałów specjalnych niemieckiej policji.
Opis techniczny.
Karabin maszynowy HK21 działa na zasadzie odrzutu zamka półswobodnego.
Z karabinu można prowadzić ogień pojedynczy, 3-strzałowe serie i ciągły. Zasilany jest z magazynka pudełkowego o pojemności 20 lub 50 nabojów. Istnieje możliwość stosowania zasilania taśmowego.
Lufę można szybko wymienić. Karabin wyposażony jest w przyrządy celownicze o nastawie od 100 do 1100 m (co 100 m), umożliwiają one poprawkę na boczny wiatr. Istnieje możliwość mocowania dwójnogu do osłony lufy i celownika optycznego.

</doc>
<doc id="291359" url="https://pl.wikipedia.org/wiki?curid=291359" title="Telestrony">
Telestrony

Telestrony – handlowa nazwa teletekstu nadawanego wraz z sygnałem w wybranych stacjach należących do TVN. W Telestronach znajdują się m.in.: fakty z kraju i ze świata, prognoza pogody, wiadomości sportowe, rozrywka (m.in. repertuar Multikina, już wycofane), ogłoszenia, program, filmy i zabawy interaktywne – takie jak Czaty SMS.
Na Telestronach zamieszczone są także regulaminy różnego typu gier i teleturniejów TVN, program telewizyjny, opisy programów, poradniki, horoskopy, podstrony tematyczne, ogłoszenia drobne, życzenia i podstrony dla dzieci. Dziennie na Telestrony zaglądało ponad pół miliona ludzi.
W ramach Telestron występują interaktywne strony teletekstu pozwalające na dynamiczna zmianę ich treści pod wpływem interakcji z widzem np. za pośrednictwem wiadomości SMS Premium.
Telestrony posiadają stacje: TVN, TVN 7, TVN Turbo, iTVN i TVN Style a dawniej także TVN Gra, TVN Warszawa i Mango 24.
Podczas akcji Media bez wyboru 10 lutego 2021 funkcjonowanie Telestron zostało ograniczone do ramówek stacji, na których nadawały, i napisów dla niesłyszących. Po zakończeniu akcji pełnego funkcjonowania Telestron nie wznowiono, pozostawiając je w takiej samej postaci, w jakiej były w dzień trwania tej akcji. Ramówki stacji z Telestronami są nadal aktualizowane.

</doc>
<doc id="291360" url="https://pl.wikipedia.org/wiki?curid=291360" title="Kile (edytor tekstu)">
Kile (edytor tekstu)

Kile – graficzny edytor tekstu przeznaczony do redagowania dokumentów w formacie /LaTeX. Program można uruchomić na platformach takich, jak Linux, OS X, Windows oraz BSD.
Cechy programu to:

</doc>
<doc id="291361" url="https://pl.wikipedia.org/wiki?curid=291361" title="Retrogradacja (astronomia)">
Retrogradacja (astronomia)

Retrogradacja (z łac. "retro" 'wstecz', "gradatio" 'stopniowanie') – ruch ciała niebieskiego, które pozornie porusza się po orbicie w kierunku przeciwnym niż większość ciał w danym układzie orbitalnym. Ten ruch wsteczny ma w Układzie Słonecznym kierunek przeciwny do ruchu Ziemi wokół Słońca, który widziany z północnego bieguna Słońca odbywa się odwrotnie do ruchu wskazówek zegara.
Ruch wsteczny można zaobserwować, śledząc zmiany położenia na niebie jasnych planet zewnętrznych – Marsa, Jowisza lub Saturna – w ciągu kilku miesięcy przed i po opozycji. Notując ich położenia względem okolicznych gwiazd, można zauważyć, że zakreślają one charakterystyczne pętle na niebie nałożone na ich średni ruch. Ruch wsteczny wykazują również planety wewnętrzne – Merkury i Wenus – lecz w tym czasie znajdują się na niebie w pobliżu Słońca i ich obserwacja jest utrudniona. Zjawiska ruchu wstecznego mogą być również zaobserwowane wewnątrz systemów satelitów planet. Szczególnym przypadkiem jest sytuacja, gdy okres obiegu satelity jest krótszy od okresu obrotu planety – tak jest w przypadku Fobosa, księżyca Marsa, który cały czas porusza się po marsjańskim nieboskłonie ruchem wstecznym, to znaczy z zachodu na wschód; podobnie zachowują się satelity poruszające się wokół Ziemi poniżej orbity geostacjonarnej. Innym przypadkiem jest Merkury, którego okres obrotu jest równy 2/3 okresu obiegu wokół Słońca, lecz ze względu na znaczną mimośrodowość orbity Merkurego chwilowa prędkość kątowa obiegu staje się większa od prędkości kątowej obrotu i to Słońce zakreśla na niebie Merkurego niewielką pętlę, co w szczególnych lokalizacjach może dawać zjawisko zachodu Słońca, po którym następuje „wschód” (jednak na zachodniej części horyzontu), wreszcie drugi zachód rozpoczynający dłuższą noc.
Pętle te tłumaczone były w starożytności skomplikowanym układem sfer, deferensów i epicykli, znacznie uproszczonym przez wprowadzenie teorii heliocentrycznej przez Kopernika, a następnie wprowadzeniem pojęcia orbit eliptycznych przez Keplera. Nawet współcześnie położenie obiektów na niektórych orbitach o małym mimośrodzie jest dostatecznie dobrze opisywane kilkoma wyrazami szeregów trygonometrycznych, które to podejście jest poniekąd równoważne opisowi przez deferensy i epicykle. W odróżnieniu jednak od ich roli w teorii geocentrycznej, nie są one jednak obecnie wyjaśnieniem „natury rzeczy”, lecz konsekwencją względności ruchu.
W sytuacji przedstawionej na rysunku obok początkowo obiekt P porusza się po sferze niebieskiej obiektu T ruchem prostym. W punkcie T2 i P2 planeta P pozornie zatrzymuje się na sferze planety T. Ruch wsteczny jest najszybszy w czasie opozycji (punkty T3 i P3), wtedy też jest go najłatwiej zaobserwować. Gdy nastąpi sytuacja T4 i P4, planeta P ponownie zatrzymuje się na sferze planety T, co kończy ruch wsteczny. Ciało T obiegające centrum S szybciej niż ciało P w pewnym momencie znów znajduje się w punkcie, w którym linia łącząca T z P jest styczna do orbity T – wyznacza to koniec ruchu wstecznego P na niebie T. W tym samym czasie również T na niebie P porusza się ruchem wstecznym.

</doc>
<doc id="291362" url="https://pl.wikipedia.org/wiki?curid=291362" title="Błękitny Meczet">
Błękitny Meczet

Błękitny Meczet (właściwie Meczet Sułtana Ahmeda, tur. "Sultanahmet Camii" lub "Sultan Ahmed Camii") – zbudowany z polecenia sułtana Ahmeda I meczet w Stambule, który jest jednym z ostatnich, a zarazem najwspanialszych przykładów tzw. "klasycznego okresu" sztuki islamskiej w Turcji.
Historia.
Budowę meczetu rozpoczął w 1609 roku, w towarzystwie urzędników państwowych, sułtan Ahmed I (wówczas 19-letni), którego ambicją było stworzyć budowlę wspanialszą od stojącej w pobliżu Hagii Sofii. Jedna z legend głosi, że młody sułtan wybudował meczet, ponieważ chciał uzyskać przebaczenie Allaha za złe prowadzenie się w młodości. Budowa trwała do 1616 roku. Zgodnie ze swoim zwyczajem pracował on aż do zmęczenia. Nalegał, aby w środku było wszystko co najlepsze, rozkazał garncarzom z Izniku wytwarzanie płytek tylko na cele tej budowli, co skutkowało znacznym osłabieniem manufaktur.
Projektantem nowej świątyni, która miała stać się najważniejszym meczetem imperium osmańskiego, był Sedefkâr Mehmet Ağa, uczeń Sinana. 
O wadze świątyni świadczyło również jej położenie - bezpośrednio przy Pałacu Topkapı. Swego znaczenia nie stracił on nawet po tym, gdy siedzibę sułtana przeniesiono do Pałacu Dolmabahçe. Przez cały okres istnienia monarchii osmańskiej rolę świątyni imperialnej dzielił z nieco starszym Meczetem Sulejmana. 
Do meczetu dołączono kompleks innych budynków: medresę, hale handlowe, szkołę, jadłodajnie dla ubogich, szpital, mauzoleum, fontannę oraz karawanseraj.
Opis.
Meczet wzniesiony na planie niemal kwadratu (51,65 m x 53,40 m) znajduje się na sporym placu, do którego wiedzie pięć bram. Na tym zewnętrznym dziedzińcu znajdują się również midha dla wiernych (midha na dziedzińcu wewnętrznym pełni jedynie rolę ozdobną). Z placu zewnętrznego trzy bramy prowadzą na dziedziniec wewnętrzny, otoczony krużgankami wspartymi na 26 kolumnach i przykrytymi sklepieniami w postaci 30 kopuł. Na dziedzińcu wewnętrznym znajduje się wspomniana już ozdobna midha, zaś we wschodniej jego części medresa.
W czterech narożnikach meczetu oraz na dwóch narożnikach dziedzińca wewnętrznego ustawiono łącznie sześć minaretów. Według jednej z opowieści, sułtan Ahmed, aby przebłagać autorytety w Mekce, zapłacił im za siódmy minaret. Według innej historii sześć minaretów to wynik nieporozumienia pomiędzy sułtanem a architektem. Otóż opisując minarety sułtan miał użyć słowa "altın" oznaczające coś złotego, zaś Sedefkar, przypadkiem bądź specjalnie, miał uznać, że sułtanowi nie może chodzić o niepraktyczne wieże ze szczerego złota i zrozumiał to słowo jako "altı", czyli "sześć".
Do wnętrza meczetu prowadzą trzy wejścia, dwa z dziedzińca zewnętrznego i jedno z wewnętrznego. Świątynię przykrywa kopuła o średnicy 22,4 m, która wznosi się 43 m ponad poziom posadzki. Podtrzymują ją cztery półłuki i cztery pendentywy rozpięte między czterema filarami, które z powodu swojej średnicy (5 m) nazywane są niekiedy "nogami słoniowymi". Uzupełniają ją cztery półkopuły. Światło do wnętrza meczetu przenika przez 260 okien, w których nie zachowały się niestety oryginalne barwne szyby. 
Wzdłuż ścian biegną galerie, które zdobi 21 tysięcy płytek fajansowych z manufaktur w İzniku. Ich utrzymane w błękitnej tonacji ornamenty roślinne dały meczetowi jego popularną nazwę. Mihrab i minbar wykonano w białym marmurze, zaś posadzki wyściełają miękkie czerwone dywany. Należy zauważyć, że jest to nie tylko atrakcja turystyczna, ale i czynny meczet. W związku z tym część modlitewna oddzielona jest od części dla turystów, którzy wchodząc do wnętrza muszą, zgodnie z tradycją muzułmańska, zdjąć buty oraz okryć kolana i ramiona (do tego celu służą błękitne chusty wypożyczane przy wejściu do meczetu).

</doc>
<doc id="291369" url="https://pl.wikipedia.org/wiki?curid=291369" title="Meczet Sułtana Ahmeda">
Meczet Sułtana Ahmeda



</doc>
<doc id="291373" url="https://pl.wikipedia.org/wiki?curid=291373" title="Andrzejów Duranowski">
Andrzejów Duranowski

Andrzejów Duranowski – wieś w Polsce położona w województwie mazowieckim, w powiecie sochaczewskim, w gminie Sochaczew.
W latach 1975–1998 miejscowość administracyjnie należała do województwa skierniewickiego.

</doc>
<doc id="291378" url="https://pl.wikipedia.org/wiki?curid=291378" title="Jan Gajda">
Jan Gajda

Jan Gajda (ur. 4 lipca 1827 w Ciasnej, zm. 8 października 1911 w Żorach) – polski działacz społeczny, poeta i malarz, miłośnik literatury polskiej.
Będąc dzieckiem stracił rodziców i wychowywał się u krewnego, nauczyciela w Kochanowicach. Pierwsze swoje nauki zdobywał uczęszczając do szkoły elementarnej w Lubecku koło Lublińca. Kolejny etap jego
edukacji miał miejsce w Kluczborku, gdzie był przyuczany do zawodu malarza pokojowego. Był
niezadowolony z wyników, więc dobrowolnie udał się do Wrocławia. W 1847 roku powrócił w rodzinne strony, gdzie rok później założył pierwszy Klub Niedzielny, a przy nim bibliotekę z czytelnią
i scenę amatorską oraz pierwszą Chłopską Kasę Pożyczkową. 
7 kwietnia 1849 roku na łamach walczącego z germanizacją polskojęzecznego „Dziennika Górnośląskiego”, drukowanego w Bytomiu, wydał on "Odezwę do ludu górno-szląskiego": "„[…] dla nas zbliżają się inne czasy, gdzie to i my do narodów oświeconych, liczyć się będziemy mogli. […] Uczy nas historia Angielczyków, Francuzów i Niemców, że gdy lud się pobrata, połączy w jedną całość, to go największy wróg nie pokona. I my to możemy uczynić oparci na wolnościach konstytucyjnych. Załóżmy Ligę Szląską, na wzór polskiej, z tym zamiarem, że się o rzeczy czysto szląskie starać i narodowość szląską popierać będziemy. […] Gdyby po innych gminach okolicy także kluby się tworzyły, moglibyśmy na jeden głos Ligę Szląską utworzyć i lud pospolity miałby przynależytość poznać ojczystą”". Jednak postulowana przez Gajdę - Liga Śląska nigdy nie powstała.
Gajda przyjaźnił się z ojcem Konstantego Damrota, a sam Konstanty Damrot pobierał u niego lekcje rysunku i malowania.Podczas tych spotkań zapoznawał Damrota z literaturą polską, a także ze swoimi utworami, które
służyły w późniejszym czasie Damrotowi za wzór. Następnie przez krótki okres mieszkał
w Królewskiej Hucie (dzisiejszy Chorzów). Około 1862 roku Gajda przeniósł się na stałe
do Żor, gdzie założył "Kółko" (według niektórych autorów Koło Polskie). Prowadził tam odczyty swoich wierszy oraz spotkania
oświatowe. Ponadto kontynuował swą pasję, zajmując się malowaniem kościołów, szczególnie w powiatach pszczyńskim i rybnickim. Tłumaczył sceny teatralne z niemieckiego na polski. W 1899 roku
podczas pobytu w Lubecku zajął się wykonawstwem polichromii nawy głównej w lubeckim kościele.
Jan Gajda zmarł 8 października 1911 roku w Żorach, jednak jego grób nie zachował się do naszych czasów.

</doc>
<doc id="291379" url="https://pl.wikipedia.org/wiki?curid=291379" title="Krystyna Krahelska">
Krystyna Krahelska

Krystyna Krahelska ps. „Danuta” (ur. 24 marca 1914 w Mazurkach k. Baranowicz, zm. 2 sierpnia 1944 w Warszawie) – polska poetka, harcerka, pielęgniarka, etnografka, żołnierka Armii Krajowej, uczestniczka powstania warszawskiego.
Życiorys.
Urodziła się w rodzinnym majątku w Mazurkach nad rzeką Szczarą koło Baranowicz jako córka Jana Krahelskiego, inżyniera, późniejszego oficera WP, starosty i wojewody poleskiego w latach 1926–1932 oraz Janiny Bury, biologa. Była bratanicą Wandy Krahelskiej-Filipowiczowej (uczestniczki zamachu na rosyjskiego generała-gubernatora Skałona) oraz kuzynką męża Haliny Krahelskiej. Była to typowa rodzina inteligencka.
Od roku 1928 członek ZHP, w latach 1929–1932 prowadziła gromadę zuchów. W roku 1931 uczestniczyła w składzie delegacji polskiej w Zlocie Skautów Słowiańskich w Pradze. W 1932 zdała maturę w gimnazjum im. Romualda Traugutta w Brześciu nad Bugiem.
Od października 1932 studiowała geografię i historię, a następnie etnografię na Wydziale Humanistycznym UW, gdzie była podopieczną Cezarii Baudouin de Courtenay Ehrenkreutz Jędrzejewiczowej. Kilkakrotnie wykonywała pieśni regionalne przed mikrofonami Polskiego Radia w Wilnie i Warszawie. W maju 1939 zdała egzamin dyplomowy.
W latach 1936–1937 pozowała Ludwice Nitschowej do pomnika Syreny. Nitschowa opisała Krahelską jako „wysoką, świetnie zbudowaną, mocną dziewczynę o słowiańskim, a raczej polskim typie urody”. Przyjęła ona propozycję rzeźbiarki, ale nie rozgłaszała tego faktu wśród znajomych. Twarz Syreny nie jest jednak jej twarzą, a rzeźbę zaczęto kojarzyć z Krahelską po wojnie, kiedy Nitschowa w jednym z wywiadów ujawniła jej nazwisko.
We wrześniu 1939 w oblężonej stolicy działała w ramach obrony cywilnej, a podczas okupacji przebywała w Warszawie, a następnie pracowała w Państwowym Instytucie Gospodarstwa Wiejskiego w Puławach. Od grudnia 1939 w konspiracji w Związku Walki Zbrojnej. Łączniczka i kurierka do specjalnych poruczeń na teren Nowogródczyzny. Przewoziła broń, przeszkolona w służbie sanitarnej, a w latach 1943–1944 pracowała jako pielęgniarka w szpitalu powiatowym we Włodawie. Jako sanitariuszka jeździła do oddziałów partyzanckich i szkoliła dziewczęta do służby sanitarnej.
Od maja 1944 przebywała w Krakowie, a od połowy lipca 1944 ponownie w Warszawie. W powstaniu warszawskim przydzielona jako sanitariuszka 1108 plutonu (dowódca ppor. Karol Wróblewski ps. „Wron”) w 3. szwadronie I dywizjonu „Jeleń” 7 pułku Ułanów Lubelskich AK pod pseudonimem „Danuta”. 1 sierpnia, podczas prowadzonego przez pluton od strony ul. Polnej ataku na budynek Domu Prasy przy ul. Marszałkowskiej 3/5 (m.in. siedziba redakcji i drukarni „Nowego Kuriera Warszawskiego”), w momencie ratowania rannego kolegi została trzykrotnie postrzelona w klatkę piersiową. Była operowana w szpitalu powstańczym przy ul. Polnej 34, jednak w wyniku zadanych ran zmarła nad ranem 2 sierpnia.
Została pochowana w ogródku domu przy ul. Polnej 36. Po wojnie jej zwłoki ekshumowano i przeniesiono na stary cmentarz na Służewie. Na nagrobku wyryto pierwszą zwrotkę jej piosenki „Hej, chłopcy, bagnet na broń”.
Pośmiertnie awansowana do stopnia plutonowego Armii Krajowej oraz odznaczona orderami.
Twórczość.
Wiersze i piosenki pisała od 1928. Najbardziej znaną swoją piosenkę „Hej, chłopcy, bagnet na broń” napisała w styczniu 1943 dla żołnierzy „Baszty”. Stała się ona najpopularniejszą piosenką żołnierską Polski Walczącej i powstania warszawskiego. Tekst opublikowano po raz pierwszy na łamach konspiracyjnego pisma „Bądź Gotów” (20 listopada 1943 nr 21), a następnie przedrukowano kilkakrotnie w prasie powstańczej oraz w dwóch konspiracyjnych antologiach "Pieśni Podziemne" (1944) i "Śpiewnik B.Ch." (październik 1944), a także w wielu antologiach powojennych.
W czasie okupacji znane były i śpiewane także jej dwie wcześniejsze (napisane w latach 1941–1942) piosenki „Kołysanka” (inny tytuł „Kołysanka o zakopanej broni”) i „Kujawiak” (inne tytuły „Kujawiak konspiracyjny”, „Kujawiak partyzancki”) oraz wiersze: „Polska”, „Modlitwa” i „Wiersz o Tobruku”.
Po wojnie wydano dwa zbiory jej wierszy i piosenek: „Smutna rzeka” i „Wiersze”. Jej teksty zostały wykorzystane przez Agę Zaryan na płycie „Umiera piękno”.
Upamiętnienie.
Odznaka Honorowa.
Krystyna Krahelska jest patronką medalu ustanowionego i nadawanego przez Zarząd Główny Towarzystwa Przyjaciół Warszawy. „Odznaka Honorowa im. Krystyny Krahelskiej – Pamięci Powstania Warszawskiego” może być przyznana osobie fizycznej lub prawnej „za ocalenie od zapomnienia bohaterstwa żołnierzy i ludności cywilnej w Powstaniu Warszawskim 1944 r.” Nagradzane są różnorakie formy działalności zmierzające do przekazywania młodemu pokoleniu wspomnień z okresu powstania. O uhonorowanie odznaką mogą wnioskować urzędy i instytucje państwowe, zarządy główne stowarzyszeń kombatanckich, członkowie TPW, zarządy organizacji społecznych oraz instytucje oświatowo-wychowawcze.
W kulturze popularnej.
W piosence „Za wolność” z płyty „Morowe Panny” wykonywanej przez Halinę Mlynkovą w refrenie, wśród uczestniczek powstania warszawskiego wspomniana jest Krystyna Krahelska – „i nasza syrenka Danusia”.

</doc>
<doc id="291382" url="https://pl.wikipedia.org/wiki?curid=291382" title="Krzysztof Michałkiewicz">
Krzysztof Michałkiewicz

Krzysztof Stefan Michałkiewicz (ur. 26 września 1953 w Obornikach Śląskich) – polski polityk i socjolog. W latach 2005–2006 minister pracy i polityki społecznej, poseł na Sejm V, VI, VII i VIII kadencji, w latach 2015–2019 sekretarz stanu w Ministerstwie Rodziny, Pracy i Polityki Społecznej, od 2019 prezes Państwowego Funduszu Rehabilitacji Osób Niepełnosprawnych.
Życiorys.
W 1979 rozpoczął pracę zawodową jako referent w Spółdzielni Pracy Rękodzieła Artystycznego w Lublinie, a następnie jako socjolog w Zakładzie Remontowym Energetyki w Lublinie (1979–1981). W 1980 wstąpił do NSZZ „Solidarność”. W 1981 pracował w zarządzie Regionu Środkowo-Wschodniego NSZZ „Solidarność” w Lublinie, był redaktorem biuletynu informacyjnego związku.
Za udział w strajku WSK Świdnik został tymczasowo aresztowany i skazany na karę 2,5 roku pozbawienia wolności. W latach 1982–1983 przebywał w zakładach karnych w Lublinie, Łodzi, Łęczycy i Hrubieszowie. W 1983 w trakcie przerwy w odbywaniu kary więzienia otrzymał paszport z prawem jednokrotnego przekroczenia granicy polskiej. Wspólnie z rodziną wyjechał do Australii.
Po powrocie do kraju w 1992 pracował na różnych stanowiskach w Lublinie. Został kierownikiem Rejonowego Urzędu Pracy. W latach 1992–1998 sprawował funkcję dyrektora Wojewódzkiego Zespołu Pomocy Społecznej, a w latach 1999–2002 dyrektora Wydziału Spraw Społecznych Lubelskiego Urzędu Wojewódzkiego. W latach 2002–2003 był zastępcą dyrektora Miejskiego Ośrodka Pomocy Rodzinie, a w latach 2003–2004 dyrektorem domu pomocy społecznej. W 2003 ukończył studia socjologiczne na Katolickim Uniwersytecie Lubelskim. Od 2004 pełnił funkcję zastępcy prezydenta Lublina.
Działał w regionalnych organizacjach społecznych m.in. w Lubelskim Towarzystwie Dobroczynności, Lubelskim Stowarzyszeniu Organizatorów Pomocy Społecznej, Lubelskim Obserwatorium Problemów Społecznych. W latach 1992–1998 był członkiem Wojewódzkiej Rady Zatrudnienia. Za działalność społeczną został przez arcybiskupa Józefa Życińskiego nagrodzony medalem „Lumen Mundi”.
W 1994 z ramienia UPR kandydował do lubelskiej rady miejskiej. Od 1994 do 1995 należał do Partii Konserwatywnej, był przewodniczącym jej koła w Lublinie. Z listy Prawa i Sprawiedliwości w wyborach w 2004 bez powodzenia kandydował do Parlamentu Europejskiego, a w wyborach parlamentarnych w 2005 został wybrany na posła V kadencji w okręgu lubelskim. Od 31 października 2005 do 5 maja 2006 sprawował urząd ministra pracy i polityki społecznej w rządzie Kazimierza Marcinkiewicza. W wyborach w 2007 po raz drugi uzyskał mandat poselski, otrzymując 11 250 głosów. W wyborach w 2011 z powodzeniem ubiegał się o reelekcję, dostał 11 816 głosów. W 2015 został ponownie wybrany do Sejmu, otrzymując 15 806 głosów. 19 listopada tego samego roku objął stanowisko sekretarza stanu w Ministerstwie Rodziny, Pracy i Polityki Społecznej. W wyborach w 2019 bez powodzenia kandydował do Senatu. 15 listopada tego samego roku został prezesem Państwowego Funduszu Rehabilitacji Osób Niepełnosprawnych.

</doc>
<doc id="291383" url="https://pl.wikipedia.org/wiki?curid=291383" title="Kile (wieś)">
Kile (wieś)

Kile – wieś w Polsce położona w województwie warmińsko-mazurskim, w powiecie ełckim, w gminie Kalinowo.
W latach 1975–1998 miejscowość administracyjnie należała do województwa suwalskiego.

</doc>
<doc id="291386" url="https://pl.wikipedia.org/wiki?curid=291386" title="Robert Nawrocki">
Robert Nawrocki

Robert Nawrocki (ur. 20 maja 1925 w Rudzie Śląskiej, zm. 30 lipca 1999) – polski żużlowiec, trener i sędzia.
Prekursor żużla w Katowicach, a następnie w Świętochłowicach.
Występował w klubach: Budowlani Rybnik (1949-1952), Śląsk Świętochłowice (1953-1955), Wanda Kraków (1956) i Gwardia Katowice (1957-1958).
Starszy brat Pawła Waloszka (Nawrocki nosił nazwisko matki).

</doc>
<doc id="291389" url="https://pl.wikipedia.org/wiki?curid=291389" title="Mirosław Bulzacki">
Mirosław Bulzacki

Mirosław Andrzej Bulzacki (ur. 23 października 1951 w Łodzi) – polski piłkarz grający na pozycji obrońcy, a także trener. Reprezentant Polski.
Życiorys.
W trakcie kariery sportowej jego głównym klubem był ŁKS Łódź. 7 grudnia 1975 w przegranym 0:3 meczu 1/8 finału Pucharu Polski ŁKS na wyjeździe ze Stoczniowcem w Gdańsku otrzymał czerwoną kartkę, a następnie został ukarany przez PZPN za niesportowe zachowanie karą dyskwalifikacji na osiem meczów ekstraklasy.
W reprezentacji narodowej rozegrał 23 mecze. Uczestniczył w meczu z Anglią w 1973 na stadionie Wembley. Był także w kadrze na Mistrzostwa Świata w 1974.
Absolwent Technikum Samochodowego w Łodzi. W latach 1974–1979 studiował na Wydziale Trenerskim Akademii Wychowania Fizycznego w Warszawie. Po zakończeniu kariery został trenerem piłkarskim. Trenował od 1985 przez dwa lata drużynę juniorów młodszych w niemieckim klubie TV Wehingen. Również w latach 80. przez kilka miesięcy był zawodnikiem Dozametu Nowa Sól. W marcu 1988 powrócił do Wehingen, aby trenować seniorów. W sierpniu 1992 objął zespół juniorski ŁKS-u. Od 1996 do 1999 pracował też w Pogoni Zduńska Wola i Unii Skierniewice. Objął później funkcję jednego z trenerów Szkoły Mistrzostwa Sportowego w Łodzi.
Przystąpił do Platformy Obywatelskiej. Bez powodzenia kandydował z listy tej partii w wyborach do Parlamentu Europejskiego w 2009 z okręgu łódzkiego.

</doc>
<doc id="291392" url="https://pl.wikipedia.org/wiki?curid=291392" title="Pasmowy model przewodzenia">
Pasmowy model przewodzenia



</doc>
<doc id="291393" url="https://pl.wikipedia.org/wiki?curid=291393" title="Głoski">
Głoski



</doc>
<doc id="291395" url="https://pl.wikipedia.org/wiki?curid=291395" title="Włodzimierz Ciołek">
Włodzimierz Ciołek

Włodzimierz Ciołek (ur. 24 marca 1956 w Wałbrzychu) – polski piłkarz grający na pozycji pomocnika.
Jego pierwszym klubem był Górnik Wałbrzych. Grał w nim do 1978. Kolejne jego drużyny to: Stal Mielec (1978-1983), ponownie Górnik Wałbrzych (1983-1986), FC Grenchen (Szwajcaria, 1986-1990). W sezonie 1983/84 został królem strzelców polskiej I ligi.
Reprezentacja Polski.
W reprezentacji Polski rozegrał 29 meczów, w których strzelił 4 gole. Był uczestnikiem Mistrzostw Świata w 1982, na których polska drużyna zajęła 3. miejsce. W meczu grupowym z Peru strzelił gola na 5:0 (ostatecznie Polska wygrała 5:1).

</doc>
<doc id="291396" url="https://pl.wikipedia.org/wiki?curid=291396" title="Ikonologia">
Ikonologia

Ikonologia (gr. kl., εικών „malarstwo” i λόγος „nauka”) – nauka o symbolice obrazów i ich treści. Jest też traktowana jako metoda odczytywania treści dzieła sztuki przez rozszyfrowywanie znaczeń przedstawionych i zestawionych w tym dziele symboli.
Historia ikonologii.
Cesare Ripa (1555–1622), włoski pisarz i badacz sztuki, wydał w 1593 ilustrowaną "Ikonologię" ("Iconologia overo Descrittione dell'Imagini universali"), zawierającą najważniejsze symbole epoki.
Pierwszy krok od ikonografii ku ikonologii uczynił niemiecki historyk sztuki i teoretyk kultury Aby Warburg (1866–1929), który podjął próbę zastosowania metodologii nauk przyrodniczych w dziedzinie nauk humanistycznych przy analizie obrazów Botticellego Narodziny Wenus i Primavera.
Niemiecki historyk sztuki Erwin Panofsky (1892–1968), współtwórca (obok Warburga, Saxlaa i Cassirera) tzw. szkoły hamburskiej, opublikował w 1927 r. książkę pt. "Perspektywa jako forma symboliczna", a w 1939 r. "Studia ikonologiczne", pracę, w której zastosował opracowaną przez siebie, metodę badania treści dzieła sztuki. Metoda Ponfsky’ego składa się z trzech części: opisu przedikonograficznego, analizy ikonograficznej i analizy ikonologicznej, a każda z nich odsłania kolejne warstwy znaczeniowe dzieła, a przy okazji najlepiej ilustruje różnicę między ikonografią i ikonologią.

</doc>
<doc id="291397" url="https://pl.wikipedia.org/wiki?curid=291397" title="Jan Mucha">
Jan Mucha

Jan Mucha (ur. 16 maja 1941 w Mikołowie, zm. 15 maja 2014) – polski żużlowiec.
Przez 22 lata był zawodnikiem Śląska Świętochłowice, a przez 14 lat członkiem kadry narodowej. Był czterokrotnym finalistą IMŚ. Dwanaście razy uczestniczył w finałach IMP. Dwukrotnie (1970, 1974) zdobył brązowe medale DMŚ.
Urodził się jako syn Edmunda (1905-2000) i Gertrudy z d. Kołodziej (1913-2007)
Starty w lidze.
Liga polska
Osiągnięcia.
Indywidualne Mistrzostwa Świata
Drużynowe Mistrzostwa Świata
Indywidualne Mistrzostwa Polski
Złoty Kask

</doc>
<doc id="291398" url="https://pl.wikipedia.org/wiki?curid=291398" title="Pontifex">
Pontifex



</doc>
<doc id="291400" url="https://pl.wikipedia.org/wiki?curid=291400" title="Max Koegel">
Max Koegel

Max Koegel (ur. 16 października 1895 w Füssen, zm. 26 czerwca 1946 w Schwabach) – zbrodniarz hitlerowski, komendant obozów koncentracyjnych Ravensbrück, Majdanek i Flossenbürg oraz SS-Obersturmbannführer.
Życiorys.
Urodzony w Füssen (Bawaria), uczestniczył jako ochotnik w I wojnie światowej. Walczył m.in. pod Verdun, gdzie został ranny. Po zakończeniu wojny początkowo pracował w urzędzie celnym, następnie w 1922 otworzył sklep (w 1926 zbankrutował i został skazany za oszustwo). Członek Schutzstaffel od 1929 i NSDAP od 1932. W 1933 Koegel rozpoczął służbę obozową jako strażnik w Dachau, gdzie terminował pod okiem Theodora Eickego. W 1936 został adiutantem w Columbia-Haus w Berlinie, ale już w 1937 powrócił do Dachau zostając adiutantem Eickego. Następnie od 1938 do 1939 pełni funkcję Schutzhaftlagerführera w Ravensbrück.
1 stycznia 1940 Koegel został komendantem obozu Ravensbrück (zasłynął z okrucieństwa, z jakim traktował więźniarki). Na stanowisku tym pozostał do sierpnia 1942, gdy przeniesiono go do Majdanka, również jako komendanta obozu. W Majdanku pozostał do stycznia 1943. Wreszcie od kwietnia 1943 do kwietnia 1945 był ostatnim komendantem Flossenbürga. Koegel ponosi bezpośrednią odpowiedzialność za zbrodnie popełnione w obozach koncentracyjnych, których był komendantem. Osobiście dawał przykład innym esesmanom, maltretując i bijąc więźniów (także kobiety). W kwietniu 1945 znalazł się w składzie sędziowskim, który skazał Wilhelma Canarisa na karę śmierci (wyrok wykonano 9 kwietnia 1945).
Po wojnie został schwytany przez Amerykanów, a następnie skazany przez aliancki Trybunał Wojskowy za zbrodnie wojenne i zbrodnie przeciw ludzkości popełnione w Ravensbrück na śmierć przez powieszenie. Popełnił w czerwcu 1946 samobójstwo w więzieniu w Norymberdze przed wykonaniem wyroku.

</doc>
<doc id="291401" url="https://pl.wikipedia.org/wiki?curid=291401" title="Woda pogazowa">
Woda pogazowa

Woda pogazowa – produkt uboczny procesu wysokotemperaturowego odgazowania węgla. Zawiera wodę, amoniak i sole amonowe (głównie węglan amonu) oraz (w mniejszych ilościach) inne związki.
W wyniku zobojętnienia wody pogazowej kwasem siarkowym powstaje siarczan amonu, stosowany jako nawóz sztuczny. Otrzymuje się z niej również amoniak. 

</doc>
<doc id="291405" url="https://pl.wikipedia.org/wiki?curid=291405" title="Martin Gottfried Weiss">
Martin Gottfried Weiss

Martin Gottfried Weiss (ur. 3 czerwca 1905 w Weiden in der Oberpfalz, zm. 29 maja 1946 w Landsberg am Lech) – niemiecki zbrodniarz wojenny, SS-Obersturmbannführer, komendant obozów koncentracyjnych Neuengamme, Majdanek i Dachau.
Życiorys.
Podczas II wojny światowej pełnił funkcję komendanta obozów, kolejno: Neuengamme (lipiec 1940 – sierpień 1942), Dachau (sierpień 1942 – listopad 1943) i Majdanek (listopad 1943 – kwiecień 1944), pod koniec wojny ponownie znalazł się w Dachau (został także inspektorem całego systemu okolicznych obozów). Weiss uchodzi za kontrowersyjną postać. W Dachau przykładowo uważany był przez więźniów za jednego z najbardziej ludzkich komendantów, gdyż za jego kadencji nastąpiła znaczna poprawa warunków bytowych w obozie. Zabroniono bicia, skrócono czas apeli oraz zezwolono na dostarczanie więźniom większych paczek od rodzin i organizacji humanitarnych. Celem Weissa było, zgodnie z poleceniem Oswalda Pohla (szefa WVHA, które zajmowało się administracją obozów koncentracyjnych), uzyskanie jak najwyższych ekonomicznie zysków z pracy więźniów.
Natomiast w Majdanku jego rządy (jako czwartego z kolei komendanta obozu) nie odbiegały zbytnio od zbrodniczych rządów innych komendantów obozów koncentracyjnych. Wzrosła liczba dokonywanych egzekucji i nadal funkcjonowały komory gazowe. Weiss był także współodpowiedzialny za śmierć kilku tysięcy ciężko chorych więźniów, skierowanych do Majdanka między grudniem 1943 a styczniem 1944 roku z obozów z obszaru III Rzeszy. Umieszczono ich w prymitywnych barakach, bez pożywienia i instalacji sanitarnych. Rezultatem była śmierć niemal wszystkich więźniów. Ponadto podczas częściowej ewakuacji Majdanka w kwietniu 1944 zginęło wielu więźniów, za co również odpowiedzialność ponosił Weiss.
Po odwołaniu z Majdanka był jeszcze ostatnim, legalnym komendantem Dachau. Pełnił także funkcję inspektora wszystkich miejscowych obozów. W kwietniu 1945 roku nie wykonał rozkazu Himmlera o zniszczeniu podległych mu obozów. Po wojnie był głównym oskarżonym w procesie załogi Dachau przed amerykańskim Trybunałem Wojskowym. Skazany na karę śmierci, został stracony przez powieszenie pod koniec maja 1946 roku.

</doc>
<doc id="291408" url="https://pl.wikipedia.org/wiki?curid=291408" title="Arthur Friedenreich">
Arthur Friedenreich

Arthur Friedenreich zwany "El Tigre" (ur. 18 lipca 1892, São Paulo - zm. 6 września 1969, tamże) – brazylijski piłkarz niemieckiego pochodzenia występujący na pozycji napastnika. Przez wielu uważany za pierwszego wielkiego futbolistę brazylijskiego (choć niektórzy przyznają to miano dopiero Leonidasowi).
Życiorys.
Mierzący 175 cm wzrostu środkowy napastnik rozpoczął przygodę z piłką w 1909 roku w klubie piłkarskim SC Germânia w wieku 17 lat i kontynuował ją do 1935 roku. W tym czasie reprezentował 7 klubów, choć zdecydowaną większość piłkarskiego życia poświęcił trzem - Ypiranga (po raz pierwszy w 1910, później wracał tam jeszcze trzy razy), Paulistano (pierwszy raz w 1914, wracał dwa razy, po drugim powrocie pozostał w tym klubie na 13 lat) i São Paulo da Floresta (ostatnie 5 lat gry, do 1935 roku). Grał także w São Paulo FC, Atletico Mineiro Belo Horizonte oraz CR Flamengo.
W reprezentacji Brazylii zadebiutował w 1914 roku w wygranym 2:0 towarzyskim meczu przeciwko angielskiemu klubowi Exeter City. Łącznie w drużynie narodowej zagrał 15 razy, zdobywając 8 goli i dwukrotnie, w 1919 i 1922, zostając mistrzem Ameryki Południowej, a w 1919 także królem strzelców turnieju.
Zasłynął wielką skutecznością pod bramką rywali - o ile oficjalne źródła podają, iż w swojej karierze zdobył 556 goli, o tyle nieoficjalne i zaliczające także nieoficjalne mecze przypisują mu strzelenie 1329 bramek, a więc więcej, niż strzelił Pelé.
Ojciec Friedenreicha był imigrantem z Niemiec, matka Brazylijką, córką byłych niewolników afrykańskiego pochodzenia, w związku z czym piłkarz był Mulatem. W czasach, w których grał, w Brazylii powszechny był jeszcze rasizm, co utrudniało Friedenreichowi karierę: zdarzało mu się maskować ciemny kolor skóry pudrem. Zdarzało się też wycofywanie "czarnych" piłkarzy z reprezentacji Brazylii (to właśnie Friedenreich był pierwszym w historii reprezentacji Brazylii ciemnoskórym piłkarzem), np. uniemożliwiono im grę w turnieju Copa America w 1921 r. Wydatnie zmniejszyło to liczbę meczów Friedenreicha w reprezentacji.

</doc>
<doc id="291410" url="https://pl.wikipedia.org/wiki?curid=291410" title="Głowaczów (województwo mazowieckie)">
Głowaczów (województwo mazowieckie)



</doc>
<doc id="291411" url="https://pl.wikipedia.org/wiki?curid=291411" title="Międzywojnie">
Międzywojnie



</doc>
<doc id="291412" url="https://pl.wikipedia.org/wiki?curid=291412" title="García">
García

García – pierwszy wielki mistrz zakonu Calatrava w latach 1164-1169.
Pochodzenie jego nie jest znane. Jest wielce prawdopodobne, że wywodził się z Nawarry.
Wiadomości o tym mistrzu są bardzo skąpe. Wiadomo, że z wielkim poświęceniem bronił ze swoimi rycerzami powierzonych jego opiece terenów, w tym zamku Calatrava, przed Maurami. W dowód uznania dla swojej postawy podczas walk zakon uzyskiwał w tym czasie coraz liczniejsze dobra i przywileje m.in. zamek w Almadén, co było także zasługą wielkiego mistrza.
Do don Garcíi była też skierowana pierwsza bulla papieska dotycząca zakonu z Calatravy z 26 września 1164 roku, nadająca zakonowi regułę opartą na regule cystersów i potwierdzająca militarny charakter zgromadzenia. Rządy tego wielkiego mistrza to także czas usamodzielnienia się zakonu i rozluźnienia związków z cystersami.

</doc>
<doc id="291413" url="https://pl.wikipedia.org/wiki?curid=291413" title="Jerzy Kochman">
Jerzy Kochman

Jerzy Kochman (ur. 28 kwietnia 1954 w Świętochłowicach) – polski żużlowiec.
Zawodnik Śląska Świętochłowice w latach 1973-1986.
Jerzy Kochman wyjechał pod koniec lat 80. do Niemiec, gdzie do dzisiaj mieszka.

</doc>
<doc id="291414" url="https://pl.wikipedia.org/wiki?curid=291414" title="Zamek w Rzeszowie">
Zamek w Rzeszowie

Zamek w Rzeszowie – jeden z głównych zabytków miasta wybudowany w latach 1902–1906 na miejscu dawnego zamku Lubomirskich. Jest ulokowany pomiędzy aleją Pod Kasztanami, aleją Lubomirskich, ulicą Chopina, placem Śreniawitów oraz ulicą płk. Lisa-Kuli. Aktualnie stanowi siedzibę sądu okręgowego, do 1981 znajdowało się w nim także więzienie.
Pierwsza konstrukcja obronna powstała w tym samym miejscu prawdopodobnie już w XVI wieku. Następnie pod koniec tego stulecia swój dwór obronny w Rzeszowie wybudował Mikołaj Spytek Ligęza. W 1620 rozbudował go w stylu palazzo in fortezza. Od 1637 zamek był własnością rodziny Lubomirskich. Główne prace budowlane na nim prowadzili Tylman z Gameren i Karol Henryk Wiedemann. W 1820 kompleks został przejęty przez władze austriackie i zaadaptowany do celów sądowniczych oraz więziennych. Jego wyburzenie na początku XX wieku. spowodowane było bardzo złym stanem konstrukcji. W historycznej formie do czasów współczesnych zachowano jedynie wieżę bramną i bastionowe fortyfikacje.
W otoczeniu Zamku znajduje się Letni Pałac Lubomirskich w Rzeszowie.
Historia zamku.
Własność Mikołaja Spytka Ligęzy.
Fundatorem zamku rzeszowskiego był wywodzący się z rodziny senatorskiej kasztelan czchowski i sandomierski Mikołaj Spytek Ligęza. Ziemię rzeszowską przejął po części jako wiano wniesione przez jego pierwszą żonę Elżbietę Komarnicką, wdowę po Adamie Rzeszowskim. Resztę okolicznych włości wykupił od sióstr Elżbiety – Katarzyny i Zofii.
Umocnienia pierwotne.
Stolica Rzeszowszczyzny leżała na lessowym wzgórzu wśród rozlewisk Wisłoka, w miejscu o wysokich walorach obronnych. Prawdopodobnie wraz z miastem Ligęza przejął leżącą na południowym cyplu wzniesienia ufortyfikowaną rezydencję. Jeśli tego typu kompleks rzeczywiście istniał, składał się on przypuszczalnie z murowanego budynku mieszkalnego i drewnianych budynków gospodarczych. Obszerny dziedziniec miały otaczać proste, ziemno-drewniane umocnienia z drewnianymi basztami umieszczonymi w narożnikach. Na tym miejscu pod koniec XVI w. Ligęza przystąpił do budowy nowej obronnej rezydencji, w której skład zostały zapewne włączone dotychczasowe zabudowania.
Pierwszy dwór obronny.
O dworze obronnym (zamku) zbudowanym na polecenie Ligęzy wiadomo niewiele. Nie zachowały się informacje na temat jego architekta, ani dokładny opis formy kompleksu. Najwięcej informacji dostarcza inwentaryzacja przeprowadzona w 1897 r. przez Zygmunta Hendla.
Podstawowym budynkiem kompleksu był murowany, piętrowy, dwutraktowy dwór położony w północnej części założenia. Miał on rzut zbliżony do prostokąta z sienią przelotową na osi. Przy nim stało prawdopodobnie kilka budynków gospodarczych, których dokładna lokalizacja i funkcje nie są znane. Cały zespół zabudowań otoczony był kamiennym murem kurtynowym o grubości ponad 1,5 m. Trzy jego ściany (wschodnia, zachodnia i południowa) wyposażone były w strzelnice szczelinowe. Fortyfikacje wzmacniała umieszczona w południowo-wschodnim narożniku baszta na planie kwadratu. Być może druga stała w narożniku południowo-zachodnim. Nic nie wskazuje na istnienie jeszcze dwóch baszt, choć prawdopodobnie za czasów Ligęzy planowano już ich budowę. Brama prowadząca do dworu znajdowała się tam, gdzie obecnie, czyli pośrodku zachodniego muru.
Prawdopodobnie budując umocniony dwór Ligęza chciał podkreślić swoją pozycję i zamożność, a fortyfikacje miały raczej budzić podziw i lęk u ludności niż pełnić realną rolę obronną. Przy takich założeniach nie dziwi łatwość, z jaką bratanek Mikołaja, Andrzej Ligęza dwukrotnie sforsował umocnienia. W 1603 przy pomocy zaciężnych żołnierzy najechał on Rzeszów, staranował mury, spalił przedmieścia i przystąpił do oblężenia zamku, który po kilku dniach zdobył. Mikołaj odpowiedział uderzeniem odwetowym na należące do bratanka Staroniwę i Zwieńczycę. W efekcie Andrzej raz jeszcze złupił Rzeszów ponownie zdobywając zamek. W kolejnych latach Mikołaj Ligęza toczył także starcia z awanturnikiem z pobliskiego Łańcuta Stanisławem Stadnickim „Diabłem” (1600–1605), oraz jego synem Władysławem (1617–1619). Wszystkie te potyczki sprawiły, że po 1620, kiedy był już kasztelanem sandomierskim podjął decyzję o gruntownej przebudowie zamku.
Palazzo in fortezza.
Nowy zamek przyjął nowoczesną na owe czasy formę palazzo in fortezza. Z lessu usypano wały i bastiony w typie nowowłoskim, które częściowo obmurowano kamienno-ceglanym płaszczem, a częściowo odziano blokami z surowej gliny. Mury kurtynowe poprzedniej fortecy utworzyły trzy ściany zewnętrzne nowej. Czwarte skrzydło stanowił prawdopodobnie przedłużony budynek dworu obronnego. Inwestycji nie dokończono, ale jej zaawansowanie i wyposażenie zamku w artylerię pozwoliło w 1624 obronić przeprawę mostową na Wisłoku przed czambułem tatarskim. Podczas przebudowy zamek obsadzono stałą załogą. Prawdopodobnie zbudowano w nim wtedy również kaplicę usytuowaną pomiędzy bramą i basztą. Fortyfikacje uzupełniał zespół ziemno-drewnianych warowni w pobliskich miejscowościach, m.in. Mrowli, Świlczy, Krasnem i Malawie.
Ligęza zmarł w 1637. W swoim testamencie polecił żonie "aby zamku domurowała i po wieczne czasy Ligęzowem nazwała i obwałować kazała".
Własność Lubomirskich.
Ligęza zapisał swój majątek dwóm córkom: Pudencjanie i Konstancji. W wyniku procesu i decyzji komisji powołanej przez Trybunał Koronny całość spadku przypadła drugiej z nich. W ten sposób rozległe włości Ligęzy przeszły na własność męża Konstancji marszałka wielkiego koronnego i hetmana polnego koronnego Jerzego Sebastiana Lubomirskiego herbu Szreniawa. Był to aktywny polityk i dowódca wojskowy, który przez wiele lat pełnił rolę jednego z przywódców antykrólewskiej opozycji. Za jego czasów zamek w Rzeszowie stracił na znaczeniu, a do jego renowacji nie przykładano większego znaczenia. Powodem był nie tylko brak uwagi ze strony właściciela, ale także sąsiedztwo należącego do niego pałacu w Łańcucie – rezydencji znacznie bardziej okazałej. Za czasów Lubomirskiego zamek w Rzeszowie kilkakrotnie zajmowały wrogie wojska, co musiało doprowadzić do sporych zniszczeń. Fortyfikacje sforsowali zarówno Szwedzi podczas „potopu”. jak i wojska królewskie podczas rokoszu Lubomirskiego w 1665. Dodatkowe uszkodzenia związane były z wojną z kozakami. Lubomirski uznany został po rokoszu za banitę i zbiegł z kraju na Śląsk, w efekcie czego umocnień w Rzeszowie nie odbudowano. W tym świetle nie dziwią słowa Ulryka von Verdum, który przejeżdżał przez miasto w 1671:
"Na przedmieściu stoi śliczny kościół, a jeszcze lepszy w mieście, obydwa z kamienia [...]. Ciężko zbudowany zamek wznosi się na południe od miasta nad jeziorem. Wszystko to znajdowało się w bardzo dobrym stanie przed wojną kozacką, teraz zaś po niej wszystko jest opuszczone."
Jerzy Lubomirski zmarł w 1667, przekazując fortunę swojemu synowi, Hieronimowi Augustynowi Lubomirskiemu. Przez pierwsze lata po śmierci ojca Hieronim zajmował się przede wszystkim rzemiosłem wojennym – walczył z Turkami, Tatarami i kozakami. Dopiero ok. 1682 przystąpił do prac nad rozbudową zamku w Rzeszowie, które powierzył Tylmanowi z Gameren.
Rozbudowa zamku przez Tylmana z Gameren.
W efekcie licznych walk w rejonie Rzeszowa m.in. z Kozakami i Tatarami wzrosła strategiczna rola tutejszego zamku. Mając to na uwadze sejmik w Sądowej Wiszni uchwalił, że czopowe z Rzeszowa przez trzy lata będzie przeznaczane na przebudowę fortyfikacji.
Zgodnie z planami Tylmana zamek przekształcono w budowlę o czterech dwukondygnacyjnych skrzydłach, z piętrową, chronioną rawelinem bramą na osi skrzydła zachodniego. Zewnętrzne elewacje zostały wyposażone w trójkątne szczyty wieńczące skrajne i środkowe partie fasad. Były one zakończone od dołu boniowanymi pilastrami. Przy okazji przebudowy rozebrano narożną wieżę z czasów Ligęzy i znacznie zmodyfikowano zewnętrzne umocnienia. Wystawiono wolno stojący mur, a narożniki bastionów wyposażono w drewniane kawaliery, których zadaniem było zwiększenie pola obserwacji. W zewnętrznym zespole fortyfikacji utworzono krytą drogę osłoniętą przeciwstokiem. W efekcie likwidacji istniejącej wcześniej północnej kurtyny umocnień powstał też rodzaj rozległego placu. Dodatkowy element zewnętrznych fortyfikacji stanowiły odkryte pod koniec XX wieku „potajniki”. Były to tajne wyjścia do fosy, które umożliwiały oblężonym żołnierzom przeprowadzanie tzw. „wycieczek” (najczęściej nocnych wypadów na otaczającego zamek wroga).
Pracami budowlanymi według planów Tylmana kierował Piotr Belotti, a następnie jego syn Jan Chrzciciel Belotti. Trwały one ok. 10 lat i zostały zakończone przed połową lat 90. XVII wieku. Jeszcze w tym samym wieku w Rzeszowie wybuchł pożar, który uszkodził także zamek. Do kolejnych zniszczeń doszło podczas wielkiej wojny północnej. Niezdecydowana postawa Hieronima Augustyna Lubomirskiego wobec konfliktu sprawiła, że zamek kolejno zdobywały wojska szwedzkie, polskie, saskie i rosyjskie. W 1705 usuwania uszkodzeń poczynionych w czasie szturmowania zamku doglądał osobiście król August II Sas.
Czasy saskie i prace budowlane Karola H. Wiedemanna.
Hieronim Lubomirski zmarł w 1706, ale dopiero w 1722 jego majątek został oficjalnie podzielony pomiędzy trzech spadkobierców: Jerzego Ignacego, Jana Kazimierza i Aleksandra Jakuba. Pierwszy z nich otrzymał w spadku Rzeszów wraz z zamkiem. Magnat ten był zagorzałym zwolennikiem dynastii saskiej i aktywnym uczestnikiem Wielkiej Wojny Północnej. Za udział w walkach ze Szwedami otrzymał stopień generała, został również odznaczony Orderem Orła Białego. Ze względu na działania wojenne osiadł w Rzeszowie w 1719. Wtedy też przystąpił do poważniejszych prac remontowych na zamku. Stanowisko architekta i inżyniera wojskowego, a zarazem nadzorcy straży zamkowej i pożarnej powierzył przybyłemu prawdopodobnie z Drezna Karolowi Henrykowi Wiedemannowi. Przydzielono mu zadanie przebudowy i unowocześnienia zamku, zarówno pod względem militarnym jak i reprezentacyjnym.
Z zachowanych dokumentów archiwalnych wiadomo, że prace prowadzone były przez wiele lat z różną intensywnością. Od 1724 do 1729 wykonywana była renowacja fortyfikacji, natomiast w 1730 samego budynku i jego dachu. Na początku lat 30. przystąpiono do znacznej rozbudowy umocnień zewnętrznych. Dobudowano wały na podejściach do zamku, raweliny, palisady, a także zwodzony most na drodze prowadzącej do kompleksu. Ufortyfikowano bramę, ustawiając po obu stronach wieży czterodziałowe baterie osłonięte dachem. Rozpoczęto też nadbudowę wieży o następną kondygnację i hełm. Łącznie w 1733 na zamku znajdowało się 50 armat.
Świeżo przebudowany zamek został silnie uszkodzony przez pożar 25 stycznia 1735. Następnie 2 lutego zajęły go wojska rosyjskie. Dodatkowe szkody wynikły z przemarszu przez Rzeszów przeciwnych władzy saskiej konfederatów dzikowskich. Wszystkie te zniszczenia wymusiły kolejny remont kompleksu prowadzony od 1735. W 1737 rozebrano i wybudowano od nowa na wbitych w bagno dębowych palach silnie uszkodzony bastion II św. Antoniego. Trzy lata później ukończono budowę kaplicy zamkowej pw. św. Jerzego. Usytuowano ją w narożniku południowo-wschodnim i nakryto kopułą z latarnią. W 1746 fortyfikacje zamkowe wzbogacono o dwuramiennik, który miał chronić najbardziej zagrożony odcinek południowo-zachodni. W tym samym czasie prowadzono pracę nad nową przeprawą przez fosę. Miała ona trzy zwodzone pomosty: środkowy dla pojazdów i boczne dla pieszych. Jej rolę obronną zwiększały umieszczone w wysokich drewnianych ścianach strzelnice. Sama fosa pozostała prawdopodobnie sucha. Przebudowa zamku objęła także fortyfikacje zewnętrzne – na narożach bastionów ustawiono drewniane budki obserwacyjne, a na przedstoku zbudowano czostki i kobylice.
Prace remontowe trwały wiele lat i wymagały zaangażowania bardzo dużych środków finansowych. W efekcie ciężar budowy spoczął na barkach mieszkańców Rzeszowa, chłopów pańszczyźnianych i skazańców. Przykładem jest przypadek kupca Majera Doktorowicza, którego w 1741 sąd zamkowy skazał na 12 niedziel pracy taczkami. Powodem było unikanie zapłaty za wwóz towarów do miasta.
Prace fortyfikacyjne prowadzone przez Wiedemanna nie są wysoko oceniane przez ekspertów. Umocniony zamek "mógł pozwolić oprzeć się jedynie watahom zbuntowanego chłopstwa [...], a nie regularnej armii". Nierozstrzygnięta pozostaje natomiast pytanie na ile architektowi brakowało znajomości nowoczesnej sztuki fortyfikacji typu nowoholenderskiego i francuskiego, a na ile ograniczały go wytyczne pracodawcy życzącego sobie przede wszystkim prestiżowej i reprezentacyjnej, a nie stricte obronnej rezydencji.
Jerzy Ignacy Lubomirski zmarł 19 lipca 1753, a ziemię rzeszowską przejął jego syn Teodor Hieronim Lubomirski. Za jego czasów kontynuowano prace remontowe kierowane przez Karola Wiedemanna. Nowy właściciel zmarł bezpotomnie w 1761, a zamek przeszedł w ręce jego brata Franciszka Lubomirskiego. W tym okresie jego realną zarządczynię stanowiła wdowa po Jerzym Ignacym, Joanna Lubomirska.
Inwentarz ruchomości.
Z 1753 pochodzi "Inwentarz ruchomości zamku rzeszowskiego" sporządzony dla celów spadkowych. Przedstawia on szeroki obraz rozplanowania wewnętrznego i wyposażenia kompleksu, a także pałacyku letniego i innych przylegających obiektów. Dokument wymienia w zamku następujące pomieszczenia:
W tekście wymienione są także przedmioty znajdujące się w zamku i ich ilość. Dodatkowo opisano wystrój i wyposażenie pomieszczeń w takie sprzęty, jak francuskie i angielskie zegary, liczne obrazy, lustra, bibeloty itd. Ściany pomieszczeń mieszkalnych i reprezentacyjnych obite były zgodnie z sarmacką modą „turecką materią”. czyli przede wszystkim kobiercami i gobelinami. Dużo było też przedmiotów i broni tureckiego pochodzenia, prawdopodobnie będących pamiątką jeszcze z czasów uczestniczącego w licznych wojnach na wschodzie Hieronima Augusta Lubomirskiego. Kolekcję tę uzupełniały zbiory popularnej w dobie saskiej sztuki chińskiej. W inwentarzu zauważalne są także inne przykłady wpływów saskich: w porcelanie, broni, namiotach, meblach itd.
Sporo miejsca w dokumencie poświęcono bibliotece zamkowej, w rzeczywistości stanowiącej skład broni. Wisiała w niej wypisana na pergaminie genealogia rodziny Lubomirskich. Książek na zamku było niewiele, przede wszystkim pozycje francuskie i włoskie, a także katalogi, inwentarze i rejestry gospodarcze. Inwentarz rzuca też światło na życie dworskie zamku, będącego w tym okresie istotnym ośrodkiem towarzyskim, kulturalnym i politycznym. Sam Rzeszów stanowił drugi po Warszawie ośrodek sztuki saskiej. Dopiero w drugiej połowie XVIII w. rolę regionalnego centrum kultury magnackiej przejął pałac w Łańcucie Izabeli Lubomirskiej.
Na zamku rzeszowskim przebywała podnosząca jego rangę kapela dworska. Obsadzony był on także oddziałem dragonii. Służba zamkowa umundurowana była w wymyślne stroje, także mające podkreślać prestiż właścicieli kompleksu.
Czasy Joanny ze Steinów Lubomirskiej.
Joanna Lubomirska była zwolenniczką konfederacji barskiej, co doprowadziło do ataku wojsk rosyjskich na zamek. Oblężenie trwało dwa dni (11–12 sierpnia 1769) i uczestniczyło w nim 3000 żołnierzy wyposażonych w kilka armat oraz 3 sotnie kozaków. Oblężenie i nieudaną „odsiecz” zorganizowaną przez konfederatów opisał w powieści "Pobitne pod Rzeszowem" Szczęsny Morawski. Miejscowa tradycja przypisuje zwycięstwo Rosjan zemście młynarza nazwiskiem Ludera. Miał on zostać skrzywdzony przez zarządcę zamku i w odwecie spowodować zawalenie mostu na Wisłoku w momencie ataku konfederatów. W potyczce zginęło 42 konfederatów i jeden chłop z pobliskiej wsi Słociny. Zamek 12 sierpnia zajęli Rosjanie.
Pomimo przegranej Joannie Lubomirskiej udało się zachować zamek, tak że po 3 latach to ona przyjmowała na nim przedstawicieli nowej władzy. W 1772 Rzeszów objęty został pierwszym zaborem, a do miasta wkroczyli Austriacy. Ich dowódca, generał Hadlik został podjęty gościnnie w obecności całego dworu. Być może właśnie to serdeczne powitanie zdecydowało o ustanowieniu w Rzeszowie siedziby cyrkułu pilzneńskiego, a po reformie administracyjnej – rzeszowskiego.
Splendory dworu Lubomirskiej były w rzeczywistości tylko zewnętrzną manifestacją, a terytorium jej latyfundium od czasów konfederacji coraz bardziej się kurczyło, by zasadniczo przestać istnieć w drugiej dekadzie XIX wieku. Ze względu na brak funduszy zaczęto też zaniedbywać sam zamek. Po śmierci Franciszka Lubomirskiego w 1812 utracił on swoją dotychczasową funkcję i został przeznaczony na siedzibę urzędu cyrkuralnego i więzienie. W 1820 Jerzy Roman Lubomirski oficjalnie sprzedał kompleks władzom austriackim. Sporo wcześniej ród przeniósł swoją siedzibę do Charzewic koło Rozwadowa.
Własność austriacka.
Wraz ze zmianą właściciela zamek ostatecznie stracił funkcję rezydencji i stał się siedzibą sądów (obwodowego i kryminalnego) oraz więzienia. Wkrótce po przejęciu kompleksu władze przeprowadziły szereg prac remontowych mających na celu dostosowanie go do nowych zadań. Zniwelowano przedpiersie rawelinu i usypano dwie groble: pierwszą na miejscu zwodzonego mostu i drugą biegnącą równolegle do północnej kurtyny murów. Prace miały charakter doraźny i jednorazowy, szybko więc zamek zaczął popadać w ruinę. Remont przeprowadzono dopiero po pożarze miasta w 1842, który w znacznym stopniu uszkodził także opisywany kompleks. Podczas prac budowlanych obniżono wieżę bramową i prawdopodobnie dokonano nadbudowy zamku. Do jego północnej kurtyny dołączono trzykondygnacyjny budynek przeznaczony na więzienie.
Wykorzystanie zamku i rola poszczególnych pomieszczeń w tym okresie znane są dzięki zachowanemu planowi z 1882. Piętro w całości zajmował sąd obwodowy, natomiast parter stanowił zaplecze więzienia. Umieszczono tam administrację więzienia, mieszkanie inspektora, szkołę więzienną i szpital dla osadzonych.
Kompleks powoli niszczał, nie dziwi więc zapis z 1890 w którym stwierdzono, że "mury obronne otaczające zamek znajdują się [...] w stanie wielkiego zaniedbania i należy im koniecznie pospieszyć z pomocą, aby je uchronić od zupełnej ruiny". Konserwatorzy z prośbą o fundusze na renowacje umocnień zwrócili się do ministra sprawiedliwości. Sam budynek także wymagał pilnego remontu, który zaczęto planować u schyłku XIX wieku. W związku z tym w latach 1895–1897 konserwator zabytków Zygmunt Hendel wykonał inwentaryzację obiektu i przygotował wstępny plan jego przebudowy. Prace budowlane rozpoczęto pod jego nadzorem 1 maja 1902 według projektu budowniczego ze Lwowa Franciszka Skowrona.
Nowy zamek.
Początkowo planowano jedynie renowację zamku, jednak ze względu na jego stan ostatecznie zdecydowano się wyburzyć całą konstrukcję. Obiekt wybudowano od nowa na planie prostokątnym zbliżonym do historycznego obrysu. Projekt nawiązywał do XVIII-wiecznej formy zamku znanej z grafik Wiedemanna. Postawiono czteroskrzydłowy, trzypiętrowy gmach z wewnętrznym dziedzińcem. Zachowano jedynie wieżę bramną, która została nadbudowana do pięciu pięter i zwieńczona barokowym hełmem. Przebudowa objęła także mury miejskie, ale zdaniem Hendla została przeprowadzona w naganny sposób:
"(..) cała więc obecna restauracja murów utrwaliła jedynie dobrze substrykcyjne mury po gzyms, zniszczyła jednak i zdeformowała całą górną część murów obronnych. Wszakże można było zostawić resztki wieżyczki, stare wały jakie dochowały do naszych czasów i byłyby przetrwały jeszcze wieki i pozostały zabytkiem naszej fortyfikacji."
Kurtynowy mur zachował styl staroholenderski. Pozostawiono w jego narożnikach 4 bastiony: św. Franciszka (północno-zachodni), św. Andrzeja (północno-wschodni), św. Hieronima (południowo-wschodni) i św. Marii (południowo-zachodni). Na narożach bastionów zachowano kamienne wieżyczki z 1746 roku.
Nowy zamek miał pełnić przede wszystkim rolę sądu i do takich zadań został zaprojektowany. Utworzono m.in. szerokie korytarze pozwalające na bezproblemowe przeprowadzanie skazanych pod eskortą. Cenne informacje na temat przebudowy przekazuje dokument z nazwiskami osób zasłużonych dla realizacji inwestycji zamurowany w fundamentach obiektu:
"[...] budowę wykonał kosztem miliona koron budowniczy lwowski Hipolit Śliwiński, w miejscu obronnego niegdyś zamku Lubomirskich z zachowaniem cech dawnego założenia i przy zastosowaniu urządzeń odpowiednich celowi, w zakończeniu zwracając się [...] do Pana Najwyższego, aby [...] miał w swojej wszechmocnej pieczy wszystkie usiłowania nasze dążące do podniesienia i odrodzenia naszej Ojczyzny."
Prace budowlane zakończyły się w 1906 roku.
Zamek w XX i XXI wieku.
Zamek pozostał gmachem sądu oraz więzienia w okresie dwudziestolecia międzywojennego.
Zamek miejscem kaźni w czasach okupacji.
Zamkowe więzienie w Rzeszowie podczas wojny i okupacji stało się miejscem kaźni dla tysięcy Polaków. W ciągu jednego roku od 1 kwietnia 1943 do 1 marca 1944 r. w jego celach przebywało ponad 2,5 tys. W podziemiach Zamku, hitlerowcy wykonywali wyroki Sondergerichtu, a zwłoki chowano na cmentarzu w Pobitnem. Rozstrzeliwania były dokonywane na placu zamkowym. 21 października 1939 r. pod murem Zamku hitlerowcy rozstrzelali 11 osób, i przy klasztorze bernardynów wyprowadzono, dalszych 6 (z Wilhelmem Rożkiewiczem – kierownikiem Szkoły Powszechnej im. Jachowicza) i tam rozstrzelano. 27 czerwca 1940 ok. 3 nad ranem Niemcy wywieźli z Zamku, do poddębickiej Lubziny 57 więźniów i tam dokonali egzekucji. Masowo wywożono więźniów na miejsca publicznych straceń, np.: w Charzewicach 20 Polaków rozstrzelano w październiku 1943 r. W cegielni w Rzeszowie 5 rozstrzelano w listopadzie 1943 r. W Dębicy 100 Polaków rozstrzelano w styczniu 1944 r. 11 lutego 1944 r. na rzeszowskim Staromieściu rozstrzelano 10 osób z ruchu oporu, z AK- więźniów Zamku. 12 kwietnia 1944 r. w Pustkowie rozstrzelano 60 Polaków po pracach pomocniczych na poligonie. W wyżej wymienionych i w innych miejscach morderstw, zginęło blisko 1100 Polaków – więźniów Zamku w Rzeszowie.
Miejsce tortur i egzekucji w czasach PRL-u.
W latach PRL-u, a zwłaszcza w okresie stalinizmu, dochodziło w Zamku także do tortur i egzekucji członków ruchu oporu i działaczy antykomunistycznych.
W październiku 1944 r. po zajęciu, przy pomocy AK – w ramach Akcji Burza, Rzeszowa przez sowietów, na miejscowym Zamku NKWD, przetrzymywało i torturowało 400 żołnierzy AK.
Ppłk. Łukasz Ciepliński „Pług” (od kwietnia 1941 r. Komendant Inspektoratu Rejonowego AK Rzeszów), w nocy z 7 na 8 października 1944 r. dowodził akcją rozbicia więzienia na Zamku i po schwytaniu, został skazany „na pięciokrotną karę śmierci”. Wyrok przez rozstrzelanie wykonano na nim w dniu 1 marca 1951 r. w Warszawie.
21 czerwca 1946 r. w zamku został zamordowany ppor. Stanisław Kossakowski, 17 stycznia 1949 r. zabity został Tadeusz Pleśniak, 31 stycznia 1949 r. skazani na karę śmierci; Władysław Koba „Żyła”. „Marcin” (dowódca Okręgu WiN w Rzeszowie) i Leopold Rząsa, oraz Michał Jan Zygo (informator WiN w Komendzie Wojewódzkiej MO) zostali rozstrzelani na Zamku w Rzeszowie. 5 listopada 1949 r. na Zamku w Rzeszowie zostali straceni: Ludwik Więcław „Śląski” (komendant Inspektoratu „Hanka” NZW na powiaty: Łańcut, Przeworsk, Nisko i Janów Lubelski), i Edward Garbacki „Róża” (skarbnik tego inspektoratu).
Wykonywano tu również zasądzone wyroki na zbrodniarzach hitlerowskich oraz Organizacja nacjonalistach ukraińskich. 13 września 1948 wykonano wyrok na księdzu Wasylu Szewczuku. 8 lutego 1949 wykonano wyrok na Romanie Hrobelskim, 7 kwietnia 1949 rozstrzelany został Wołodymyr Szczygielski, 28 kwietnia 1949 wykonano wyrok na Hryhoriju Mazurze.
Według relacji Piotra Woźniaka po wojnie na zamku wykonano około 1000 wyroków śmierci, a ciała ofiar były wywożone stamtąd i grzebane w lasku na Pobitnie. Według relacji Juliana Rudaka więźniowie zmarli w trakcie śledztwa (bez wyroku) byli chowani na dziedzińcu zamku. Pod koniec marca 1948 Rudak wraz z trzema innymi więźniami był skierowany do porządkowania dziedzińca zamkowego, w tym do zniwelowania zapadliny na placu za bramą wjazdową, według niego powstałej w miejscach pochowków. Możliwość grzebania zwłok więźniów potwierdził także Eugeniusz Osełkowski, niegdyś osadzony w zamku.
W 1981 zamek przestał pełnić rolę więzienia, pozostawiając działający do dzisiaj sąd okręgowy. W 1989 przed budynkiem ustawiono krzyż poświęcony ofiarom komunizmu. Została też ustanowiona tablica upamiętniająca. Obiekt w okresie III RP wielokrotnie pełnił rolę kulturalną. Odbywały się tu m.in. przedstawienia Teatru im. Wandy Siemaszkowej, „Spotkania z Muzami” i spektakle I Rzeszowskich Plenerowych Spotkań Teatralnych.
Forma obecna i plany na przyszłość.
Zamek zachował do dzisiaj formę z 1906 roku, w tym zabytkową wieżę, wieżyczki bastionów i pozostałości fosy. Najważniejszy remont ostatnich lat obejmował wymianę dachu prowadzoną od 2002. Od 2004 prowadzone są prace nad utworzeniem trasy turystycznej „Śladami konfederatów barskich”. Jednym z jej elementów ma być wyposażony w 41 armat zamek w Rzeszowie. Pierwsza armata, odlana współcześnie w XVIII-wiecznym stylu, dostarczona została z Orłów pod Przemyślem 23 marca 2004 roku.
Od 2005 roku miasto planuje przejęcie zamku i przeniesienie do niego siedziby muzeum okręgowego. Zwiększyłoby to atrakcyjność instytucji i pozwoliło na wyeksponowanie dodatkowych okazów aktualnie przechowywanych w magazynach. Aby przenosiny mogły stać się możliwe konieczne jest wybudowanie nowego budynku sądu, prace nad którym opóźniają się już od kilku lat.

</doc>
<doc id="291416" url="https://pl.wikipedia.org/wiki?curid=291416" title="Marek Kusto">
Marek Kusto

Marek Andrzej Kusto (ur. 29 kwietnia 1954 w Bochni) – polski piłkarz i trener piłkarski. W czasie kariery zawodniczej grający na pozycji napastnika.
Podczas swojej kariery klubowej dwukrotnie zdobył Puchar Polski (1980 i 1981); sięgnął również po mistrzostwo Belgii (1984) i Puchar Belgii (1983). Po zakończeniu kariery został trenerem piłkarskim.
Reprezentacja Polski.
W reprezentacji Polski rozegrał 19 meczów, strzelił w nich 3 bramki. Był uczestnikiem Mundiali w 1974 i 1982, kiedy to polski zespół zajmował 3. miejsce, oraz Mundialu w 1978. Jednak w 1974 r. i w 1978 r. był tylko rezerwowym i nie wyszedł ani razu na boisko (jest jedynym piłkarzem reprezentacji, który dwa razy znalazł się w takiej sytuacji). Dopiero w 1982 r. w Hiszpanii trzykrotnie wszedł jako zmiennik.

</doc>
<doc id="291423" url="https://pl.wikipedia.org/wiki?curid=291423" title="Nelson Piquet Jr.">
Nelson Piquet Jr.

Nelson Piquet Jr., Nelsinho Piquet , właśc. Nelson Ângelo Tamsma Piquet Souto Maior (ur. 25 lipca 1985 w Heidelbergu) – brazylijski kierowca wyścigowy.
Życie prywatne.
Jest jednym z sześciorga dzieci Nelsona Piqueta, 3-krotnego mistrza świata Formuły 1. Na świat przyszedł w Niemczech w miejscowości Heidelberg, gdzie rozgrywało się Grand Prix Niemiec. Żona Nelsona Piqueta będąca w zaawansowanej ciąży chciała towarzyszyć mężowi w zawodach. Nelson Piquet jr. ma jednak brazylijskie obywatelstwo i startował pod brazylijską flagą.
Rodzice Nelsona Piqueta rozwiedli się zaraz po jego narodzinach. Do 8. roku życia Nelson mieszkał wraz ze swoją matką, Holenderką Sylvią Tamsma, w Monako. W porozumieniu obojga rodziców przeprowadził się do ojca – do Brazylii, gdzie dorastał. Ma dwie siostry – Kelly i Julie oraz czterech przyrodnich braci: Geraldo, Laszlo, Pedro i Marco. Aktualnie mieszka w Oksfordzie (Anglia).
Życiorys.
Początki kariery.
Kariera Nelsona rozpoczęła się w 1993 roku startami w brazylijskim kartingu. W 2001 roku startował w Formula Three Sudamericana. W 2003 roku przeprowadził się do Wielkiej Brytanii, by ściagać się tam w British Formula 3 Championship. W swoim pierwszym sezonie w brytyjskiej formule zdobył wspólnie z zespołem Piquet Sports (założonym przez jego ojca) trzecie miejsce (z 6 zwycięstwami i 8 pole position na koncie). Kolejny rok w British Formula 3 Championship okazał się dla zespołu Nelsona zwycięski. Stał on się w ten sposób najmłodszym kierowcą (19 lat i 2 miesiące) któremu kiedykolwiek udało się wygrać tego typu mistrzostwo.
W 2005 Nelson wziął udział w A1 Grand Prix, gdzie również osiągnął najwyższe miejsce.
GP2.
W sezonie 2006 Serii GP2, występując w barwach zespołu Hitech Piquet Sports, został wicemistrzem po zaciętej walce z Lewisem Hamiltonem.
Formuła 1.
2007–2009: Renault.
W sezonie 2007 został kierowcą testowym zespołu Renault. W grudniu ogłoszono, że zostanie partnerem powracającego do zespołu Fernando Alonso począwszy od sezonu 2008. Początek sezonu w wykonaniu Nelsona był fatalny. Po swoich rażących błędach tracił bardzo cenne sekundy. Rzadko przechodził do drugiej części sesji kwalifikacyjnej, a w wyścigu nie nawiązywał walki z czołówką. Dopiero w połowie sezonu Piquet Jr poprawił swe wyniki, co zaowocowało dwoma punktami podczas GP Francji. W GP Niemiec Nelson zajął drugie miejsce, wyprzedził go jedynie Lewis Hamilton, który wygrał wyścig. To pierwsze tak wysokie miejsce młodego Piqueta w wyścigach F1. W kolejnych wyścigach radził sobie coraz lepiej kończąc je regularniej na punktowanych pozycjach. Ostatecznie zajął 12 miejsce w klasyfikacji generalnej z dorobkiem 19 punktów wyraźnie jednak odstępując od swojego partnera Fernando Alonso. Po wielu spekulacjach Piquet w sezonie 2009 ponownie reprezentował barwy francuskiego zespołu. 3 sierpnia 2009 kierowca ogłosił, iż zakończył współpracę z zespołem Renault.
Po Formule 1.
Po rozwiązaniu kontraktu z zespołem Renault, Piquet poświęcił się głównie startom za oceanem. Od 2010 roku pojawiał się w stawce serii NASCAR. Zaliczył take gościnne starty w Copa Chevrolet Montana, ARCA Series, Continental Tire Sports Car Challenge, Grand American Rolex Series, Indy Lights oraz Stock Car Brasil, jednak jedynie w NASCAR odnosił zwycięstwa. W latach 2013-2014 Brazylijczyk zaliczył starty w mistrzostwach Global RallyCross Championship, jednak bez sukcesów.
W sezonie 2014/2015 Piquet podpisał kontrakt z ekipą China Racing na starty w nowo powstałej Formule E, gdzie po zaciętej walce z Sébastienem Buemi i Lucasem Di Grassim zdobył mistrzowski tytuł.

</doc>
<doc id="291425" url="https://pl.wikipedia.org/wiki?curid=291425" title="Irmfried Eberl">
Irmfried Eberl

Irmfried Georg Rolf Eberl (ur. 8 września 1910 w Bregencji, zm. 16 lutego 1948 w Ulm) – austriacki lekarz, doktor nauk medycznych, SS-Untersturmführer, jeden z głównych wykonawców akcji T4, pierwszy komendant obozu zagłady w Treblince, popełnił samobójstwo w amerykańskim areszcie.
Życiorys.
Młodość.
Urodził się 8 września 1910 roku w Bregencji w austriackim kraju koronnym Vorarlberg. Był najmłodszym z trzech synów inż. Josefa Franza Eberla i jego małżonki Josephine. Rodzina hołdowała ideologii volkistowskiej. W okresie Republiki Austriackiej jego ojciec został usunięty z korpusu urzędniczego z powodu swych związków z ruchem nazistowskim.
Uczęszczał do szkoły podstawowej i gimnazjum ("Humanistisches Landesgymnasium") w Bregencji. 15 czerwca 1928 roku zdał egzamin maturalny. Początkowo zamierzał studiować prawo, ostatecznie wybrał medycynę. 16 października 1928 rozpoczął studia na uniwersytecie w Innsbrucku. 8 grudnia 1931 roku wstąpił do austriackiego oddziału NSDAP, otrzymując legitymację członkowską nr 687 095. Został jednocześnie przedstawicielem Narodowosocjalistycznego Związku Studentów Niemieckich na innsbruckim uniwersytecie oraz członkiem SA. Studia ukończył w lutym 1935 roku, uzyskując dyplom lekarski i stopień doktora. Nie był jednak utalentowanym studentem – końcowy egzamin musiał powtarzać. Specjalizował się w zakresie medycyny sądowej, ginekologii i leczenia gruźlicy. Praktykował także chirurgię. Od lutego do maja 1935 roku był zatrudniony w Szpitalu Rudolfa w Wiedniu ("Krankenanstalt Rudolfstiftung"). Później pracował w sanatorium pulmonologicznym w Grimmenstein.
W 1934 roku, po nieudanej próbie puczu i zabójstwie kanclerza Engelberta Dollfußa, austriacka NSDAP i jej organizacje afiliowane zostały zdelegalizowane. Eberl zaangażował się w podziemną działalność nazistowską. Z tego powodu w 1936 roku został pozbawiony prawa do wykonywania zawodu lekarza. Nie mając perspektyw zdobycia pracy w Austrii, zdecydował się na emigrację do Niemiec. W kwietniu 1936 roku został zatrudniony w "Deutsches Hygiene Institut" w Dreźnie. Miesiąc później mianowano go szefem urzędu ds. opieki społecznej w Dessau. W marcu 1937 przyznano mu certyfikat lekarza, a dwa miesiące później oficjalnie uznano w Niemczech jego tytuł doktora. Pracował jako lekarz ratownictwa medycznego i w Głównym Urzędzie Zdrowia w Berlinie.
23 czerwca 1937 roku poślubił Ruth Rehm (ur. 1907), aktywną działaczkę NS-Frauenschaft, osobę bogatą i wpływową. Pod jej wpływem jego poglądy polityczne uległy dalszej radykalizacji.
Akcja T4.
31 stycznia 1940 roku został oddelegowany do udziału w akcji T4, czyli tajnym programie eksterminacji osób psychicznie chorych i niepełnosprawnych umysłowo. Wcześniej, gdyż już w połowie stycznia, wziął udział w eksperymentalnym gazowaniu ofiar, które przeprowadzono w nieczynnym zakładzie karnym w Brandenburgu. Później jako kierownik ds. medycznych nadzorował eksterminację chorych i niepełnosprawnych, którą prowadzono w ośrodku „eutanazji” zorganizowanym w tym więzieniu. Odpowiadał za gazowanie tlenkiem węgla jednorazowo 18–20 osób. W ten sposób od stycznia do października 1940 zabite zostały w ośrodku 9772 osoby. Eberl prowadził prywatny rejestr ofiar (odnaleziony po wojnie) odnotowując w nim liczby, narodowość i płeć zabijanych.
Wkrótce informacje o tym, co dzieje się w Brandenburgu, dotarły do niemieckiej opinii publicznej. Jesienią 1940 roku ośrodek został zamknięty, a Eberl wraz ze swym zespołem został przeniesiony do Bernburga, gdzie objął kierownictwo nowo utworzonego ośrodka eksterminacji. Pod jego nadzorem mordowano nie tylko osoby chore psychicznie i niepełnosprawne umysłowo, lecz od kwietnia 1941 roku także chorych i wyczerpanych więźniów obozów koncentracyjnych, których przywożono w ramach akcji „14f13” ("Sonderbehandlung 14f13"). Często do Bernburga doraźnie kierowano te kontyngenty ofiar, których z różnych powodów nie mogły przyjąć inne ośrodki „eutanazji”. Na tej podstawie Patricia Heberer wysnuła wniosek, że kierownictwo akcji T4 postrzegało Eberla jako swojego „człowieka do zadań specjalnych”. Później, zarówno jego współpracownicy jak i pracownicy współpracujących placówek służby zdrowia, określali go z tego okresu jako osobę arogancką, sadystyczną i krwiożerczą. Pod jego kierownictwem w Bernburgu zabitych zostało 8601 osób.
Od stycznia 1942 roku w mundurze Organizacji Todt przebywał na froncie wschodnim w okolicach Mińska, uczestnicząc w tzw. "Osteinsatz" (akcja „wschodnia”). Cel tej operacji nie został dotąd jednoznacznie wyjaśniony. Oficjalnie zadaniem Eberla i pozostałych weteranów akcji T4 była pomoc w ewakuacji rannych żołnierzy Wehrmachtu do szpitali na zapleczu. Przypuszcza się jednak, że w rzeczywistości uczestnicy "Osteinsatz" potajemnie mordowali ciężko rannych jeńców sowieckich lub dokonywali eutanazji ciężko rannych żołnierzy niemieckich, którzy zostali okaleczeni w stopniu uniemożliwiającym powrót do normalnego życia.
Do Niemiec powrócił w kwietniu 1942 roku.
Treblinka.
W 1942 roku podobnie jak wielu innych uczestników programu „eutanazji” otrzymał przydział do personelu akcji „Reinhardt”, pod którym to kryptonimem kryła się eksterminacja polskich Żydów. Nadano mu także stopień SS-Untersturmführera. Początkowo przełożeni skierowali go do obozu zagłady w Sobiborze – w tym czasie jeszcze niefunkcjonującego. Pod koniec czerwca został mianowany komendantem ośrodka zagłady w Treblince. Budowa obozu nie była wówczas jeszcze zakończona, stąd Eberl początkowo urzędował w warszawskim pałacu Brühla. Z tego okresu zachowała się jego korespondencja z komisarzem ds. dzielnicy żydowskiej w Warszawie, Heinzem Auerswaldem, dotycząca dostaw wyposażenia i materiałów dla powstającego obozu.
Ośrodek zagłady w Treblince rozpoczął działalność 23 lipca 1942 roku wraz z przybyciem pierwszego transportu z getta warszawskiego. Szybko okazało się, że Eberl, który dotychczas nadzorował eksterminację stosunkowo niewielkich grup chorych i niepełnosprawnych, nie radzi sobie z zarządzaniem obozem zagłady, do którego codziennie przywożono co najmniej 5 tys. ludzi. Jego ambicją było, aby Treblinka przewyższyła wszystkie inne ośrodki zagłady pod względem liczby zamordowanych Żydów. Nie zważając na jej ograniczone „zdolności absorpcyjne”, domagał się przysyłania wciąż nowych kontyngentów ofiar. Skutki takiego postępowania okazały się katastrofalne. Personel obozu nie nadążał z likwidacją przyjeżdżających transportów, więc pociągi przez długi czas oczekiwały na stacjach pośrednich, a zamknięci w wagonach Żydzi masowo umierali na skutek pragnienia i braku powietrza. Sytuację pogarszał fakt, że komory gazowe działały zbyt wolno z powodu problemów technicznych i braku doświadczenia personelu. Wobec ich niskiej wydajności i zawodności całe transporty musiały być rozstrzeliwane już w strefie przyjęć. Żydowscy więźniowie nie nadążali z grzebaniem ciał ofiar, stąd obóz i pobocza prowadzących do niego torów kolejowych były zasłane tysiącami zwłok. W sierpniu 1942 roku odór rozkładających się ludzkich zwłok był już tak silny, że wyczuwano go nawet w odległej o wiele kilometrów Ostrowi Mazowieckiej. W tych okolicznościach niemożliwe było zachowanie ludobójstwa w tajemnicy, a w docierających do Treblinki transportach wybuchała panika, przeradzająca się nierzadko w próby ucieczek lub oporu. Niemożliwe było również właściwe zabezpieczenie i wywóz zagrabionego mienia. Magazyny szybko uległy zapełnieniu, a ubrania i przedmioty należące do zamordowanych Żydów w wielkich ilościach zalegały pod gołym niebem.
W jednym z listów wysłanych w tym czasie do żony Eberl napisał: „Nawet gdyby było mnie czterech, a doba miała sto godzin, i tego pewnie byłoby za mało”. Z relacji Franza Stangla, następcy Eberla na stanowisku komendanta Treblinki, wynika, że latem 1942 roku dyscyplina wśród członków obozowej załogi uległa znacznemu rozluźnieniu. Sam Eberl miał jakoby zmuszać żydowskie kobiety, aby w czasie wieczornych libacji tańczyły nago na stołach (Franz Suchomel twierdził z kolei, iż miał miejsce tylko jeden taki przypadek). Miał także w zwyczaju spacerować w obozie i pojawiać się podczas przyjmowania transportów w białym kitlu lekarskim w towarzystwie podobnie ubranej osoby (najprawdopodobniej strażnika), przekonany na bazie swych wcześniejszych doświadczeń z centrów eutanazji, że widok lekarzy działa uspokajająco na przyszłe ofiary.
Panujący w obozie chaos nie wpłynął na zmniejszenie tempa eksterminacji. Jicchak Arad szacował, że między 23 lipca a 28 sierpnia 1942 roku w Treblince zamordowano 312,5 tys. Żydów (według innych ocen – do 280 tys.). Z punktu widzenia dowództwa akcji „Reinhardt” kluczowymi problemami były niemożność zachowania zbrodni w tajemnicy, a przede wszystkim – brak oczekiwanych dostaw złota i kosztowności. Nie był on przy tym spowodowany wyłącznie panującym w obozie bałaganem. Eberl miał bowiem kierować zrabowane złoto i precjoza bezpośrednio do swoich dawnych przełożonych w Kancelarii Führera w Berlinie, pomijając lubelski sztab "Einsatz Reinhardt".
Pod koniec sierpnia kierownik akcji „Reinhardt”, SS-Brigadeführer Odilo Globocnik, osobiście udał się na inspekcję do Treblinki, zabierając ze sobą inspektora obozów zagłady Christiana Wirtha i jego adiutanta Josefa Oberhausera. Zorientowawszy się w sytuacji, natychmiast odwołał Eberla ze stanowiska komendanta, powierzając jednocześnie Wirthowi zadanie opanowania sytuacji w obozie. Według Oberhausera miał przy tym powiedzieć, że „gdyby dr Eberl nie był jego rodakiem, zamknąłby go i postawił przed sądem SS i policji”.
Dalsze losy.
Po odwołaniu z Treblinki powrócił na stanowisko kierownika ośrodka w Bernburgu. Niewiele wiadomo na temat jego działalności w tym okresie. W 1943 roku ośrodek został zamknięty. Według zeznań Fritza Bleicha, innego uczestnika akcji T4, złożonych przed Trybunałem w Norymberdze, Eberl wraz z doktorami Georgiem Renno i Horstem Schumannem miał uczestniczyć w eksperymentach medycznych przeprowadzanych na więźniach obozu Auschwitz-Birkenau między październikiem 1943 i marcem 1944. W styczniu 1944 Eberl miał zostać powołany w szeregi Wehrmachtu, niemniej pozostał na liście płac Kancelarii Führera. W lipcu 1944 jego żona zginęła w alianckim nalocie lotniczym. W tym samym miesiącu Eberl wyjechał urzędowo, ale z nieustalonego powodu do Słowacji. Później został skierowany jako lekarz wojskowy na front zachodni, do 902. pułku piechoty. W kwietniu 1945 roku w Luksemburgu dostał się do amerykańskiej niewoli. Nie został rozpoznany jako oficer SS i komendant obozu zagłady. Będąc jeńcem wojennym pełnił funkcję lekarza w obozowym oddziale chorych na gruźlicę. Zwolniony został z obozu jenieckiego w Dietersheim 6 czerwca 1945.
Zamieszkał w miasteczku Blaubeuren nieopodal Ulm i zawarł związek małżeński z Gerdą P. W tej samej miejscowości żyli rodzice jego pierwszej żony. Prowadził tam prywatną praktykę lekarską. Ukrywał swoją przeszłość informując, że w okresie od października 1937 do sierpnia 1944 pracował Głównym Urzędzie Zdrowia w Berlinie. W 1947 urodził mu się syn.
20 sierpnia 1947 roku sąd w Bernburgu wydał nakaz jego aresztowania jako podejrzanego o zbrodnie przeciw ludzkości popełnione w ośrodku „eutanazji” w Bernburgu. 8 grudnia 1947 został przesłuchany, a 8 stycznia 1948 został aresztowany przez okupacyjne władze amerykańskie. 9 lutego został zidentyfikowany jako kierownik centrów eutanazji przez jedną z pracujących tam wówczas pielęgniarek. 15 lutego 1948 roku, przebywając w areszcie w Ulm, dowiedział się od współwięźnia, że jego nazwisko figuruje w książce "Der SS-Staat" w opisie dotyczącym programu eutanazji (ale bez wzmianki o jego roli w działalności niemieckich obozów koncentracyjnych). Następnego dnia popełnił samobójstwo przez powieszenie.

</doc>
<doc id="291426" url="https://pl.wikipedia.org/wiki?curid=291426" title="Nelsinho Piquet">
Nelsinho Piquet



</doc>
<doc id="291427" url="https://pl.wikipedia.org/wiki?curid=291427" title="Samuel Alito">
Samuel Alito

Samuel Anthony Alito Jr. (ur. 1 kwietnia 1950 w Trenton, New Jersey) – amerykański prawnik pochodzenia włoskiego, od stycznia 2006 sędzia Sądu Najwyższego Stanów Zjednoczonych.
Życiorys.
Studiował na Uniwersytecie w Princeton (do 1972), następnie w Szkole Prawniczej Yale’a (do 1975). Pracował, między innymi, w biurze prokuratora generalnego Stanów Zjednoczonych oraz był prokuratorem stanowym w New Jersey. W lutym 1990 prezydent George H.W. Bush powołał go na sędziego sądu apelacyjnego w III okręgu sądowym (Newark, New Jersey). Katolik, jest znany z poglądów konserwatywnych.
31 października 2005 George W. Bush desygnował go na sędziego Sądu Najwyższego w miejsce ustępującej Sandry O’Connor. Był trzecią osobą mianowaną na to stanowisko (John Glover Roberts został ostatecznie prezesem tego sądu, a Harriet Miers sama zrezygnowała z ubiegania się o miejsce w nim). Zatwierdzenie Senatu uzyskał 31 stycznia 2006.

</doc>
<doc id="291432" url="https://pl.wikipedia.org/wiki?curid=291432" title="Przepływ płynów">
Przepływ płynów



</doc>
<doc id="291435" url="https://pl.wikipedia.org/wiki?curid=291435" title="Edward Lorenz (matematyk)">
Edward Lorenz (matematyk)

Edward Norton Lorenz (ur. 23 maja 1917 w West Hartford w Connecticut, zm. 16 kwietnia 2008 w Cambridge, Massachusetts) – amerykański matematyk i meteorolog. Pionier teorii chaosu.
Życiorys.
Studiował matematykę w Dartmouth College, New Hampshire. Po wojnie został profesorem na Massachusetts Institute of Technology.
Miał dwie córki oraz syna. Jego żona zmarła w 2001 roku.
Dorobek naukowy.
Zasłynął swoimi pracami z dziedziny meteorologii, zwłaszcza odkryciem tzw. układu Lorenza.
W roku 1963 Lorenz zbudował równania opisujące zjawiska atmosferyczne, które udowodniły, iż niewielka zmiana w jednym z punktów atmosfery może być przyczyną wielkich zmian w innym jej obszarze. Stwierdził wtedy, że nawet ruch skrzydeł motyla w Singapurze może wywołać burzę nad Karoliną Północną w USA. Od tamtego czasu fakt, że niezwykle małe zaburzenia mogą prowadzić w rezultacie do rewolucyjnych zmian w różnych dziedzinach nauki, zwykło się nazywać „efektem motyla”.
W 1969 otrzymał Medal Carla-Gustafa Rossby, najwyższe odznaczenie Amerykańskiego Towarzystwa Meteorologicznego za podstawowe odkrycia w meteorologii dynamicznej i umożliwienie zrozumienia atmosfery jako układu fizycznego. W 1983 został laureatem Nagroda Crafoorda, a w 1991 Nagrody Kioto w dziedzinie nauk podstawowych.

</doc>
<doc id="291436" url="https://pl.wikipedia.org/wiki?curid=291436" title="Porocyty">
Porocyty

Porocyty – jeden z typów komórek znajdujących się w warstwie dermalnej (pinakoderma, ektomezenchyma) gąbek. Komórki te mają cylindryczny kształt. Zawierają otwory wlotowe, przez które woda dostaje się do ciała gąbki.

</doc>
<doc id="291441" url="https://pl.wikipedia.org/wiki?curid=291441" title="Atraktor Lorenza">
Atraktor Lorenza



</doc>
<doc id="291443" url="https://pl.wikipedia.org/wiki?curid=291443" title="Eric Prydz">
Eric Prydz

Eric Sheridan Prydz, znany również pod pseudonimami Cirez D i Pryda (ur. 19 lipca 1976 w Täby) – szwedzki producent muzyczny i DJ.
Po burzliwym dzieciństwie (za kradzież szkolnego keyboardu trafił do zakładu poprawczego) w latach 80. zajął się muzyką elektroniczną. Współpracował m.in. z Steve'em Angello. W 2002 wydał płytę "EP1", zawierającą utwory "Mr. Jingles", "On the Strip" i "Chasing It".
Międzynarodową sławę przyniósł mu hit „Call on Me”, będący coverem utworu Steve'a Winwooda „Valerie” z lat 80.. Remiks tak się Winwoodowi spodobał, że udzielił pozwolenia na użycie sampli oraz specjalnie nagrał wokal do niego. Przebój w 2004 dotarł na pierwsze miejsca list przebojów m.in. w Niemczech i Wielkiej Brytanii, gdzie utrzymywał się na szczycie zestawienia "UK Singles Chart" przez pięć tygodni.

</doc>
<doc id="291444" url="https://pl.wikipedia.org/wiki?curid=291444" title="Teresa Lubińska">
Teresa Lubińska

Teresa Krystyna Lubińska (ur. 17 września 1952 w Księginicach) – polska ekonomistka, profesor nauk ekonomicznych, polityk, w latach 2005–2006 minister finansów, w latach 2006–2007 sekretarz stanu w Kancelarii Prezesa Rady Ministrów.
Życiorys.
Działalność zawodowa i naukowa.
Ukończyła studia na Wydziale Inżynieryjno-Ekonomicznym Transportu Politechniki Szczecińskiej. W 1980 uzyskała stopień naukowy doktora, a w 1992 stopień doktora habilitowanego nauk ekonomicznych. W 2012 otrzymała tytuł naukowy profesora nauk ekonomicznych.
Była prodziekanem ds. studenckich, a od 1996 do 2002 dziekanem Wydziału Nauk Ekonomicznych i Zarządzania Uniwersytetu Szczecińskiego. Do 2005 sprawowała funkcję kierownika Katedry Finansów na Wydziale Nauk Ekonomicznych i Zarządzania. Jest profesorem US oraz Państwowej Wyższej Szkoły Zawodowej w Wałczu.
Odbyła szereg staży na zagranicznych uczelniach. Opublikowała około stu pięćdziesięciu prac naukowych z zakresu ekonomii, specjalizuje się w zakresie finansów publicznych i finansów samorządu terytorialnego.
Działalność polityczna.
Do 2002 zasiadała we władzach regionalnych i krajowych Unii Wolności. W wyborach parlamentarnych w 2001 kandydowała bezskutecznie do Sejmu z listy tej partii w okręgu szczecińskim.
Od 2002 do 2005 pełniła funkcję radnej Rady Miasta Szczecina z ramienia własnego Komitetu Wyborczego „Od Nowa”. W wyborach samorządowych w 2002 startowała również na stanowisko prezydenta Szczecina. Zajęła 3. miejsce, otrzymując 23 839 głosów (23,4%). Znajdowała się w opozycji wobec ówczesnego prezydenta Mariana Jurczyka. Od października 2004 była członkinią Rady Makroekonomicznej przy ministrze finansów Mirosławie Gronickim.
31 października 2005 objęła stanowisko ministra finansów w rządzie Kazimierza Marcinkiewicza (który pod jej kierunkiem rozpoczął w latach 90. pisanie pracy doktorskiej dotyczącej finansowania oświaty). Po odwołaniu jej z tego stanowiska 7 stycznia 2006 została powołana na urząd sekretarza stanu w Kancelarii Prezesa Rady Ministrów. Funkcję tę pełniła do 26 listopada 2007.
W 2006 ponownie była kandydatką na urząd prezydenta Szczecina w wyborach samorządowych. Formalnie bezpartyjna, startowała z ramienia Prawa i Sprawiedliwości. Także w tych wyborach zajęła 3. miejsce, otrzymując 31 211 głosów (22,9%). Jednocześnie uzyskała mandat radnej miasta, z którego zrezygnowała wkrótce po ogłoszeniu wyników. W drugiej turze wyborów prezydenckich poparła Piotra Krzystka z PO.
Życie prywatne.
Jest żoną profesora Jana Lubińskiego, genetyka z Pomorskiej Akademii Medycznej; ma z nim syna Szymona.

</doc>
<doc id="291445" url="https://pl.wikipedia.org/wiki?curid=291445" title="Śląska Wyższa Szkoła Zarządzania im. gen. Jerzego Ziętka">
Śląska Wyższa Szkoła Zarządzania im. gen. Jerzego Ziętka



</doc>
<doc id="291449" url="https://pl.wikipedia.org/wiki?curid=291449" title="Cephalanthera damasonium">
Cephalanthera damasonium



</doc>
<doc id="291457" url="https://pl.wikipedia.org/wiki?curid=291457" title="Michał Seweryński">
Michał Seweryński

Michał Seweryński (ur. 1 lipca 1939 w Łodzi) – polski prawnik i polityk, profesor nauk prawnych.
W latach 2005–2006 minister edukacji i nauki, w latach 2006–2007 minister nauki i szkolnictwa wyższego w rządach Kazimierza Marcinkiewicza i Jarosława Kaczyńskiego, od 2011 senator VIII, IX i X kadencji, marszałek senior i wicemarszałek Senatu IX kadencji.
Życiorys.
W 1962 ukończył studia na Wydziale Prawa Uniwersytetu Łódzkiego. W latach 1971–1972 studiował w Międzynarodowej Szkole Porównawczego Prawa Pracy i Ubezpieczeń Społecznych w Trieście, a w 1977 na paryskiej Sorbonie. Uzyskiwał stopnie doktora i doktora habilitowanego. W 1987 otrzymał tytuł naukowy profesora nadzwyczajnego. W 1990 został profesorem zwyczajnym.
Specjalizuje się w zakresie polskiego i międzynarodowego prawa pracy. Na Uniwersytecie Łódzkim kierował Zakładem Zbiorowych Stosunków Pracy i Polityki Społecznej. Objął funkcję kierownika Katedry Prawa Europejskiego. Od 1990 do 1996 sprawował urząd rektora Uniwersytetu Łódzkiego. Wykładał gościnnie na uczelniach wyższych we Francji, Kanadzie, Szwajcarii, Hiszpanii i Japonii. Podjął także pracę na Uniwersytecie Ekonomicznym w Katowicach.
Pod jego kierunkiem stopień naukowy doktora w 1986 uzyskał Zbigniew Hajn.
Został przewodniczącym Krajowej Rady Katolików Świeckich, wchodził w skład Papieskiej Rady ds. Świeckich. Był też konsulem honorowym Republiki Francuskiej w Łodzi. Opublikował ponad 140 prac naukowych z zakresu prawa pracy. Zasiadał w krajowych i zagranicznych towarzystwach naukowych. Pełnił funkcję przewodniczącego Konferencji Rektorów Uniwersytetów Polskich. Był członkiem Rady Legislacyjnej działającej przy prezesie Rady Ministrów, wiceprzewodniczącym rządowej Komisji ds. Reformy Prawa Pracy oraz przewodniczącym Komisji Kodyfikacyjnej Prawa Pracy.
W latach 1997–2000 współpracował z ministrem edukacji narodowej Mirosławem Handke, przygotowywał projekt ustawy o szkolnictwie wyższym (ostatecznie nieuchwalony). W 2004 bez powodzenia kandydował w wyborach do Parlamentu Europejskiego z ramienia Narodowego Komitetu Wyborczego Wyborców zorganizowanego przez Macieja Płażyńskiego. W 2005 wszedł w skład Honorowego Komitetu Poparcia Lecha Kaczyńskiego w wyborach prezydenckich.
Od 31 października 2005 do 5 maja 2006 sprawował funkcję ministra edukacji i nauki. Od 5 maja 2006 do 7 września 2007 i ponownie od 11 września 2007 do 16 listopada 2007 był ministrem nauki i szkolnictwa wyższego, pomiędzy tymi okresami zajmował stanowisko sekretarza stanu w Ministerstwie Nauki i Szkolnictwa Wyższego i kierownika tego resortu.
W wyborach do Parlamentu Europejskiego w 2009 z listy Prawa i Sprawiedliwości po raz drugi kandydował bezskutecznie do Parlamentu Europejskiego. W 2010 prezydent RP Lech Kaczyński powołał go na członka Narodowej Rady Rozwoju.
Został członkiem Łódzkiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.
W wyborach w 2011 uzyskał mandat senatora VIII kadencji. Kandydując z ramienia PiS w okręgu wyborczym nr 27, otrzymał 33 770 głosów. W 2015 został ponownie wybrany na senatora (dostał 59 410 głosów). Z racji wieku został powołany na marszałka seniora Senatu IX kadencji po uprzedniej rezygnacji złożonej przez Barbarę Borys-Damięcką. 20 kwietnia 2017 został wybrany na wicemarszałka Senatu IX kadencji w miejsce odwołanego tego samego dnia Grzegorza Czeleja.
Został przewodniczącym Akademickiego Klubu Obywatelskiego im. Prezydenta Lecha Kaczyńskiego w Łodzi. W wyborach w 2019 z powodzeniem ubiegał się o senacką reelekcję, otrzymując 86 706 głosów.
Odznaczenia i wyróżnienia.
Odznaczony Krzyżem Kawalerskim (1993) i Oficerskim (2002) Orderu Odrodzenia Polski, a także papieskim medalem Pro Ecclesia et Pontifice. Jest kawalerem francuskiego Orderu Palm Akademickich i Orderu Narodowego Legii Honorowej. W 2018 odznaczony Złotą i Srebrną Gwiazdą japońskiego Orderu Wschodzącego Słońca.
Otrzymał tytuł doctora honoris causa Université Jean-Moulin-Lyon-III. W 2011 został laureatem Nagrody Miasta Łodzi.

</doc>
<doc id="291460" url="https://pl.wikipedia.org/wiki?curid=291460" title="Matthias Sindelar">
Matthias Sindelar

Matthias Sindelar (ur. 10 lutego 1903 w Kozlovie jako Matěj Šindelář, zm. 23 stycznia 1939 w Wiedniu) – austriacki piłkarz, wybrany najlepszym austriackim piłkarzem XX wieku.
Pochodził z biednej rodziny, naukę gry w piłkę rozpoczynał na ulicach Wiednia, gdzie ze względu na szczupłą budowę ciała przylgnął do niego przydomek "człowiek z papieru", który towarzyszył mu do końca kariery.
W wieku 15 lat podpisał kontrakt z zespołem Hertha Wiedeń przed przejściem do słynnej Austrii Wiedeń, którą poprowadził do zdobycia trzech triumfów w Pucharze Austrii z rzędu.
W 1926 zadebiutował w reprezentacji Austrii, zdobywając zwycięskiego gola w wygranym 2:1 meczu z Czechosłowacją. Później zdobył dwa gole w meczu, w którym Austriacy wygrali ze Szwajcarią 7:1. W 43 meczach w reprezentacji narodowej zdobył 27 bramek. Występował na mistrzostwach świata w 1934 r.
Po Anschlussie w 1938 odmówił opuszczenia swojej ojczyzny, a także reprezentowania faszystowskich Niemiec. Za powód podał swój podeszły wiek i przewleką kontuzję kolana (od lat grał z opaską na nim). Prowadził kawiarnię w Wiedniu i wspierał austriackich piłkarzy pochodzenia żydowskiego, którym narodowi socjaliści zakazali uprawiania sportu.
29 stycznia 1939 znaleziono go martwego wraz z przyjaciółką Camillą Castagnoli, włoską Żydówką. Oficjalny komunikat mówił o śmiertelnym zatruciu obojga tlenkiem węgla, jako o bezpośredniej przyczynie zgonu, jednak śmierć Sindelara, największego gwiazdora austriackiego Wunderteamu lat 30. do dziś pozostaje zagadką. Pochowany na Cmentarzu Centralnym w Wiedniu.

</doc>
<doc id="291464" url="https://pl.wikipedia.org/wiki?curid=291464" title="Donn Eisele">
Donn Eisele

Donn Fulton Eisele (ur. 23 czerwca 1930 w Columbus, zm. 2 grudnia 1987 w Tokio) – amerykański astronauta, pułkownik United States Air Force.
Wykształcenie i służba wojskowa.
Jako pilot wylatał ponad 4200 godzin, z czego 3600 na samolotach odrzutowych.
Kariera astronauty.
Apollo 7.
Start Apollo 7, pierwszej załogowej misji programu, odbył się 11 października 1968. Dowódcą wyprawy był Walter Schirra, Donn Eisele – pilotem modułu dowodzenia, a Walter Cunningham pełnił nominalną funkcję pilota modułu księżycowego (podczas lotu pojazd LM zastępował balast). Najważniejszym zadaniem, jakie stało przed astronautami, było wypróbowanie w warunkach rzeczywistych nowego statku załogowego, którym Amerykanie mieli polecieć na Księżyc. W trakcie lotu przeprowadzono m.in. symulację manewru wysuwania lądownika księżycowego i połączenia z członem S-IVB rakiety nośnej statku.
Na pokładzie statku u Schirry, a następnie u Eisele'ego, wystąpiły silne objawy przeziębienia. Obciążeni licznymi zadaniami astronauci zaczęli okazywać irytację i wielokrotnie dochodziło do sprzeczek między nimi a kontrolą lotu. W pewnym momencie wręcz odmówili wykonywania poleceń z Ziemi. W efekcie, po powrocie z orbity zostali wycofani ze składu osobowego programu Apollo i żaden z nich już nigdy nie poleciał w kosmos.
Wodowanie statku Apollo 7 odbyło się 22 października 1968 roku i miało również nietypowy przebieg. Kapsuła bowiem ustawiła się w wodzie wierzchołkiem do dołu (tzw. pozycja stabilna II). Sytuację przywróciło do normy dopiero wypełnienie gazem pontonów przytwierdzonych do korpusu statku. Misja trwała 10 dni 20 godzin 9 minut i 3 sekundy.
Po opuszczeniu NASA.
Po wystąpieniu z NASA Eisele w latach 1972–1974 był szefem oddziału amerykańskiego Korpusu Pokoju ("Peace Corps") w Tajlandii. Po powrocie z Azji podjął pracę w sektorze prywatnym, piastował stanowiska kierownicze w firmach Marion Power Shovel Co. oraz Trans Carib Air. W latach 1980–1981 był wiceprezesem ds. inwestycji w przedsiębiorstwie Drexel Burnham Lambert. Od 1981 roku przez pięć lat sprawował nadzór nad kontami korporacji inwestycyjnej Oppenheimer &amp; Company. Jego ostatnim miejscem pracy była firma Prudential Bache Securities w Fort Lauderdale na Florydzie.
Razem z żoną, Susan, napisał dla dzieci książkę o lotach kosmicznych. Ponadto publikował w prasie artykuły o charakterze technicznym i biograficznym.
Zmarł 2 grudnia 1987 roku w Tokio w wieku 57 lat. Odbywał wówczas podróż służbową. Przyczyną śmierci był zawał serca.

</doc>
<doc id="291465" url="https://pl.wikipedia.org/wiki?curid=291465" title="Piotr Woźniak (polityk)">
Piotr Woźniak (polityk)

Piotr Grzegorz Woźniak (ur. 13 lutego 1956 w Warszawie) – polski urzędnik państwowy i geolog, w latach 2005–2007 minister gospodarki, w latach 2011–2013 podsekretarz stanu w Ministerstwie Środowiska i główny geolog kraju, w latach 2016–2020 prezes zarządu Polskiego Górnictwa Naftowego i Gazownictwa.
Życiorys.
Ukończył w 1980 studia na Wydziale Geologii Uniwersytetu Warszawskiego. W latach 1980–1984 i 1986–1989 pracował jako asystent w Państwowym Instytucie Geologicznym. W 1985 kierował grupą terenową w Geopol-Polservice w Libii. Od 1989 do 1990 był zatrudniony w Ministerstwie Rolnictwa i Gospodarki Żywnościowej, gdzie sprawował funkcję doradcy ministra i przewodniczył grupie roboczej ds. utworzenia Agencji Rynku Rolnego. W latach 1990–1991 był doradcą ministra w Ministerstwie Przemysłu i szefem Zespołu ds. Powołania Pełnomocnika Rządu ds. Promocji Przedsiębiorczości. W 1991 zajmował stanowisko dyrektora Zespołu Organizacyjnego Towarzystwa Ubezpieczeń Wzajemnych. W 1992 był wiceprezesem zarządu spółki akcyjnej RUCH.
Od 1992 do 1996 pracował w Kanadzie, w biurze radcy handlowego w Montrealu przy Ambasadzie RP w Ottawie. W latach 1997–1998 był prezesem zarządu Polsko-Amerykańskiej Korporacji Technologii Ochrony Środowiska PAKTO. Następnie do 2000 w Kancelarii Prezesa Rady Ministrów Jerzego Buzka pełnił funkcję doradcy ds. infrastruktury, brał udział m.in. w opracowaniu porozumienia polsko-norweskiego o dostawach gazu ziemnego.
W latach 2000–2002 był wiceprezesem zarządu Polskiego Górnictwa Naftowego i Gazownictwa ds. handlu i restrukturyzacji. Później do 2005 prowadził własną działalność gospodarczą w zakresie doradztwa gospodarczego. W latach 2004–2005 kierował zarządem spółki prawa handlowego Ence Eko, był też w tym okresie ekspertem sejmowej komisji śledczej ds. PKN Orlen.
W latach 2002–2005 pełnił funkcję radnego miasta stołecznego Warszawy z ramienia Prawa i Sprawiedliwości. Od 31 października 2005 do 7 września 2007 i od 11 września 2007 do 16 listopada 2007 sprawował urząd ministra gospodarki, pomiędzy tymi okresami był sekretarzem stanu w MG i kierownikiem tego resortu.
W 2010 objął stanowisko przewodniczącego rady Agencji ds. Współpracy Organów Regulacji Energetyki (ACER) z siedzibą w Lublanie. 12 grudnia 2011 został wiceministrem środowiska w randze podsekretarza stanu i głównym geologiem kraju. 19 grudnia 2013 odwołany z tych stanowisk.
4 grudnia 2015 z nominacji ministra skarbu państwa wszedł w skład rady nadzorczej Polskiego Górnictwa Naftowego i Gazownictwa. 11 grudnia tego samego roku został p.o. prezesa zarządu tej spółki, a dwa miesiące później objął stanowisko prezesa zarządu PGNiG. W styczniu 2020 zakończył pełnienie tej funkcji.
Odznaczenia.
W 2018 został odznaczony przez prezydenta RP Złotym Krzyżem Zasługi ("za osiągnięcia w podejmowanej z pożytkiem dla kraju działalności państwowej i publicznej w zakresie bezpieczeństwa energetycznego"). W 2021 otrzymał Krzyż Oficerski Orderu Odrodzenia Polski.

</doc>
<doc id="291466" url="https://pl.wikipedia.org/wiki?curid=291466" title="Parafia Narodzenia Najświętszej Maryi Panny i św. Michała Archanioła w Kurowie">
Parafia Narodzenia Najświętszej Maryi Panny i św. Michała Archanioła w Kurowie

Parafia Narodzenia Najświętszej Maryi Panny i św. Michała Archanioła w Kurowie – parafia rzymskokatolicka w Kurowie, należąca do Dekanatu Garbów archidiecezji lubelskiej. 
Fundatorem kościoła był Piotr Kurowski. Świątynię erygowano w 1450 roku, są jednak informacje o wcześniejszej historii kościoła. W końcu XII wieku istniał na tym miejscu drewniany kościół pw. św. Idziego. W XVI wieku przy kościele istniał szpital. W 1533 roku kościół został przekształcony w kalwiński zbór na okres prawie jednego stulecia. W 1690 kościół konsekrował bp Stanisław Szembek.
Od XVII wieku istnieją przy kościele bractwa różańcowe. W XVIII wieku powstała przy kościele szkoła, dzięki funduszom Potockich. Pod koniec XIX wieku szpital zmieniono na dom starców. Po II wojnie światowej na terenie parafii siostry benedyktynki misjonarki założyły swój domek zakonny.
Kościół parafialny renesansowy, składa się z nawy głównej i 2 naw bocznych. Ołtarz barokowy i siedem ołtarzy bocznych. Dzwonnica murowana z XVIII wieku. Plebania klasycystyczna z 1778–1782.
W parafii posługę duszpasterską sprawowali m.in. ks. Grzegorz Piramowicz oraz ks. Wincenty a Paulo Pieńkowski (późniejszy biskup lubelski).

</doc>
<doc id="291470" url="https://pl.wikipedia.org/wiki?curid=291470" title="Kościół św. Jana w Stargardzie">
Kościół św. Jana w Stargardzie

Kościół Świętego Jana – kościół rzymskokatolicki pod wezwaniem św. Jana w Stargardzie. Kościół parafialny parafii św. Józefa (nazwa od dawnego kościoła znajdującej się w pobliżu), kościoły filialne znajdują się w Grabowie, w Kiczarowie oraz w Klępinie. Kościół św. Jana ma prawo patronatu nad kościołami miejskimi.
Historia.
Powstał w I połowie XV wieku w wyniku rozbudowy kaplicy wzniesionej wcześniej przez joannitów. Relikty tej XIII–wiecznej, romańskiej świątyni, w postaci granitowych ciosów, wbudowane zostały w filary nawy głównej obecnego prezbiterium.
Z napisu na tablicy umieszczonej w wieży dowiadujemy się, że budowę nowego kościoła rozpoczęto w 1408 roku, a data 1464, umieszczona na dużym dzwonie, pozwala sądzić, że był to czas, kiedy zakończono budowę wieży i całego kościoła.
Zgodnie z duchem epoki, kościół w kształcie hali, utrzymany w stylu gotyckim, posiada niektóre rozwiązania wzorowane na Kolegiacie Mariackiej. Podobieństwo to dostrzegamy w obejściu z kaplicami dookoła głównego ołtarza i w dekoracjach wieży. W nawie środkowej zastosowano sklepienia gwiaździste, a nawach bocznych krzyżowe. Świątynię szczęśliwie omijały pożary, nawiedzające średniowieczne miasto. Jednak w roku 1540 i 1697 na skutek wichury i być może błędów konstrukcyjnych dwukrotnie uległa zniszczeniu wieża, która spadając, zgniotła sklepienie i kaplice przywieżowe. Po drugiej dość szybkiej, lecz niecałkowitej odbudowie, wieża otrzymała dach dwuspadowy. Przetrwał on blisko dwa stulecia. Wieża, a dokładnie jej stożkowy hełm, pochodzi z roku 1892. Wysokość 99 m i jest jedną z najwyższych na Pomorzu Zachodnim. 
Wiosną 1998, podczas remontu zwieńczenia wieży, odkryto zbiór dokumentów i monet wraz z listem pastora kościoła, z datą 17 sierpnia 1893, umieszczonych w metalowej kuli. Odkryte przedmioty przekazano do Muzeum Miejskiego przy Rynku Staromiejskim, a ich miejsce zajęły informacje o współczesnym Stargardzie oraz przesłanie do przyszłych pokoleń.
Po objęciu Stargardu przez władze polskie w 1945, kościół został początkowo przejęty na własność państwa, ale już 12 września 1945 r. Państwowy Urząd Repatriacyjny przekazał go w użytkowanie Kościołowi rzymskiemu. Pieczę nad kościołem objęli księża z Towarzystwa Chrystusowego dla Polonii Zagranicznej, którzy przystąpili do sukcesywnej renowacji i urządzania.
Najpierw naprawiono dach i usunięto dwa pociski artyleryjskie, które tkwiły w wieży. W 1946 przebito ścianę w wieży od strony zachodniej, a tym samym utworzono nowe główne wejście. W 1954 przeszklono okna i wykonano ponowny remont dachu. Zużytą posadzkę ceglaną wymieniono w 1957 na marmurową. Podczas tych prac znaleziono ukryte w starym kanale grzewczym 3 kielichy, dzbanek i 2 srebrne lichtarze. W nawie głównej natrafiono na trumny, które nienaruszone przykryto gruzem i betonem. Ponadto naprawiono dwa dzwony.
W latach 1958–1961 wnętrze zostało pomalowane. W ramach renowacji na filarach powstały polichromie autorstwa prof. Hoppera; ufundowano także nowe ławki. W okresie 1968–1973 założono komplet witraży wykonanych w pracowni W. Ostrzołka w Katowicach oraz przeprowadzono renowację murów zewnętrznych. Żyrandole pochodzą z roku 1976, a nowy marmurowy ołtarz z 1978. Budowę nowej zakrystii i odmalowanie wnętrza zrealizowano w latach 1980–1983.
W 2004 rozpoczęto wymianę krzyża oraz miedzianego poszycia dachu. 17 września 2010 w Ołtarzu Ojczyzny znajdującym się w kościele odsłonięto tablicę pamiątkową poświęconą ofiarom katastrofy polskiego Tu-154 w Smoleńsku.
Wyposażenie.
Do II wojny światowej kościół św. Jana posiadał bogate wyposażenie. Najcenniejszym jego elementem był duży, późnogotycki poliptyk świętojański z II połowy XV wieku, dzieło warsztatu pomorskiego, o widocznych jednak wpływach sztuki Hamburga i Rostocku. W szafie środkowej mieściły się duże rzeźby Maryi i Chrystusa oraz sceny z życia św. Jana. Został on zdemontowany przed działaniami wojennymi w 1945 i złożony w kościele filialnym w Tychowie. Został on przekazany do Muzeum Narodowego w Szczecinie. Barokowa ambona została wywieziona w głąb Niemiec w 1945. 
Organy zbudowane przez organomistrza Wagnera pochodzą z 1731. W północnej części kościoła przy zakrystii znajdują się piętnastowieczne czterosiedziskowe stalle o rzeźbionych ściankach. W 2005 zostały zakupione do kościoła relikwie świętego Rafała Kalinowskiego.

</doc>
<doc id="291472" url="https://pl.wikipedia.org/wiki?curid=291472" title="Arkonia Szczecin">
Arkonia Szczecin

Arkonia Szczecin, polski klub sportowy z siedzibą w Szczecinie. Obecnie prowadzi sekcje piłki nożnej i piłki wodnej.
Historia i współczesność.
Klub został założony w 1945 w Koszalinie będącym wówczas siedzibą władz wojewódzkich (zob. Gwardia Koszalin). Tam też rozegrał swój pierwszy mecz piłkarski z reprezentacją lokalnych jednostek Armii Czerwonej. Rok później przeniósł się do Szczecina i funkcjonował jako "Milicyjny Klub Sportowy Szczecin". Data ta jest uważana za oficjalny początek funkcjonowania klubu sportowego Arkonia Szczecin. W latach 1947–1956 klub nosił nazwę "Gwardia Szczecin" i podlegał wówczas Ministerstwu Bezpieczeństwa Publicznego. W tym czasie piłkarze zespołu z Lasku Arkońskiego w 1951 roku na jeden sezon awansowali do I ligi. Po likwidacji MBP, pod koniec 1954, klub, podobnie jak wszystkie jednostki organizacyjne MO, znalazł się w strukturach Ministerstwa Spraw Wewnętrznych, a w 1956 roku, po fuzji z Budowlanymi jego nazwa została zmieniona na "Szczeciński Klub Sportowy Chrobry". W 1958 doszło do kolejnej fuzji – ze Stoczniowcem i powołano "Stoczniowo-Gwardyjski Klub Sportowy Arkonia Szczecin". Nazwa ta obowiązywała do roku 1971. W tym okresie w Arkonii działało piętnaście sekcji sportowych, z których większość zaliczała się do ścisłej krajowej czołówki. Był to okres jego największego rozkwitu i licznych sukcesów sportowych:
Zawodnicy Arkonii ustanawiali rekordy Polski m.in. w pływaniu i kolarstwie terenowym i wchodzili w skład reprezentacji narodowych w piłce nożnej, piłce wodnej, kolarstwie torowym i szosowym, pływaniu. 
Na skutek silnego parcia społecznego spowodowanego tzw. "wypadkami grudniowymi" w roku 1970, podczas których na ulicach Szczecina doszło do pacyfikacji przez siły MSW demonstracji robotniczych – głównie załogi Stoczni Szczecińskiej im. A. Warskiego (wśród poszkodowanych były ofiary śmiertelne), w 1971 roku stocznia wycofała się z finansowania milicyjnego klubu zakładając swój – Stal Stocznia Szczecin. 
Począwszy od tego momentu liczba sekcji sportowych w Arkonii była ograniczana przez przekazywanie ich do innych szczecińskich klubów – przykładowo sekcja piłki siatkowej przekazana została do LKS Gryf Szczecin a sekcja szermierki do Włókniarza Szczecin. Niektóre sekcje (np. boksu, gimnastyki i lekkiej atletyki) zostały zlikwidowane a ich zawodnicy przenieśli się do innych szczecińskich klubów.W 2000 roku w Arkonii trenowali sportowcy pięciu sekcji: piłki nożnej, piłki wodnej, judo, karate i aikido.
Arkonia, to jeden z dwóch klubów (obok Pogoni), które reprezentowały Pomorze Zachodnie w I lidze piłkarskiej. Obecnie drużyna Arkonii występuje w V lidze, w grupie zachodniopomorskiej, a klub nastawiony jest przede wszystkim na szkolenie młodzieży.
W 2008 waterpoliści Arkonii po raz pierwszy od 1979 roku zdobyli mistrzostwo Polski. To 15. tytuł w historii klubu. W sezonie 2011/12 po raz 16. sięgnęli po tytuł mistrza kraju.
Sekcja piłkarska.
Podstawowe informacje.
Rok założenia: 1946
Barwy: czerwono-biało-błękitne
Liga: Klasa A grupa Szczecin (północna)
Prezes: Robert Gliwa
Trener: Mateusz Otto
Stadion: Stadion Arkonii Szczecin

</doc>
<doc id="291473" url="https://pl.wikipedia.org/wiki?curid=291473" title="Corto Maltese">
Corto Maltese

Corto Maltese – seria komiksowa stworzona przez włoskiego scenarzystę i rysownika Hugona Pratta w 1967. Pratt jest autorem 12 tomów "Corto Maltese", z których ostatni ukazał się w 1988, siedem lat przed śmiercią autora. Obecnie wydawcą wersji oryginalnej jest francuska oficyna Casterman, która w 2015 reaktywowała serię, jej tworzenie powierzając Hiszpanom: Juanowi Díazowi Canallesowi i Rubenowi Pellejero. Ponadto w 2021 ukazał się tom spoza głównej serii, zawierający reinterpretację postaci i uwspółcześnioną wersję przygód tytułowego bohatera, którego autorami są scenarzysta Martin Quenehen i rysownik Bastien Vivès. 
Polskie wydanie.
Po polsku w latach 2004–2011 nakładem wydawnictwa Post ukazało się pięć tomów "Corto Maltese" w wersji czarno-białej, a od 2017 Egmont Polska publikuje serię od pierwszego tomu w wersji kolorowej. 
Fabuła.
Akcja serii rozgrywa się w latach 1904–1925. Główny bohater to Corto Maltese, marynarz-awanturnik, który podróżuje po świecie i na swojej drodze spotyka wiele historycznych postaci, m.in. Rasputina, Jacka Londona, Ernesta Hemingwaya. 
Nagrody.
Pierwszy tom serii, "Ballada o Słonym Morzu", otrzymał Nagrodę za najlepszy komiks na Międzynarodowym Festiwalu Komiksu w Angoulême w 1976.

</doc>
<doc id="291475" url="https://pl.wikipedia.org/wiki?curid=291475" title="Bruno Kreisky">
Bruno Kreisky

Bruno Kreisky (ur. 22 stycznia 1911 w Wiedniu, zm. 29 lipca 1990 tamże) – austriacki polityk, w drugiej połowie lat 30. więzień polityczny, działacz Socjalistycznej Partii Austrii (SPÖ) i jej przewodniczący w latach 1967–1983, poseł do Rady Narodowej, od 1959 do 1966 minister spraw zagranicznych, w latach 1970–1983 kanclerz Austrii.
Życiorys.
Urodził się w rodzinie przemysłowców żydowskiego pochodzenia. W połowie lat 20. podjął działalność w socjalistycznej młodzieżówce Sozialistische Arbeiter-Jugend. W 1929 zdał egzamin maturalny, po czym podjął studia prawnicze na Uniwersytecie Wiedeńskim, które ukończył ostatecznie w 1938.
Awansował w międzyczasie w strukturze organizacji SAJ. W 1930 został przewodniczącym Sozialistische Arbeiter-Jugend w Dolnej Austrii, a w 1933 objął kierownictwo komitetu do spraw edukacji. Działacz antyfaszystowski; gdy w 1934 doszło do delegalizacji m.in. Socjaldemokratycznej Partii Robotniczej Austrii, współtworzył nielegalną organizację Revolutionäre Sozialistische Jugend. Dołączył też do ugrupowania Revolutionäre Sozialisten Österreichs, brał udział w jego pierwszej konferencji w Brnie. W 1935 aresztowany, w następnym roku skazany za zdradę stanu na 1 rok pozbawienia wolności. W 1936 zwolniony, czasowo relegowany z uczelni. Ponownie zatrzymany w 1938 po aneksji Austrii przez Niemcy. Zwolniony po kilku miesiącach pod warunkiem opuszczenia kraju. Na zaproszenie lidera szwedzkiej socjaldemokratycznej młodzieżówki Torstena Nilssona wyemigrował do Szwecji.
Do 1945 pracował tam w spółdzielni konsumenckiej, był korespondentem i współpracownikiem różnych gazet oraz czasopism. Działał w austriackich organizacjach w Szwecji. Po II wojnie światowej podjął zatrudnienie w austriackiej dyplomacji, pozostając początkowo w Sztokholmie. W 1951 powrócił na stałe do Austrii, wkrótce został wicedyrektorem gabinetu prezydenta Theodora Körnera i jego doradcą. Od kwietnia 1953 do lipca 1959 pełnił funkcje sekretarza stanu w urzędzie kanclerza. W 1956 pierwszy raz wybrany do Rady Narodowej. Uzyskiwał reelekcję w ośmiu kolejnych wyborach do niższej izby austriackiego parlamentu (w 1959, 1962, 1966, 1970, 1971, 1975, 1979 i 1983).
W drugiej połowie lat 50. objął funkcję wiceprzewodniczącego Socjalistycznej Partii Austrii. Od lipca 1959 do kwietnia 1966 sprawował urząd ministra spraw zagranicznych w gabinetach należących do Austriackiej Partii Ludowej kanclerzy: Juliusa Raaba, Alfonsa Gorbacha i Josefa Klausa. Po odejściu z rządu w 1966 został przewodniczącym socjalistów w Dolnej Austrii, a w 1967 wybrano go na przewodniczącego krajowych struktur SPÖ.
W kwietniu 1970, po wygranej Socjalistycznej Partii Austrii w wyborach do Rady Narodowej, objął urząd kanclerza, stając na czele mniejszościowego gabinetu. W kolejnych wyborach z 1971, 1975 i 1979 SPÖ uzyskiwała większość bezwzględną w niższej izbie parlamentu, a jej lider powoływał swoje kolejne rządy. W międzyczasie w 1976 został wiceprzewodniczącym Międzynarodówki Socjalistycznej. W 1983 jego ugrupowanie nie uzyskało absolutnej większości w Radzie Narodowej. Bruno Kreisky zrezygnował z tworzenia rządu, wspierając Freda Sinowatza. W maju 1983 zakończył pełnienie funkcji kanclerza. W tym samym roku zrezygnował z wykonywania mandatu poselskiego. Również w 1983 ustąpił z funkcji przewodniczącego SPÖ, otrzymując godność honorowego przewodniczącego partii. Zrezygnował z niej w 1987, krytykując kierownictwo SPÖ za porozumienie koalicyjne z ludowcami.
Życie prywatne.
Od 1942 był żonaty z Verą Fürth. Miał syna Petera (ur. 1944) i córkę Suzanne (ur. 1948). W 1984 przeszedł transplantację nerki. Zmarł 29 lipca 1990. Pogrzeb miał charakter państwowy; Bruno Kreisky został pochowany 7 sierpnia 1990 na Cmentarzu Centralnym w Wiedniu.

</doc>
<doc id="291478" url="https://pl.wikipedia.org/wiki?curid=291478" title="Amfiblastula">
Amfiblastula

Amfiblastula – stadium larwalne gąbek wapiennych, rodzaj blastuli owalnego kształtu, zbudowanej z dwóch rodzajów komórek: zaopatrzonych w wici mikromerów i bezwiciowych makromerów. Larwy te pływają swobodnie w morskiej toni do momentu, aż przytwierdzą się do twardego podłoża. Gastrulacja zachodzi na drodze inwaginacji. U Calcaronea następuje jedyny wśród zwierząt sposób tworzenia larwy poprzez inwersję – larwy z rzęskami skierowanymi do wnętrza (stomoblastula) przekształcają się w amfiblastulę. Zjawisko to przyczyniło się do określania gąbek jako organizmów, u których następuje odwrócenie listków zarodkowych. Pogląd ten nie jest powszechnie akceptowany.

</doc>
<doc id="291487" url="https://pl.wikipedia.org/wiki?curid=291487" title="Bronisław Baczko">
Bronisław Baczko

Bronisław Baczko (ur. 13 czerwca 1924 w Warszawie, zm. 29 sierpnia 2016 w Genewie) – polski filozof, historyk myśli społecznej, współzałożyciel warszawskiej szkoły historyków idei, wykładowca związany z Uniwersytetem Warszawskim (1952–1968), Instytutem Filozofii i Socjologii PAN, Université de Clermont-Ferrand (1969–1973), a od 1973 z Uniwersytetem Genewskim. Doktor honoris causa Université de Tours i Université de Strasbourg II.
Życiorys.
Dzieciństwo spędził w Warszawie. W wieku 15 lat wyjechał do Lwowa. Wrócił do Polski jako oficer polityczny ludowego Wojska Polskiego. Uchwałą Prezydium KRN z 9 stycznia 1947 odznaczony Złotym Krzyżem Zasługi.
W październiku 1950 Główny Zarząd Polityczny Wojska Polskiego skierował go na studia do Instytutu Kształcenia Kadr Naukowych. Należał do Polskiej Zjednoczonej Partii Robotniczej.
Od 1952 zatrudniony na Wydziale Filozofii Uniwersytetu Warszawskiego. Początkowo zaangażowany w rozwój myśli marksistowskiej i w walkę ze szkołą lwowsko-warszawską (napisał m.in. pamflet "O poglądach filozoficznych i społeczno-politycznych Tadeusza Kotarbińskiego", TKKN, Warszawa 1951), stopniowo odchodził od marksizmu, by ostatecznie go porzucić. Prowadził znane konwersatoria filozoficzne w Polskiej Akademii Nauk.
Wychowawca wielu pokoleń polskich filozofów i socjologów – m.in. Jana Garewicza, Marka J. Siemka, Zbigniewa Kuderowicza, Adama Sikory, Jerzego Szackiego, Jerzego Ładyki.
Opublikował studium "Rousseau: samotność i wspólnota" (1964), w którym wystąpił jako historyk idei, rysujący szerokie, socjologiczne tło dla indywidualnej historii Jana Jakuba. W zbiorze artykułów "Człowiek i światopoglądy" (1965) zajmował się zarówno zagadnieniami takimi, jak spór Hegla i Rousseau, jak i polską myślą filozoficzną oraz egzystencjalizmem. Po wydarzeniach marcowych 1968 r., został usunięty z Instytutu Filozofii Uniwersytetu Warszawskiego i w 1969 zmuszony do emigracji. Od 1974 związany był z Uniwersytetem Genewskim. Zajmował się przede wszystkim historią rewolucji francuskiej, utopiami i wyobrażeniami zbiorowymi.
Jego książka "Hiob, mój przyjaciel" była nominowana do Nagrody Literackiej Nike 2002. Laureat prestiżowej nagrody im. Eugenia Balzana za badania nad oświeceniem. Z polskich historyków tę nagrodę, zwaną włosko-szwajcarskim Noblem, wcześniej otrzymał jedynie Andrzej Walicki.

</doc>
<doc id="291490" url="https://pl.wikipedia.org/wiki?curid=291490" title="Dziwny atraktor">
Dziwny atraktor

Dziwny atraktor, atraktor chaotyczny – atraktor, który jest fraktalem. Jeśli w danym układzie dynamicznym występuje dziwny atraktor, to jest to równoważne stwierdzeniu, że ten układ jest chaotyczny. Został odkryty przez Edwarda Lorenza w 1962 roku.
Dziwny atraktor jest zbudowany na nieskończonym zbiorze niestabilnych orbit okresowych, uporządkowanych w sposób hierarchiczny. Krótsze orbity dają zgrubne przybliżenie atraktora, zaś dłuższe ujawniają bardziej szczegółową jego topologiczną strukturę.
Znając tzw. wykładnik Lapunowa można powiedzieć, że współczynnik ten jest miarą wrażliwości modelu na warunki początkowe. Wartości dodatnie współczynnika są związane z chaosem i atraktorami dziwnymi.
Przykładem dziwnego atraktora jest atraktor Lorenza.

</doc>
<doc id="291492" url="https://pl.wikipedia.org/wiki?curid=291492" title="Bitwa pod Benewentem (275 p.n.e.)">
Bitwa pod Benewentem (275 p.n.e.)

Bitwa pod Benewentem – starcie zbrojne, które miało miejsce w roku 275 p.n.e. podczas wojny Pyrrusa z Rzymem. Według źródeł rzymskich wygrali Rzymianie, według greckich, bitwa została nierozstrzygnięta. 
Armią rzymską dowodzili konsulowie na rok 275 Maniusz Kuriusz Dentatus i Lucjusz Korneliusz Lentulus. Rzym wystawił 2 armie konsularne, czyli około 40 000 żołnierzy. Armia Pyrrusa liczyła ok. 30 000, w tym około 20 000 piechoty, 3 000 kawalerii i 18 słoni. Do tego trzeba dodać oddziały tarentyńskie, niewielkie kontyngenty sprzymierzeńców italskich i garnizony epirockie z miast Wielkiej Grecji.
Bitwa była taktyczną porażką króla Pyrrusa. Przewaga Rzymian (po wejściu do działań Drugiej Armii Konsularnej) była miażdżąca. Odtąd Tarent walczył już w beznadziejnej sytuacji wspierany przez wojska epirockie, tylko po to, żeby hamować napór Rzymian na miasta Wielkiej Grecji. Sukces Rzymian w tej bitwie był także wyraźnym znakiem wyższości militarnej rzymskich formacji legionowych (szyk manipularny) nad dominującą w armiach greckich od czasów Filipa II Macedońskiego i Aleksandra Wielkiego formacją falangi.
Nie wszyscy historycy zgodni są co do tego, że władca Epiru doznał pełnej porażki w tej bitwie. W armii Pyrrusa Rzymianie po raz pierwszy w swej historii powitali nowoczesnego przeciwnika, występującego do boju w kilku współpracujących formacjach (konnica, falanga, słonie bojowe, lekkozbrojni, łucznicy i procarze). Nieznaczne zwycięstwo Rzymian w starciu z wytrawnym wodzem (dowodząc samodzielnie na polu bitwy nigdy nie przegrał – stawia się go w panteonie największych wodzów starożytności obok Aleksandra Wielkiego i Hannibala) i zażegnanie grożącego odeń niebezpieczeństwa były dla nich wielkimi sukcesami, stąd odbycie tryumfów (jak po zwycięskiej bitwie) może być mylące. Jednakże konsekwencje bitwy były niewątpliwie zwycięstwem republiki rzymskiej. 
Pyrrus nie stanął już więcej przeciw legionom do decydującej bitwy. Brak rezerw i pieniędzy (najemne armie władców hellenistycznych były wielokroć droższe w utrzymaniu, niż obywatelska armia rzymska) uniemożliwiały wielkiemu wodzowi kontynuację kampanii. Tak więc, zwycięstwo Rzymian w tej bitwie miało jednak ogromne znaczenia dla republiki.

</doc>
<doc id="291494" url="https://pl.wikipedia.org/wiki?curid=291494" title="Wzniesienia Urzędowskie">
Wzniesienia Urzędowskie

Wzniesienia Urzędowskie (343.15) – mezoregion fizycznogeograficzny, pasmo wzniesień (wys. do 295 m n.p.m.) ciągnące się mniej więcej na linii północny zachód – południowy wschód, położone w południowo-zachodniej części Wyżyny Lubelskiej. Wzniesienia Urzędowskie są naturalnym przedłużeniem ciągnącego się dalej na południowy wschód Roztocza. Poza granicą wschodnią region zewsząd otoczony jest terenami wyraźnie niżej położonymi. Zachodnią granicę mezoregionu stanowi fragment doliny Wisły stanowiącej w tym miejscu Małopolski Przełom Wisły. Od południa Wzniesienia opadają natomiast ku dolinie rzeki Sanny, będącej północną granicą Równiny Biłgorajskiej. Na północy z kolei teren opada ku niewielkiej Kotlinie Chodelskiej.
Jest to obszar o urozmaiconej rzeźbie, a szczególnie charakterystyczną cechą są wąwozy lessowe. Wzniesienia Urzędowskie malowniczo przecina rzeka Wyżnica.

</doc>
<doc id="291498" url="https://pl.wikipedia.org/wiki?curid=291498" title="Drzewo genealogiczne Skryboniuszów Libonów">
Drzewo genealogiczne Skryboniuszów Libonów



</doc>
<doc id="291503" url="https://pl.wikipedia.org/wiki?curid=291503" title="Patrycja Kosiarkiewicz">
Patrycja Kosiarkiewicz

Patrycja Kosiarkiewicz (ur. 19 lipca 1972 w Zielonej Górze) – polska piosenkarka, kompozytorka i autorka tekstów. Członkini Akademii Fonograficznej ZPAV oraz Stowarzyszenia Autorów ZAiKS. W latach 2018–2019 liderka i wokalistka rockowej formacji Halo.
Życiorys.
Jest absolwentką filologii angielskiej na Uniwersytecie Zielonogórskim oraz dziennikarstwa na uczelni Collegium Civitas w Warszawie. 
W latach 1993–1995 była liderką zielonogórskiego zespołu O! La! La!, z którym nagrała płytę pt. "Euforia". W międzyczasie nagrała z zespołem Flapjack utwór "Balada", który znalazł się na albumie Fishdick zespołu Acid drinkers, jako "odrzut" z sesji Flapjacka. W 1997 podpisała kontrakt z firmą PolyGram i wydała album zatytułowany "Bajeczki", który został sprzedany w 35 tys. nakładzie. Na przełomie 1998 i 1999 wydała drugą płytę, zatytułowaną "Kim więc jestem", której producentem był Wojciech „Voo Voo” Waglewski. W 1998 otrzymała nominację do Nagród Akademii Fonograficznej Fryderyki w kategorii "Fonograficzny debiut roku". Otrzymała też statuetkę "Indywidualność roku" i nagrodę stacji radiowych Playbox. Niedługo potem przestała nagrywać i występować. 
W 2001 wyprodukowała płytę Jagody pt. "Pewność mam", na której znalazły się skomponowane i napisane przez nią piosenki. W 2002 napisała teksty utworów z debiutanckiej płyty Alicji Janosz pt. "Ala Janosz", promowanej piosenkami „Zmień siebie” i „Zbudziłam się”.
Po blisko siedmiu latach przerwy nagrała autorską płytę pt. "Rocznik '72", którą promowała singlami „Za darmo nic” i tytułowym „Rocznikiem '72”. Na płycie wystąpili m.in. gitarzysta Marek Napiórkowski, perkusista Michał Dąbrówka, basista Piotr Żaczek, trębacz Robert Majewski i saksofonista Henryk Miśkiewicz. Muzycznie wykorzystane zostały brzmienia lat siedemdziesiątych, muzyki klubowej, etno, jak i wpływy rhythm &amp; bluesa.
W czerwcu 2008 premierę miała piosenka olimpijska „Pokonaj siebie”, której autorką tekstu jest Kosiarkiewicz, a wykonywana jest przez zespół Feel i Iwonę Węgrowską. Ponadto współpracowała z Węgrowską przy jej pierwszej solowej płycie, która ukazała się 28 listopada 2008. Jest producentką płyty oraz autorką tekstu i muzyki do kilku piosenek, w tym m.in. singla „4 lata”. Pod koniec listopada 2008 na antenie radia RMF FM pojawił się „Hymn Pocztówki do Świętego Mikołaja” autorstwa Kosiarkiewicz, wykonywany przez nią wraz z zespołem Feel. Piosenka została również wydana na płycie zatytułowanej "Pocztówka do Świętego Mikołaja". 19 maja 2009 w programie Kuba Wojewódzki odbyła się premiera jej nowej piosenki – „Zdumiewające”. Pod koniec listopada 2010 została wydana płyta pt. "Pocztówka do Świętego Mikołaja", na której Kosiarkiewicz wraz z Szymonem Wydrą wykonali „Hymn Pocztówki do Świętego Mikołaja”. 
W latach 2010–2012 publikowała felietony obyczajowe „Dzidka i ja” w czasopiśmie "Superlinia".
14 marca 2011 zaprezentowała singiel „Czy komuś jeszcze wstyd?”, którym zapowiadała płytę pt. "Ogród niespodzianek" z 15 kwietnia 2011. We wrześniu 2013 wydała album pt. "Mój Jezus nie pija coli", który nagrała z zespołem Effortless. Napisała także teksty na płytę pt. "Atom" zespołu Sound’n’Grace, który był jednym z największych sukcesów komercyjnych 2015, oraz do kilku piosenek z EP-ki pt. "Wieloryby i syreny" Michała Rudasia z 2016. Jest autorką singli zespołu Sound’n’Grace, które pojawiły się na kolejnym albumie Życzenia. Single: 100 oraz Idealnie przez wiele tygodni utrzymywały się w podsumowaniu najlepiej granych piosenek w Polsce AirPlay Top publikowanego przez Związek Producentów Audio-Video. 
W latach 2018–2019 była liderką rockowej formacji Halo. Wydali dwa single, „Tygrysy” oraz „Hamuj”, która doszła do drugiego miejsca listy przebojów „Turbo Top” w Antyradio. Od 2019 pracuje nad albumem pt. "Ogólnie chodzi o to", którego premiera zapowiadana jest na 2020. 
Głos Kosiarkiewicz można usłyszeć w spotach reklamowych Wedla oraz Lecha. 

</doc>
<doc id="291504" url="https://pl.wikipedia.org/wiki?curid=291504" title="Echo">
Echo

Echo – fala akustyczna odbita od przeszkody i docierająca do obserwatora po zaniku wrażenia słuchowego fali docierającej bezpośrednio. Wrażenie echa pojawia się, gdy opóźnienie pomiędzy falą bezpośrednią a falą odbitą jest większe niż 100 ms. Przy krótszym opóźnieniu ma się do czynienia z pogłosem.
Czas opóźnienia powyżej 100 ms umożliwia człowiekowi wyraźne rozróżnienie obu dźwięków (jest dwukrotnie większy od rozdzielczości czasowej słuchu). Przy temperaturze około 20°C odpowiada to sytuacji, gdy odbijająca przeszkoda jest oddalona o minimum 17 m.
Zjawisko echa obserwuje się najczęściej w wyniku odbicia dźwięku od ścian lasów, górskich zboczy, skał, jarów. Echo swojego głosu można usłyszeć, gdy odbity dźwięk powraca i dociera do własnego ucha.
Statki wodne używają urządzeń zwanych echosondami do określenia odległości od dna lub wykrywania nieznanych przeszkód. Urządzenie zwane sonarem wysyła wiązki fal dźwiękowych, które po odbiciu wracają i są rejestrowane na specjalnym wykresie.
Zjawisko echa akustycznego ultradźwięków wykorzystuje się w m.in. w hydrolokacji, defektoskopii oraz ultrasonografii.

</doc>
<doc id="291508" url="https://pl.wikipedia.org/wiki?curid=291508" title="Henryk Górski">
Henryk Górski



</doc>
<doc id="291510" url="https://pl.wikipedia.org/wiki?curid=291510" title="Kamień (geologia)">
Kamień (geologia)



</doc>
<doc id="291515" url="https://pl.wikipedia.org/wiki?curid=291515" title="Paul Peikert">
Paul Peikert

Paul Peikert (ur. 1 października 1884 w Langendorf ob. Bodzanów, zm. 18 sierpnia 1949 w Bredenborn w Westfalii) – niemiecki duchowny katolicki, w latach 1932–1946 proboszcz parafii św. Maurycego we Wrocławiu, autor "Kroniki dni oblężenia Wrocławia 22.I – 6.V.1945" – dokumentu szczegółowo opisującego życie wewnątrz oblężonej przez Armię Czerwoną pod koniec II wojny światowej "Festung Breslau" – „Twierdzy Wrocław”.
Życiorys.
Rodzicami Paula Peikerta był stolarz Józef oraz Karolina z domu Rother. Po ukończeniu nauki w gimnazjum odbył studia teologiczne i 20 czerwca 1910 otrzymał święcenia kapłańskie z rąk kardynała Koppa. W parafii Wansen (ob. Wiązów w powiecie strzelińskim) przez ponad rok był wikarym; stamtąd przeniesiono go do Jawora, gdzie zastąpił chorującego proboszcza ks. Josepha Ginelle, a w 1913 do wrocławskiej parafii św. Henryka. Po dalszych trzech latach, w 1916 trafił do Grodkowa (Grottkau), gdzie objął posługą duszpasterską zakład wychowawczy.
Na początku 1918 r. powierzono mu administrację parafii św. Wawrzyńca w podwrocławskich Żernikach (niem. Neukirch, dziś osiedle Wrocławia). 15 listopada 1918 r. został ustanowiony duszpasterzem lokalii w Sobięcinie (niem. Niederhermsdorf, ob. dzielnica Wałbrzycha) – filii parafii katolickiej w Wałbrzychu. W 1920 r. lokalia w Sobięcinie została podniesiona do rangi parafii, a ks. Peikert 20 lutego 1923 został jej pierwszym proboszczem. Praca w ponad 12-tysięcznej osadzie górniczej, gdzie jedynie 1/3 mieszkańców było katolikami, dawała mu wiele zadowolenia i zamierzał w niej pozostać do śmierci.
Wbrew swoim planom, w 1928 Peikerta przeniesiono do Wałbrzycha, a w 1932 kuria wybrała go spośród ponad stu kandydatów na proboszcza parafii św. Maurycego we Wrocławiu. Przez kilka pierwszych lat na nowej placówce Peikert uruchomił budowę kościoła filialnego św. Józefa przy Ofenerstraße (dziś Krakowskiej), uporządkowania cmentarzy parafialnych, a także wyposażenia kościoła w nowy ołtarz.
17 sierpnia 1937 Peikert został aresztowany na trzy miesiące po tym, jak podczas rewizji w kościele gestapo znalazło trzy egzemplarze „Listu otwartego do Goebbelsa”, napisanego w odpowiedzi na wystąpienie ministra propagandy Rzeszy przeciw kardynałowi Mundeleinowi. Peikerta oskarżono o rozpowszechnianie „Listu”, ale pomimo śledztwa nic mu nie udowodniono i 11 listopada wypuszczono na wolność. Kłopoty z tajną policją nie stanęły na przeszkodzie mianowaniu Peikerta radcą kościelnym, którą to funkcję powierzył mu kardynał Bertram 26 listopada 1940.
Pod koniec oblężenia Wrocławia w 1945 roku przebywał w całej parafii sam, skrupulatnie spisując w swoim dzienniku kolejne dni nalotów, ostrzeliwań, bombardowań, wyburzeń i pożarów. Jego kronika, wydana po wojnie drukiem, stała się cennym dokumentem źródłowym, pozwalającym odtworzyć przebieg oblężenia. Po wojnie wyjechał do Westfalii, gdzie w Bredenborn w powiecie Höxter do śmierci pełnił obowiązki wikarego.
Z inicjatywy i fundacji ks. Peikerta powstało wiele elementów wystroju i wyposażenia kościołów, w których pełnił posługę duszpasterską.

</doc>
<doc id="291516" url="https://pl.wikipedia.org/wiki?curid=291516" title="Kościół św. Maurycego we Wrocławiu">
Kościół św. Maurycego we Wrocławiu

Kościół św. Maurycego przy ul. gen. Romualda Traugutta 36 we Wrocławiu – pierwotnie gotycki jednonawowy kościół z piętnastowieczną kaplicą chrzcielną i przebudowaną w XVIII wieku na styl barokowy wieżą według projektu arch. J. Peintnera.
Historia.
Pierwszy, prawdopodobnie drewniany kościół św. Maurycego powstał w XII wieku przy walońskiej dzielnicy rzemieślniczej, zamieszkiwanej przez tkaczy przybyłych do podwrocławskiej wsi położonej w okolicy dzisiejszego Rakowca. Osada walońska wzmiankowana jest w roku 1234. Murowany kościół poświęcono w tym miejscu w 1268. Przez następne stulecia kościół był ośrodkiem kultu religijnego także dla zamieszkałych w pobliskich wsiach Polaków.
Kościół, a zwłaszcza jego barokowa wieża z 1723, został uszkodzony podczas oblężenia Wrocławia w 1757.
Po naprawieniu tych uszkodzeń na kolejną poważną przebudowę kościoła zdecydowano się pod koniec XIX wieku. Między rokiem 1897 a 1899 kościół znacznie powiększono – w miejscu wyburzonego wielobocznie zamkniętego prezbiterium dobudowano transept, dodano nową zakrystię, a od wschodu powstało nowe prezbiterium zbliżone w formie do dawnego.
W tym stanie kościół dotrwał do II wojny światowej, w czasie której podczas oblężenia "Festung Breslau" przez Armię Czerwoną doznał bardzo poważnych uszkodzeń, sięgających 60%. Spłonęły organy, wieżowy zegar i część wyposażenia kościoła (szczęśliwie ocalały cenny drewniany ołtarz główny z 1730, ołtarze boczne, ambona i chrzcielnica), stopił się zabytkowy dzwon z 1618, jedyny pozostały po rekwizycji przez wojsko niemieckie, w gruzach legła plebania.
W 1945 proboszczem parafii św. Maurycego był ksiądz Paul Peikert, który skrupulatnie zapisywał wydarzenia tego okresu; ukazały się one później drukiem pt. "Kronika dni oblężenia Wrocławia 22.I – 6.V.1945".
Odbudowę kościoła rozpoczęto od położenia na nim nowego dachu już w 1947, w 1948 naprawiono sklepienie i wnętrze, w 1956 odbudowano plebanię, w 1960 – wieżę i jej hełm. Dach wymieniono ponownie w 1967. Zainstalowano też trzy nowe zegary wieżowe. W czasie remontu kościoła zamurowano w jednej z jego ścian kości palca szkieletu, który wrocławski profesor Bogdan Zakrzewski, znawca i miłośnik Aleksandra Fredry przywiózł w latach siedemdziesiątych z jego grobowca w rodzinnej krypcie kościoła w Rudkach koło Lwowa na Ukrainie.
Na skwerze pomiędzy plebanią a zachodnią bramą wejściową na cmentarz przykościelny stoi barokowa statua Matki Boskiej z Dzieciątkiem z 1727 r., a w południowo-zachodnim narożniku muru cmentarza ustawiona jest rzeźba Jana Nepomucena z 1729 r.

</doc>
<doc id="291517" url="https://pl.wikipedia.org/wiki?curid=291517" title="Sumeryjska lista królów">
Sumeryjska lista królów

Sumeryjska lista królów – dzieło sumeryjskiego piśmiennictwa, będące listą władców i dynastii rządzących Sumerem, począwszy od królów panujących przed potopem, a na I dynastii z Isin kończąc (początek II tys. p.n.e.). Dzieło to ma charakter półlegendarny, dlatego dyskwalifikuje się je jako źródło historyczne i traktowane jest przez badaczy dziejów starożytnej Mezopotamii z dużą dozą ostrożności. Informacje tam zawarte poddawane są ciągłej weryfikacji i konfrontowane z innymi źródłami piśmienniczymi oraz znaleziskami archeologicznymi.
Lista zachowanych kopii.
"Sumeryjska lista królów" powstała najprawdopodobniej pod koniec III tysiąclecia p.n.e., za panowania władców z III dynastii z Ur. Jej treść udało się zrekonstruować na podstawie 16 zachowanych kopii, pochodzących w większości z okresu starobabilońskiego i datowanych na XVIII w. p.n.e. Kopie te nie są identyczne – zachowane wersje różnią się często między sobą co do kolejności panujących dynastii i długości rządów poszczególnych władców. Pierwszym, który sporządził listę zachowanych kopii "Sumeryjskiej listy królów", był Thorkild Jacobsen. Listę tę uzupełnili następnie o kopie opublikowane po 1939 roku Dietz Otto Edzard i Claudine-Adrienne Vincente. Uporządkowania tak powstałej listy dokonał Jean-Jacques Glassner
Dodatkowo należy tu jeszcze wspomnieć o 4 kopiach nieuwzględnionych przez Glassnera, które wymieniały jedynie władców przed potopem:
Kompozycja.
W "Sumeryjskiej liście królów" przedstawiony został świat w którym władza królewska „zstąpiła z niebios”, a następnie przekazywana była z jednego miasta do drugiego, a dynastie z tychże miast sprawowały czasową władzę zwierzchnią nad całym regionem. Tekst obejmuje czasy od legendarnego okresu przed potopem, kiedy to władza królewska po raz pierwszy miała się pojawić, aż do czasów panowania I dynastii z Isin (początek II tys. p.n.e.). Autor lub autorzy "Sumeryjskiej listy królów" założyli, iż dynastie w niej wymienione panowały kolejno po sobie, a upadek jednej wyznaczał początek panowania następnej – z tego powodu tekst ten zwany jest też niekiedy "Kroniką pojedynczej monarchii". Wynikało to najprawdopodobniej z przekonania, iż w danym punkcie czasu panować nad danym regionem mógł tylko jeden władca, którego władza była usankcjonowana przez bogów. Wiemy jednak obecnie, iż niektóre z wymienionych w tym tekście postaci i dynastii było sobie współczesnych. Przykład znaleźć już można w sumeryjskim micie "Gilgamesz i Agga z Kisz", gdzie Agga, wymieniony w "Sumeryjskiej liście królów" jako ostatni władca z I dynastii z Kisz, jest ukazany jako przeciwnik Gilgamesza, piątego króla z I dynastii z Uruk.
W "Sumeryjskiej liście królów" siedzibami dynastii królewskich są niemal wyłącznie miasta babilońskie, wśród których najważniejsza rola przypisana została miastom Ur, Uruk i Kisz. Jedynymi wspomnianymi siedzibami dynastii królewskich poza Babilonią są miasta Awan (na wschodzie), Hamazi (na północy) i Mari (na zachodzie). Zastanawiający jest brak jakiejkolwiek wzmianki w "Sumeryjskiej liście królów" o dynastiach z miast Larsa i Lagasz, które w pewnych okresach odgrywały ważną rolę w historii Mezopotamii. Wydaje się, iż z faktem tym nie mogli pogodzić się już sami mieszkańcy obu miast. I tak jeden ze skrybów z Larsy, przepisując tekst "Sumeryjskiej listy królów", kierując się najprawdopodobniej lokalnym patriotyzmem, dodał „dynastię z Larsy” do „kanonicznej” listy pięciu przedpotopowych dynastii przed potopem (kopia WB 62). Z kolei skrybowie z Lagasz napisali swój własny odpowiednik "Sumeryjskiej listy królów", który w całości poświęcony był królom tego miasta – "Kronikę władców Lagasz".
Początkowe części "Sumeryjskiej listy królów", opisujące czasy przed potopem i zaraz po potopie, uważane są za legendarne i nie mające wiele wspólnego z rzeczywistością, biorąc chociażby pod uwagę niemożliwie długie okresy rządów wymienionych tam królów, liczone w tysiącach, a nawet dziesiątkach tysięcy lat. Co do dalszych części "Sumeryjskiej listy królów", to ich wiarygodność można już często sprawdzić porównując zawarte w nich informacje z informacjami uzyskanymi ze źródeł historycznych.

</doc>
<doc id="291520" url="https://pl.wikipedia.org/wiki?curid=291520" title="Cmentarz przy ul. Henryka Sienkiewicza w Katowicach">
Cmentarz przy ul. Henryka Sienkiewicza w Katowicach

Cmentarz przy ul. Henryka Sienkiewicza w Katowicach – cmentarz w Katowicach, założony w 1911. Jest własnością katowickiej parafii pod wezwaniem Świętych Apostołów Piotra i Pawła. Na terenie cmentarza znajdują się zabytkowe nagrobki.
W dwudziestoleciu międzywojennym na cmentarzu wybudowano ceglaną, modernistyczną kaplicę pogrzebową. Jej wieża posiada dwie mozaiki. W 1969 przez teren cmentarza poprowadzono rurę ciepłowniczą, a w 1983 cmentarz powiększono (uzyskano 425 miejsc grzebalnych).
Pochowani.
Na cmentarzu spoczywa wielu znanych przedstawicieli świata nauki, kultury, sztuki, polityki i gospodarki. Należą do nich m.in.:

</doc>
<doc id="291521" url="https://pl.wikipedia.org/wiki?curid=291521" title="Miki Andō">
Miki Andō

 – japońska łyżwiarka figurowa, startująca w konkurencji solistek. Dwukrotna uczestniczka igrzysk olimpijskich (2006, 2010), dwukrotna mistrzyni świata (2007, 2011), mistrzyni czterech kontynentów (2011), srebrna medalistka finału Grand Prix (2009), mistrzyni świata juniorów (2004), dwukrotna zwyciężczyni finału Junior Grand Prix (2001, 2003), trzykrotna mistrzyni Japonii (2004–2005, 2011). Zakończyła karierę amatorską w 2013 roku.
W 2002 roku podczas finału Junior Grand Prix jako pierwsza kobieta w historii wykonała poczwórnego salchowa. 
Życie prywatne.
W kwietniu 2013 roku Andō urodziła córkę, której nadała imię Himawari co po japońsku oznacza słonecznik. 

</doc>
<doc id="291522" url="https://pl.wikipedia.org/wiki?curid=291522" title="Emulator WAP">
Emulator WAP



</doc>
<doc id="291523" url="https://pl.wikipedia.org/wiki?curid=291523" title="Festung Breslau">
Festung Breslau



</doc>
<doc id="291524" url="https://pl.wikipedia.org/wiki?curid=291524" title="Artur Zawisza Czarny">
Artur Zawisza Czarny



</doc>
<doc id="291547" url="https://pl.wikipedia.org/wiki?curid=291547" title="Napis z Behistun">
Napis z Behistun



</doc>
<doc id="291548" url="https://pl.wikipedia.org/wiki?curid=291548" title="Franz Xaver Süssmayr">
Franz Xaver Süssmayr

Franz Xaver Süssmayr (ur. 1766 w Schwanenstadt, zm. 17 września 1803 w Wiedniu) – austriacki kompozytor, uczeń i współpracownik Mozarta. Zasłynął dzięki pracy nad ukończeniem jego Requiem d-moll.
Urodził się w Schwanenstadt (Górna Austria), w rodzinie nauczyciela Karla Franza Siessmayra i Anny Marii Preisinger (ślub w 1765). Początkowo w zakresie muzyki kształcił go ojciec. Od 1779 uczęszczał do gimnazjum przy klasztorze benedyktyńskim w Kremsmünster, gdzie był kantorem. Teorię muzyki poznawał pod kierunkiem Pasterwitza. Kierowano go również do komponowania muzyki kościelnej. Od 1785 komponował także muzykę do sztuk teatralnych wystawianych w Kremsmünster. Po ukończeniu szkoły w 1787, prawdopodobnie wyjechał do Wiednia, pierwsze wiadomości na ten temat pochodzą jednak dopiero z roku 1788, wtedy też poznał Mozarta i z jego pomocą ukończył 6 marca 1788 swoją operetkę "Der rauschige Hans", w jednym z listów nazywając Mozarta "duchowym i nieśmiertelnym". Szkolił się w zakresie śpiewu i kompozycji u Antonia Salieriego. Początkowo w Wiedniu utrzymywał się z lekcji muzyki oraz jako muzyk pomocniczy.
Süssmayr i Requiem Mozarta.
Do śmierci Mozarta pozostawał jego przyjacielem, pomocnikiem i kopistą. Według ustnych wskazówek i notatek Mozarta dokończył Requiem, choć dokładny zakres jego pracy w tym zakresie pozostaje nieustalony. Według plotek Süssmayr mógł mieć romans z żoną Mozarta Konstancją, w każdym razie jednak jednego z ich dwóch synów, którzy dożyli wieku dorosłego, nazwano właśnie Franz Xaver Wolfgang Mozart. Nie jest pewne czy rzeczywiście był uczniem Mozarta. Być może była to jedynie wersja Konstancji, która tym usprawiedliwiała jego pracę nad ukończeniem Requiem.
Gottfried Weber przypisał większą część utworów składających się na Requiem właśnie Süssmayrowi. Wzbudziło to wiele polemik w Niemczech, ale sam Süssmayr w liście z 8 września 1800, umieszczonym w muzycznej gazecie lipskiej (październik 1801) opisał, że do niego należą ostatnie części: Dies Irae, Sanctus, Benedictus i Agnus Dei. Poza tym dokonał instrumentacji całości wychodząc od basu cyfrowanego i pewnych ręcznych wskazówek Mozarta.
W 1792 Süssmayr święcił sukcesy w całej Europie Środkowej (ponad 80 wykonań) ze swoją operą "Der Spiegel von Arkadien" (prawykonanie w 1794 w Theater an der Wien). Przez pewien czas pracował jako zastępca kapelmistrza Teatru Narodowego w Wiedniu, a 9 lipca 1794 został kapelmistrzem opery niemieckiej w teatrze dworskim.
Nieznana choroba w 1801 wyczerpała jego siły twórcze, a 17 września 1803 zmarł od powikłań wywołanych przez gruźlicę. Jak Mozart, został pochowany na cmentarzu St. Marx, a jego mogiła również pozostaje nieznana.
Pisownia nazwiska jest nieustalona, sam Franz Xaver podpisywał się jako Siessmayr, lub Süßmayr.
Dzieła.
Katalog dzieł Süssmayra (Süßmayr-Werk-Verzeichnis - SmWV) obejmuje około 200 pozycji. Znajdują się w nim dzieła różnego formatu oraz objętości. Komponował muzykę instrumentalną, kantaty, ofertoria, msze, requiem, oraz muzykę sceniczną. Pisał w obowiązującym w jego czasach stylu klasycystycznym.
Do jego głównych dzieł należą opery: Moses oder "Der Auszug aus Aegypten" (1792), "Der Spiegel von Arkadien" (1794), "Idris und Zenaide" (1795) i "Soliman II". (1799), balet "Il noce de Benevento" (1802).

</doc>
<doc id="291551" url="https://pl.wikipedia.org/wiki?curid=291551" title="Savakabuddha">
Savakabuddha

Sāvakabuddha (pali. Sāvaka – "ten który słucha" + buddha – "oświecony, przebudzony"; skt. "śrāvakabuddha"; tyb. "nyan thos") w buddyzmie oznacza istotę, która osiągnęła oświecenie słuchając Dharmy głoszonej przez Sammāsambuddhę ("Samo w pełni Oświeconego"). Samemu nie tworzy nowej nauki a jedynie przekazuje zasłyszaną.
Termin ten, stosowany w złożeniu "ariyasāvaka" (pali. Szlachetni Uczniowie), określa osobistych uczniów Buddy.
Sāvakabuddha jest jednym z trzech rodzajów buddów:
Jego Oświecenie nie jest w żaden sposób inne niż oświecenie sammāsambuddhy czy paccekābuddhy * jest jedynie osiągnięte w inny sposób.
W buddyzmie mahayany Sāvakabuddha jest synonimem arahata (arhata).

</doc>
<doc id="291552" url="https://pl.wikipedia.org/wiki?curid=291552" title="Planeta dolna">
Planeta dolna



</doc>
<doc id="291553" url="https://pl.wikipedia.org/wiki?curid=291553" title="Henryk Górski (strzelec)">
Henryk Górski (strzelec)

Henryk Franciszek Górski (ur. 4 kwietnia 1938 w Gdyni) – sportowiec-strzelec, mistrz świata i olimpijczyk. 
Życiorys.
Strzelał z broni długiej (karabinu i karabinka sportowego). Reprezentował Zawiszę Bydgoszcz.
Mistrz świata w drużynie z Thun w 1974, karabin dowolny 300 m (3 x 40 strzałów, partnerzy: Eugeniusz Pędzisz, Józef Botwin, Andrzej Sieledcow). Dwukrotny brązowy medalista mistrzostw świata z Wiesbaden w 1966, karabin dowolny 300 m (3 x 40 strzałów), indywidualnie i w drużynie (partnerzy: Andrzej Trajda, Jerzy Nowicki, Janusz Kalmus).
Dwukrotny olimpijczyk z Rzymu 1960 i Tokio 1964.
Siedmiokrotny mistrz Polski.
Zamieszkały w Bydgoszczy.

</doc>
<doc id="291554" url="https://pl.wikipedia.org/wiki?curid=291554" title="Planeta górna">
Planeta górna



</doc>
<doc id="291555" url="https://pl.wikipedia.org/wiki?curid=291555" title="Pratjekabudda">
Pratjekabudda

Pratjekabudda (skt. "pratyekabuddha"; pali "pacceka-buddha"; tyb. "rang rgyal") – w buddyzmie człowiek urzeczywistniający Dharmę samotnie, niezależny od nauczyciela. Przedmiotem jego medytacji jest głównie dwunastoczęściowy łańcuch zależnego powstawania, analizowany od końca. Urzeczywistnia nie-ja jednostki oraz połowicznie brak własnej tożsamości zjawisk, przez co osiąga stan arhata. Pratjekabudda nie naucza Dharmy.
Źródło w sutrach.
Budda Gotama wspominał o paccekabuddha w Isigili (Sutta). Tam przebywając na górze Isigili opowiadał mnichom o 500 paccekabuddha, którzy tutaj mieszkali. Oto kilku z nich:
O paccekabuddhach wspomina się, że powstają w okresie kiedy nie ma Buddy Powszechnego (pali. Sammasambuddha) i nie ma kto stworzyć Dharmy. Według buddyzmu therevady jakość oświecenia paccekabuddhy jest identyczna z oświeceniem Buddy Powszechnego i Savakabuddhy (Oświeconego Przez Słuchanie, Ucznia).

</doc>
<doc id="291558" url="https://pl.wikipedia.org/wiki?curid=291558" title="Lista królów">
Lista królów



</doc>
<doc id="291566" url="https://pl.wikipedia.org/wiki?curid=291566" title="Próżniomierz">
Próżniomierz

Próżniomierz, wakuometr – przyrząd do mierzenia ciśnień poniżej ciśnienia atmosferycznego.
Każdy typ próżniomierza działa w określonym zakresie ciśnień. Stosuje się podział próżniomierzy na dwie kategorie: próżniomierze do niskiej próżni oraz próżniomierze do wysokiej próżni, wśród których wydziela się próżniomierze do ultrawysokiej próżni.
Zasada działania.
Próżniomierz jonizacyjny służy do pomiaru próżni w zakresie od ok. 10−3 do 10−12 Tr. Istnieje wiele rozwiązań próżniomierzy tego typu. Może mieć on postać triody cylindrycznej, w którym siatka ma potencjał ok. +150 do +250 V, zaś anoda (zwana tu kolektorem) ok. −20 do −50 V.
Elektrony, emitowane z katody triody są rozpędzane w polu przyspieszającym siatki i zderzają się z molekułami gazu w nieidealnej próżni. Powstające przy tym jony dążą do kolektora. Miarą próżni jest natężenie prądu jonowego (prądu kolektora), przy czym im lepsza próżnia, tym mniej jonów i tym mniejszy prąd jonowy. Próżniomierz w postaci triody cylindrycznej pracuje dobrze przy ciśnieniach z zakresu 10−3 – 10−8 Tr.
Innym rozwiązaniem próżniomierza jonizacyjnego jest głowica Bayarda-Alperta, w którym kolektor ma postać cienkiego pręta metalowego. Taki próżniomierz wykazuje większą czułość w porównaniu do triody cylindrycznej – umożliwia pomiar niższych ciśnień (co najmniej 10−9 Tr). Do pomiaru ciśnień niższych nadają się sondy jonizacyjne ekstraktorowe i J-G, w których eliminuje się m.in. sygnały fałszywe pochodzące od miękkiego promieniowania X w sondzie. Dzięki temu próżniomierze te pozwalają mierzyć próżnię rzędu 10−12 Tr. Konstruktorem głowicy J-G był polski uczony Janusz Groszkowski.
Próżniomierz cieplno-przewodnościowy (Piraniego) ma postać odcinka drutu (platyna, wolfram), którego końce włączone są do źródła prądu, zaś sam drut znajduje się w obszarze badanej próżni. Im lepsza próżnia, tym mniej gazu i tym gorzej jest odprowadzane ciepło z drutu, co powoduje wzrost jego temperatury. Wskutek tego zwiększa się oporność drutu, którą mierzy się włączając szeregowo amperomierz lub też włączając sondę w jedno z ramion mostka Wheatstone'a. Tego typu próżniomierz znajduje zastosowanie do pomiaru próżni w zakresie 0,5 do 10−3 Tr.
W próżniomierzu termoelektrycznym również znajduje się rozgrzany za pomocą prądu drut, jednak jego temperatura jest mierzona za pomocą termopary. Miarą próżni jest więc siła termoelektryczna termopary. Zakres mierzonych ciśnień próżniomierza termoelektrycznego jest taki sam jak dla próżniomierza Piraniego.
Próżniomierz bimetaliczny jest rodzajem próżniomierza cieplnoprzewodnościowego (jak próżniomierz Piraniego i próżniomierz termoelektryczny). Jego działanie opiera się na przepływie prądu przez spiralę z bimetalu, która się nagrzewa. Im lepsza próżnia tym gorsze oddawanie ciepła ze spirali do otoczenia. Wskutek tego spirala nagrzewa się silniej i następuje jej odkształcenie. Odkształcenie to jest miarą próżni. Odkształcenie to może być mierzone podobnie jak w manometrze sprężyną Bourdona, poprzez dołożenie przekładni, wskazówki i skali. Zakres mierzonych próżni jest taki sam jak dla próżniomierza Piraniego. Próżniomierz bimetaliczny ma dużą bezwładność i małą dokładność.
Próżniomierz kompresyjny (Mc Leoda) nadaje się do pomiaru ciśnień od ok. 1 do ok. 10−6 Tr. Jego działanie polega na wypełnianiu specjalnego zbiornika rtęcią (kompresja gazu w rurce pomiarowej) i odczycie różnicy wysokości słupków rtęci w rurce połączonej ze zbiornikiem kompresyjnym i w rurce z nim nie połączonej. Próżniomierz ten jest dość kłopotliwy w obsłudze, z uwagi na konieczność operowania rtęcią. Stosuje się go rzadko.
Próżniomierz alfatronowy (zwany niekiedy alfatronem) jest próżniomierzem radioizotopowym. Można go traktować jako odmianę próżniomierza jonizacyjnego, w którym jonizacja cząsteczek gazu w nieidealnej próżni następuje przez promieniowanie alfa, emitowane przez np. z niewielkiej próbki radu lub trytu. Próżniomierz tego typu nie jest wrażliwy na zapowietrzenie (w odróżnieniu od pracujących próżniomierzy jonizacyjnych z gorącą katoda, jak trioda cylindryczna, głowica J-G czy Bayarda-Alperta).
Próżniomierz jarzeniowy (próżniomierz Penninga) stosuje się w zakresie ciśnie od ok. 10−2 do 10−8 Tr. Do elektrod głowicy przyłożone jest wysokie napięcie (1000–2000 V. Elektrody umieszczone są dodatkowo w zewnętrznym polu magnetycznym magnesu trwałego.Obecność pola magnetycznego zwiększa zakres pomiarowy od strony niższych ciśnień, zapobiegając zgaśnięciu wyładowania jarzeniowego. Miarą próżni jest prąd wyładowania jarzeniowego. Próżniomierz jarzeniowy jest niewrażliwy na zapowietrzenie. Wadą natomiast jest niezbyt duża dokładność i niestabilność pracy.

</doc>
<doc id="291567" url="https://pl.wikipedia.org/wiki?curid=291567" title="Lachrymologia">
Lachrymologia



</doc>
<doc id="291570" url="https://pl.wikipedia.org/wiki?curid=291570" title="Stara Rawa">
Stara Rawa

Stara Rawa – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
W latach 1975–1998 miejscowość administracyjnie należała do województwa skierniewickiego.
Położenie.
Stara Rawa leży na Równinie Łowicko-Błońskiej, w północno-wschodniej części województwa łódzkiego, ok. 2 km na południe od drogi wojewódzkiej nr 707, łączącej Skierniewice i Rawę Mazowiecką, w odległości ok. 65 km na południowy zachód od Warszawy; odległość od Łodzi także wynosi ok. 65 km. Skierniewice leżą ok. 14 km na północny zachód od wsi, zaś Nowy Kawęczyn znajduje się w odległości 2 km od Starej Rawy.
Informacje ogólne.
Stara Rawa położona jest w pobliżu granicy Bolimowskiego Parku Krajobrazowego w sąsiedztwie rzeki Rawki, nad jej niewielkim dopływem.
Stara Rawa liczy około 170 mieszkańców.W miejscowości znajduje się kilkadziesiąt gospodarstw. Główną część osady stanowi charakterystyczna dla środkowej Polski, gęsto zabudowana ulicówka, długości ok. 1 km. Ciągnie się ona wzdłuż drogi prowadzącej do Dolecka. Poza tym w skład osady wchodzi także pewna liczba domów stojących przy szosie prowadzącej do Nowego Dworu. Około 1 km na zachód od Starej Rawy (w kierunku Nowego Kawęczyna) znajduje się wieś Kolonia Starorawska.
We wsi znajduje się sklep spożywczo-przemysłowy, kościół i cmentarz parafialny, pomnik upamiętniający Przewodnika Warszawskiej Akademickiej Pielgrzymki Metropolitalnej Zygmunta Malackiego z 2011 r., budynek dawnej szkoły (z 1926 r.) oraz przystanek autobusowy PKS, na którym kilka – kilkanaście razy na dobę zatrzymują się autobusy kursujące do Rawy Mazowieckiej i Skierniewic.
Gospodarka.
Głównym źródłem dochodów mieszkańców Starej Rawy jest działalność rolnicza. Poza tym dogodne połączenia komunikacyjne z Rawą Mazowiecką i Skierniewicami umożliwiają części ludności podejmowanie działalności zarobkowej poza osadą, głównie w przemyśle i usługach.
Rolnictwo.
Grunty orne w okolicy Starej Rawy należą do średnich klas bonitacyjnych. Uprawiane są głównie zboża, zwłaszcza żyto i pszenica, a także ziemniaki i buraki cukrowe. Chów zwierząt obejmuje bydło, świnie oraz drób (głównie kury). Sadownictwo i warzywnictwo nie odgrywają w gospodarce wsi większej roli, a służą zaspokajaniu potrzeb własnych mieszkańców.
Okolica.
Ukształtowanie powierzchni.
Stara Rawa leży na terenie równinnym, a ogólnie wahania wysokości terenu we wsi, i najbliższej okolicy nie przekraczają kilku metrów. Osada położona jest na wysokości ok. 140 m n.p.m.
Rzeźba terenu w okolicy Starej Rawy reprezentuje typ rzeźby polodowcowej, ukształtowanej przez trzykrotne nasunięcia lądolodów w plejstocenie. Ostatni lądolód czwartorzędowy pozostawił w podłożu pokrywę utworów gliniastych i piaszczysto – żwirowych o miąższości 30–100 m.
Roślinność.
Okolicę wsi stanowią głównie pola uprawne i łąki, brak jest większych obszarów leśnych.
Przepływająca w pobliżu wsi rzeka Rawka (oraz jej najbliższa okolica) stanowi część Rezerwatu Przyrody "Rawka", a poniżej Starej Rawy Rawka staje się częścią Bolimowskiego Parku Krajobrazowego. W pobliżu tej rzeki oraz wpadającego do niej strumienia rośnie wiele roślin zielnych, spośród których wiele podlega ochronie. Należą do nich m.in. bagno zwyczajne, bluszcz pospolity, konwalia majowa, marzanka wonna, rosiczka okrągłolistna, turówka wonna, wawrzynek wilczełyko oraz widłaki i storczykowate.
Historia.
Stara Rawa jest jednym z najstarszych osiedli na terenie zachodniego Mazowsza. Według legend i podań wieś założył ród Rawiczów. Prawdopodobnie to tutaj była pierwotna lokalizacja Rawy Mazowieckiej. Miejscowość znana była pierwotnie jako "Rawa", dopiero po przeniesieniu Rawy Mazowieckiej na dogodniej położone miejsce, dawną osadę zaczęto nazywać "Starą Rawą", dla odróżnienia od Rawy Nowej, później nazwanej Mazowiecką. Po przeniesieniu miasta pozostała w starym miejscu miejscowość podupadała i traciła na znaczeniu. Jednak jeszcze w XV w. i XVI w. Stara Rawa nadal była ważną osadą na mapie ówczesnego województwa rawskiego, w okresie tym np. w osadzie znajdowało się 5 karczm. Pozostałością po czasach świetności Starej Rawy jest leżące tuż za wsią grodzisko. W czasach Potopu szwedzkiego w Starej Rawie na nocleg zatrzymał się sam Karol X Gustaw ówczesny król Szwecji. Wieś królewska w starostwie rawskim w ziemi rawskiej województwa rawskiego w 1792 r. W czasie I wojny światowej w latach 1914–1915 na linii Rawki przebiegał front polsko–rosyjski. 8 sierpnia 2011 r. Józef Glemp w czasie mszy pielgrzymkowej Warszawskiej Akademickiej Pielgrzymki Metropolitalnej poświęcił pomnik z tablicą pamiątkową jego przewodnika Zygmunta Malackiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Grodzisko.
W Starej Rawie znajduje się średniowieczne grodzisko, ma ono kształt ściętego stożka o dość stromych zboczach, wysokości do kilku metrów. Dokoła budowli do dziś widoczne są ślady fosy (poza południową stroną, gdzie jest ona całkowicie zasypana) i wałów. Grodzisko jest pozostałością XI–XII w. rycerskiej strażnicy. Obiekt ten leży w pobliżu wsi, ok. 1 km na południowy wschód od kościoła, w pobliżu Rawki i jednego z jej dopływów (nienazwanego strumienia). Z dawnych map można odczytać, że grodzisko oznaczano jako Lednica, czyli miejsce, gdzie dawniej znajdowała się osada pochodząca z okresu średniowiecza. W latach 1979–1980 były prowadzone wykopaliska archeologiczne, który potwierdziły faktyczne istnienie w tym miejscu rycerskiej strażnicy.
Kościół.
W Starej Rawie znajduje się drewniany kościół pw. św. Apostołów Szymona i Judy Tadeusza. Kościół ten jest już trzecim stojącym w tej miejscowości. W 1521 r. parafia została erygowana przez Jana Łaskiego. W 1616 r., rodzina Potockich ufundowała dla kościoła, do głównego ołtarza obraz Matki Bożej Wniebowziętej, który zasłania się obrazem Świętych Apostołów Szymona i Judy Tadeusza. Budowa kościoła, rozpoczęta w 1731 r. była owocem starań biskupa pomocniczego gnieźnieńskiego – Krzysztofa Dobińskiego, zaś sama budowla została ufundowana przez prymasa Teodora Potockiego. Budowę ostatecznie ukończono dopiero po 20 latach, w 1751 r.
Obiekt jest kościołem jednonawowym, posiada konstrukcję zrębową; wykonany jest z drewna modrzewiowego. Wewnątrz znajdują się trzy barokowe ołtarze: główny z obrazami Matki Bożej i obu patronów kościoła, oraz dwa ołtarze boczne. Reszta wystroju także utrzymana jest w stylu barokowym; znajduje się również chór muzyczny; jego konstrukcja wsparta jest na dwóch kolumnach, na jednej z nich umieszczona jest data powstania kościoła – 1731. Wewnątrz kościoła znajdują się pochodzące z poprzedniego kościoła konfesjonały oraz krucyfiks.
Obok kościoła znajduje się drewniana dzwonnica, o konstrukcji słupowej. Na cmentarzu przykościelnym znajdują się dwa nagrobki wpisane do rejestru zabytków: grób Felicyssymy z Wyroziemskich Lemańskiej oraz grobowiec rodzinny dziedziców Trzcianny – Prandotów Trzcińskich.
Kościół wraz z dzwonnicą oraz znajdujące się na parafialnym cmentarzu kaplica pw. św. Juliusza i niektóre nagrobki wpisane są do rejestru zabytków.

</doc>
<doc id="291571" url="https://pl.wikipedia.org/wiki?curid=291571" title="Levice (ujednoznacznienie)">
Levice (ujednoznacznienie)



</doc>
<doc id="291575" url="https://pl.wikipedia.org/wiki?curid=291575" title="Atak na moskiewski teatr na Dubrowce">
Atak na moskiewski teatr na Dubrowce

Atak na moskiewski teatr na Dubrowce – atak terrorystyczny przeprowadzony przez czeczeńskie komando pod przywództwem Mowsara Barajewa w dniach 23–26 października 2002 w Moskwie, zakończony odbiciem obiektu przez antyterrorystów i śmiercią 173 osób, w tym 133 zakładników.
Historia.
Atak rozpoczął się 23 października ok. godz. 21:00 czasu lokalnego. Wówczas w teatrze odgrywano drugi akt musicalu „Nord-Ost”. W tym momencie w obiekcie znajdowały się 922 osoby. Terroryści opanowali budynek, do którego wnieśli karabiny, granaty, miny i potężne bomby domowej roboty, wcześniej przetransportowane ciężarówkami z Czeczenii. Podczas kontroli drogowych, ekstremiści wręczali milicjantom wysokie łapówki, by ci odstąpili od sprawdzania transportowanych ładunków.
Wśród zamachowców były ubrane w czarne burki kobiety (tzw. czarne wdowy), które miały na sobie ładunki wybuchowe. Kobiety usiadły wśród widzów, a następnie zagrożono, że w przypadku szturmu na teatr odpalą one bomby. Terroryści wywiesili na scenie czarną szahadę i zażądali zakończenia wojny w Czeczenii oraz natychmiastowego wycofania stamtąd wszystkich wojsk rosyjskich. Postawili ultimatum, dając tydzień na jego spełnienie. Po tym czasie mieli zabijać zakładników.
W nocy z 23 na 24 października, po negocjacjach, terroryści wypuścili z teatru wszystkich muzułmanów, Gruzinów, część dzieci, kilku cudzoziemców, a także mężczyznę chorego na serce oraz kobietę w zaawansowanym stadium ciąży. Z budynku uciekło też przez okno w garderobie 15 osób z obsługi teatru. Jednak tej nocy zastrzelono na widowni kilka osób podejrzanych o przynależność do rosyjskich służb specjalnych.
Po 57 godzinach zajmowania budynku przez terrorystów, 26 października rosyjskie oddziały specjalne „Alfa” i „Wympieł” podjęły szturm na teatr. Nim doszło do wejścia żołnierzy sił specjalnych, do teatru wpuszczono gaz usypiający (prawdopodobnie halotan jako nośnik, a w nim rozpuszczone fentanyl i 3-Metylofentanyl), który uśpił zakładników i terrorystów. Dzięki temu antyterroryści mogli bezpiecznie wejść do budynku i wyeliminować zabijając na miejscu 40 terrorystów przez strzał w głowę, w tym kobiety, które miały na sobie ładunki wybuchowe. W akcji zginęło także 129 uśpionych zakładników, którzy zatruli się gazem. Władze rosyjskie nie poinformowały lekarzy o rodzaju użytego gazu, przez co nie mogli oni podać ofiarom prawidłowego antidotum (odtrutką na zatrucie fentanylem jest nalokson).
Mimo wielu ofiar, z powodu trudnych warunków, problemów przy ewakuacji rannych (niedostateczna liczba karetek, brak miejsc w szpitalach), akcja odbicia zakładników została uznana przez gen. Sławomira Petelickiego za dobrze przeprowadzoną. Prezydent Rosji Władimir Putin uznał akcję odbicia teatru z rąk terrorystów za sukces. Zarazem wyraził żal z powodu liczby ofiar. Rodziny zabitych domagały się pociągnięcia do odpowiedzialności ludzi, którzy dowodzili operacją antyterrorystyczną, jednak śledztwo zawieszono.

</doc>
<doc id="291577" url="https://pl.wikipedia.org/wiki?curid=291577" title="Drzewo (ujednoznacznienie)">
Drzewo (ujednoznacznienie)

Zobacz też:

</doc>
<doc id="291581" url="https://pl.wikipedia.org/wiki?curid=291581" title="Prokurator Generalny (Polska)">
Prokurator Generalny (Polska)

Prokurator Generalny – naczelny organ prokuratury i zwierzchnik prokuratorów. W czasach II RP oraz w czasach III RP w latach 1990–2010 i ponownie od 2016 funkcję tę pełni z urzędu Minister Sprawiedliwości.
Historia.
II Rzeczpospolita.
W II Rzeczypospolitej i w strukturach Rządu RP na uchodźstwie prokuratorem-zwierzchnikiem całej prokuratury, która była całkowicie rozdzielona na pion cywilny i wojskowy, był od 1919 Naczelny Prokurator. Urząd Naczelnego Prokuratora sprawował z urzędu Minister Sprawiedliwości.
W pionie cywilnym naczelnym organem prokuratury i zwierzchnikiem prokuratorów prokuratur powszechnych był Pierwszy Prokurator Sądu Najwyższego.
Organizacja prokuratury wojskowej została określona w 1919. Naczelnym organem prokuratury w pionie wojskowym i zwierzchnikiem prokuratorów prokuratur wojskowych był Naczelny Prokurator Wojskowy.
Polska Ludowa.
W 1950 roku określono na nowo organizację prokuratury cywilnej, wyodrębniając ją ze struktury Ministerstwa Sprawiedliwości. Utworzono Prokuraturę Generalną, na której czele stał Prokurator Generalny.
W 1967 podporządkowano prokuraturę wojskową Prokuratorowi Generalnemu. Tym samym Naczelny Prokurator Wojskowy stał się zastępcą Prokuratora Generalnego, a Prokurator Generalny naczelnym organem całej prokuratury.
III Rzeczpospolita.
Zespolenie urzędu z ministrem sprawiedliwości (1990–2010).
Prokurator Generalny był naczelnym organem całej prokuratury, tym samym podlegali mu wszyscy prokuratorzy. 31 marca 1990 zniesiono Prokuraturę Generalną, a funkcję Prokuratora Generalnego zaczął sprawować z urzędu Minister Sprawiedliwości. Zastępcami Prokuratora Generalnego byli Prokurator Krajowy, Naczelny Prokurator Wojskowy, Dyrektor Głównej Komisji Ścigania Zbrodni przeciwko Narodowi Polskiemu oraz inni prokuratorzy powoływani i odwoływani ze stanowiska zastępcy spośród prokuratorów Prokuratury Krajowej (przez Prezesa Rady Ministrów na wniosek Prokuratora Generalnego).
Odrębny urząd Prokuratora Generalnego (2010–2016).
Z dniem 31 marca 2010 nastąpiło rozdzielenie urzędu Ministra Sprawiedliwości i Prokuratora Generalnego.
Prokuratora Generalnego powoływał Prezydent Rzeczypospolitej Polskiej spośród dwóch kandydatów zgłoszonych przez Krajową Radę Sądownictwa i Krajową Radę Prokuratury (art. 10a ustawy z dnia 20 czerwca 1985 r. o prokuraturze). Kadencja Prokuratora Generalnego trwała sześć lat, licząc od dnia złożenia ślubowania. Po upływie kadencji pełnił on obowiązki do czasu objęcia stanowiska przez następcę, przy czym nie mógł być on ponownie wyznaczony. Po zakończeniu pełnienia obowiązków przechodził w stan spoczynku. Pierwszym i ostatnim Prokuratorem Generalnym powołanym w nowy sposób został Andrzej Seremet.
Ponowne zespolenie urzędu z ministrem sprawiedliwości (od 2016).
Po wejściu w życie nowej Ustawy z dnia 28 stycznia 2016 r. (Dz.U. poz. 178), w dniu 4 marca 2016 r. nastąpiło ponowne połączenie urzędów oraz likwidacja Prokuratury Generalnej. Jej miejsce zajęła Prokuratura Krajowa, która zapewnia obsługę Prokuratora Generalnego i Prokuratora Krajowego. Do jej zadań należy m.in. zapewnienie udziału prokuratora w postępowaniach przed Trybunałem Konstytucyjnym, Sądem Najwyższym i Naczelnym Sądem Administracyjnym, prowadzenie i nadzorowanie postępowań przygotowawczych, sprawowanie nadzoru instancyjnego i służbowego nad postępowaniami prowadzonymi w prokuraturach regionalnych, koordynacja nadzoru służbowego nad postępowaniami przygotowawczymi prowadzonymi przez pozostałe jednostki organizacyjne prokuratury, prowadzenie wizytacji prokuratur regionalnych, wykonywanie czynności w zakresie obrotu prawnego z zagranicą i prowadzenie centralnej bazy opinii prawnych oraz bazy wytycznych i zarządzeń Prokuratora Generalnego.

</doc>
<doc id="291589" url="https://pl.wikipedia.org/wiki?curid=291589" title="Ściana (budownictwo)">
Ściana (budownictwo)



</doc>
<doc id="291590" url="https://pl.wikipedia.org/wiki?curid=291590" title="Sikorsky R-4">
Sikorsky R-4

Sikorsky R-4 – amerykański śmigłowiec, który jako pierwszy został użyty bojowo przez USAAF i był pierwszym alianckim śmigłowcem produkowanym seryjnie i pierwszym śmigłowcem na świecie produkowanym masowo.
Historia rozwoju.
Jego pierwszy model nazwany XR-4 powstał na bazie eksperymentalnego VS-300 zaprojektowanego przez Igora Sikorskiego w 1940 roku. Pierwszy lot XR-4 odbył się 13 stycznia 1942 roku, po próbach USAAF zamówił 30 egzemplarzy śmigłowca w dwóch wersjach YR-4A (do testowania, 3 egzemplarze) i YR-4B (wersja użytkowa, 27 sztuk). Jeden YR-4B został wysłany do Birmy, jeden na Alaskę, a kilka sztuk zostało dostarczonych do US Navy, United States Coast Guard i Royal Navy.
Śmigłowce okazały się tak udane, że zamówiono dodatkowo 100 egzemplarzy modelu R-4B.
Zastosowanie bojowe.
Sikorsky R-4 był pierwszym alianckim śmigłowcem użytym bojowo. Stacjonujący w Birmie i należący do nowo powstałej grupy "1st Air Commando" YR-4 23 kwietnia 1944 roku wziął udział w operacji uratowania pilota i trzech pasażerów samolotu Stinson L-1 Vigilant, który rozbił się na terenie nieprzyjaciela. R-4 był także pierwszym alianckim śmigłowcem, który wylądował na pokładzie okrętu – lotniskowca USS „Bunker Hill”.

</doc>
<doc id="291597" url="https://pl.wikipedia.org/wiki?curid=291597" title="Krakowskie getto">
Krakowskie getto



</doc>
<doc id="291600" url="https://pl.wikipedia.org/wiki?curid=291600" title="Cmentarz przy ul. Sienkiewicza">
Cmentarz przy ul. Sienkiewicza



</doc>
<doc id="291601" url="https://pl.wikipedia.org/wiki?curid=291601" title="Kazimierz Chrzanowski">
Kazimierz Chrzanowski

Kazimierz Szczepan Chrzanowski (ur. 25 grudnia 1951 w Łaziskach) – polski polityk, poseł na Sejm III, IV i V kadencji.
Życiorys.
W 1987 ukończył studia z politologii na Wydziale Nauk Społeczno-Politycznych Akademii Nauk Społecznych działającej przy KC PZPR. Od 1970 do 1983 pracował w Kombinacie Metalurgicznym w Krakowie Nowej Hucie, początkowo jako robotnik, potem jako rozdzielczy produkcji i kierownik oddziału na walcowni gorącej blach. W tym okresie działał również w Towarzystwie Krzewienia Kultury Fizycznej. Od 1992 do 1997 był asystentem posła Aleksandra Krawczuka.
Od 1973 do rozwiązania należał do Polskiej Zjednoczonej Partii Robotniczej. Był sekretarzem Komitetu Dzielnicowego PZPR Kraków-Nowa Huta. Kierował zarządem miejskim ZSMP. W 1990 współtworzył Socjaldemokrację Rzeczypospolitej Polskiej na terenie województwa krakowskiego, w latach 1996–1999 pełnił funkcję przewodniczącego rady wojewódzkiej i członka władz naczelnych SdRP. Od 1999 działa Sojuszu Lewicy Demokratycznej, został przewodniczącym struktur tej partii w Małopolsce.
W latach 90. był radnym Krakowa oraz sejmiku małopolskiego. Od 1997 do 2007 sprawował mandat posła na Sejm III, IV i V kadencji. W wyborach parlamentarnych w 2005 startował z listy SLD w okręgu krakowskim, uzyskując 11 296 głosów. W przedterminowych wyborach w 2007 bez powodzenia ubiegał się o reelekcję z listy Lewicy i Demokratów. 31 marca 2012 został wybrany na przewodniczącego krakowskiego SLD. Zastąpił Grzegorza Gondka, którego pokonał w drugiej turze wyborów. W 2014 powrócił do krakowskiej rady miasta z ramienia komitetu Jacka Majchrowskiego Przyjazny Kraków; mandat radnego utrzymał również w 2018.
Wyróżniony Medalem im. dr. Henryka Jordana, otrzymał także Srebrną Odznakę „Za Zasługi dla Ziemi Krakowskiej”.
Żonaty, ma dwoje dzieci.

</doc>
<doc id="291615" url="https://pl.wikipedia.org/wiki?curid=291615" title="Trzęsienie ziemi w Lizbonie (1755)">
Trzęsienie ziemi w Lizbonie (1755)

Trzęsienie ziemi w Lizbonie – trzęsienie ziemi, do którego doszło 1 listopada 1755 r. o godzinie 9:40 rano. Pozostawiło po sobie niemal zupełnie zrujnowaną Lizbonę oraz zniszczoną większą część południowego wybrzeża – aż do Algarve. Bezpośrednio po trzęsieniu ziemi nastąpiło tsunami. Fale tsunami, według późniejszych obliczeń, mogły osiągać wysokość do 20 metrów. Na obszarze niedotkniętym przez morze szalały setki pożarów. Katastrofa pociągnęła za sobą od 10 do 40 tys. ofiar śmiertelnych w Lizbonie.
Było to jedno z najtragiczniejszych (pod względem liczby ofiar) trzęsień ziemi w historii ludzkości. Współcześni nam geolodzy obliczają, że trzęsienie ziemi w Lizbonie miało natężenie 9 stopni w skali Richtera. Jego siła była tak wielka, że odczuwali je również mieszkańcy dalekiej Wenecji, co w swych pamiętnikach odnotował Giacomo Casanova.
Po tym kataklizmie Wolter sformułował słynne pytanie: "Dlaczego Lizbona?", które zawarł w swoim "Poemacie o trzęsieniu ziemi w Lizbonie". Wywołało ono polemikę i wymianę korespondencji między Wolterem i Janem Jakubem Rousseau.
Trzęsienie.
Trzęsienie dało się wyczuć 1 listopada, w dniu Wszystkich Świętych. Epicentrum nie zostało jednoznacznie określone, gdyż sejsmolodzy przeprowadzając swe obliczenia różnią się w tej kwestii. Mimo to wszyscy zgodnie twierdzą, że centrum trzęsienia ziemi było umiejscowione na dnie oceanu, od 150 do 500 km na południowy zachód od Lizbony. Ze względu na kolejne silne trzęsienie ziemi, które wystąpiło w 1969 r. w tzw. „Banco de Gorringe”, to właśnie miejsce jest aktualnie uznawane jako najbardziej prawdopodobne epicentrum trzęsienia ziemi z 1755 r.
Z relacji świadków wynika, że ruchy tektoniczne ziemi były wyczuwalne w czasie od 6 minut do 2 godzin i 30 minut, w zależności od miejsca. W centrum Lizbony ziemia pękała, tworząc rozstępy dochodzące do 5 metrów szerokości. Widząc to zjawisko wielu ocalałych szukało ucieczki w pobliżu portu, obserwując cofanie się wody i odsłonięcie dna morskiego, wypełnionego wrakami zatopionych statków i straconych ładunków. Kilkadziesiąt minut później nadeszła fala o wysokości ok. 20 metrów i zalała port wraz z całym centrum Lizbony. Na terenach, gdzie tsunami nie dotarło, rozszalały się pożary, które trwały 5 i więcej dni.
Lizbona nie była jedynym miastem doświadczonym w tej katastrofie. Całe południe Portugalii, a konkretnie Algarve, zostało zniszczone, a nadbrzeżne miejscowości zalane. Fale tsunami pojawiły się w całej Europie i na północy Afryki.
Spośród 275 tys. mieszkańców Lizbony, od 10 tys. do 40 tys. uważa się za ofiary śmiertelne. Także w pobliskim Maroku zginęło tego dnia około 10 tys. osób.
Około 85% zabudowy Lizbony uległo zniszczeniu, włączając w to pałace, biblioteki, klasztory, kościoły, szpitale i domy prywatne. Oddany do użytku 6 miesięcy wcześniej gmach Opery został całkowicie spalony. Pałac królewski usytuowany nad Tagiem legł w gruzach pod wpływem ruchów ziemi, a następnie został zalany przez tsunami. Wewnątrz znajdowała się biblioteka zawierająca 70 tys. woluminów i setki dzieł sztuki, włączając dzieła Tycjana, Rubensa i Correggio. Cenne archiwum królewskie zawierające dokumenty dotyczące badań oceanograficznych oraz inne podobnej wartości zbiory także zostały stracone na zawsze.
Trzęsienie zniszczyło największe kościoły Lizbony, Katedrę Świętej Marii, bazyliki: św. Pawła, św. Katarzyny, św. Wincentego i Zmiłowania "Misericordia". Klasztor "Do Carmo" w centrum miasta został zniszczony, a jego ruiny, które pozostawiono jako pamiątkę po kataklizmie mogą być zwiedzane przez turystów do dziś. W czasie trzęsienia ziemi zaginął w całości i bez śladu grobowiec Alvaresa Pereiry, który znajdował się w tym właśnie klasztorze. Spłonął szpital królewski „Wszystkich Świętych”, a w nim setki pacjentów. Rejestry podróży historycznych Vasco da Gamy i Krzysztofa Kolumba zostały bezpowrotnie stracone, taki sam los spotkał także mnóstwo zabytkowych budowli w stylu manuelińskim.
Dzień następny.
Rodzina królewska ocalała. Król Józef I i jego dwór opuścili tego dnia miasto, aby wziąć udział w porannej mszy w podlizbońskiej miejscowości Belém. Nieobecność króla w mieście wynikła z zachcianki księżniczki, aby spędzić dzień Wszystkich Świętych poza miastem. Ze względu na katastrofę król nabawił się fobii przebywania w zamkniętym pomieszczeniu i resztę życia spędził mieszkając w specjalnie dlań zaprojektowanych luksusowych konstrukcjach namiotowych.
Podobnie jak król, minister wojny i przyszły premier Portugalii markiz de Pombal przeżył trzęsienie. Bardzo praktyczny w działaniach nakazał wojsku natychmiastową odbudowę Lizbony. Mówi się, że na zadane pytanie „I co teraz?”, zwykł odpowiadać „Pochować zmarłych i zatroszczyć się o żywych”. Nakazał ugasić szalejące pożary i pogrzebać ofiary, aby uniknąć epidemii.
Minister i król zakontraktowali natychmiast architektów i inżynierów. W niecały rok po trzęsieniu ruiny zostały ostatecznie usunięte, a prace nad rekonstrukcją Lizbony szybko posuwały się naprzód. Król życzył sobie, aby nowe miasto było uporządkowane, posiadało wielkie place i szerokie prostopadłe aleje. W owym czasie ktoś spytał markiza de Pombal: „po co komu tak szerokie ulice?”. W odpowiedzi usłyszał: „pewnego dnia okażą się wąskie”.
Nowe centrum Lizbony znane dzisiaj jako "Baixa Pombalina" jest starym miastem Lizbony. Zabudowa jest pierwszą na świecie skonstruowaną z myślą o ochronie antysejsmicznej. Wszystkie tutejsze kamienice były najpierw w formie modeli z drewna poddane testom maszerującego dookoła nich wojska.
Skutki społeczne.
"Pierwszy dzień tego miesiąca pozostanie w pamięci na wieki z powodu trzęsienia ziemi i pożarów, co zrujnowały większą część tego miasta." 
Trzęsienie ziemi nie tylko zniszczyło samo miasto, ale miało także swój oddźwięk społeczno-ideologiczny. Lizbona w owym czasie była katolicką stolicą państwa o wielkich tradycjach w budowie klasztorów i kościołów, w pełni zaangażowaną w ewangelizację swoich zamorskich kolonii. Fakt wystąpienia trzęsienia ziemi w Lizbonie i zniszczenia wielu ważnych obiektów sakralnych, właśnie w dzień świąteczny (Wszystkich Świętych) wzbudził wiele zainteresowania kwestiami polityki Kościoła w całej Europie. Z punktu widzenia przeciętnego XVIII-wiecznego europejskiego katolika, było to bardzo trudne do zrozumienia, szokujące zrządzenie nadprzyrodzone.
W dziedzinie polityki, trzęsienie pozostawiło także niekorzystny oddźwięk. Faworyzowanie przez króla ministra markiza de Pombal nie podobało się arystokracji, spośród której wielu zabiegało o podobne względy. Po 1 listopada kompetentne poprowadzenie spraw związanych z następstwami trzęsienia przez Markiza de Pombal (tytuł „markiz” – "marques", został mu przyznany w 1770 roku), zagwarantowało mu większą władzę i wpływ na króla. Król natomiast korzystając z nadarzającej się okazji pogłębił ustrój absolutyzmu.
Stan ten spowodował głębokie niezadowolenie arystokracji, które miało swoją kulminację w próbie zabójstwa króla i w konsekwencji skazanie na śmierć kilku członków magnackiej rodziny Tavora. Wszystko to przyczyniło się do osłabienia Portugalii na arenie międzynarodowej i zakwestionowania jej ambicji imperialistycznych.
Trzęsienie ziemi i filozofia Oświecenia.
Rok 1755 to epoka ożywionych zmian społecznych. Rewolucja przemysłowa, Oświecenie i kapitalizm stworzyły w wielu krajach Europy podstawy do budowy nowoczesnego modelu społeczeństwa. Trzęsienie ziemi wpłynęło znacząco na myślicieli Oświecenia. Wielu filozofów, na czele z Wolterem (w "Kandydzie" oraz w "Poème sur le désastre de Lisbonne" – Poemat o katastrofie w Lizbonie), włączyło do swoich prac notatkę na temat trzęsienia ziemi w Lizbonie.
Narodziny sejsmologii.
Sumienność i determinacja ministra nie ograniczyła się wyłącznie do rekonstrukcji miasta. Markiz de Pombal przeprowadził we wszystkich parafiach Portugalii ankietę, dotyczącą trzęsienia ziemi i jego skutków w całym kraju. Podstawowe pytania ankiety:
Odpowiedzi zostały zdeponowane w archiwum Torre do Tombo, gdzie znajdują się do dziś. Dzięki uzyskanym odpowiedziom naukowcy posiadają wiarygodne źródło informacji o przebiegu trzęsienia ziemi w Lizbonie. Ankieta markiza de Pombal pozostaje pierwszą znaną próbą opisu zjawisk sejsmologicznych na świecie. Z tego względu markiz de Pombal jest uznawany za prekursora sejsmologii.
Przyczyny geologiczne trzęsienia i aktywność sejsmiczna w rejonie Lizbony są ciągle poddawane naukowym dyskusjom. Pomimo iż istnieją przesłanki do występowania wielkich trzęsień w odstępach ok. 300 lat i Lizbona jest usytuowana w pobliżu ubytku tektonicznego, do większości tak potężnych trzęsień ziemi dochodzi jedynie na styku kontynentalnych płyt tektonicznych. Niektórzy sejsmolodzy portugalscy uważają, że trzęsienie było następstwem tarcia dwóch płyt tektonicznych, euroazjatyckiej i afrykańskiej.

</doc>
<doc id="291618" url="https://pl.wikipedia.org/wiki?curid=291618" title="Anna Olimpia Mostowska">
Anna Olimpia Mostowska

Anna Barbara Olimpia Mostowska z domu Radziwiłł, "primo voto" Przeździecka – polska powieściopisarka. 
Biografia i twórczość.
O Mostowskiej wiadomo niewiele. Nieznane są dokładne daty jej urodzin ani śmierci; w encyklopediach można spotkać się z ramami czasowymi około 1762–przed 1833. W rzeczywistości ustalenie jej daty urodzin przez Jana Gebethnera na około 1762 to czysta spekulacja, nieoparta na faktach. Co się zaś tyczy daty śmierci, ostatnie badania pozwoliły umieścić ją w przedziale czasowym 1810–1811. 
Prawdopodobnie w 1778 wyszła za mąż za starostę mińskiego Dominika Przeździeckiego, któremu w 1779 urodziła syna Michała. Po śmierci męża w listopadzie 1782 zrzekła się opieki nad małoletnim synem, a w 1787 powtórnie wyszła za mąż, mimo gwałtownych sprzeciwów rodziny pana młodego, za młodszego od siebie Tadeusza Antoniego Mostowskiego. Ich małżeństwo nie trwało jednak długo. Mostowski rozwiódł się z żoną wprawdzie dopiero przed 1804, ale faktycznie rozpadło się ono dużo wcześniej.
W latach 90. XVIII w. Mostowska spędziła wiele lat za granicą, głównie we Francji, gdzie zetknęła się z modną na Zachodzie powieścią gotycką. Po powrocie na Litwę nawiązała współpracę z wileńską oficyną Józefa Zawadzkiego, w której w 1806 opublikuje seryjne wydawnictwo "Moje rozrywki" (m.in. "Strach w Zameczku", "Matylda i Daniło"), a w 1807 "Astoldę" – jedną z pierwszych w Polsce prób powieści historycznej, choć w rzeczywistości dzieło nic wspólnego z historią nie ma, skoro autorka czerpie wiedzę historyczną z szesnastowiecznych „kronik”.
W 1809 nakładem drukarni diecezjalnej opublikowała pięć kolejnych powiastek pomieszczonych w zbiorze "Zabawki w spoczynku". Wiadomo też, że Mostowska była autorką kilku sztuk teatralnych, nie zachowanych jednak do naszych czasów. Jak podaje Barbara Czwórnóg-Jadczak, w 1819 w Krakowie wystawiono sztukę opartą na "Strachu w Zameczku". Od tamtej pory Mostowska popadła w niemal całkowite zapomnienie. Dopiero w 2002 w wydawnictwie Universitas ukazało się pierwsze od czasu śmierci pisarki wydanie "Strachu w Zameczku" i "Posągu i Salamandry".
Uwagi.
Do niedawna pewne problemy nasuwał tytuł powieści "Strach w Zameczku" (1806), bowiem po II wojnie światowej przyjęto zasadę pisania słowa „Zameczek” od małej litery, co doprowadziło do mylnych wniosków, że domniemane zdrobnienie wyrazu „zamek” może wskazywać na pobłażliwy stosunek pisarki do uprawianego przez nią gatunku literackiego. Należy zatem wyjaśnić, że tytułowy „Zameczek” jest nazwą własną wsi Zameczek, która w czasach pisarki leżała pod Wilnem, a dzisiaj jest jedną z jego dzielnic. Adam Honory Kirkor podaje, że Mostowska mieszkała w Zameczku, gdzie do dzisiaj w pobliżu dworu, na wzgórzu nad Suderwianką, znajdują się relikty owianego legendą zamku Suderwa Wirszyłłowska.
Anegdoty.
Z Mostowską związanych jest parę anegdot. Józef Frank pisze w swoich wspomnieniach, że Mostowska starała się – wzorem włoskim – o katedrę na Uniwersytecie Wileńskim. Zagorzały przeciwnik takich „nowinek”, Jan Śniadecki, zapytany na posiedzeniu senatu uczelni, czy katedrę na jego uniwersytecie mogłaby objąć kobieta, miał rzekomo odpowiedzieć: „tak, byleby była piękna”. A podobno urodą Mostowska nie grzeszyła.
Frank podaje także inną anegdotę:

</doc>
<doc id="291620" url="https://pl.wikipedia.org/wiki?curid=291620" title="Listopad 2005">
Listopad 2005



</doc>
<doc id="291621" url="https://pl.wikipedia.org/wiki?curid=291621" title="Przywódcy Tadżykistanu">
Przywódcy Tadżykistanu

Prezydent Republiki Tadżykistanu jest głową państwa Republiki Tadżykistanu. Prezydent jest wybierany w wyborach powszechnych na okres 7 lat z możliwością kolejnych reelekcji. Pozycja głowy państwa, z uwagi na semiprezydencki system rządów jest nieco osłabiona w porównaniu do pełnego systemu prezydenckiego. Mimo to prezydent Tadżykistanu jest naczelnym dowódcą armii, powołuje i odwołuje członków gabinetu ministrów oraz jest najwyższym reprezentantem kraju na arenie międzynarodowej. Siedzibą prezydenta jest Pałac Prezydencki w Duszanbe.
Obecny prezydent Emomali Rahmon sprawuje urząd od 16 listopada 1994 roku, ostatnie wybory prezydenckie odbyły się 6 listopada 2013 roku i zakończyły się zwycięstwem urzędującego prezydenta w pierwszej turze.

</doc>
<doc id="291627" url="https://pl.wikipedia.org/wiki?curid=291627" title="Garrincha">
Garrincha

Garrincha, właśc. Manuel Francisco dos Santos (ur. 28 października 1933 w Pau Grande, zm. 20 stycznia 1983 w Rio de Janeiro) – brazylijski piłkarz, który zdobywał mistrzostwo świata w 1958 i 1962. Drugą żoną Garrinchy była sławna brazylijska piosenkarka Elza Soares. Zmarł na marskość wątroby.
Kariera.
Garrincha urodził się w miejscowości Pau Grande, w dystrykcie Magé i stanie Rio de Janeiro w 1933. Jego pseudonim Garrincha znaczył dosłownie Ptak Śpiewający. Uznawany za jednego z najlepszych piłkarzy w historii, szczególnie ze względu na umiejętności dryblingu. Na płaszczyźnie klubowej zagrał 581 meczów dla Botafogo FR, w których strzelił 232 bramki. Grał również dla Corinthians Paulista, CR Flamengo, Olaria Rio de Janeiro oraz kolumbijskim Atletico Junior Barranquilla. Jego profesjonalna kariera piłkarska obejmuje lata od 1953 do 1972.
Garrincha zagrał 50 razy w reprezentacji Brazylii, w latach 1955–1966, reprezentował swój kraj na mistrzostwach świata w 1958, 1962 i 1966 roku. Tylko jeden mecz międzynarodowy z jego udziałem zakończył się porażką (na mistrzostwach świata 1966 1:3 z Węgrami). Brazylia jednak nigdy nie przegrała, mając w składzie i Garrinchę, i Pelégo.
Botafogo.
Garrincha podpisał kontrakt z Botafogo w 1953. W wygranym 5:0 meczu rezerw klubu strzelił swojego pierwszego hat-tricka w debiucie w pierwszej drużynie, w meczu przeciwko Bonsucesso 19 lipca 1953 roku. Mimo braku wielu klasowych przeciwników do gry na prawym skrzydle w reprezentacji, nie został powołany na mundial 1954. Pomógł jednak Botafogo w zdobyciu mistrzostwa (stanu Guanabara) w 1957, czym przekonał selekcjonerów kadry do powołania go na mistrzostwa świata w 1958.
Mistrzostwa Świata 1958.
Garrincha nie wystąpił w dwóch pierwszych meczach Brazylii na tym turnieju, ale rozpoczął mecz z ZSRR w pierwszym składzie. W jednym z momentów gry, Garrincha otrzymał futbolówkę na prawym skrzydle, ograł trzech zawodników i oddał strzał, który trafił w słupek. Minutę później wypracował okazję dla Pelégo, który wymanewrował radziecką obronę i trafił w poprzeczkę. Brazylia wygrała ten mecz i cały turniej, a Garrincha stał się jednym z najbardziej znanych piłkarzy na świecie.
Jego popisem był mecz finałowy, w którego pierwszej połowie wypracował dwa gole strzelone przez Vavę, a sam po rajdach prawym skrzydłem trafił w słupek i w boczną siatkę.
1958–1962.
Garrincha przybrał na wadze po turnieju o Puchar Świata, częściowo przez swoją namiętność do jedzenia słodyczy, a częściowo przez swój rozwijający się alkoholizm. Z tego powodu został wyrzucony z drużyny przed meczem towarzyskim z Anglią w Rio de Janeiro 13 maja 1959 roku. Miesiąc później, kiedy wyjechał z Botafogo na tournée do Szwecji. Po powrocie do Brazylii pojechał do domu rodzinnego w Pau Grande, gdzie potrącił swojego ojca. W sierpniu jego żona Nair urodziła ich piąte dziecko, a jego kochanka Iraci spodziewała się potomka po raz pierwszy. Ojciec Garrinchy zmarł na raka wątroby 10 października jako osoba uzależniona od alkoholu przez wiele lat.
Mistrzostwa Świata 1962.
Garrincha był jednym z wyróżniających się zawodników na Mistrzostwach Świata 1962. Kiedy Pelé doznał kontuzji po drugim meczu i do końca turnieju siedział na ławce rezerwowych, Garrincha odegrał decydującą rolę w triumfie Brazylii w finale i całym turnieju. W 1971 roku pojawiły się plotki, jakoby miał przenieść się do Red Star Paryż, jednak ostatecznie do transferu nie doszło.
Mistrzostwa Świata 1966.
Choć zmagał się z urazem kolana, co było jego plagą do końca kariery, Garrincha zagrał w pierwszym meczu turnieju, wygranym 2:0 meczu przeciwko Bułgarii, w którym strzelił jedną z bramek; z rzutu wolnego wykonanego zewnętrzną częścią stopy. Porażka Brazylii 1:3 z Węgrami na Goodison Park, była ostatnim meczem w historii międzynarodowych występów Garrinchy i jednocześnie jedynym jego przegranym w reprezentacji Brazylii. Nie grał w ostatnim meczu pierwszej rundy przeciwko Portugalii, również przegranym 1:3. Brazylia została wyeliminowana w pierwszej rundzie.

</doc>
<doc id="291629" url="https://pl.wikipedia.org/wiki?curid=291629" title="Rahmon Nabijew">
Rahmon Nabijew

Rahmon Nabijew (tadż. Раҳмон Набиев, ur. 5 października 1930 w Wilajecie sogdyjskim, zm. 11 kwietnia 1993 w Chodżencie) – radziecki i tadżycki polityk, premier Tadżyckiej SRR w latach 1973–1982, I sekretarz KC Komunistycznej Partii Tadżykistanu w latach 1982–1985, przewodniczący Prezydium Rady Najwyższej Tadżyckiej SRR w 1991, a następnie pierwszy prezydent Tadżykistanu w latach 1991–1992.
Życiorys.
W 1949 ukończył technikum rolnicze w Leninabadzie (obecnie Chodżent), po czym studiował w Taszkenckim Instytucie Nawadniania i Mechanizacji Rolnictwa. 1954-1955 główny inżynier maszyn w stanicy, później pracownik i dyrektor jednego z departamentów w Ministerstwie Rolnictwa Tadżyckiej SRR. Od 1961 działacz partii komunistycznej, zastępca kierownika i kierownik Wydziału KC Komunistycznej Partii Tadżykistanu (KPT), dyrektor Biura Środkowoazjatyckiego KC KPZR, 1971-1973 minister rolnictwa Tadżyckiej SRR. Od 20 lipca 1973 do 20 kwietnia 1982 premier Tadżyckiej SRR, następnie do 14 grudnia 1985 I sekretarz KC KPT.1986-1991 przewodniczący Prezydium Centralnej Rady Towarzystwa Ochrony Przyrody w Tadżykistanie. 1974-1989 deputowany do Rady Najwyższej Tadżyckiej SRR.
Do pierwszych demonstracji przeciwko jego rządom doszło jeszcze przed rozpadem ZSRR, m.in. w dniach 11 i 12 lutego 1990 w stołecznym Duszanbe. Osią sporu w Tadżykistanie stał się konflikt między reprezentującą wschodnie obszary kraju opozycją a interesami klanów kulabskiego i leninabadzkiego reprezentonymi przez komunistyczną nomenklaturę. Od marca do kwietnia 1992 miał miejsce szereg demonstracji antyrządowych oraz wieców poparcia dla prezydenta. Utworzony przez niego "batalion prezydencki" został wysłany do walki z islamistycznymi ruchami opozycyjnymi wspieranymi przez zagranicznych dżihadystów, w tym; Al-Kaidę, Islamską Republikę Afganistanu, talibów a także uzbeckich islamistów. Opozycja na czele z Islamską Partią Tadżykistanu domagała się utworzenia w Tadżykistanie państwa islamskiego a następnie jego przemianę w kalifat rozciągnięty na całą Azję Środkową.
Po jego wymuszonym przez opozycję ustąpieniu tymczasowym prezydentem został Akbarszo Iskandarow, a wybory w 1994 wygrał Emomali Rahmon.

</doc>
<doc id="291630" url="https://pl.wikipedia.org/wiki?curid=291630" title="Minoru Yamasaki">
Minoru Yamasaki

Minoru Yamasaki (ur. 1 grudnia 1912 w Seattle, zm. 6 lutego 1986 w Detroit) – amerykański architekt pochodzenia japońskiego. Jego budowle reprezentują styl międzynarodowy w amerykańskim wydaniu. Przez pewien czas był członkiem CIAM, w latach 1952–1955 zrealizował osiedle mieszkaniowe Pruitt-Igoe w Saint Louis. 
Przez wiele lat pracował głównie w Detroit, był bliskim przyjacielem Eero Saarinena.
Ogromną sławę przyniósł mu projekt bliźniaczych wież nowojorskiego World Trade Center (lata 1966–1973), zniszczonych na skutek zamachu terrorystycznego, przeprowadzonego 11 września 2001. 

</doc>
<doc id="291634" url="https://pl.wikipedia.org/wiki?curid=291634" title="Skleroblast">
Skleroblast

Skleroblast, sklerocyt – komórka wytwarzająca nieorganiczne elementy szkieletu gąbek (Porifera) i parzydełkowców (Cnidaria). Skleroblasty gąbek wytwarzają szkielet wapienny (głównie kalcyt, czasem aragonit) i krzemionkowy.

</doc>
<doc id="291639" url="https://pl.wikipedia.org/wiki?curid=291639" title="Neu-Ulm">
Neu-Ulm

Neu-Ulm − miasto powiatowe w południowych Niemczech, w zachodniej części kraju związkowego Bawaria, w rejencji Szwabia, w regionie Donau-Iller, siedziba powiatu Neu-Ulm. Leży nad Dunajem, który rozdziela miasto od wirtemberskiego Ulm.
Historia.
Historia Neu-Ulm rozpoczyna się wraz z przejściem Ulm z Bawarii do Wirtembergii w roku 1810. Granicę ustanowiono wówczas na Dunaju, istniejące posiadłości patrycjuszy z Ulm przeszły pod inną zwierzchność i stały się zalążkiem nowego miasta.
Początkowo miejscowość składała się z kilku ogrodów, dworków, gospód i miejscowości Offenhausen i była nazywana "prawobrzeżnym Ulm" "(Ulm am rechten Donauufer)". Nazwa Neu-Ulm pojawiła się po raz pierwszy w 1814 roku. Rozwój rozpoczął się kilkadziesiąt lat później, kiedy w 1841 roku zapada decyzja o budowie twierdzy Ulm.
Król Ludwik I Wittelsbach wymógł włączenie Neu-Ulm w obręb twierdzy. W 1853 zbudowano linię kolejową do Augsburga, a wraz z żołnierzami miejscowość stała się siedzibą garnizonu. Cztery lata później przyznano Neu-Ulm herb, choć nie było jeszcze miastem (prawa miejskie otrzymało w 1869 roku od Ludwika II Wittelsbacha).
Największe osiągnięcia miasta przypadły na panowanie burmistrza Josefa Kollmanna: w 1897 połączył linią tramwajową dworce w Ulm i Neu-Ulm, zwodociągował miasto w 1900 roku (wieża ciśnień do dziś jest symbolem miasta), a w 1906 wypuścił miasto poza obręb murów fortecznych.
Po I wojnie światowej zlikwidowano załogę forteczną, ludność i gospodarka rosły jednak dalej i Neu-Ulm stało się miastem dobrobytu. W trakcie II wojny światowej w ruinach legło 80% zabudowań i wszystkie mosty na Dunaju. Odbudowa miasta trwała powoli.
Armia wróciła do miasta w roku 1951, kiedy Neu-Ulm zostało jedną z baz sił amerykańskich, a od 1980 roku dysponowało rakietami średniego zasięgu Pershing II z głowicami nuklearnymi.
Rozwiązanie bazy w 1991 pozostawiło silne znamię na mieście, zarówno w sensie gospodarczym, jak i pozostałych nieruchomości. Na władzach miasta spoczywa trudne zadanie zintegrowania obszaru koszar z resztą miasta. Duże nadzieje pokłada się w modernizacji linii kolejowej Monachium−Stuttgart, ponieważ po umieszczeniu dworca pod ziemią zwolni się 14 ha terenów w ścisłym centrum.
Flaga.
Flaga istnieje od roku 1857 i składa się z trzech pasów: czarnego, srebrnego i niebieskiego, na których znajduje się srebrna wieża symbolizująca dawną twierdzę.
Dzielnice.
Obszar miasta uległ znaczącemu powiększeniu w latach 1972−1977, kiedy przyłączono 9 dawnych miejscowości. W skład miasta wchodzą następujące dzielnice: "Burlafingen", "Finningen", "Gerlenhofen", "Hausen", "Holzschwang", "Jedelhausen", "Ludwigsfeld", "Offenhausen", "Pfuhl", "Reutti", "Schwaighofen", "Steinheim".
Polityka.
Burmistrzem miasta jest Gerold Noerenberg z CSU, rada miasta składa się z 44 osób.
Współpraca.
Miejscowości partnerskie:
Edukacja.
Szkoły wyższe.
Od 1994 roku miasto jest siedzibą Wyższej Szkoły Zawodowej. Zorientowana na nauki ekonomiczne szkoła była początkowo filią Wyższej Szkoły Zawodowej w Kempten, usamodzielniła się w 1998 roku.

</doc>
<doc id="291640" url="https://pl.wikipedia.org/wiki?curid=291640" title="Bandar Lampung">
Bandar Lampung

Bandar Lampung (dawniej "Oosthaven") – miasto w Indonezji w południowej części Sumatry nad cieśniną Sundajską. Ośrodek administracyjny prowincji Lampung. Współrzędne geograficzne . Prawie 1,1 mln mieszkańców (2020).
Powstało z połączenia miast Tanjungkarang i Telukbetung. Telukbetung jest portem morskim obsługującym wywóz kauczuku, kawy, kory chinoinowej i włókien roślinnych, natomiast Tanjungkarang leży w głębi lądu i jest ośrodkiem administracyjnym.
Miasto pełni głównie funkcje administracyjne i usługowe, mniej niż 20% ludności utrzymuje się z pracy w przemyśle i rolnictwie; intensywny rozwój wskutek realizacji rządowego programu migracji ludności w celu odciążenia najbardziej przeludnionych wysp Jawa i Bali. Ważny węzeł komunikacyjny, początek autostrady "Trans-Sumatra" wybudowanej w 1913 r., port lotniczy "Radin Inten II Airport". Siedziba rzymskokatolickiej diecezji Tanjungkarang.
W 1883 oba miasta zostały poważnie zniszczone wskutek erupcji wulkanu Krakatau, zasypane popiołem wulkanicznym a Telukbetung także zalane falą powstałą po wybuchu.

</doc>
<doc id="291641" url="https://pl.wikipedia.org/wiki?curid=291641" title="Max Pauly">
Max Pauly

Max Pauly (ur. 1 czerwca 1907, zm. 8 października 1946) – zbrodniarz hitlerowski, komendant obozów koncentracyjnych Stutthof (od 2 września 1939 do 31 sierpnia 1942) i Neuengamme (od września 1942 do wyzwolenia obozu przez aliantów) oraz SS-Standartenführer. Odznaczony Złotą Odznaką NSDAP.
Max Pauly był jednym z kierujących egzekucją pocztowców gdańskich w dniu 5 października 1939, pojmanych 1 września 1939 po zakończonej obronie Poczty Polskiej w Gdańsku, co potwierdziły zeznania świadków tych wydarzeń. Po wojnie zasiadł na ławie oskarżonych w pierwszym procesie załogi KL Neuengamme przed Brytyjskim Trybunałem Wojskowym. Akt oskarżenia nie obejmował zbrodni popełnionych w KL Stutthof. 3 maja 1946 Pauly skazany został na karę śmierci przez powieszenie. Wyrok wykonano w październiku tego samego roku.
W książce Brunona Zwarry "Gdańsk 1939. Wspomnienia Polaków-Gdańszczan" jedna z Polek podaje, iż Pauly do 1938 nosił nazwisko Pawłowski i był jej sąsiadem.

</doc>
<doc id="291648" url="https://pl.wikipedia.org/wiki?curid=291648" title="Paul Werner Hoppe">
Paul Werner Hoppe

Paul Werner Hoppe (ur. 28 lutego 1910 w Berlinie, zm. 15 lipca 1974 w Bochum) – zbrodniarz nazistowski, SS-Obersturmbannführer, ostatni komendant niemieckiego nazistowskiego obozu koncentracyjnego Stutthof.
Członek SS od 1933 (nr identyfikacyjny 116695). W 1936 rozpoczął swoją służbę obozową w KL Lichtenburg. W latach 1938 - 1939 pracował w Inspektoracie Obozów Koncentracyjnych jako adiutant Theodora Eicke. Następnie został przeniesiony na front i walczył w szeregach Dywizji SS-Totenkopf. Został ranny w 1942 na froncie wschodnim i przeniesiony do służby w Głównym Urzędzie Gospodarki i Administracji SS.
1 września 1942 został drugim i ostatnim komendantem obozu w Stutthofie. Hoppe był odpowiedzialny za śmierć tysięcy więźniów obozu, w tym 47 tysięcy Żydów, zwłaszcza kobiet i dzieci. Jesienią 1944 uruchomił w Stutthofie komorę gazową. Był również współodpowiedzialny za masowe egzekucje więźniów podczas ewakuacji obozu (zwłaszcza koło miejscowości Neustadt in Holstein), która miała miejsce od stycznia do kwietnia 1945. Następnie Hoppe był jeszcze komendantem KZ "Wöbbelin", podobozu KL Neuengamme.
Został pojmany przez brytyjskich żołnierzy w kwietniu 1946 roku na terenie Holsztynu. Jesienią 1949 roku przedostał się do Szwajcarii. W grudniu 1952 roku powrócił do Niemiec Zachodnich. Został aresztowany w kwietniu 1953 roku w Witten na wniosek prokuratury. W dniu 16 grudnia 1955 roku został skazany przez sąd rejonowy w Bochum na pięć lat i trzy miesiące więzienia za współudział w morderstwie. Federalny Trybunał Sprawiedliwości w dniu 8 listopada 1956 roku uchylił decyzję i przekazał sprawę z powrotem do Sądu Krajowego w Bochum. W drugim procesie w czerwcu 1957 roku otrzymał wyrok dziewięciu lat więzienia. Został zwolniony z więzienia pod koniec 1960 roku i mieszkał w Bochum aż do śmierci w 1974 roku.

</doc>
<doc id="291649" url="https://pl.wikipedia.org/wiki?curid=291649" title="Spikule">
Spikule

Spikule (łac. "spicula", l.p. "spiculum") – termin z anatomii zwierząt stosowany w różnych znaczeniach:

</doc>
<doc id="291651" url="https://pl.wikipedia.org/wiki?curid=291651" title="Scite">
Scite



</doc>
<doc id="291652" url="https://pl.wikipedia.org/wiki?curid=291652" title="Madness">
Madness

Madness – zespół brytyjski, grający ska, reprezentant sceny 2 Tone (obok The Specials, The Selecter, The Beat, Bad Manners, The Bodysnatchers). Odmienność Madness od innych grup tego gatunku z tego okresu polegała na tym, iż tworzyli go wyłącznie biali muzycy, przez co niesłusznie kojarzeni byli z ruchami rasistowskimi. W późniejszym okresie grupa odeszła od ska i kierowała się ku pop-rockowi, zachowując jednak rozpoznawalne brzmienie.
Historia.
1976 – 1992.
Zespół został założony przez Mike'a (Monsieur Barso) Barsona (klawisze, wokal), Chrisa (Chrissy Boy) Foremana (gitara) oraz Lee (Kix) Thompsona (saksofon, wokal) w 1976 w Londynie jako The Invaders (The North London Invaders). Po ustabilizowaniu się składu (z Suggsem (wokal), Markiem (Bedders) Bedfordem (bas), Cathalem (Chas Smash) Smythem i Danem (Woody) Woodgatem (perkusja) zespół zmienił nazwę na Madness (od tytułu jednego z utworów Prince'a Bustera, który wykonywali). Pierwszy singiel "The Prince" wydali w kwietniu 1979 w 2 Tone Records (jest to hołd dla Prince'a Bustera, jamajskiego klasyka muzyki ska). W listopadzie tego samego roku wyszedł debiutancki album grupy "One Step Beyond..." dla Stiff Rec. Płytę promowały single "One Step Beyond..." (piosenka będącą coverem utworu Bustera) oraz "My Girl" która zajęła drugą pozycję na brytyjskiej liście przebojów. Jest to w całości album ska. Kontynuacją brzmienia z pierwszej płyt był album "Absolutely". Single "Baggy Trousers", "Embarrassmen" i "The Return of the Los Palmas 7" zajęły kolejno 3., 4. i 7. pozycję w zestawieniu brytyjskiej listy przebojów, a oba albumy doszły do pozycji drugiej. Ten okres w działalności zespołu pokazuje film dokumentalny "Dance Craze" (1981) będący zapisem filmowym trasy z 1980 zorganizowanej przez 2 Tone Rec. (razem z The Specials, Bad Manners, The Selecter, The Beat i The Bodysnatchers).
Od 1979 i wydania singla "One Step Beyond..." przez następne pięć lat 14 utworów Madness znalazło się w pierwszej dziesiątce brytyjskiej listy przebojów. Ukoronowaniem sukcesu była pierwsza pozycja utworu "House Of Fun" na brytyjskiej liście przebojów w 1982.
Po odejściu w 1984 Mike'a Barsona, odpowiedzialnego za dużą część hitów, zespół nagrał jeszcze jeden album "Mad Not Mad", ale po dwóch latach formacja rozpadła się. Dan Woodgate od 1986 grał w zespole "Voice of the Beehive", z którym nagrał trzy albumy: "Let It Bee" (1988), "Honey Lingers" (1991) oraz "Sex &amp; Misery" (1995). W 1988 Suggs, Carl Smyth, Lee Thompson i Chris Foreman wydali jako The Madness album pod tym samym tytułem, ale nie cieszył się on zainteresowaniem fanów i wkrótce zespół znów zawiesił działalność. W 1990 Lee Thompson i Chris Foreman utworzyli projekt The Nutty Boys, który wydał album "Crunch!" (1990) oraz ep-kę "It's OK, I'm a Policeman" (1992).
Od 1992.
W 1992 zespół reaktywował się w oryginalnym, siedmioosobowym składzie, by zagrać koncert w londyńskim Finsbury Park. Wydarzenie to, nazwane Madstock, zyskało tak dużą popularność, iż kolejna edycja odbyła się w 2009. Pierwszy koncert z tego cyklu udokumentowany został albumem "Madstock!". W 1995 Suggs nagrał solową płytę "The Lone Ranger", w pracy nad którą pomagali mu Mike Barson i Carl Smyth. Album ten odniósł spory sukces komercyjny, co zaowocowało nagraniem kolejnej solowej płyty przez Suggsa – "The Three Pyramids Club" (1998). W 1999 Madness wrócili do studia, by nagrać pierwszy album od 14 lat – "Wonderful". W dwóch piosenkach na tej płycie gościnnie wystąpił przyjaciel zespołu Ian Dury.
W 2002 w Londynie został wystawiony musical pod tytułem "Our House" oparty na piosenkach zespołu. W 2004 grupa zagrała serię koncertów, jako The Dangermen, czego efektem stało się wydanie płyty "The Dangermen Sessions vol. 1", na której znalazły się wyłącznie covery, głównie artystów ska i reggae, takich jak Desmond Dekker, Lord Tanamo, Prince Buster czy Max Romeo. Wkrótce po nagraniu albumu odszedł Foreman, ale wrócił do zespołu rok później. W 2007 nagrali singiel "Sorry" który zajął pierwszą pozycję na brytyjskiej liście niezależnej (UK Indie Chart.). W maju 2009 grupa nagrała premierowy album "The Liberty of Norton Folgate" z zupełnie nowym autorskim materiałem. Zespół wystąpił w Polsce 4 lipca 2009 na Open’er Festival w Gdyni. 12 sierpnia 2012 wystąpił w uroczystości zakończenia Igrzysk Olimpijskich w Londynie. W grudniu 2012 w Ambasadzie RP w Londynie członkowie zespołu odebrali Medale Wdzięczności Europejskiego Centrum Solidarności, przyznane w dowód uznania dla wsparcia polskiej opozycji. Występujący w 1984 w Polsce zespół przekazał honoraria podziemnym strukturom związku „Solidarność”.

</doc>
<doc id="291653" url="https://pl.wikipedia.org/wiki?curid=291653" title="Armagedon">
Armagedon



</doc>
<doc id="291657" url="https://pl.wikipedia.org/wiki?curid=291657" title="Marcin Bachleda">
Marcin Bachleda

Marcin Bachleda (ur. 4 września 1982 w Zakopanem) – polski skoczek narciarski, w czasie kariery sportowej w latach 1999–2014 reprezentant kraju, zawodnik klubu AZS-AWF Katowice, dwukrotny srebrny medalista uniwersjady, zwycięzca klasyfikacji generalnej Letniego Pucharu Kontynentalnego 2005. W sezonach 2016/2017 i 2017/2018 asystent trenera kadry B polskiej reprezentacji skoczków narciarskich. W sezonie 2018/2019 trener reprezentacji Polski kobiet w skokach narciarskich.
Kariera.
Treningi skoków narciarskich rozpoczął w wieku jedenastu lat w barwach klubu WKS Zakopane. Przez kilka sezonów sporadycznie pojawiał się w międzynarodowych konkursach nie osiągając większych sukcesów. Jego forma zaczęła rosnąć w roku 1999, kiedy został powołany do reprezentacji Polski. W mistrzostwach świata w Lahti w lutym 2001 roku zajął 26. pozycję na skoczni K-90. Był rekordzistą skoczni w Salt Lake City. 10 lutego 2005 podczas zawodów Pucharu Kontynentalnego skoczył 137,5 metra. 21 lutego 2009 zdobył srebrny medal Zimowej Uniwersjady Harbin 2009 na skoczni normalnej, K-90.
Jego rekord życiowy wynosi 201,5 m i ustanowił go na skoczni w Planicy w 2010 roku.
W sierpniu 2013 poinformował o zawieszeniu swojej kariery zawodniczej z powodu kontuzji. W kwietniu 2014 roku postanowił zakończyć karierę zawodniczą i objął funkcję serwismena w sztabie szkoleniowym polskich kadr. Z początkiem sezonu 2016/2017 został asystentem trenera Roberta Matei w kadrze B polskiej reprezentacji skoczków narciarskich. W sezonie 2018/2019 był trenerem reprezentacji Polski kobiet w skokach narciarskich, od sezonu 2019/2020 na stanowisku asystenta w tejże kadrze.

</doc>
<doc id="291661" url="https://pl.wikipedia.org/wiki?curid=291661" title="Bekasi">
Bekasi

Bekasi () – miasto w Indonezji na wyspie Jawa w prowincji Jawa Zachodnia w zespole miejskim Dżakarty. 
Według danych szacunkowych z 2013 roku miasto liczyło 2 543 676 mieszkańców oraz zajmuje powierzchnie ponad 210 km². Przez miasto przepływają trzy główne rzeki: Cakung, Bekasi, Sunter.
Podział administracyjny.
Miasto jest podzielone na 12 dzielnic:

</doc>
<doc id="291662" url="https://pl.wikipedia.org/wiki?curid=291662" title="Electronic Brakeforce Distribution">
Electronic Brakeforce Distribution

Electronic Brakeforce Distribution (w skrócie: "EBD", z ang. „elektroniczny rozdział siły hamowania”) – w celu maksymalnego skrócenia drogi hamowania układ EBD automatycznie reguluje siłę hamowania przednich i tylnych oraz prawych i lewych kół. Wyraźnie skraca drogę hamowania przy utrzymaniu stabilności nawet w razie gwałtownego hamowania lub hamowania na zakręcie.
Problem nierównomiernego hamowania kół przednich do tylnych (pojazdu do przyczepy) znano już od dawna, samochody posiadają układy statyczne (działające cały czas) zmniejszające hamowanie osi mniej obciążonej. W niektórych samochodach (szczególnie dostawczych) instalowane są układy mechaniczne dobierające siłę hamowania tylnej osi w zależności od jej obciążenia. Ale dopiero układy elektroniczne w połączeniu z kontrolą obrotu kół tak jak w ABS umożliwia dobranie sił hamowania dla każdego koła w zależności od obciążenia pojazdu, jak i warunków drogowych.
W tym momencie jest to standardowe wyposażenie wielu samochodów (wraz z systemem ABS).

</doc>
<doc id="291664" url="https://pl.wikipedia.org/wiki?curid=291664" title="Tangerang">
Tangerang

Tangerang – miasto w Indonezji na wyspie Jawa w prowincji Banten w zespole miejskim Dżakarty.
Współrzędne geograficzne ; 1467 tys. mieszkańców (2003).
Ważny ośrodek przemysłu i rzemiosła, od włączenia do zespołu miejskiego Dżakarty także funkcje mieszkaniowe i szybki przyrost liczby mieszkańców; również duże skupisko ludności pochodzenia chińskiego. W mieście zlokalizowany jest główny port lotniczy kraju – lotnisko Dżakarta-Soekarno-Hatta.

</doc>
<doc id="291665" url="https://pl.wikipedia.org/wiki?curid=291665" title="Piotr Przydział">
Piotr Przydział

Piotr Przydział (ur. 15 maja 1974 w Sędziszowie Małopolskim), polski kolarz szosowy; zwycięzca wyścigu Tour de Pologne w 2000. Mistrz Polski w wyścigu szosowym ze startu wspólnego (2003) i jeździe indywidualnej na czas (1998, 2001). Olimpijczyk z Sydney (2000).
Kariera sportowa.
Kluby.
Starty rozpoczął w klubie WTC Straszęcin. W latach 1994-1995 był zawodnikiem Krupińskiego Suszec, w latach 1996-1997 PZU Joko Szurkowski, w 1998 Etoile Paris. W 1999 został zawodnikiem grupy Mróz, w latach 2000-2004 występował w ekipach MAT Ceresit CCC, CCC-Mat, CCC-Polsat, z tym, że w 2002 przez osiem miesięcy był zdyskwalifikowany za doping, w 2005 w DHL - Author. Po kolejnej dwuletniej dyskwalifikacji za doping w 2005, powrócił w 2007 do ścigania w zespole Dynatek, a w 2008 został zawodnikiem Passage Cycling Team. Ta ostatnia drużyna ostatecznie nie przystąpiła do startów, co dla zawodnika oznaczało także koniec kariery sportowej. Od 2010 do marca 2011 był dyrektorem sportowym grupy Romet Weltour Dębica.
Osiągnięcia.
Wyścigi wieloetapowe.
Jego największym sukcesem w karierze było zwycięstwo w Tour de Pologne w 2000. W tym samym wyścigu w 2001 zajął 3, a w 2003 – 10. miejsce, a w 1999 wygrał klasyfikację górską i najaktywniejszych. Był także zwycięzcą Małopolskiego Wyścigu Górskiego (1994), Bałtyk-Karkonosze Tour (2001), Wyścigu Szlakiem Grodów Piastowskich (2004). W 2002 wygrał Wyścig Pokoju (a także jeden z etapów, jazdę indywidualną na czas i klasyfikację górską), ale został zdyskwalifikowany za użycie środków dopingujących. W związku z dyskwalifikacją odebrano mu także zwycięstwo w wyścigu Szlakiem Grodów Piastowskich w 2003, w którym wystartował, pomimo iż dyskwalifikacja mijała mu 30 kwietnia 2003.
W Wyścigu Pokoju startował pięciokrotnie (1995– 31 m., 1996 – 30 m., 1997 – 44 m., 1999 – 23 m. i wygrany etap, 2000 – 2 m., 2002 – 1 m. i dyskwalifikacja), a w 2001 nie został dopuszczony do startu z uwagi na podwyższony poziom hemetokrytu.
W 2003 uczestniczył w Giro d'Italia, ale ukończył tylko pięć etapów.
Mistrzostwa Polski.
Był mistrzem Polski w jeździe indywidualnej na czas (1998, 2001) i wyścigu szosowym ze startu wspólnego (2003) oraz wicemistrzem Polski w wyścigu szosowym ze startu wspólnego (1999) oraz wyścigu górskim (1996)
Mistrzostwa świata i Igrzyska Olimpijskie.
Reprezentował Polskę na Igrzyskach Olimpijskich w Sydney (2000), zajmując 58. miejsce wyścigu szosowym ze startu wspólnego. Na mistrzostwach świata wystąpił czterokrotnie (1998 – 35 w jeździe indywidualnej na czas, wyścigu szosowego ze startu wspólnego nie ukończył, 1999 – 26 w jeździe indywidualnej na czas, wyścigu szosowego ze startu wspólnego nie ukończył, 2000 – 30 w jeździe indywidualnej na czas, wyścigu szosowego ze startu wspólnego nie ukończył, 2001 – 19 w jeździe indywidualnej na czas, 80 w wyścigu szosowego ze startu wspólnego)

</doc>
<doc id="291667" url="https://pl.wikipedia.org/wiki?curid=291667" title="Onega (rzeka)">
Onega (rzeka)

Onega (ros. Онега, "Oniega") – rzeka na północy europejskiej części Rosji (obwód archangielski) o długości 416 km i powierzchni dorzecza 56 900 km2.
Rzeka wypływa z jeziora Łacza (na wschód od jeziora Onega), w dolnym biegu (75 km od ujścia) płynie na odcinku ok. 20 km dwiema odnogami: Wielką Onegą i Małą Onegą, a w mieście Onega uchodzi do Zatoki Oneskiej (Morze Białe), tworząc deltę (główne ramiona: Dwińskie i Karelskie).
Onega jest spławna i żeglowna na niektórych odcinkach.
Główne dopływy:
Ważniejsze miejscowości nad Onegą: Kargopol, Szołochowskaja, Koniewo, Kokowka, Oksowskij, Jarniema, Posad, Szomoksza, Priłuki, Chaczeła, Czekujewo, Porog, Onega.

</doc>
<doc id="291669" url="https://pl.wikipedia.org/wiki?curid=291669" title="Tajny radca">
Tajny radca

Tajny radca () był początkowo tytułem wysokich urzędników państwowych, zasiadających u boku suwerena w gremium doradczym rozpatrującym sprawy polityki wewnętrznej i ustawodawstwa.
Z biegiem czasu kolegia radców przy boku panującego zniknęły, ale tytuł pozostał honorowym wyróżnieniem urzędników państwowych. W pierwszej połowie XIX wieku wprowadzono tytuł „rzeczywisty tajny radca” ("Wirklicher Geheimrat") jako szczególne wyróżnienie. Posiadał go m.in. Goethe.
Tytuł tajnego radcy często wiązał się z resortem, w którym działał wyróżniony, np. „tajny radca handlowy” ("Geh. Kommerzienrat", do dziś nadawany w Austrii). Używany był w państwach języka niemieckiego, krajach skandynawskich oraz Rosji.

</doc>
<doc id="291670" url="https://pl.wikipedia.org/wiki?curid=291670" title="Komputer Świat">
Komputer Świat

Komputer Świat – miesięcznik, dawniej dwutygodnik, poświęcony tematyce informatycznej i nowym technologiom. Przeznaczony jest dla początkujących użytkowników komputerów. Jest odpowiednikiem niemieckiego "Computer Bild". Redaktorem naczelnym do 2012 roku był Wiesław Małecki, zaś jego zastępcą Łukasz Czekajewski, następnie funkcję naczelnego pełnili Paweł Paczuski oraz Rafał Kamiński. 
Czasopismo zawierało informacje na temat sprzętu komputerowego, a także innych akcesoriów elektronicznych oraz oprogramowania. Wydawane było w Polsce przez Ringier Axel Springer Polska od 1998 roku do 2022 roku. Obok magazynu działa serwis internetowy komputerswiat.pl, którym kieruje Robert Graczyk.
O czasopiśmie.
Od października 2004 roku (nr 22/2004) ukazywał się w dwóch wersjach: z dołączoną płytą CD i bez płyty. Od 14 stycznia 2008 roku (nr 2/2008) Komputer Świat dostępny jest już tylko w wydaniu z płytą CD.
Specjalnością Komputer Świata są testy sprzętu i oprogramowania. Ich wyniki przedstawiane są za pomocą obszernych tabel, w których zamieszczone są szczegółowe informacje o funkcjonalności przedmiotu badania. Od stycznia 2013 (1/2013) czasopismo sprzedawane jest bez płyty. Płytę zastąpiono zdrapką z kodem, który wprowadza się do aplikacji KŚ+, jednak potem do czasopisma znów zaczęto dodawać płytę CD. Od marca 2013 (nr 4/2013) do czasopisma dodawane jest e-wydanie, które jest dostępne w KŚ+.
Od sierpnia 2022 roku zrezygnowano z drukowanej formy czasopisma na rzecz rozwoju witryny internetowej i dostępu w modelu subskrypcyjnym. Ostatnim numerem pisma był 9/2022, a w sierpniu 2022 poinformowano o zwolnieniu ostatniego redaktora naczelnego, Rafał Kamińskiego.

</doc>
<doc id="291681" url="https://pl.wikipedia.org/wiki?curid=291681" title="Objaw Flataua">
Objaw Flataua

Objaw Flataua – wspólna nazwa dwóch objawów oponowych. Objawy te mogą być dodatnie przy wzmożonym ciśnieniu śródczaszkowym oraz przy zapaleniu opon mózgowo-rdzeniowych. Zostały opisane przez polskiego neurologa Edwarda Flataua.
Objaw Flataua górny (karkowo-mydriatyczny) – przy biernym pochyleniu głowy do przodu następuje rozszerzenie źrenic.
Objaw Flataua dolny (erekcyjny) – u małych chłopców przy kilkakrotnym pochyleniu tułowia ku przodowi pojawia się erekcja prącia. Obserwowany częściej w gruźliczym zapaleniu opon mózgowo-rdzeniowych.

</doc>
<doc id="291683" url="https://pl.wikipedia.org/wiki?curid=291683" title="Michal Viewegh">
Michal Viewegh

Michal Viewegh (cz. [], ur. 31 marca 1962 w Pradze) – czeski pisarz i publicysta.
Ukończył studia na Uniwersytecie Karola w Pradze, studiował bohemistykę i pedagogikę. Przez dwa lata był redaktorem naczelnym czeskiego magazynu literackiego "Český spisovatel". W chwili obecnej to jeden z najbardziej popularnych pisarzy w Czechach. Jest autorem siedemnastu tytułów, z czego w Polsce wydano sześć: "Uczestnicy wycieczki", "Cudowne lata pod psem", "Powieść dla kobiet", "Wychowanie dziewcząt w Czechach", "Sprawa niewiernej Klary" oraz "Zapisywacze ojcowskiej miłości". W Polsce porównywany do Jerzego Pilcha, ze względu na subtelny, ironiczny sposób opisywania rzeczywistości.
W dniu 10 grudnia 2012 r. przeżył pęknięcie aorty. Był operowany w praskiej klinice IKEM, a następnie przeszedł rehabilitację w klinice Malvazinky. Swoje przeżycia z tego okresu zawarł w powieści "Ekomąż".
Michal Viewegh był dwukrotnie żonaty, pierwszą żoną była Jaroslava Mackova (do roku 1996), w roku 2002 ożenił się z Veroniką Kodýtkovą, z którą rozwiódł się w 2015 r.

</doc>
<doc id="291690" url="https://pl.wikipedia.org/wiki?curid=291690" title="Romario">
Romario



</doc>
<doc id="291694" url="https://pl.wikipedia.org/wiki?curid=291694" title="Kąty (powiat sochaczewski)">
Kąty (powiat sochaczewski)

Kąty – wieś w Polsce położona w województwie mazowieckim, w powiecie sochaczewskim, w gminie Sochaczew.
Prywatna wieś szlachecka położona była w drugiej połowie XVI wieku w powiecie gąbińskim ziemi gostynińskiej województwa rawskiego.
W latach 1954–1972 wieś należała i była siedzibą władz gromady Kąty. W latach 1975–1998 miejscowość należała administracyjnie do województwa skierniewickiego.
We wsi znajduje się szkoła podstawowa, gimnazjum, kościół, biblioteka gminna i dworek wybudowany na początku XIX wieku przez Dionizego Kuczborskiego. Od 1710 roku majątek należał do rodziny Kuczborskich, a od 1870 kolejno: Ożarowskich, Kozietulskich, Skawińskich. Po wojnie w dworku mieściła się szkoła podstawowa, potem przedszkole i biblioteka, dziś jest to teren prywatny. Od 2008 roku wybudowana jest również wioska internetowa. 
Kąty sąsiadują z: Sochaczewem, Żdżarowem, Władysławowem, Bronisławami i Altanką.

</doc>
<doc id="291698" url="https://pl.wikipedia.org/wiki?curid=291698" title="Rajmund Zieliński">
Rajmund Zieliński

Rajmund Zieliński (ur. 9 listopada 1940 w Toruniu, zm. 15 sierpnia 2022 w Nowogardzie) – polski kolarz szosowy i torowy. Triumfator Tour de Pologne (1964), olimpijczyk z Tokio 1964 i Meksyku 1968, czwarty średniodystansowiec torowych MŚ w Brnie (1969).
Był jednym z wychowanków Ludowych Zespołów Sportowych, reprezentant LZS Nowogard (1963-1966), LKS Gryf Szczecin (1960, 1963, 1966-1969), Czarnych Radom (1962) i Arkonii Szczecin (1970).
Dużym sukcesem zakończył się jego udział w torowych mistrzostwach świata w Brnie w 1969 roku, gdzie w indywidualnym wyścigu na 4 km zajął 4. miejsce, przegrywając tylko ze Szwajcarem Kurmannem i dwoma Francuzami. 14 maja 1965 roku jako pierwszy Polak wygrał etap jazdy indywidualnej na czas (54 km) w Wyścigu Pokoju. W 1967 roku wygrał wyścig Szlakiem Grodów Piastowskich.
Dziesięciokrotny mistrz Polski: 4 km ind. (1963, 1965-1969), 4 km druż. (1967, 1969), wyścig długodyst. 50 km (1966, 1968), sześciokrotny wicemistrz: 4 km ind. (1964, 1967, 1970), wyścig długodyst. 50 km (1967), szosa druż. (1964, 1966).
Najlepszy kolarz szosowy w klasyfikacji PZKol i Challenge „PS” w 1964 roku.
Absolwent AWF Warszawa (1978), gdzie otrzymał tytuł magistra wf (i uprawnienia trenera II klasy). Po zakończeniu kariery zawodniczej, trener Gryfu Szczecin i Nasiennika Gryfice. Zasłużony Mistrz Sportu, odznaczony m.in. trzykrotnie złotym Medalem za Wybitne Osiągnięcia Sportowe i Krzyżem Kawalerskim Orderu Odrodzenia Polski.
Zmarł 15 sierpnia 2022.
Linki zewnętrzne.
 

</doc>
<doc id="291700" url="https://pl.wikipedia.org/wiki?curid=291700" title="Depok">
Depok

Depok – miasto w Indonezji na Jawie w prowincji Jawa Zachodnia w zespole miejskim Dżakarty.
Podział administracyjny.
W skład miasta wchodzi jedenaście gmin ("kecamatan"):
Edukacja.
Miasto jest ważnym ośrodkiem akademickim. W Depoku mieszczą się dwa uniwersytety ("Universitas Indonesia", "Universitas Gunadarma") i dwie politechniki ("Politeknik Tugu", "Politeknik Negeri Jakarta").

</doc>
<doc id="291703" url="https://pl.wikipedia.org/wiki?curid=291703" title="Pro Arte et Studio">
Pro Arte et Studio

Pro Arte et Studio – (z łac. 'sztuce i nauce') – miesięcznik młodzieży akademickiej Uniwersytetu Warszawskiego.
Po raz pierwszy ukazał się w marcu 1916 roku. Redaktorem przez kilkanaście początkowych miesięcy był Edward Boyé. Na początku pismo było eklektyczne: estetyzujące i tradycjonalistyczne. Pomimo to już wtedy drukowali na jego łamach Jan Lechoń i Julian Tuwim. Jednak już w 1917 roku (miała wtedy miejsce rewolucja pałacowa w redakcji) profil pisma lekko się zmienił, zwiększyły się wpływy formującej się już wtedy grupy preskamandryckiej. W skład kierownictwa pisma wchodzili wtedy Mieczysław Grydzewski, Jan Lechoń, Władysław Zawistowski, Zdzisław Dytel i Zygmunt Karski. W piśmie dominowały już dążenia, które później określiły skamandrycki model poezji. Po burzy spowodowanej publikacją "Wiosny" Tuwima i dalszych zmianach w składzie redakcji (od listopada 1917 roku do marca 1918 roku) dominacja Skamandrytów była już zdecydowana.
W styczniu 1919 roku czasopismo zmieniło nazwę na „Pro Arte”, a jego redaktorem naczelnym został, aż do ostatniego numeru, który ukazał się we wrześniu 1919 roku, Jan Lechoń. W tym czasie pismo nabrało bardziej antytradycjonalistycznego charakteru. Główną rolę odgrywali w nim Mieczysław Grydzewski oraz piątka poetów: Jarosław Iwaszkiewicz, Jan Lechoń, Antoni Słonimski, Julian Tuwim, Kazimierz Wierzyński, związanych z kawiarnią artystyczną "Pod Picadorem".

</doc>
<doc id="291704" url="https://pl.wikipedia.org/wiki?curid=291704" title="Podziemie">
Podziemie



</doc>
<doc id="291706" url="https://pl.wikipedia.org/wiki?curid=291706" title="SK Brann">
SK Brann

Sportsklubben Brann – norweski klub piłkarski z siedzibą w Bergen, występujący w rozgrywkach Eliteserien. W zakończonym w listopadzie sezonie 2007 zespół sięgnął po tytuł mistrza Norwegii.

</doc>
<doc id="291707" url="https://pl.wikipedia.org/wiki?curid=291707" title="G-Unit">
G-Unit

G-Unit – amerykańska grupa hip-hopowa, która powstała z inicjatywy 50 Centa oraz Lloyd Banksa w 2002 roku. Ma na koncie wydane trzy albumy oraz wiele mixtape'ów. Nazwa grupy G-Unit jest skrótem od "Guerilla Unit".
Historia.
Wczesne dni.
Wszyscy założyciele, 50 Cent, Lloyd Banks i Tony Yayo dorastali w tej samej okolicy i żyli ze sprzedaży narkotyków. 
Kiedy 50 Cent został dostrzeżony i podpisał kontrakt, Lloyd Banks i Tony Yayo pracowali nad mixtapem w celu uzyskania rozgłosu.
Wzrost sławy.
Po postrzeleniu, 50 Cent podpisał kontrakt z Interscope Records. Ze względu na sukces handlowy debiutanckiego albumu, Get Rich or Die Tryin’, została utworzona wytwórnia płytowa - G-Unit Records.
Grupa w dalszym ciągu pracowała ciężko i wypuściła kilka mixtape'ów, które zwróciły uwagę w branży hip-hopowej. Najbardziej znanymi są: "50 Cent Is the Future", "God’s Plan", "No Mercy, No Fear" i "Automatic Gunfire". Wtedy też G-Unit rozpoczęła pracę z DJ-em Whoo Kid nad serią mixtape’ów "G-Unit Radio".
Zanim zespół wydał swój debiutancki album, członek Tony Yayo został skazany na karę więzienia za posiadanie nielegalnej broni. Podczas odsiadywania wyroku przez Tony’ego, grupa włączyła rapera Young Bucka do zespołu. Buck w tym czasie pracował nad mixtape'ami. Swój sukces potwierdził gościnnym występem w remiksie do utworu „P.I.M.P., 50 Centa.
Podczas wykonywania kary przez Yayo, G-Unit pracował nad debiutanckim albumem "Beg for Mercy". Kompozycja została wydana 14 listopada, 2003 roku. Tony Yayo występuje tylko w dwóch utworach na płycie, które zostały nagrane przed jego aresztowaniem.
W 2008 roku ukazał się drugi album grupy pt. "Terminate on Sight". Grupa w składzie 50 Cent, Lloyd Banks i Tony Yayo pracowała nad płytą od 2007 r. Zadebiutowała na 4. miejscu notowania Billboard 200 ze sprzedażą ponad 100.000 egzemplarzy. W drugim tygodniu sprzedaży, uzyskano 36.000 kopii, spadając na pozycję 9. W trzecim i czwartym sprzedano kolejno 21.000 i 14.000. Dotychczas album uzyskał notę ok. 300.000 egzemplarzy w Stanach Zjednoczonych. Pomimo tego, produkcja przez krytyków była oceniana różnorodnie, od portalu Allmusic, płyta dostała 3.5/5 gwiazdek, a od PopMatters już tylko 2/10.
Byli członkowie.
The Game dołączył do grupy przez producenta muzycznego i rapera Dr. Dre oraz Jimmy Iovine. Jednak gdy narastało napięcie między nim a 50 Centem, Taylor został wyrzucony przez Curtisa. Powodem tego była nielojalność wobec członków grupy, gdyż Game nie chciał angażować się w bitwy muzyczne z wrogami: Fat Joe, Ja Rule, Benzino i Jadakiss. 50 Cent powiedział także, Game nie spłacił długu wobec niego (Curtis był współautorem piosenek na płycie "The Documentary").
7 kwietnia, 2008 roku, 50 Cent w wywiadzie z Shanną Leviste w nowojorskim radiu Hot 97 ogłosił, że Young Buck nie jest już członkiem grupy G-Unit, ale ma nadal podpisany kontrakt z wytwórnią G-Unit Records. Powodem tego były sprzeczki o pieniądze.
Zjednoczenie G-Unit.
Podczas festiwalu hip-hopowego Summer Jam organizowanego przez stację radiową Hot97 z poniedziałku na niedzielę 02.06.2014, cała grupa (Lloyd Banks, Tony Yayo oraz Young Buck) została reaktywowana przez 50 Cent na scenie. Wówczas zaprezentował się nowy członek ekipy, Curtis „Kidd Kidd” Steward. Obok G-Unit na scenie wystąpili również Nas, Fabolous, Trey Songz, Yo Gotti. Tony Yayo powiedział w wywiadzie że po prostu usiedli przy stole i porozmawiali. Niecałe 24 godziny po zjednoczeniu, grupa wydała utwór „Nah I'm Talking Bout”. Dzień później wyszedł remiks do utworu Drake „Real Quick”.
Inna działalność.
Odzież.
"G-Unit Clothing Company" została założona w roku 2003, kiedy 50 Cent przy współpracy z Marc Ecko stworzył linię ubrań i akcesoriów z logo G-Unit.
Fundacja.
Grupa w 2003 r. założyła fundację "G-Unity Foundation Inc", która ma na celu pomaganie biednej ludności, poprawie jakości życia społecznego. Fundacja ta koncentruje się także na wspieraniu młodych ludzi, pomocy w nauce.

</doc>
<doc id="291709" url="https://pl.wikipedia.org/wiki?curid=291709" title="Fredrikstad FK">
Fredrikstad FK

Fredrikstad Fotballklubb – norweski klub piłkarski z miasta Fredrikstad, występujący obecnie w norweskiej 1. divisjon. FFK w latach 1903-1927 siedmiokrotnie zmieniało swoje barwy, by w końcu przyjąć biało-czerwone. Klub otrzymał w prezencie komplet strojów reprezentacji Polski i zdecydował się pozostać przy tych kolorach.

</doc>
<doc id="291710" url="https://pl.wikipedia.org/wiki?curid=291710" title="Lillestrøm SK">
Lillestrøm SK

Lillestrøm Sportsklubb – norweski klub piłkarski z miasta Lillestrøm w gminie Skedsmo, występujący obecnie w pierwszej lidze norweskiej.

</doc>
<doc id="291711" url="https://pl.wikipedia.org/wiki?curid=291711" title="Lillestrom SK">
Lillestrom SK



</doc>
<doc id="291713" url="https://pl.wikipedia.org/wiki?curid=291713" title="17 Pułk Ułanów Wielkopolskich">
17 Pułk Ułanów Wielkopolskich

17 Pułk Ułanów Wielkopolskich im. Króla Bolesława Chrobrego (17 puł) – oddział kawalerii Armii Wielkopolskiej i Wojska Polskiego II RP.
W okresie powstania wielkopolskiego ppłk Kazimierz Raszewski zorganizował 2 pułk ułanów Wielkiego Księstwa Poznańskiego. Od 9 lutego 1919 pułk występował pod nazwą 3 pułk Ułanów Wielkopolskich. W sierpniu 1919 został przemianowany na 17 pułk Ułanów Wielkopolskich. Imię zostało nadane 6 maja 1939.
W okresie międzywojennym pułk stacjonował w garnizonach Gniezno i Leszno.
Oddział był jednostką organizacyjną, kolejno: I Brygady Jazdy Wielkopolskiej, 7 Brygady Jazdy, VII Brygady Kawalerii, Brygady Kawalerii „Poznań” i Wielkopolskiej Brygady Kawalerii.
Wiosną 1919 walczył na północnym froncie Powstania Wielkopolskiego. 20 stycznia 1920 żołnierze pułku byli pierwszymi polskimi żołnierzami, którzy wkroczyli do Bydgoszczy. W marcu 1920 pułk przewieziono z Gniezna przez Wilno do Sarn, skąd wyruszył na wyprawę kijowską. 7 maja wkroczył do Kijowa. Następne bitwy to: Starosielce, Rudnia-Kowanka, Radziwiłłów. Straty w wojnie lat 1919 – 1920 wyniosły: 8 poległych oficerów i podchorążych oraz 163 szeregowych, 70 ułanów zaginęło. Do Gniezna powróciło 100 ułanów. W 1938 pułk wziął udział w tzw. akcji zaolziańskiej.
Od 30 marca 2013 dziedzictwo tradycji 17 pułku Ułanów Wielkopolskich kultywuje kompania rozpoznawcza „Ułanów Wielkopolskich” 17 Brygady Zmechanizowanej w Międzyrzeczu.
Powstańczy rodowód pułku.
Utworzenie 3 pułku ułanów wielkopolskich jest związane ściśle z wydarzeniami, które miały miejsce na froncie północnym powstania wielkopolskiego 1918/1919 roku. W Gnieźnie, za przykładem Poznania, Polacy również przystąpili do przejmowania władzy z rąk dotychczasowej administracji pruskiej. Była tam trudniejsza sytuacja, ponieważ w mieście skoszarowane były dwa pułki niemieckie – 49 pp i 12 pułk dragonów. Błyskawiczna akcja powstańców doprowadziła do opanowania koszar i rozbrojenia żołnierzy niemieckich, którzy następnie odjechali transportami kolejowymi na zachód. Dwa dni później rozbito w rejonie Zdziechowy siły niemieckie płk. Mathesa, zamierzające ponownie zająć Gniezno. Z początkiem stycznia 1919 dowódcą frontu północnego (II Okręg Wojskowy), obejmującego powiaty: Gniezno, Września, Środa i Witkowo mianowany został ppłk Kazimierz Grudzielski, który na podstawie rozkazu Dowództwa Głównego w sprawie tworzenia regularnego wojska polskiego powierzył ppor. Edwardowi Grabskiemu sformowanie oddziału kawalerii. Ppor. Grabski otworzył w Gnieźnie biuro werbunkowe 6 stycznia, a licznie napływający ochotnicy pozwolili na utworzenie w ciągu czterech dni szwadronu jazdy, który stał się zalążkiem przyszłego 3 pułku ułanów.
W związku z planowanym na 11 stycznia kontrnatarciem oddziałów powstańczych na Szubin i Żnin, na polecenie ppor. Grabskiego został wydzielony ze szwadronu 40-osobowy oddział, którym dowodził plut. Mazurek, oddając go do dyspozycji miejscowego dowództwa. Oddział ten ubezpieczał akcję powstańców na Rynarzewo 13 stycznia oraz pełnił służbę rozpoznawczą wokół jeziora Biskupińskiego. 15 stycznia oddział powrócił do Gniezna bez strat własnych. Po tym sukcesie nastąpił zwiększony napływ ochotników, co pozwoliło pod koniec stycznia sformować kolejny szwadron, dowodzony przez ppor. Tadeusza Obrębowicza, a szefem szwadronu został st. wachm. J. Męclewski.
Dowództwo Główne rozkazem dziennym nr 25 z 2 lutego poleciło przystąpić do formowania 2 pułku ułanów w Gnieźnie, którego dowódcą został mianowany organizator kawalerii gnieźnieńskiej ppor. Edward Grabski, a 9 lutego nastąpiło zaprzysiężenie miejscowego garnizonu wojskowego na rotę Wojsk Wielkopolskich, z udziałem gen. Józefa Dowbor-Muśnickiego i ks. Mateusza Zabłockiego, kapelana pułku. Rozkaz formowania 3 pułku ułanów wydał gen. Dowbor-Muśnicki 16 lutego, a dowódcą jego został ppłk Kazimierz Raszewski. Na przełomie lutego i marca utworzone zostały szwadrony 3. i 4., dowodzone przez podporuczników: Tadeusza Mieczkowskiego i Stanisława Słomowskiego, oraz kapela trębaczy pod batutą Mariana Dzidka. Dowódcą pułku 20 marca mianowany został ppłk Władysław Mosiewicz, który zakończył jego organizację. Sformowane zostały w tym samym czasie również szwadrony: sztabowy, którego dowódcą został ppor. Jan Szczurowski, karabinów maszynowych pod dowództwem Emila Macielińskiego, oraz techniczny dowodzony przez por. Jana Ruseckiego. W kwietniu do pułku wcieleni zostali podoficerowie i ułani oddziału z Inowrocławia i okolicy oraz ułani tzw. Szwadronu Nadgoplańskiego. Kadra pułku składała się głównie z oficerów, którzy służyli w armii niemieckiej i byłym I Korpusie Polskim w Rosji, natomiast ułani rekrutowali się przede wszystkim z chłopów i robotników rolnych. Pułk wyposażono w rzędy końskie, konie i uzbrojenie pochodzące z koszar 12 pułku dragonów. Na uzbrojenie pułku składały się natomiast karabiny ręczne typu „Mauser” wz. 98 wraz z bagnetami, niemieckie lekkie i ciężkie karabiny maszynowe, pistolety „Parabellum” lub „Mauser”, niemieckie szable kawaleryjskie i artyleryjskie oraz lance pruskiej kawalerii wz. 1890. Umundurowanie kawalerii wielkopolskiej określono w rozkazie dziennym nr 28 z 1 lutego 1919. W jego skład weszła ułanka polskiego kroju z sukna „feldgrau”, płaszcz, spodnie, rogatywka (sztywna) i wysokie buty z ostrogami. Zgodnie z przyjętą barwą, ułani nosili biało-żółte proporczyki, naszyte na kołnierzach ułanek i płaszczy, a na spodniach żółte lampasy. Dystynkcje stopni wojskowych noszono na rękawach i rogatywkach. Pułk wystąpił po raz pierwszy w oficjalnym umundurowaniu podczas prezentacji Wojsk Wielkopolskich, która została zorganizowana w ramach obchodów 128 rocznicy Konstytucji 3 maja na Ławicy pod Poznaniem. Pułk defilował galopem w szyku rozwiniętych szwadronów przed głównodowodzącym gen. Dowbor-Muśnickim, ks. biskupem Edmundem Dalborem i członkami Misji Koalicyjnej.
16 lutego zawarty został w Trewirze rozejm z Niemcami, ale w dalszym ciągu naruszali oni zawieszenie broni i wówczas dochodziło do potyczek i utarczek. Nie chcieli pogodzić się z utratą Poznańskiego i opracowali plan odzyskania Wielkopolski. Dowiedziawszy się o tym, Dowództwo Główne postawiło wojska w stan gotowości, dołączając w skład I Brygady Jazdy Wielkopolskiej ułanów gnieźnieńskich i 1 pułk ułanów. 3 pułk wyruszył wraz z Brygadą 23 maja z zadaniem ubezpieczania pasa nadgranicznego nad Notecią. 28 czerwca podpisano traktat pokojowy w Wersalu, zapobiegając tym samym agresji niemieckiej. Stan wyjątkowy został zniesiony, ale nie zlikwidowano frontu wielkopolskiego z uwagi na ciągłe prowokacje niemieckie. Wycofano większość jednostek wojskowych znad granicy do garnizonów. Na początku sierpnia 3 pułk powrócił do Gniezna, kontynuując dalsze szkolenie bojowe. Pułk przedstawiał wówczas już znaczną siłę bojową i według stanu na 4 sierpnia liczył: 22 oficerów, 789 podoficerów i ułanów oraz posiadał 648 koni wierzchowych i 132 taborowe. Na jesieni 1919, w ramach akcji rewindykacji ziem przyznanych Polsce traktatem wersalskim, pułk został skierowany na Pomorze. Na przełomie stycznia i lutego 1920 powrócił do Gniezna, kończąc tym samym służbę na froncie wielkopolskim.
Pułk w wojnie polsko-sowieckiej.
Z początkiem lutego 1920, po tygodniowym pobycie w Gnieźnie, pułk wyruszył transportem kolejowym na front litewsko-białoruski i 13 lutego przybył do Wilna, gdzie czekał na niego rozkaz o zmianie nazwy na 17 pułk Ułanów Wielkopolskich. 12 marca nowym dowódcą pułku został ppłk Witold Żychliński. Pułk prowadził w tym okresie intensywne szkolenie bojowe, ćwicząc między innymi szarże na kawalerię, piechotę i karabiny maszynowe, spieszenie i walkę pieszą, ubezpieczenie w marszu i na postojach, prowadzenie patroli zwiadowczych i podjazdy. Prowadzono również szkolenie strzeleckie, szermierkę i musztrę.
28 marca rtm. Romuald Borycki z 2 szwadronem przydzielony został do 69 pp i odjechał transportem kolejowym nad Berezynę. Prowadził tam służbę zwiadowczą i patrolową staczając szereg potyczek z nieprzyjacielem. Rozkazem dowódcy 7 Armii w dniach 15 – 24 kwietnia pułk został przerzucony na południe w celu wzięcia udziału w wyprawie kijowskiej. Udał się koleją do Kalenkowicz nad Prypecią, a tam do niego dołączył szwadron Boryckiego. Pułk, po krótkim postoju, już w pełnym składzie wyruszył do oddalonej o 85 km. Hruszówki, dołączając tam do VII Brygady Kawalerii. 26 kwietnia pułk otrzymał w ramach działań brygady rozkaz wykonania zagonu i zajęcia stacji kolejowej Malin. Po zaciętych walkach wraz z innymi oddziałami brygady zadanie to wykonał. Nazajutrz, na skutek zmasowanego ataku i przewagi liczebnej nieprzyjaciela, zmuszony został do wycofania się z zajmowanych pozycji do rejonu koncentracji brygady w okolicach wsi Pieniarzewice i Nowo Wyrobi. Za dzielną postawę w obronie stacji kolejowej Malin 3 szwadron otrzymał pochwałę, a jego dowódca, por. Tadeusz Mieczkowski, Krzyż Srebrny Orderu Virtuti Militari. W czasie walk ranny został dowódca pułku, ppłk Żychliński, którego tymczasowo zastąpił rtm. Włodzimierz Podhorski.
6 maja pułk otrzymuje zadanie polegające na obsadzeniu mostu na rzece Irpień i nawiązaniu styczności z nieprzyjacielem, który zajął pozycje na przedmościu Kijowa. Do wykonania zadania z Dymirza do Demidowa wyrusza rtm. Podhorski z wydzielonym dywizjonem kawalerii, zostawiając w Demidowie pluton artylerii konnej wraz ze szwadronem technicznym. Następnie pomaszerował do Nowych Piotrowic. Około północy dywizjon wyruszył w dalszą drogę do Kijowa, ubezpieczany przez trzy patrole wyznaczone z 4 szwadronu. Patrol czołowy ppor. Edwarda Zaborskiego posuwał się na osi marszu drogą na Kijów, prawoskrzydłowy pod dowództwem pchor. Witolda Lechno-Wasiutyńskiego szedł Puszczą Wodicą, a lewoskrzydłowy ppor. Leonarda Sulimierskiego szedł wzdłuż Dniepru na Mierzygorie. Siły główne dywizjonu w składzie: 4 szwadron 17 p.uł., 3 szwadron i dwa karabiny maszynowe Pułku Jazdy Tatarskiej posuwały się wolniej, ponieważ można było spodziewać się w każdej chwili zetknięcia z nieprzyjacielem. Bezpośrednio przed Kijowem rtm. Podhorski wydał rozkaz patrolom podporuczników Zaborskiego i Sulimierskiego wkroczenia do miasta i zabezpieczenia głównych mostów na Dnieprze. Oddziały polskie wkroczyły wczesnym rankiem 7 maja do Kijowa, który okazał się całkowicie opuszczony przez Rosjan. Zajęcie Kijowa, jako największe osiągnięcie pułku w działaniach bojowych w wojnie polsko-sowieckiej, było podstawą uznania 7 maja za dzień święta pułkowego.
Pułk otrzymał zadanie obrony Dniepru na odcinku od ujścia Prypeci do wsi Jasnohorodki. Zadanie to zaczął wykonywać od 9 maja, a służba ta polegała na patrolowaniu i obserwowaniu terenu. Organizował również wypady na lewy brzeg Dniepru, a jeden z nich zakończył się tragicznie śmiercią ppor. Witolda Boguszewicza. 1 czerwca 1920 nastąpiła ofensywa Rosjan, którzy wyparli pułk znad Dniepru, początkowo na linię Stracholesie-Ratycze, a następnie w kierunku Hornostajpola. 3 czerwca pułk toczył dalsze ciężkie boje z przeważającymi siłami wroga, a olbrzymie straty w ludziach i sprzęcie spowodowały reorganizację z czterech liniowych szwadronów do dwóch. Rosjanie przerywając front nad Dnieprem zaczęli zagrażać znajdującej się w Kijowie 3 Armii gen. Edwarda Rydza-Śmigłego oczekującej na odsiecz, która nie nadeszła. W tej sytuacji VII Brygada Kawalerii skoncentrowała się w Puszczy Wodnicy i po zredukowaniu do minimum taborów rozpoczęła forsowny odwrót w stronę Żytomierza. Niestety reakcja ta okazała się spóźniona, ponieważ Rosjanie doszli już do Korostyszewa. Brygada skierowała się więc na Radomyśl starając się bronić miasta za wszelką cenę, ponieważ przez miasto przechodziła najdogodniejsza droga odwrotowa dla cofających się spod Kijowa wojsk polskich.
14 czerwca 17 puł. otrzymał zadanie zaatakowania Rosjan w Korostyszewie. Ułani, po zaciętej walce, wyparli nieprzyjaciela i zajęli wieś Starosielec. Wieś kilkakrotnie przechodziła z rąk do rąk, a po kilku godzinach ciężkich walk i ciężkim położeniu oddziału, rtm. Podhorski dał rozkaz do odwrotu na Radomyśl. Pułk, mając bardzo przerzedzony stan osobowy, przez 8 godzin utrzymywał swoją pozycję walcząc z brygadą kawalerii rosyjskiej, wspartą artylerią i samochodami pancernymi. W czasie walki zginęli ppor. Tadeusz Grosicki, ppor. Wojciech Chrzanowski, por. Jan Krzysztoporski oraz 30 ułanów, a rannych zostało 3 oficerów oraz kilkudziesięciu ułanów. Pułk połączył się w Radomyślu z 7 DP i 15 czerwca wymaszerował z nią do Korostenia. W czasie marszu pod Harbulowem Polacy stoczyli bój z dywizją Budionnego, który okazał się tym razem dla nich zwycięski. W tej walce 17 puł. osłaniał skrzydła własnej piechoty. Starosielce zostały wypisane na sztandarze pułku jako jedna z najkrwawszych bitew 1920 roku. Po walkach nad Dnieprem pułk stracił 4/5 swojego stanu, a na postoju koło Wojtkowicz liczył tylko 109 szabel i 2 karabiny maszynowe. Początek lipca zaczął się dla pułku udziałem w walkach na Uborcią i w wypadzie na Rudnę-Kowankę. Pułk przybył do Kowla 19 lipca, z którego udał się koleją do Owadna, w którym został uzupełniony o 500 ludzi i tyleż koni. 31 lipca pomaszerował przez Boryszkowice do Horohowa, wchodząc tam 1 sierpnia w skład II Dywizji Jazdy gen. Kazimierza Sawickiego i otrzymując 3 sierpnia zadanie zajęcia Radziwiłłowa, które zdobył na krótko, ponieważ po południu dostał rozkaz wycofania się wszystkich polskich oddziałów do Chotynia. Rozkaz do pułku dotarł spóźniony. Podczas odwrotu napotkał pułk na swojej drodze przeważające siły Rosjan i został po raz kolejny zdziesiątkowany, tracąc 40% szeregowych, 50% koni i prawie wszystkie tabory. Jego siła bojowa zmalała do tego stopnia, że w dalszych działaniach bojowych brał udział sporadycznie. Po wykonaniu ostatniego zadania w okolicach miast Stratyń, 10 września 17 puł. odszedł do Chodorowa, skąd transportem kolejowym odjechał do Gniezna.
Pułk w okresie pokoju.
W garnizonie w Lesznie.
Kadra.
Po powrocie pułku z frontu wschodniego do garnizonu w Gnieźnie, obowiązki dowódcy pułku objął płk Erazm Stablewski, który przystąpił do reorganizacji pułku i przejścia ze stanu wojennego do służby pokojowej. Dlatego też w pierwszej kolejności zwolnione zostały roczniki wojenne, a w ich miejsce zostali przyjęci poborowi. Zmieniono również umundurowanie, które zostało zastąpione ubiorem nowego typu tzw. wzoru angielskiego w kolorze khaki. Po pewnym czasie w pułku utarła się tradycja noszenia usztywnionych rogatywek z krótko ściętymi daszkami. Od początku lat trzydziestych zimą zaczęto używać krótkich zimowych kożuszków w kolorze ochronnym z naszytymi proporczykami, a latem jednolitych bluz i furażerek. W 1921 na stanowisko dowódcy pułku powrócił ponownie, już w stopniu pułkownika, Włodzimierz Podhorski. Rok później, w grudniu 1922, do pułku skierowana została grupa ochotników, późniejszych podoficerów. Rozkazem Ministerstwa Spraw Wojskowych pułk został przeniesiony do nowego garnizonu pokojowego W Lesznie Wielkopolskim. Mieszkańcy Gniezna żegnali go z dużym żalem, nie zrywając jednak kontaktu z pułkiem, czego wyrazem było między innymi zorganizowanie tu przez por. rez. Mariana Węclewicza „Koła Ułanów Siedemnastaków” oraz nadanie miastu w 1937 pamiątkowej odznaki pułkowej. Mieszkańcy pow. gnieźnieńskiego partycypowali także w ufundowaniu pułkowi w 1939 nowego, przepisowego sztandaru.
W przygranicznym Lesznie pułk został serdecznie przywitany przez mieszkańców miasta i rozmieszczony w trzech kompleksach koszarowych, po dawnym pruskim 46 pułku artylerii: w koszarach im. Bartosza Głowackiego (dowództwo, 4 szwadron, szwadron km, pluton łączności i dział gospodarczy), w koszarach im. Jarosława Dąbrowskiego (szwadrony l i 2), w koszarach im. Tadeusza Kościuszki (3 szwadron).
Pułk posiadał do dyspozycji dwie kryte ujeżdżalnie i dobrze urządzone stajnie oraz plac ćwiczeń pod Wyciążkowem. W Lesznie stacjonował także 55 pp, który wraz z pułkiem ułanów stanowił garnizon, którym dowodził każdorazowy dowódca 17 puł. Służyło w nim wielu oficerów i podoficerów zawodowych, zgłaszających się ochotniczo w jego szeregi jeszcze w okresie formowania w Gnieźnie. Byli to m.in. płk dypl. Witold Morawski, mjr Tadeusz Mieszkowski, rtm. Jan Rusecki, rtm. Michał Unrug, rtm. Jerzy Donimirski, por. Marian Dzidek, chor. Marian Bittner, st. wachm. Jan Goliwąs, st. wachm. Ludwik Olszewski, st. wachm. Józef Świątek, wachm. Franciszek Zakan i wielu innych.
W 1923 do pułku przybył jako oficer kontraktowy Gruzin – ppor. Jan Bakradze, a w latach następnych przybyli: ppor. Marian Wojaczek, ppor. Michał Kwaliaszwili (Gruzin – oficer łącznikowy), ppor. Romuald Dowbor, ppor. Maksymilian Tuski, ppor. Stanisław Czerniawski, ppor. Janusz Chrzanowski i ppor. Piotr Laskowski. W marcu 1929 z pułku odchodzi płk Podhorski, a jego miejsce zajął płk dypl. Aleksander Radwan-Pragłowski, którego zastępcą wyznaczony zostaje mjr Stanisław Królicki, w miejsce ppłk. Rudolfa Wirskiego. W okresie dowodzenia pułkiem przez płk Pragłowskiego do pułku przybyło wielu młodych oficerów, którzy zabłysnęli jako wychowawcy i sportowcy, a później w czasie wojny jako doskonali i brawurowi dowódcy. W 1930 i w latach późniejszych do pułku przydzieleni zostali: por. Michał Gutowski, por. Józef Walicki, ppor. Henryk Bałachowicz, ppor. Franciszek Kaube, ppor. Roman Podhorski, ppor. Stefan Stankiewicz, ppor. Kazimierz Karwowski, oraz ppor. Janusz Bardziński. W latach 1936-1937 w pułku nastąpiły kolejne zmiany kadrowe. W połowie stycznia 1936 stanowisko dowódcy pułku objął ppłk Tadeusz Kurnatowski. Z pułku odchodzi również ppłk Królicki, a w jego miejsce przydzielony zostaje ppłk Wiktor Arnoldt-Russocki, natomiast funkcję II zastępcy dowódcy pułku obejmuje mjr Józef Skrzypkowski. W tym czasie do pułku skierowani zostali rotmistrzowie: Czesław Juściński, Czesław Danielczyk i Adam Wiśniewski, a w 1937 podporucznicy: Roman Nitecki, Konstanty Greś i Tadeusz Stryja. Ppłk Kurnatowski dowodził pułkiem krótko, ponieważ od 1 kwietnia 1938 dowodzenie przejął płk Ignacy Kowalczewski. W 17 puł. służbę odbywał m.in. rtm. Leon Habsburg, kuzyn cesarza Franciszka Józefa.
Uzbrojenie.
Pułk na swoim uzbrojeniu posiadał różnorodną i przestarzałą już broń w postaci austriackich km „Schwarzlose” na trójnożnej podstawie, francuskich ręcznych km „Chauchard”, niemieckich karabinków ręcznych „Mauser” wz. 98, pistoletów „Frommer” oraz niemieckich bagnetów, szabli i lanc. Dopiero pod koniec lat dwudziestych pułk otrzymał km systemu „Maxim”, lecz nadal na starych podstawach, wpływających na zbyt duży rozrzut. Do 1929 pułk posiadał na swoim wyposażeniu taczanki własnego wyrobu, a później otrzymał ujednolicone taczanki wz. 28. Zmiany i to dość istotne w uzbrojeniu i wyposażeniu nastąpiły w 1934, kiedy to pułk otrzymał jedną armatę „Bofors” 37 mm, mogącą strzelać po płaskim torze pociskami przeciwpancernymi i granatami. Szwadron km otrzymał nowszego typu, dwuczęściowe i bardziej zwrotne, taczanki oraz polskiej produkcji km wz. 30 z podstawami, które były dostosowane do zakładania na końskie juki. Pluton łączności otrzymał dwie radiostacje. Wcześniej, bo w 1931, pułk wyposażono w polskie ręczne km „Browning”, a od 1938 pistolety „Vis”, również polskiej produkcji, oraz nowe szable wz. 1936.
Pułk otrzymał w maju 1939 uzbrojenie etatowe do stanu wojennego w postaci: 4 armat ppanc. wz. 36, 12 ckm wz. 30 (8 na taczankach, 4 na jukach), hełmów stalowych typu francuskiego oraz umundurowanie nowego wzoru. W sierpniu, podczas mobilizacji alarmowej otrzymał karabiny przeciwpancerne polskiej konstrukcji „Ur”.
Wyszkolenie.
Regularny przydział poborowych do pułku rozpoczęto w 1923 r. Każdego roku pułk przyjmował około 300 przyszłych ułanów, z których połowa pochodziła z Wielkopolski, a po jednej czwartej z województw centralnych i Małopolski Wschodniej. Rozdział przyszłych ułanów odbywał się uroczyście, w obecności dowódców szwadronów i ich szefów. Do szwadronu km kierowano 70 osób (z tej liczby wydzielano 10 – 14 kandydatów przewidzianych do szkoły podoficerskiej km brygady), do czterech szwadronów liniowych po 50 osób, natomiast resztę do plutonu łączności. Miarą wyszkolenia, i to nie tylko dla pułków kawaleryjskich, były alarmy bojowe i ćwiczenia polowe oraz zawody organizowane na szczeblu pułku, brygady i dywizji. Pierwszy alarm bojowy dla pułku po wojnie z bolszewikami związany był z zamachem stanu marszałka Józefa Piłsudskiego. Wiosną 1926 w zastępstwie za płk Podhorskiego pułkiem dowodził ppłk Bronisław Wzacny, który otrzymał z DOK nr VII w Poznaniu rozkaz wyruszenia z pomocą legalnemu rządowi prezydenta Stanisława Wojciechowskiego. Pułk z pozostałymi jednostkami VII Brygady Jazdy, sprawnie załadował się do transportu kolejowego i wyjechał pod Warszawę, gdzie w Mszczonowie nastąpił wyładunek. Nie brał na szczęście udziału w bratobójczych walkach powracając do Leszna. Po raz drugi pułk został zaalarmowany 23 września 1938 i wyruszył na Zaolzie w sile dwóch szwadronów liniowych (2 i 3), szwadronu km, z dwiema armatami ppanc. Całością dowodził płk Kowalczewski, a szwadronami: rtm. Danielczyk, rtm. Dowbor i rtm. Laskowski. Pułk przebywał tam do połowy grudnia, a następnie powrócił do swego garnizonu. Dla sprawności pułku szczególnie ważna była praca szkoleniowa w szwadronach oraz przygotowania do zawodów o przechodnią nagrodę honorową „Srebrną Lancę” prezydenta RP, która została ufundowana po raz pierwszy w 1931 r. Była to nagroda dla najlepiej wyszkolonego szwadronu szkolnego brygady. Zawody obejmowały następujące konkurencje: strzelanie i władanie białą bronią, stukilometrowy przemarsz i skoki przez przeszkody, przeprawę przez rzekę oraz służbę polową. W pierwszym roku „Srebrną Lancę” zdobył 4 szwadron rtm. Sokołowskiego, a w kolejnych trzech latach szwadrony szkolne dowodzone przez rtm. Stanisława Zakrzewskiego.
Sport.
W wyszkoleniu kadry duże znaczenie miał sport konny. W pułku do jego rozwoju przyczynił się przybyły w 1928 rtm. Mikołaj Mitraszewski, a rola sportu wzrosła kiedy dowódcą pułku został płk Pragłowski. Oficerowie pułku odnosili sukcesy podczas zawodów o Mistrzostwo Armii, zdobywając w 1933 tytuł Wicemistrzów Armii w eliminacjach na szczeblu brygady na zawodach w Baranowiczach. W 1934 zespół w składzie: por. Dowbor, por. Czerniawski, ppor. Gutowski i por. Laskowski zdobył Mistrzostwo Armii na zawodach w Hrubieszowie, a por. Gutowski wywalczył zaszczytny tytuł Mistrza Armii 1934. Sukces ten powtórzono w 1935, kiedy to por. Dowbor, por. Tuski, por. Laskowski i por. Czerniawski wywalczyli po raz drugi Mistrzostwo Armii na zawodach w Suwałkach. Odnoszone sukcesy spowodowały, że Czerniawski i Gutowski odkomenderowani zostali do grupy sportowo-reprezentacyjnej CWK w Grudziądzu, a ostatni z nich został członkiem polskiej drużyny olimpijskiej podczas XI Olimpiady w Berlinie w 1936. W latach 1924-1928 z inicjatywy płk. Stanisława Sochaczewskiego zaczęto uprawiać w pułku polo, chociaż był to jeszcze mało znany sport w kraju. Sport ten jednak nie przyjął się w kawalerii, ponieważ Ministerstwo Spraw Wojskowych zabroniło korzystać z koni służbowych, a konie prywatne posiadało niewielu oficerów. Charakter sportowy miały również biegi myśliwskie z udziałem psów. Pułk zakupił w połowie lat dwudziestych sforę psów rasy foxhound, trzymaną do wybuchu wojny. Używano jej do polowań, a przede wszystkim w czasie biegu św. Huberta, rozgrywanego w pułku 3 listopada. Dla korpusu podoficerskiego pogoń za lisem organizowano w tydzień po biegu oficerskim.
17 p uł. w kampanii wrześniowej.
Mobilizacja.
Kampanię 1939 rozpoczął w składzie Wielkopolskiej Brygady Kawalerii, która pod dowództwem gen. bryg. dr. Romana Abrahama została wyznaczona do osłony południowo-zachodniej Wielkopolski na wypadek konfliktu zbrojnego z Niemcami. 24 sierpnia 1939 zarządzona została mobilizacja oddziałów pierwszego rzutu w dowództwach okręgów korpusów graniczących z III Rzeszą, w tym dla DOK Nr VII w Poznaniu, wobec przewidywanej agresji na Polskę. Dla 17 p. uł. termin gotowości bojowej wyznaczono na godzinę 5:00 rano. Ogłoszony został alarm, a dowódcy szwadronów zostali wezwani na odprawę zarządzoną przez dowódcę pułku. Rtm. Laskowski otrzymał rozkazał od płk. Kowalczewskiego nakazujący ubezpieczyć koszary pułku dwoma działami ppanc., a jednym działem i dwoma ckm koszary 3 szwadronu od strony Gostynia. Pułk był mobilizowany w ramach mobilizacji alarmowej niejawnej w grupie "zielonej", w Lesznie. 17 puł. mobilizował się w składzie etatowym. Natomiast w Poznaniu szwadron zapasowy 17 p uł. w ramach mobilizacji alarmowej w grupie "żółtej" mobilizował brygadowe: 
W czasie rozpoczęcia mobilizacji niektóre szwadrony posiadały już prawie pełne stany wojenne w ludziach i koniach, ale ujawniły się też pewne braki i niedociągnięcia polegające na braku przeszkolenia wielu rezerwistów-celowniczych w obsłudze ckm wz. 30. Należało więc przeprowadzić przyspieszone szkolenie dla nich oraz po zaprzysiężeniu, szkolenie ułanów wyznaczonych do obsługi karabinów ppanc. Mobilizował się szwadron gospodarczy pod dowództwem por. Węclewicza na bazie zlikwidowanej drużyny dowódcy pułku. Część szwadronu gospodarczego nie posiadała karabinów i stalowych hełmów, ponieważ ich zabrakło. Zgodnie z planem mobilizacyjnym, pułk mobilizował także szwadron marszowy, którego dowódcą miał zostać por. Józef Szczaniecki, a poszczególnymi plutonami mieli dowodzić ppor. Tadeusz Putz, Kazimierz Ossowidzki, Kajetan Cichocki i Rudolf Libich. Rozwiązano orkiestrę pułkową, a jej instrumenty, umundurowanie oraz wyposażenie kasyna wraz z pamiątkami izby muzealnej, wysłano z nadwyżkami rezerwistów do Ośrodka Zapasowego Wielkopolskiej BK w Kraśniku Lubelskim.
Po mobilizacji, którą zakończono następnego dnia, pułk liczył łącznie 1200 żołnierzy, w tym 40 oficerów i 1160 podoficerów i ułanów. Po zbiórce pułku w szyku konnym na polu pod Lesznem, odbyła się przysięga na sztandar oraz defilada przed dowódcą pułku. Z miejsca zbiórki 2 szwadron z dwoma ckm, armatką ppanc. i radiostacją przeszedł do rejonu Morownicy celem osłony odcinka Kaszczor-Lasocice, a 3 szwadron, również z dwoma ckm i armatą ppanc., do rejonu Rydzyna-Kłoda. Do Kaszczoru skierowano szwadron kolarzy (bez plutonu) z dwoma ckm na rowerach. 2 kompania batalionu ON „Kościan”, stanowiła osłonę odcinka Czacz-Śmigiel, który został przewidziany na miejsce postoju dowódcy pułku. Do Czacza w nocy z 30 na 31 sierpnia, przeszły szwadrony 1 i 4 oraz pluton łączności z drużyną pionierów. 1 szwadron pozostał na miejscu, natomiast 4 z plutonem łączności i drużyną pionierów skierował się do rejonu Przysieka Stara-Stare Bojanowo. Dnia 1 września około godziny 5:15, miasto zostało ostrzelane ogniem artyleryjskim ze stanowisk w okolicach Góry. Ze stanowisk ogniowych pod Czerniną nieprzyjaciel ostrzelał Rydzynę. Pociski zaczęły padać w okolicy zabytkowego pałacu Sułkowskich oraz na ujeżdżalnię koni, kościół i budynki mieszkalne. Z Leszna, na odsiecz rtm. Czerniawskiemu została skierowana 2 kompania batalionu ON „Leszno” por. Franciszka Lichnowskiego. Nieprzyjaciel, którego prowadzili miejscowi Niemcy, zaatakował miasteczko około godziny 8:00 rano. Po zaciętej walce, rtm. Czerniawski wycofał swój pododdział na północ od Rydzyny ze względu na przewagę nieprzyjaciela. Miasteczko odbito jednak przed zapadnięciem zmroku.
Również 1 września, skierowane zostały do wsi Święciechowa dwa plutony z 2. szwadronu pod dowództwem ppor. Stryji, z ckm na taczance w celu zlikwidowania oddziału dywersyjnego wroga. Schwytanych dywersantów odesłano do dowództwa pułku w Czaczu. Ppor. Stryja przez radio otrzymał rozkaz rozpoznania rejonu Niechłód-Osowa Sień oraz kierunku na Wschowę, leżącą po drugiej stronie granicy. Wiadomość o wybuchu wojny dotarła o piątej rano do kwaterującego w Przysiece Polskiej 4. szwadronu. Pluton ppor. Kazimierza Wieczorka został skierowany do Starego Bojanowa w celu ubezpieczenia się z kierunku zachodniego. Tor kolejowy Stare Bojanowo-Kościan i linia kolejki wąskotorowej z Bojanowa do Śmigla zostały zaminowane, a na rzece Samicy zniszczono tamy celem zalania rejonu Czacz-Śmigiel. Niestety, ale zamierzonego efektu nie osiągnięto ze względu na niski poziom wody w rzece. Przeprowadzono również ewakuację niektórych osób narodowości niemieckiej, obawiając się dywersji z ich strony.
2 września na rozkaz gen. Abrahama, dowódca 55 pp przeprowadził udany wypad rozpoznawczy za pas graniczny w kierunku na Wschowę, a w tym samym czasie podjazd ppor. Stryji patrolował teren na zachód od Święciechowy. Prowadząc rozpoznanie, przed świtem przekroczono granicę państwową. Na terenie wroga ppor. Stryja przebywał ze swym oddziałem około 20 godzin, informując gen. Abrahama przez radiostację o wynikach rozpoznania. Przez następne dwa dni pułk zajmował nadal pozycje osłonowe w rejonie Czacza, a po południu 4 września rozpoczęto marsz odwrotowy w kierunku Zaniemyśla i dalej przez Lądek-Konin-Turek-Uniejów do rejonu Dąbia. 6 września, pułk idąc w szyku rozczłonkowanym jako przednia straż Brygady, kontynuował marsz przez Lądek i Golinę w kierunku na Konin, który ominął. Po przejściu mostu na Warcie, pułk zatrzymał się na postoju w Dąbiu, podejmując dalszy marsz 8 września. Tutaj dołączył do pułku szwadron gospodarczy, a wieczorem szwadron kolarzy. W dniu następnym do miejsca postoju pułku przybył z Poznania szwadron marszowy, który rozdzielono między poszczególne szwadrony liniowe, po jednym plutonie na szwadron.
Walewice i walki w rejonie Piotrowice-Chroślin.
W szóstym dniu wojny rozpoczął się wymuszony sytuacją odwrót Armii „Poznań” z terenów Wielkopolski. Oddziały maszerowały w ugrupowaniu pieszym po osi Konin-Koło-Kutno w kierunku Warszawy. Marsz odbywał się głównie nocami. Osłonę jednostek pieszych od południa stanowiła Wielkopolska BK, a w jej składzie 17 puł. Pułk otrzymał zadanie sforsowania Bzury w rejonie Sobota dwór-Sobota wieś oraz zajęcia Walewic, a następnie Bielaw. Brygada miała wykorzystać osiągnięte powodzenie do opanowania miasteczka Głowna. 9 września pododdziały zwiadowcze pułku obserwowały teren przyszłego działania bojowego. Patrol straży przedniej, który maszerował równolegle do koryta Bzury, natknął się niespodziewanie na oddział nieprzyjaciela na motocyklach i rowerach, jadący z kierunku Soboty do lasu w którym zatrzymał się 2 szwadron rtm. Danielczyka. Doszło do walki, w której pod naporem ułanów 2 szwadronu, patrol nieprzyjaciela zaczął wycofywać się w kierunku Soboty. 1 szwadron przegalopował w kierunku wschodnim, by obsadzić bród na Bzurze, a szwadrony 3 i 4 zajęły stanowiska w lesie na północ od Soboty. Wieś i przejścia na Bzurze zostały opanowane, a pułk rozpoczął przygotowania do wyparcia Niemców z Walewic. Ułani musieli pokonać szeroką na około trzy kilometry dolinę Bzury o rozległych łąkach i licznych kanałach nawadniających. Był to teren trudny do przebycia z uwagi na znajdujące się tam stawy rybne i torfowiska, natomiast położenie nieprzyjaciela było korzystniejsze, szczególnie w obronie, bowiem zajmował on stanowiska naprzeciwko zniszczonego mostu w Sobocie, w widłach Bzury i jej dopływu Mrogi. Na tym odcinku umocnił się oddział niemieckiego 26 pp z 30 DP z bronią maszynową, działami ppanc. i artylerią. Dla uniknięcia większych strat, płk Kowalczewski postanowił zaatakować przeciwnika w późnych godzinach wieczornych. Natarcie ruszyło o godz. 22.00, choć zapadające ciemności i przeszkody terenowe zaczęły powodować, że szwadrony poczęły błądzić i w związku z tym plan podejścia i zaskoczenia nieprzyjaciela zaczął się komplikować. Groziło to niepowodzeniem całej akcji. Pokonano jednak wszystkie przeszkody kosztem ogromnego wysiłku, nie ponosząc strat. Choć z dużym opóźnieniem, ale wykonał pierwszą część zadania, oskrzydlając tyły nieprzyjaciela.
Właściwe natarcie nastąpiło na krótko przed świtem 10 września. Rankiem z ciemności wyłonili się atakujący na otwartej przestrzeni ułani. Przedłużała się walka, ale ruszono dopiero po otrzymaniu artyleryjskiego wsparcia. Skuteczny ogień artyleryjski został położony na młyn i stanowiska nieprzyjaciela w Walewicach. Podchodzono pod pozycje wroga skokami. Rosły straty w rannych i zabitych. W czasie ataku obok wielu innych polegli: por. Józef Madaliński, ppor. Roman Nitecki, ppor. Henryk Siudziński, ppor. Stanisław Kurnatowski, por. Józef Szczaniecki, plut. Tadeusz Zieliński, kpr. Józef Bojarski, kpr. Kazimierz Sadowski, st.uł. Aleksander Procyszyn, ale i tak zacieśniał się pierścień wokół niemieckiej obrony. W końcowej fazie walki i ataku na bagnety, wzięli udział koniowodni i ułani ze szwadronu gospodarczego, których do ataku poprowadził por. Węclewicz. Ostatecznie opór nieprzyjaciela został złamany, a Niemcy spodziewający się natarcia od północy, przegrupowali swoje siły. Zostali jednak zaskoczeni z tyłu i od wschodu, dlatego też wycofali się przed atakującymi ułanami na Głowno. Straty pułku w tej bitwie były ogromne. Poległo 6 oficerów oraz 58 podoficerów i ułanów, a wielu zostało rannych. Jeszcze większe straty poniósł nieprzyjaciel, tracąc około 100 zabitych i wielu rannych.
W szwadronie kolarzy rtm. Chrzanowskiego, który walczył w rejonie Zduny Kościelne-Łowicz, poległ ppor. Janusz Bardziński, broniący ze swym plutonem jednego z mostów na Bzurze pod Łowiczem. Po opanowaniu przez oddziały brygady Bielawy, gen. Abraham zarządził dyslokację pułków, mającą na celu zajęcie podstaw wyjściowych do natarcia na Głowno. 17 puł. skierowany został z Walewic do Piotrowic. W trakcie zajmowania pozycji wyjściowych brygadę zaatakowały przybyłe na pole walki posiłki przeciwnika. 10 września około 14.00 szwadron kolarzy por. Zbigniewa Barańskiego został w Trabach zaatakowany przez zmotoryzowany oddział niemieckiego 10 pp. W tym czasie pułki 15 i 17 ułanów ze wsparciem baterii [7 Dywizjon Artylerii Konnej|7 dywizjonu artylerii konnej]] organizowały obronę w Rulicach i Piotrowicach. Kolarze broniąc się zaciekle ulegli jednak przewadze nieprzyjaciela, a ich niedobitki wcielono później do 17 puł. Brygadzie groziło odcięcie od oddziałów Armii „Poznań”. Piechota niemiecka nacierała na leszczyńskich ułanów przy wsparciu swojej artylerii. 2 szwadron por. Adama Lossowa i 4 szwadron rtm. Czesława Juścińskiego bronił się przed atakującymi niemieckimi oddziałami z 20 pp. Płk Kowalczewski włączył również do walki szwadron rtm. Stanisława Czerniawskiego. Pułk w dalszym ciągu podczas walk ponosił straty w ludziach. Polegli m.in. rtm. Czerniawski, ppor. Michał Godlewski, kpr. Kozłowski, uł. Jan Woźniak i wielu innych. Pod naporem nieprzyjaciela, pułk został zmuszony do wycofania się na skraj lasu koło miejscowości Wojewodza, gdzie organizuje obronę. 11 września, gen. Abraham postanowił przeprowadzić całością sił natarcie na Głowno. Dla pułku wyznaczono zadanie polegające na przejściu do rejonu na południe od folwarku Psary Polesie, jako pozycji wyjściowej do natarcia na Głowno. Plan dowódcy brygady nie powiódł się, ponieważ w godzinach porannych ruszyło niemieckie natarcie z Głowna na Helenów i Wolę Zbrożkową, oraz Łuby Bielawskie. Dla wsparcia 7 psk walczącego pod Władysławowem i Wolą Zbrożkową, gen. Abraham polecił płk. Kowalczewskiemu opanować Helenów. Pułk po zaciętej walce zdobył i utrzymał rejon wsi. 7 psk przy udziale 17 puł. jako odwodu, nie dopuścił do okrążenia oddziałów brygady od południa. Gen. Abraham otrzymał ze sztabu armii rozkaz wycofania się na linię Bzury i zorganizowania obrony na odcinku Urzecze-Maurzyce. W nocy z 13 na 14 września brygada rozpoczęła odwrót do wyznaczonego rejonu.
Walki o przeprawy w Brochowie.
13 września gen. Abraham otrzymał ze sztabu Armii „Pomorze” zadanie opanowania przyczółka na wschodnim brzegu Bzury w rejonie Kozłów Szlachecki-Brochów. Miała również ubezpieczać armię w natarciu na Skierniewice. W późnych godzinach wieczornych, pułk z baterią artylerii wymaszerował z Maurzyc przez Szwarocin i Rybno do Białej Góry. 14 września około południa pułk dotarł do Szwarocina. Dowódca 7 psk. otrzymał rozkaz natarcia na Brochów. Na dwa szwadrony 15 puł., który zajął Brochów bez walki, wyszło silne natarcie piechoty nieprzyjaciela z czołgami, zmuszając je do wycofania się w kierunku lasu Marysin. 7 psk otrzymał zadanie ponownego zajęcia przepraw na Bzurze w Brochowie, a na prawo od niego nacierać miał 17 puł. Po godzinnym postoju pułk rusza do m. Biała Góra, otrzymując w czasie marszu rozkaz od dowódcy WBK o zajęciu brodu w Mistrzewicach na Bzurze. 2 i 4 szwadron przebywają rzekę w szyku konnym, a następnie spieszając się ruszają do walki. Pierwszy i trzeci szwadron spiesza się w Mistrzewicach. Wszystkie szwadrony nacierają dzielnie na nieprzyjaciela, nawet wówczas gdy ten wzmacnia ogień. Podczas walki ranny zostaje dowódca pułku płk Kowalczewski i adiutant por. Chełchowski oraz kilkunastu podoficerów i ułanów. Ranny w plecy dowódca pułku zostaje przewieziony taczanką do punktu opatrunkowego. Tam zostaje opatrzony i ponownie powraca do walki obejmując dowództwo. Wieczorem do pułku dołączył szwadron kolarzy rtm. Chrzanowskiego, który w tym czasie wspomagał w rejonie Łowicza działania 16 DP z Armii „Pomorze”. Wkrótce, zgodnie z rozkazem dowódcy brygady, pułk przeszedł na postój ubezpieczony do folwarku w Aleksandrówku, znajdujący się około 6 km od Brochowa.
Przez Puszczę Kampinoską do Warszawy.
Ostatnia szarża 17 Pułku Ułanów Wielkopolskich miała miejsce podczas wojny obronnej w 1939 roku. 15 września 1939 powstała Grupa Operacyjna Kawalerii, w której skład weszła Wielkopolska i Podolska Brygada Kawalerii, dowodzona przez gen. Romana Abrahama. Dowódcą Wielkopolskiej Brygady Kawalerii został płk Ignacy Kowalczewski, zaś 17 pułk ułanów objął ppłk Wiktor Arnoldt-Russocki. Zadaniem nowo utworzonej grupy było wywalczenie drogi odwrotu dla jednostek pieszych w kierunku Warszawy. Rozpoznanie terenu Puszczy Kampinoskiej gen. Roman Abraham powierzył 17 pułkowi ułanów, który jako straż przednia poruszać się miał po osi głównej: folwark Witkowice, folwark Tułowice-Miszory-Famułki Królewskie-Krzywa Góra-Stara Dąbrowa-Sędziszów. Za Wielkopolską Brygadą Kawalerii po osi głównej maszerowały oddziały Podolskiej Brygady Kawalerii (14 Pułk Ułanów Jazłowieckich, 9 Pułk Ułanów Małopolskich, 6 Pułk Ułanów Kaniowskich).
16 września 17 pułk ułanów całością swoich sił przekroczył Bzurę w rejonie Witkowic. Ppłk Wiktor Arnoldt-Russocki maszerował z 4 szwadronem w straży przedniej, gdy kolumna główna dotarła w rejon polany, znajdującej się 500 m na północ od zabudowań leśniczówki Dembowskie. Nieprzyjaciel wychodzący z rejonu Cisowe-Zamość otworzył w jej kierunku silny ogień i rozpoczął natarcie. Por. Juliusz Sielecki spieszył kolumnę i uderzył całością sił na Niemców. Na odgłos walki, znajdujący się przy straży przedniej ppłk Wiktor Arnoldt-Russocki zawrócił. Widząc nacierających Niemców na pluton łączności i 3 szwadron rozkazał plut. Wojciechowi Zbanyszkowi wykonać szarżę swoim plutonem na skrzydło tyraliery nieprzyjaciela. Na widok galopujących ułanów z okrzykiem "hurra" i szablami w dłoniach, nieprzyjaciel uciekł za leśniczówkę. Plut. Wojciech Zbanyszek po wykonaniu tej szarży powrócił do 4 szwadronu, pozostając nadal w dyspozycji rtm. Czesława Juścińskiego. W momencie, gdy kolumna główna formowała się do dalszego marszu z rejonu Cisowe, wyszło ponownie natarcie nieprzyjaciela i rozpoczęła się kolejna walka w rejonie leśniczówki Dembowskie. Na pomoc walczącemu dywizjonowi, przybył dywizjon mjr. Józefa Skrzypkowskiego, który od zachodu uderzył na leśniczówkę. W tym czasie również nadszedł oddział z 7 pułku strzelców konnych pod dowództwem por. Edwarda Groniowskiego i przedłużył prawe skrzydło natarcia 17 pułku ułanów. Bój zakończył się zajęciem rejonu leśniczówki, przy dużych stratach własnych.
Po walce o leśniczówkę dowódca Grupy postanowił omijać miejscowości zajęte przez Niemców i posuwać się dalej w kierunku Palmir. 18 września pułk zebrał się w m. Palmiry i odpoczywał po całodziennym bardzo ciężkim marszu. Po niespełna dwóch godzinach odpoczynku został zmuszony do przyjęcia walki z nieprzyjacielem, który z czołgów ostrzeliwał las palmirski. Wieczorem wyruszył w kierunku Sierakowa, które było już zdobyte częściowo przez 6 puł. Kiedy pułk wchodził do wsi, czołgi nieprzyjacielskie otworzyły silny ogień, strzelając pociskami świetlnymi. Zrobiło to zamieszanie wśród koni i ułanów, a ppor. Konstanty Greś poległ od takiego pocisku podczas osłaniania pułku w czasie wycofywania się ze wsi. Ponowne natarcie na Sieraków gen. Abraham postanowił wykonać w godzinach rannych 19 września. 17 puł. uderzyć miał na wieś z kierunku północno-zachodniego. Bitwa o Sieraków była niezwykle ciężka. Po zaciętych walkach wieś została wreszcie zdobyta. Zniszczonych zostało wiele czołgów i samochodów nieprzyjaciela oraz wzięto do niewoli kilkudziesięciu jeńców z 11 batalionu 4 p.zmot.kaw. W bitwie tej pułk poniósł dalsze straty. Poległ ppor. Kajetan Cichocki i kilkunastu ułanów, a wielu odniosło rany.
Gen. Abraham postanowił wykorzystać zwycięstwo pod Sierakowem do uderzenia na Laski. Miał to być ostatni już zryw na drodze do Warszawy. Natarcie pod dowództwem płk. Kowalczewskiego zaplanowano na godziny popołudniowe. W pierwszej fazie atakować miały 9 i 17 puł., ale napotkano jednak na duże trudności. Niemcy po utracie Sierakowa zdążyli ściągnąć posiłki i umocnili swoją obronę. Ostatecznie natarcie na Laski załamało się. Wobec tego gen. Abraham wstrzymał dalsze działania, postanawiając uderzyć całością sił w kierunku na Wólkę Węglową-Młociny. Około 19.00 pułk zebrał się w całości przy leśniczówce w pobliżu Lasek, skąd miał przebijać się na Warszawę. O świcie 20 września dotarł do pierwszych polskich placówek w rejonie Młocin, a dalej do miejsca zbiórki brygady w Lasku Bielańskim. W ciągu dnia do pułku dołączali ułani i przybyła część taborów. Po reorganizacji pułk składał się z dwóch szwadronów konnych, szwadronu pieszego, plutonu łączności i drużyny pionierów, a posiadane ckm-y rozdzielono między poszczególne szwadrony. W czasie pobytu w Warszawie pułk ponosił straty od ognia artyleryjskiego i bomb lotniczych. 27 września dowiedziano się o zawieszeniu broni, a następnego dnia odbyła się ostatnia zbiórka pułku na terenie Łazienek. 29 września wieczorem, rozbrojony pułk w szyku pieszym skierowano do starej cegielni w Błoniu, gdzie po kilku dniach zwolniono podoficerów i ułanów. Oficerowie w szyku pieszym przeszli do Grodziska, skąd zostali wywiezieni transportem kolejowym do obozów jenieckich.
We wrześniu 1939 poległo 14 oficerów, 3 podchorążych, 32 podoficerów i 149 szeregowych. Podczas okupacji zostało zamordowanych 15 oficerów, 2 podchorążych i 2 podoficerów.
Za kampanię wrześniową 1939 pułk został odznaczony orderem Virtuti Militari.
Oddziały II rzutu mobilizacyjnego 17 pułku ułanów..
Po zakończeniu mobilizacji alarmowej w garnizonach Leszno Wielkopolskie i Poznań nadwyżki mobilizacyjne w postaci kadry, rezerwistów, pozostałości uzbrojenia i wyposażenia użytku bieżącego odjechały transportem kolejowym nocą 26/27 sierpnia 1939 roku do Kraśnika Lubelskiego. Po przybyciu na miejsce Oddział Zbierania Nadwyżek 17 puł. wszedł w skład Ośrodka Zapasowego Wielkopolskiej Brygady Kawalerii pod dowództwem mjr. Juliana Fischer-Drauenegg. W Kraśniku w ramach ośrodka przystąpiono do formownia szwadronów bojowych II rzutu mobilizacyjnego. Z uwagi na niekorzystną sytuację operacyjną zaistniała potrzeba zorganizowania obrony przepraw na środkowym odcinku rzeki Wisły. W tym celu z OZ Wielkopolskiej BK 3 września sformowano Oddział Wydzielony „Annopol” pod dowództwem mjr. Jerzego Starża-Majewskiego dowódcy szwadronu zapasowego i OZN 17 pułku ułanów. 4 września Oddział Wydzielony majora Starży-Majewskiego zorganizował obronę odcinka Wisły od Zawichostu poprzez Annopol do Święciechowa. Podlegał on płk. dypl. Stefanowi Roweckiemu, dowódcy Warszawskiej Brygady Pancerno-Motorowej, wyznaczonemu do obrony odcinka Wisły, w skład którego wchodził Annopol. W skład OW wchodził improwizowany batalion z 8 pułku piechoty Leg. kpt. Jana Szwagierka, sformowany w Lublinie w składzie dwóch kompanii strzeleckich i plutonu ckm, improwizowany pluton działek ppanc. 37 mm, improwizowana bateria dział polowych 75 mm z 9 pal pod dowództwem por. Stanisława Majewskiego i szwadron spieszony (zbiorczy) por. rez. Feliksa Tyszkiewicza-Łąckiego (17. p. uł.) w składzie trzech plutonów liniowych oraz plutonu ckm, w składzie 4 oficerów i 90 szeregowych, sformowany w OZ Wielkopolskiej BK w Kraśniku. Ochronę mostu drewnianego w Annopolu zapewniały kompanie kpt. Szwagierka, plutony ckm oraz improwizowane pluton i bateria dział 37 mm i 75 mm. Pierwszy pluton wachm. pchor. rez. Kazimierza Wybranowskiego, ze szwadronu spieszonego zabezpieczał przeprawę promową w Zawichoście. 6 września, po otrzymaniu rozkazu zniszczenia przeprawy, mjr. Starża-Majewski podpalił drewniany most w Annopolu; płonął on przez całą noc, aż do południa dnia następnego. W tym samym czasie, podczas bombardowania Zawichostu przez lotnictwo niemieckie, został uszkodzony znajdujący się tam prom, który spłynął w dół rzeki i osiadł na mieliźnie na kępie wiślanej. Mimo zniszczenia tych przepraw OW osłaniał Wisłę aż do 12 września. Od 10 września starał się powstrzymać pododdział niemieckiej 4. DP, który przedostał się w rejonie Święciechowa na wschodni brzeg rzeki. W trakcie obrony przeprawy poległo wielu ułanów 17 pułku, w tym 4 oficerów, a wśród nich po wjechaniu na własną minę dowódca OW. Szwadron por. Tyszkiewicza-Łąckiego wycofał się do Kraśnika. 
Do 6 września w OZ Wielkopolskiej BK sformowano kolejny szwadron dowodzony przez rtm. Jana Bakradze oraz wydzielono żołnierzy do formowanego szwadronu ckm i plutonu kolarzy. Po zbombardowaniu Kraśnika i koszar w dniach 8–10 września, dowódca Ośrodka otrzymał rozkaz z dowództwa OK II wymarszu w kierunku Równego. W Ośrodku szwadrony 2 i 3 pochodziły z 17 pułku ułanów, a także ułani tego pułku uzupełnili szwadron ckm. 15 września oddział wypadowy pułku pod dowództwem mjr. Salmonowicza, w tym wydzielony szwadron 17 puł. dowodzony przez ppor. Stefana Figurskiego dokonał wypadu na niemiecki oddział wydzielony piechoty i czołgów w Wielkiej Wsi koło Łaszczowa. Zniszczono samochody i czołgi wroga. Po przekroczeniu Bugu Ośrodek osiągnął okolice Luboml, Kowel toczył potyczki z dywersantami ukraińskimi. Po otrzymaniu informacji o wkroczeniu wojsk sowieckich 17 września Ośrodek powrócił na zachodnią stronę Bugu. W składzie Grupy „Dubno” stoczył walki pod Janowem Lubelskim, następnie pod Modliborzycami. Szwadrony wywodzące się z 17 puł. poniosły straty 2 oficerów, podchorąży i kilku ułanów, ale wzięto jeńców. Szwadrony walczyły do 25 września kierując się na Nisko, skapitulowały w rejonie Rawy Ruskiej.
Symbole pułkowe.
Sztandar.
Uroczystego wręczenia sztandaru dokonano w Lesznie 21 maja 1939 roku
Odznaka pamiątkowa.
Pierwsza odznaka zatwierdzona Dz. Rozk. MSWojsk. nr 49, poz. 872 z 13 grudnia 1921 roku. Posiada formę krzyża ułożonego z emaliowanych proporczyków w barwach biało żółtych z paskiem pąsowym pośrodku. Na ramionach krzyża wpisano datę 6 I 1919. Na środku krzyża nałożony orzeł. Między ramionami krzyża po siedem srebrnych promieni. Dwuczęściowa – wykonana w srebrze lub w tombaku srebrzonym, emaliowana, żołnierska – wykonana w tombaku srebrzonym i oksydowanym. Na rewersie rok i numer nadania. Wymiary: 38x38 mm. Projekt: Zygmunt Moszczeński Wykonanie: Jan Knedler – Warszawa.
Druga odznaka zatwierdzona Dz. Rozk. MSWojsk. nr 27, poz. 307 z 9 października 1928 roku. Ma kształt krzyża maltańskiego o wciętych ramionach pokrytych żółta emalią z białym obrzeżem. W środku krzyża tarcza okolona pąsową obwódką z numerem i inicjałem 17 U. Dwuczęściowa – wykonana w srebrze lub w tombaku srebrzonym, jednakowa dla oficerów i szeregowych.Wymiary: 40x40 mm. Wykonanie: Wiktor Gontarczyk – Warszawa.
Trzecia odznaka zatwierdzona Dz. Rozk. MSWojsk. nr 7, poz. 64 z 6 maja 1939 roku. W 1939 roku po nadaniu imienia Bolesława Chrobrego zamieniono cyfrę pułkową na inicjały BCh pod otwartą koroną. Wymiary: 45x45 mm. Wykonanie: Stefan Zygmaniak – Poznań.
Barwy.
6 maja 1939 patronem oddziału został Bolesław Chrobry.
Wielkopolscy ułani.
Żołnierze 17 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="291714" url="https://pl.wikipedia.org/wiki?curid=291714" title="Kutna Hora">
Kutna Hora



</doc>
<doc id="291720" url="https://pl.wikipedia.org/wiki?curid=291720" title="Bazylika św. Elżbiety we Wrocławiu">
Bazylika św. Elżbiety we Wrocławiu

Bazylika św. Elżbiety we Wrocławiu (zwany Farą Elżbietańską lub kościołem garnizonowym) – gotycki kościół z wieżą o wysokości 91,46 m przy północno-zachodnim narożniku wrocławskiego rynku, jeden z dwóch dawnych kościołów parafialnych w mieście. Patronką bazyliki jest św. Elżbieta Węgierska, znana też jako Elżbieta z Turyngii. Znajduje się tu Mauzoleum Pamięci Polskiego Państwa Podziemnego i Armii Krajowej.
Kościół położony jest na placu pomiędzy ulicami Kiełbaśniczą, Odrzańską, św. Mikołaja i św. Elżbiety, który stanowi "pendant" dla placu Solnego.
Historia i architektura.
Pierwszy w tym miejscu kościół, początkowo pod wezwaniem św. Wawrzyńca, ceglano-kamienny w stylu romańskim, powstał prawdopodobnie jeszcze na początku XIII w., a w 1253 przekazany przez Henryka III krzyżowcom z czerwoną gwiazdą jako kościół klasztorny. 31 marca 1252 wymieniono po raz pierwszy parafię św. Elżbiety, a 19 listopada 1257 kościół został konsekrowany już pod imieniem św. Elżbiety przez biskupa Tomasza I, aczkolwiek nadal używano równolegle wezwania św. Wawrzyńca, przeniesionego po 1387 na ołtarz główny oraz wieżę kościelną, której budowę rozpoczęto przed 1339.
Trójnawowa bazylika ufundowana przez Bolesława III Rozrzutnego powstała na początku XIV wieku w stylu gotyku redukcyjnego. W latach 1309–1318 wzniesiono zachodnie przęsło naw, w 1340 ukończona była nawa, w 1384 kaplica pw. Najświętszej Maryi Panny (budowniczy Otto z Nysy), a w 1387 prezbiterium. Służył jako kościół farny wrocławskiego patrycjatu i wyrażał jego ambicje, konkurując wielkością z biskupią katedrą św. Jana.
Łęki przyporowe odprowadzające siły ze sklepień nawy głównej umieszczone są nisko, pod dachami naw bocznych, w "systemie krakowskim". Same nawy nakryte są prostymi sklepieniami krzyżowymi. Nawa główna ma wysokość 29,7 m. Prezbiterium kościoła wydzielone jest jedynie we wnętrzu wydatnymi gurtami, nie wyodrębnia się w bryle i jest zamknięte trójbocznie. Nawy boczne przedłużone są do końca prezbiterium i zakończone są analogicznie do niego, nie tworząc zamkniętego ambitu. Bryła kościoła ma długość 68,2 m i szerokość 34,47 m. Ukończona w połowie XV w. przylegająca do kościoła od południa masywna, pozbawiona przypór i akcentowana lizenami i blendami wieża osiągnęła wraz z hełmem wysokość 130,5 m, będąc najwyższą wieżą na Śląsku i lokując się w czołówce najwyższych budowli ówczesnego świata.
Wokół kościoła istniał cmentarz, otoczony przez wieniec maleńkich domków księży-altarystów (opiekunów ołtarzy), które potęgowały wrażenie wielkości kościoła. Kruchty powstały po stronie południowej i północnej, główny portal prowadzi do przyziemia wieży. Stosunkowo nieefektowna elewacja zachodnia nie posiada portalu i ze względu na przylegającą do niej ulicę położona jest ukośnie w stosunku do osi kościoła.
6 kwietnia 1525 kościół św. Elżbiety stał się oficjalnie kościołem ewangelickim, a proboszczem parafii został Ambrosius Moiban; „przejęcie” kościoła miało jakoby nastąpić w wyniku wygranej wrocławskiego patrycjusza i podskarbiego królewskiego Heinricha von Rybischa w grze w kości nad mistrzem krzyżowców Erhardem Scultetusem. W 1529 roku w czasie wichury zawalił się drewniany hełm wieży, a jego szczątki upadły na otaczający kościół cmentarz. Katoliccy pisarze określili to jako karę boską, która spadła na ewangelików. Ci z kolei argumentowali, że to, iż w tak potężnym kataklizmie nikt nie zginął (szczątki przygniotły tylko kota) to świadectwo szczególnej opieki Boga. Wieżę odbudowano w latach 1531–1535 ze znacznie mniejszym hełmem renesansowym o formie istniejącej do dziś.
W 1598 podczas remontu dachu położono angobowaną dachówkę mnich-mniszka, tworzącą wzór czerwonej-zielonej szachownicy (analogiczne wzory istniały wówczas na dachach Ratusza oraz Fary Marii Magdaleny). W 1649 zawaliła się część więźby dachowej.
Kolejny raz poważnych zniszczeń kościół doznał w czasie oblężenia miasta przez wojska napoleońskie w latach 1806/1807, gdy uszkodzony został hełm na wieży oraz dach. W latach 1856–1857 prowadzono renowację kościoła, lecz w czasie prac zawaliła się zewnętrzna ściana nawy południowej, a wraz z nią część sklepień – po odbudowie i wzmocnieniach konstrukcji kościół ponownie konsekrowano 19 listopada 1858.
W kościele z biegiem czasu powstało bogate wyposażenie fundowane przez zamożnych mieszczan, a także liczne epitafia (w sumie około 370). W 1750-1761 Michael Engler Młodszy i Gottlieb Benjamin Engler, a następnie Gottlieb Ziegler zbudowali w kościele wielkie organy, po kilku remontach i przebudowach (ostatnia w 1939-1941) posiadające 91 głosów (zniszczone w pożarze w 1976). Inne, mniejsze organy z 1718, zbudowane przez Adama Horatio Caspariniego, znajdują się obecnie w Auli Muzycznej Uniwersytetu Wrocławskiego.
W końcu XIX w. dla zwiększenia przepustowości ulic wyburzono większość domków altarystów, pozostawiając tylko cztery, zaś w początku XX wieku zburzono jeszcze jeden. Dwa domki, połączone bramką i zwane "Jaś i Małgosia" pozostały, mimo planów nowej regulacji ulic i budowy w tym miejscu domu towarowego w latach 20.
II wojnę światową kościół przetrwał bez większych uszkodzeń. Krótko służył jeszcze polskiej już parafii ewangelicko-augsburskiej, a w listopadzie 1946 został jednak ewangelikom odebrany i przez władze komunistyczne przekazany katolickiemu ordynariatowi polowemu, uzyskując status kościoła garnizonowego. 2 lipca 1946 pierwszą mszę św. odprawił w kościele polski ksiądz rzymskokatolicki dziekan ppłk Bronisław Nowyk. Kościół służył również jako sala koncertowa, a jego organy wykorzystywano w czasie festiwalu Wratislavia Cantans. Organy doszczętnie spłonęły w 1975 roku. Bogate wyposażenie kościoła i dużą część oryginalnej substancji budowlanej strawiły jednak trzy pożary. Pierwszy miał miejsce 4 czerwca 1960, gdy od uderzenia piorunem spłonął szczyt wieży i został uszkodzony dach. Dach i wieża zostały odremontowane, lecz 20 września 1975 wieża ponownie się zapaliła, a wraz z nią otaczające ją jeszcze drewniane rusztowanie. Całkowicie zniszczone zostały renesansowy hełm, kamieniarka wieży oraz najmniejszy z trzech dzwonów (dwa pozostałe zerwały się z zawieszenia, lecz przetrwały upadek).
Ostatni, najpoważniejszy w skutkach pożar 9 czerwca 1976 spowodował prawie całkowite zniszczenie drewnianego wyposażenia kościoła, spłonęły organy, więźba dachowa, zawaliły się częściowo żebra sklepienia nawy głównej, a sklepienia popękały. Pękła również południowa ściana nawy głównej i odchyliła się od pionu. Odbudowy podjęto się dopiero w 1981. Przez całe lata 80. postępowała ona bardzo powoli. Przy rekonstrukcji wykorzystano współczesne techniki budowlane, hełm w dawnych formach wykonano z żelbetu, zaś stalową kratownicową więźbę dachową przykryto dla zapewnienia pełnej szczelności wpierw blachą, na nią kładąc dachówkę (przywrócono przy tym szachownicowy wzór).
Zrekonstruowana wieża ma wysokość 91,46 m. Wnętrzu przywrócono formy zbliżone do gotyckich. Kościół oraz taras widokowy na wieży zostały otwarte dla wiernych i zwiedzających w maju 1997. 31 maja tegoż roku Jan Paweł II dokonał poświęcenia kościoła, a sześć lat później nadał mu status bazyliki mniejszej.
Na placu przykościelnym powstał w końcu lat 90. pomnik ks. Dietricha Bonhoeffera, urodzonego we Wrocławiu niemieckiego pastora-antyfaszysty, dar miasta Berlina. W gotyckim domku altarysty "Jaś" mieszkał grafik i rzeźbiarz Eugeniusz Get-Stankiewicz, zaś elewacja domu służy prezentacji jego dzieł.
Taras widokowy.
Wieża kościelna ma obecnie wysokość 91,46 m. Na taras widokowy znajdujący się na wysokości około 75 m prowadzi ponad 300 schodów. Widoki z wieży są szerokie i dalekie, od położonego u stóp wieży wrocławskiego rynku aż po najwyższy szczyt Sudetów – Śnieżkę.
Kaplica Smedchina.
Dwupoziomowa kaplica o pierwotnym wezwaniu Trójcy Świętej i Marii Panny została dobudowana w drugiej połowie XIV wieku do północnej elewacji bazyliki w pierwszym prześle korpusu. Wzmiankowana po raz pierwszy 18 grudnia 1389 jako fundacja rajcy miejskiego Mathiasa Smedchina. W 1766 umieszczono w niej bibliotekę podarowaną przez pastora kościoła Johanna Friedricha Burga. Od 1865 kaplica pozostawała pusta. W 1890 odnowiono elewację i wykonano neogotyckie okno.
W 2004 na górnym poziomie kaplicy dokonano odkrycia doskonale zachowanych barwnych polichromii o dużej wartości historycznej i artystycznej.
Polichromie w kaplicy Smedchina łączą cechy późnego średniowiecza z rozwiązaniami już renesansowymi i zostały namalowane zgodnie z jednolitym zamysłem programowym na krótko przed reformacją, a niedługo po przejęciu kościoła przez ewangelików zostały pobielone.
Na ścianie wschodniej przy której stał ołtarz przedstawione jest Ukrzyżowanie Jezusa Chrystusa z Marią, Janem Ewangelistą oraz sceną rozgrywki rzymskich żołnierzy o szatę Jezusa, Modlitwa w Ogrójcu z grupą śpiących Apostołów, Judaszem oraz aniołem z kielichem na tle realistycznego krajobrazu natomiast w nadprożu wejścia do kaplicy znajduje się łacińska inskrypcja na iluzyjnym zwoju upamiętniająca nieistniejący obecnie ołtarz.
Na ścianie zachodniej namalowany jest św. Krzysztof przenoszący Dzieciątko Jezus przez rzekę na tle realistycznego krajobrazu z postacią pustelnika z latarnią, św. Jadwiga, św. Grzegorz Wielki stojący przez mensą ołtarzową, św. Anny Samotrzecia siedząca na tronie z zapleckiem, Madonna Apokaliptyczna (Matka Boska z Dzieciątkiem przedstawiona w promienistej mandorli) oraz męczeństwo św. Marka.
Na ścianie północnej po obu stronach okna znajdują się św. Benon oraz św. Bartłomieja oraz herby fundatorów polichromii z labrami na tle wzorzystej tkaniny.
Na arkadzie południowej ukazano św. Józefa, natomiast jej pozostała część pokryta jest ornamentem częściowo zoomorficznym.
Na sklepieniu namalowano ornament roślinny na błękitnym lub żółto-błękitnym tle układający się promieniście w zwornikach, w zworniku przęsła północnego Oblicze Chrystusa natomiast w zworniku przęsła południowego czerwoną tarczę z gmerkiem.
Dzwony.
W wieży kościoła św. Elżbiety wiszą trzy dzwony. Dzwon Bohaterów bije codziennie o godzinie 17.30 a w niedziele także o 11.30:
Przynależność organizacyjna kościoła św. Elżbiety.
W styczniu 1991 Jan Paweł II dekretem Kongregacji ds. Biskupów, przywrócił w Polsce, po przeszło pięćdziesięcioletniej przerwie, Ordynariat Polowy Wojska Polskiego.
Parafia cywilno-wojskowa św. Elżbiety we Wrocławiu została erygowana 15 marca 1998. Obejmuje 2695 mieszkańców. Proboszczem parafii jest ks. prał. płk Janusz Radzik.

</doc>
<doc id="291722" url="https://pl.wikipedia.org/wiki?curid=291722" title="MF1 Racing">
MF1 Racing

MF1 Racing – rosyjski zespół wyścigowy, utworzony w 2004 roku przez Alexa Shnaidera. Po wykupieniu teamu Jordan Grand Prix, zespół brał udział w mistrzostwach świata Formuły 1 w sezonie 2006, nie zdobywając żadnego punktu. Po Grand Prix Włoch 2006 zespół sprzedano holenderskiej firmie Spyker Cars, która stała się sponsorem tytularnym teamu. Po zakończeniu sezonu, MF1 Racing został przemianowany na Etihad Aldar Spyker F1 Team i pod nową nazwą występował w mistrzostwach w sezonie 2007.
Historia.
Powstanie zespołu.
Utworzenie i rejestracja rosyjskiego zespołu Midland F1 Team nastąpiła oficjalnie 8 października 2004 roku. Potwierdzono wówczas również podpisanie z Dallarą kontraktu, na mocy którego włoski konstruktor miał przygotować samochód wyścigowy na sezon 2006. Głównym celem dla teamu było wprowadzenie do Formuły 1 pierwszego rosyjskiego kierowcy. Niecały tydzień później przedstawiono Trevora Carlina na stanowisku szefa zespołu. 20 stycznia 2005 roku zatrudniono Colina Kollesa jako dyrektora zespołu. MF1 Racing łączono z wykupieniem dostawcy silników Coswortha w pakiecie z zespołem Jaguar Racing, co obniżyłoby koszty debiutu w Formule 1. Rosjanie wykazywali także zainteresowanie jednostkami napędowymi Ferrari.
Pod koniec roku 2004 pojawiły się pogłoski, jakoby Alex Shnaider miał wykupić zespół Eddiego Jordana. Oficjalne potwierdzenie tej informacji nastąpiło 24 stycznia 2005 roku. W sezonie 2005 zespół miał startować jeszcze jako Jordan Grand Prix, a od sezonu 2006 miała zostać wprowadzona nowa nazwa.
Jordan Grand Prix.
Zespół został założony przez Irlandczyka Eddiego Jordana w 1991 roku. Jordan Grand Prix zadebiutował podczas Grand Prix Stanów Zjednoczonych 1991. Zespół odnosił swoje największe sukcesy pod koniec lat 90. XX wieku. Wtedy to wygrał 3 z 4 wyścigów w swojej 15-letniej historii startów w Formule 1 (GP Belgii 1998, GP Włoch 1999, GP Francji 1999). W sezonie 1999 zespół odnotował także swoją najwyższą pozycję w klasyfikacji konstruktorów – trzecią. Później forma zespołu z Silverstone systematycznie spadała. Ostatnie zwycięstwo, po dramatycznym wyścigu odniósł Giancarlo Fisichella podczas Grand Prix Brazylii 2003. W ostatnim sezonie startów team Eddiego Jordana zdobył 12 punktów, co dało mu przedostatnią, dziewiątą pozycję w klasyfikacji konstruktorów. Po sezonie 2005 zespół zmienił nazwę na MF1 Racing. Ogółem, Jordan Grand Prix wystartował w 250 wyścigach, wywalczył 19 podiów i 2 pole positions.
Przygotowania do startów.
Pierwszym krokiem Grupy Midland było wykupienie od Eddiego Jordana tunelu aerodynamicznego zaprojektowanego i wybudowanego jeszcze w latach 80. XX wieku. Tunel ten pozwalał na testy modeli w skali 40%. W międzyczasie pojawiły się spekulacje, iż Shnaider zamierza sprzedać MF1 Racing byłemu kierowcy Formuły 1 – Eddiemu Irvine’owi, który miał wsparcie biznesmena Rustama Tariko. Kilka dni później, szef MF1 Racing zdementował jednak te plotki. Rosjanin zasugerował również, że możliwym dostawcą silników może pozostać współpracująca jeszcze z Jordanem Toyota. Na początku czerwca nastąpiła zmiana na stanowisku dyrektora sportowego. W miejsce odchodzącego Trevora Carlina, który wrócił do zarządzania własnym zespołem Carlin Motorsport, zatrudniono Adriana Burgessa. 20 lipca 2005 zespół Jordan Grand Prix podpisał przedłużenie Concorde Agreement do 2012 roku, co potwierdziło, że Grupa Midland nie ma zamiaru sprzedawać swojego zespołu. 30 lipca 2005 zespół potwierdził kontynuację współpracy z Toyotą na dostarczanie zespołowi silników RVX-06 V8 w sezonie 2006. Od września pojawiało się wiele spekulacji na temat kierowców zarówno etatowych, jak i piątkowych testerów. W roli głównych kierowców wymieniano Takumę Satō, Christijana Albersa i Tiago Monteiro, a kierowcami rezerwowymi mieli być Tarso Marques, Franck Montagny czy Nicky Pastorelli. 23 listopada 2005 roku zatrudniono Jamesa Keya na stanowisku dyrektora technicznego zespołu.
Oficjalne potwierdzenie i prezentacja składu kierowców odbyła się 3 lutego 2006. Pierwszymi kierowcami byli Christijan Albers i Tiago Monteiro, a na kierowców testowych wybrano Adriana Sutila, Giorgio Mondiniego, Markusa Winkelhocka i Romana Rusinowa. Tego samego dnia na Silverstone Circuit zaprezentowano nowy bolid teamu – Midland MF1 Toyota M16, który był dziełem współpracy firmy Dallara i inżynierów MF1 Racing. Ostatniego dnia lutego zespół przeprowadził ostatnie przedsezonowe testy swojego samochodu brali w nich udział kierowcy testowi, Mondini i Winkelhock oraz etatowy – Tiago Monteiro. Podczas testów skupiano się głównie na pracy nowej skrzyni biegów i sprawności przeprowadzenia pit stopów.
Jeszcze przed rozpoczęciem sezonu Midland wraz z Williamsem blokowały debiut Super Aguri w sezonie 2006 z powodu spóźnienia w formalnościach dotyczących startów. Po interwencji szefa Formula One Management – Berniego Ecclestone’a, zespoły ustąpiły i japoński zespół oficjalnie znalazł się na liście startowej sezonu 2006.
Sezon 2006.
Sezon 2006 był sezonem, w którym przeprowadzono szereg zmian.
Jedną z nich był nowy format kwalifikacji. Dotychczasowe dwie sesje kwalifikacyjne zastąpiono jedną, podzieloną na trzy części. W pierwszej części (Q1) brały udział wszystkie samochody. Sześciu kierowców z najgorszymi czasami z tej części zajmowało miejsca 17-22. Następnie czasy były zerowane i rozpoczynała się kolejna, 15-minutowa część (Q2), gdzie odpadała kolejna szóstka (pozycje 11-16). W ostatniej, trzeciej części (Q3) pozostała dziesiątka walczyła o pozycje 1-10. W ostatniej części każdy bolid musiał mieć zatankowaną ilość paliwa z jaką miał wystartować do wyścigu. Kolejną zmianą było wprowadzenie nowych silników V8 o pojemności 2,4l w miejsce 3-litrowych jednostek V10. Zmiana ta podyktowana została względami bezpieczeństwa (mniejsza prędkość bolidów), mniejszym zużyciem paliwa i redukcją kosztów. Ostatnią ważniejszą zmianą było przywrócenie możliwości zmiany opon w trakcie wyścigu. Wybór mieszanki opon na suchą nawierzchnię musiał zostać dokonany przez każdego kierowcę przed kwalifikacjami.
Kalendarz wyścigów na sezon 2006 przewidywał 18 wyścigów. Inauguracyjną rundą cyklu było Grand Prix Bahrajnu. 11 marca odbyła się pierwsza w tym sezonie sesja kwalifikacyjna, którą wygrał Michael Schumacher z Ferrari. Kierowcom MF1 nie udało się nawet przejść Q1 – Christijan Albers i Tiago Monteiro uzyskali odpowiednio 18. i 19. czas. W wyścigu na Bahrain International Circuit Albers musiał wycofać się tuż po starcie z powodu awarii wału napędowego, natomiast Portugalczykowi po starcie z boksów udało się ukończyć wyścig na 17. pozycji z dwoma okrążeniami straty do zwycięzcy wyścigu – ówczesnego mistrza świata Fernando Alonso z Renault.
Po wyścigu w Australii Super Aguri oraz MF1 Racing złożyli do FIA wniosek o wykluczenie Scuderii Toro Rosso z klasyfikacji konstruktorów. Zdaniem japońskiego i rosyjskiego zespołu Toro Rosso posiadało przewagę, jaką dają im silniki Coswortha 3,0 V10 z ograniczoną liczbą obrotów. Po przyjrzeniu się sprawie przez Federację Sportów Motorowych, wniosek ten został odrzucony i włoska ekipa klasyfikowana była wśród zespołów.
Tydzień później Formuła 1 przeniosła się na Sepang International Circuit, gdzie odbyła się ósma edycja Grand Prix Malezji. Kierowcy rosyjskiego zespołu ponownie nie dostali się do drugiej części sesji kwalifikacyjnej, Albers był 19., a Monteiro – 20., jednak z powodu kar za wymianę silnika dla Davida Coultharda, Rubensa Barrichello, Felipe Massy i Rafla Schumachera, startowali odpowiednio z 15. i 16. pola startowego. Grand Prix Malezji było pierwszym wyścigiem, który ukończyły oba samochody Midlanda. Holender zakończył zmagania na 12. miejscu, a jego zespołowy kolega został sklasyfikowany pozycję niżej. Dublet w wyścigu zdobyli kierowcy Renault – Giancarlo Fisichella i Fernando Alonso. Trzecie miejsce przypadło Jensonowi Buttonowi z Hondy.
Trzecią eliminacją sezonu 2006 było Grand Prix Australii. Sobotnie kwalifikacje wygrał Jenson Button przed dwójką Renault – Fisichellą i Alonso. Zarówno Albers, jak i Monteiro po raz kolejny nie wywalczyli dobrego czasu, co pozwoliło im na start z dalszych miejsc. Wyścig na Albert Park Circuit obfitował w wiele wypadków, co powodowało częste wyjazdy na tor samochodu bezpieczeństwa. Uliczny tor w Melbourne nie okazał się szczęśliwy dla Tiago Monteiro – po 39. okrążeniach musiał wycofać się z rywalizacji z powodu usterki mechanicznej. Holender natomiast ukończył wyścig na 11. pozycji. Zwyciężył Alonso przed Kimim Räikkönenem z McLarena i Ralfem Schumacherem z Toyoty. Po tym wyścigu Midland oraz Super Aguri domagały się od FIA wykluczenia zespołu Scuderia Toro Rosso z klasyfikacji konstruktorów z powodu stosowania nieregulaminowego ich zdaniem silnika. Protest ten nie został jednak uwzględniony.
6 kwietnia ogłoszono, iż dotychczasowy dyrektor sportowy, Adrian Burgess zostaje zwolniony. Oficjalnym powodem odejścia była planowana restrukturyzacja w zespole z Silverstone.
12 kwietnia MF1 Racing rozpoczął dwudniowe, śródsezonowe testy na Silverstone Circuit. Pierwszego dnia zespół skupił się na testach poprawionego pakietu aerodynamicznego i systemu hamulcowego oraz opon Bridgestone. Drugiego dnia pracowano nad poprawieniem startów i działaniem systemów kontrolnych. Kierowcami bolidu M16-04 podczas prób byli Christijan Albers i tester Giorgio Mondini.
23 kwietnia odbyło się ostatnie Grand Prix San Marino na Autodromo Enzo e Dino Ferrari w pobliżu włoskiego miasta Imola. Kwalifikacje wygrał Michael Schumacher przed reprezentantami Hondy – Jensonem Buttonem i Rubensem Barrichello. Kierowcy rosyjskiego zespołu okazali się lepsi tylko od duetu Super Aguri i startowali z przedostatniej, 10. linii. Niedzielne zmagania zakończyły się zwycięstwem starszego z braci Schumacherów, przed Fernando Alonso i Juanem Pablo Montoyą z McLarena. Christijan Albers doznał groźnie wyglądającego wypadku na pierwszym okrążeniu. Po kolizji z Yūji Ide z Super Aguri samochód Holendra wpadł na żwir i kilkakrotnie koziołkował. Kierowca wyszedł jednak z tej kolizji bez szwanku. Zespołowy partner Albersa – Tiago Monteiro został sklasyfikowany na ostatnim, 16. miejscu.
Dwa tygodnie później na niemieckim Nürburgringu odbyło się Grand Prix Europy. W sobotnie popołudnie najszybszy był Alonso przed Michaelem Schumacherem i Felipe Massą. Zarówno Monteiro jak i Albers nie zakwalifikowali się do drugiej części sesji kwalifikacyjnej i uzyskali odpowiednio 20. i 18. czas, jednak z powodu kar dla Nico Rosberga i Marka Webbera, obaj kierowcy MF1 Racing awansowali o dwie pozycje startowe. Obaj reprezentanci Midlanda ukończyli wyścig na niemieckim obiekcie. Portugalczyk był 12., a Holender 13. na trzynastu sklasyfikowanych. Zwycięzcą został Michael Schumacher przed Alonso i Massą.
12 maja podano informację, że team odwołuje swoje testy na włoskim torze w pobliżu Vallelunga Pratameno. Oficjalnym powodem była naprawa rozbitego w San Marino bolidu Albersa, która kosztowała 373 tys. dolarów.
Tego samego dnia rozpoczęło się Grand Prix Hiszpanii na torze Circuit de Catalunya. Swoje „domowe” kwalifikacje wygrał Fernando Alonso. Kierowcy MF1 Racing startowali do wyścigu z 9. linii.Grand Prix Hiszpanii wygrał Alonso. Podium uzupełnili Michael Schumacher i Giancarlo Fisichella. Albers po uszkodzeniach spowodowanych popękanym przednim skrzydłem musiał wycofać się po przejechaniu 48. z 66. okrążeń. Monteiro ukończył Grand Prix na 16. pozycji.
17 maja do zespołu dołączył Tony License, który został inżynierem projektowym. Wcześniej License pracował w Williamsie, jednak za czasów Jordana związany był już z ekipą z Silverstone.
Siódmą eliminacją sezonu było Grand Prix Monako rozgrywane na ulicach księstwa. Pole position, po karze dla Michaela Schumachera zdobył Fernando Alonso przed Webberem z Williamsa i Räikkönenem z McLarena. Kierowcy Midlanda startowali do wyścigu z 16. i 17. pola. Wyścig wygrał Alonso przed Juanem Pablo Montoyą i Davidem Coulthardem z Red Bull Racing. Midland ponownie finiszował w drugiej dziesiątce – Albers był 12., a Monteiro 15..
11 czerwca na jednym z najstarszych torów na świecie – Silverstone, odbyło się Grand Prix Wielkiej Brytanii. W sobotę najszybszym kierowcą na torze był Alonso, który nie dał szans Räikkönenowi i Michaelowi Schumacherowi. Albers zakwalifikował się na 18. pozycji, natomiast Monteiro po raz pierwszy udało się awansować do drugiej części sesji kwalifikacyjnej. Portugalczyk uzyskał jednak w niej najsłabszy czas, który dał mu 16. pole startowe. Zmagania na brytyjskim torze wygrał Alonso, umacniając się na pozycji lidera mistrzostw świata kierowców. Albers po dobrym wyścigu awansował o 3 pozycje i finiszował na 15. miejscu, tuż przed kolegą z zespołu.
Ekipa MF1 Racing pozostała na Silverstone, by przeprowadzić trzydniowe testy swojego samochodu. We wtorek, 13 czerwca del Monte i Monteiro testowali ulepszenia aerodynamiczne oraz systemy kontrolne. Środę poświęcono na testy opon Bridgestone (Monteiro) i ustawień samochodu (Giorgio Mondini). Ostatniego dnia testów Mondini i Albers testowali ustawienia bolidu, opony, a także przygotowany na Grand Prix Kanady pakiet aerodynamiczny oraz nowy system hamulcowy.
25 czerwca Formuła 1 powróciła na tor Circuit Gilles Villeneuve, gdzie odbyło się Grand Prix Kanady. Decydującą część kwalifikacji ponownie wygrał Fernando Alonso, a za nim startowali Fisichella i Räikkönen. Zarówno Monteiro, jak i Albers musieli zadowolić się startem z 9. rzędu. Na 14. miejscu na metę w Montrealu dotarł Monteiro. Albers po kolizji z zespołowym kolegą zakończył udział w wyścigu już na 1. okrążeniu. 6. zwycięstwo w sezonie odniósł Alonso, a podium dopełnili Michael Schumacher i Kimi Räikkönen.
Dziesiątą eliminacją sezonu było Grand Prix Stanów Zjednoczonych. Walkę o pole position wygrał Michael Schumacher przed Felipe Massą i Giancarlo Fisichellą. Christijan Albers startował do wyścigu na Indianapolis Motor Speedway z 14. pola, a Tiago Monteiro uzyskał 15. czas kwalifikacji. Stany Zjednoczone były pechowe zarówno dla Holendra, jak i Portugalczyka z MF1 Racing – Monteiro już na szóstym okrążeniu zderzył się z Super Aguri SA06 Takumy Satō i przejeżdżając jeszcze trzy okrążenia niesprawnym samochodem, musiał wycofać się z dalszej jazdy. Albersowi z kolei posłuszeństwa odmówił układ przeniesienia napędu. Pierwsze trzy miejsca nie zmieniły się od startu – wygrał starszy z braci Schumacherów przez Massą i Fisichellą.
Po Grand Prix USA zespół z powrotem przeniósł się do Europy, gdzie w Silverstone odbyły się kolejne śródsezonowe testy. Christijan Albers za kierownicą Midlanda M16-03 sprawdzał zmodyfikowane zawieszenie, aerodynamikę oraz opony na pozostałe europejskie wyścigi.
16 lipca odbyło się Grand Prix Francji. Sobotnie kwalifikacje wygrał Michael Schumacher, obok niego ustawił się jego zespołowy kolega – Felipe Massa. Drugą linię zajęli Fernando Alonso i Jarno Trulli z Toyoty. Albers i Monteiro zajęli odpowiednio 15. i 18. pole startowe. Circuit de Nevers Magny-Cours nie przyniósł żadnej zdobyczy punktowej kierowcom zespołu z Silverstone – Albers ukończył wyścig na 15. pozycji, a Portugalczyk wycofał się z wyścigu po przejechaniu 11. okrążeń z powodu uszkodzenia systemu hydraulicznego podczas wypadnięcia z toru. Drugie z rzędu zwycięstwo zanotował starszy z braci Schumacherów. Drugie miejsce wywalczył Fernando Alonso, a trzeci był Massa.
Dwa tygodnie później Hockenheimring gościł zespoły podczas Grand Prix Niemiec. W III części eliminacji triumfował Kimi Räikkönen. Dalsze pozycje startowe zajęli Michael Schumacher i Felipe Massa. Christijan Albers był 18., jednak z uwagi na wymianę silnika, został karnie cofnięty do ostatniej linii. Tiago Monteiro uzyskał 20. czas, jednak dzięki karom dla kierowców, startował z 18. pola. Kolejne zwycięstwo w Grand Prix odniósł Michael Schumacher. Podium uzupełnili Massa i Räikkönen. Obaj kierowcy Midlanda zostali zdyskwalifikowani za zbyt elastyczne tylne skrzydło.
W pierwszy weekend sierpnia odbyło się Grand Prix Węgier na Hungaroringu. Pierwszy rząd w kwalifikacjach zajęli Kimi Räikkönen i Felipe Massa, tuż za nimi startowali Rubens Barrichello i Pedro de la Rosa z McLarena. Kierowcy MF1 Racing – Monteiro i Albers zajęli odpowiednio 16. i 22. pole startowe. Deszczowe Grand Prix dość nieoczekiwanie wygrał Jenson Button, który startował z 14. pola. Drugie miejsce zajął de la Rosa, a trzecie Nick Heidfeld z BMW Sauber. Monteiro i Albers byli bardzo blisko zdobycia punktów, jednak ukończyli wyścig odpowiednio na 9. i 10. pozycji.
Trzy tygodnie później zorganizowano trzeci wyścig o Grand Prix Turcji. Decydującą część kwalifikacji zdominował zespół z Maranello – pole position zdobył Massa, drugi był Michael Schumacher. Drugi rząd zajęli przedstawiciele teamu z Enstone – Fernando Alonso i Giancarlo Fisichella. Christijan Albers dostał się do Q2, jednak z powodu wymiany silnika został cofnięty na ostatnie miejsce. Monteiro startował do tego wyścigu z 19. pola, obok Sakona Yamamoto z Super Aguri. Emocjonujący wyścig na Istanbul Park okazał się zwycięski dla Massy. Drugie miejsce zajął Fernando Alonso, który zacięcie bronił się przed atakującym go Michaelem Schumacherem. Niemiec ostatecznie zainkasował 6 punktów za trzecie miejsce. Obaj kierowcy Midlanda nie ukończyli wyścigu – Monteiro już na pierwszym okrążeniu zderzył się z Takumą Satō i musiał wycofać się z rywalizacji. Podobny los spotkał Christijana Albersa – na 47. okrążeniu rozbił swój bolid.
9 września odbyły się kwalifikacje do Grand Prix Włoch, które o zaledwie 0,002 sekundy przed Michaelem Schumacherem zdobył Kimi Räikkönen. Trzeci był Heidfeld, a czwarty Massa. Albers ustanowił 18., a Monteiro 20. czas. Między parą Midlanda do wyścigu startował Mark Webber z Williamsa. Zmagań na Autodromo Nazionale di Monza nie ukończył Portugalczyk z Midlanda – na 9 okrążeń przed metą posłuszeństwa odmówiły hamulce. Albers ukończył wyścig na ostatnim – 17. miejscu. Zwyciężył Michael Schumacher przed Kimim Räikkönenem i Robertem Kubicą z BMW Sauber, dla którego były to pierwsze punkty i podium w Formule 1.
Podczas trzeciego w historii Grand Prix Chin panowały deszczowe warunki. Kwalifikacje na Shanghai International Circuit wygrał Alonso przed Fisichellą i dwoma bolidami Hondy. MF1 Racing zyskało nowego sponsora tytularnego – Spyker Cars i nowe, pomarańczowo-srebrne barwy. Monteiro startował do wyścigu z 18. pola, a czas Albersa po niestawieniu się na ważeniu bolidu został anulowany i Holender musiał startować z ostatniej pozycji. Wyścig ułożył się po myśli Michaela Schumachera. Podium uzupełniła dwójka Renault – Alonso i Fisichella. Albers zakończył rywalizację na 16. miejscu, jednak dyskwalifikacja Satō, dała mu awans o jedną pozycję, a Monteiro na 38. okrążeniu wpadł w poślizg i musiał zakończyć udział w wyścigu.
Siedemnastą eliminacją sezonu było Grand Prix Japonii. Kwalifikacje należały do Felipe Massy. Drugie pole startowe wywalczył Michael Schumacher który był lepszy od brata Ralfa z Toyoty. Monteiro uzyskał 21., a Albers 16. czas dnia. Wyścig na Suzuka Circuit wygrał Alonso przed Massą i Fisichellą. Tiago Monteiro ukończył wyścig na 16. pozycji, a Holender z MF1 Racing nie ukończył Grand Prix z powodu oderwania się tylnego prawego koła i tylnego skrzydła. Po wyścigu zbadano awarię i okazało się, że bezpośrednią przyczyną oderwania zawieszenia były gorące gazy wydobywające się z uszkodzonego układu wydechowego.
21 października odbyły się kwalifikacje do ostatniego wyścigu sezonu – Grand Prix Brazylii, które wygrał Felipe Massa. Za nim ustawili się Räikkönen, Trulli i Alonso. Albers i Monteiro wywalczyli odpowiednio 17. i 21. pole startowe. Ostatni wyścig MF1 Racing ukończyły oba bolidy M16. Holender dotarł na metę na 14. miejscu, tuż przed kolegą z zespołu. Zwycięzcą wyścigu na Autódromo José Carlos Pace został zdobywca pole position – Felipe Massa przed Fernando Alonso i Jensonem Buttonem. Hiszpan, swoim drugim miejscem w Brazylii zapewnił sobie drugi z rzędu tytuł mistrza świata. Drugi pretendent do mistrzowskiej korony – Michael Schumacher ukończył wyścig na czwartej pozycji.
Sezon 2006 to drugie z rzędu mistrzostwo Renault. Drugie miejsce z zaledwie 5. punktami straty zajęło Ferrari, a trzecią siłą, z większą już stratą był McLaren. MF1 Racing jako jeden z dwóch zespołów nie zdobył ani jednego punktu i zakończył mistrzostwa na 10. miejscu w klasyfikacji zespołów. Wśród kierowców po raz kolejny najlepszy był Fernando Alonso, który o 13 oczek wyprzedził Michaela Schumachera. Trzecie miejsce w klasyfikacji zajął drugi kierowca Scuderii – Brazylijczyk Felipe Massa. Zarówno Monteiro jak i Albers nie zdobyli punktów i zostali sklasyfikowani odpowiednio na 21. i 22. miejscu na koniec sezonu 2006.
Sprzedaż zespołu.
Już dwa miesiące po rozpoczęciu sezonu pojawiły się spekulacje, jakoby Alex Shnaider miał sprzedać swój zespół. Potencjalnym nabywcą miała zostać internetowa firma Lost Boys, której właścicielem był holenderski biznesmen Michiel Mol. 28 maja Michiel Mol – sponsor Christijana Albersa złożył Shnaiderowi ofertę kupna MF1 Racing. Cena jaką miał oferować Mol wynosiła 128 milionów dolarów amerykańskich. Shnaider poprosił Holendra o czas do namysłu. Po ponad dwóch tygodniach od spotkania i braku odpowiedzi ze strony Rosjanina, Michiel Mol zaczął tracić cierpliwość. Rozmowy na temat sprzedaży Midland MF1 Racing przedłużały się. Emocje wzrosły pod koniec sierpnia, kiedy to ujawniono, iż wspólnie z Molem rozmowy prowadzi holenderska firma motoryzacyjna Spyker Cars. 9 września firma Spyker Cars N.V. oficjalnie potwierdziła wykupienie zespołu za 106 mln dolarów, który od 30 września 2006 nazywał się Spyker MF1 Racing. W teamie nastąpiły zmiany – od 1 października nowym dyrektorem technicznym został Mike Gascoyne, a nowym szefem zespołu – Michiel Mol. Potwierdzono również rozmowy z Ferrari i Cosworthem dotyczące dostawcy silników na sezon 2007. Dziewięć dni później zaprezentowano nowe, pomarańczowo-srebrne malowanie samochodu M16. 29 września potwierdzono Albersa jako kierowcę w sezonie 2007. Dzień później podpisano kontrakt z Ferrari na dostawę silników do nowego samochodu Spykera. Po wielu spekulacjach, przed Bożym Narodzeniem ogłoszono, iż drugim kierowcą holenderskiego teamu w sezonie 2007 będzie tester MF1 Racing – Adrian Sutil. Po zakończeniu sezonu 2006 nazwa zespołu została ponownie zmieniona i na oficjalnej liście startowej sezonu 2007 team widniał już jako Spyker F1 Team.
Statystyki.
"Źródło: Wyprzedź Mnie!"
Kierowcy.
Skład zespołu w sezonie 2006 tworzyli Christijan Albers i Tiago Monteiro. Drugi z nich był kierowcą Jordana w sezonie 2005. MF1 Racing współpracował także z licznymi kierowcami testowymi, m.in. Markusem Winkelhockiem, Giorgio Mondinim i Adrianem Sutilem.
Informacje techniczne.
W sezonie 2006 samochody M16 (oznaczenie było kontynuacją oznaczeń stajni Jordan, a konkretnie modelu EJ15 z sezonu 2005) były napędzane silnikami V8 Toyoty, a dostawcą opon był Bridgestone.

</doc>
<doc id="291723" url="https://pl.wikipedia.org/wiki?curid=291723" title="Świątynia Apollina w Didymie">
Świątynia Apollina w Didymie

Świątynia Apollina (tur. "Apollon Tapınağı") - ruiny starożytnej świątyni w miejscowości Didim, dawniejszej Didymie. Już w X wieku p.n.e. znano znajdujące się tu źródło. Uznawano je za święte najprawdopodobniej jeszcze przed przybyciem Jonów na te ziemie. Miejsce stało się równie ważne jak wyrocznia delficka. Kapłani sprowadzeni z Delf ukończyli budowę pierwszej świątyni w VI w. p.n.e. Została ona zburzona podczas wojny z Persami w 494 r. p.n.e. W IV wieku p.n.e. rozpoczęto jej odbudowę, w której uczestniczył także Aleksander Macedoński. Prac nigdy jednak nie ukończono. Podczas panowania na tym terenie Cesarstwa rzymskiego (I – IV w.) ponownie podjęto prace częściowo przebudowując świątynię. W świątyni, przy świętym źródle, przez cały ten czas pełnili swoją służbę kapłani Apollina. Dopiero za panowania cesarza Teodozjusza II zamieniona została na kościół i służyła chrześcijanom do 1453 roku, kiedy runęła w wyniku trzęsienia ziemi.
Sanktuarium Apollina w Didim to jedna z największych świątyń świata hellenistycznego. Była to budowla hypedralna o wymiarach: długość – 110,0 m, szerokość – 51,0 m i wysokość – 24,0 m. Zbudowana jako dipteros na wysokiej podbudowie (krepidomie), na którą z zewnątrz prowadzi siedem stopni z każdej ze stron. W elewacji frontowej umieszczono 10 kolumn. Dwa ich rzędy poprzedzają przedsionek (pronaos) umieszczony pomiędzy przedłużonymi ścianami. W jego wnętrzu stanęło 12 kolumn w trzech rzędach. Podwójna perystaza otacza wysokie ścian zewnętrzne. W sumie wokół świątyni rozmieszczono 120 jońskich kolumn oraz dwie korynckie w przedsionku pomiędzy pronaosem a adytonem. Po jego bokach umieszczono dwa tunele z pochylniami prowadzące w kierunku dostępnego tylko dla kapłanów wnętrza (adytonu). Wysokie, zewnętrzne mury otaczające adyton zbudowano z marmurowych bloków i wzmocniono od wewnątrz pilastrami. Wewnątrz tej niezadaszonej budowli znajdowało się niewielkie sanktuarium zbudowane jako prostylos. W nim biło święte źródło, powyżej którego umieszczono posąg Apollo.
Wśród zachowanych ruin zachwyca bogactwo i różnorodność zdobień pokrywających bazy kolumn i głowic pilastrów. Zachowały się także fragmenty gzymsów oraz fryzu ozdobionego głowami Meduz. Większość rzeźb została wywieziona do Muzeum Brytyjskiego w Londynie.

</doc>
<doc id="291724" url="https://pl.wikipedia.org/wiki?curid=291724" title="John Francis Bongiovi">
John Francis Bongiovi



</doc>
<doc id="291727" url="https://pl.wikipedia.org/wiki?curid=291727" title="Super Aguri F1">
Super Aguri F1

Super Aguri F1 – utworzony w 2005 roku przez Aguriego Suzuki zespół wyścigowy, w sezonach 2006–2008 startował w Mistrzostwach Świata Formuły 1.
Historia.
Stajnia wykupiła fabrykę w Leafield, która dawniej należała do zespołu Arrows. Japończycy odkupili prawa do bolidów Arrows A23, które należały do byłego właściciela zespołu Minardi – Paula Stodarta. To właśnie w przystosowanych do nowych przepisów, bolidach z sezonu 2002, zespół rozpoczął starty w F1. Samochody otrzymały oznaczenie SA05. Super Aguri było silnie powiązane z Hondą i to właśnie ten producent dostarczał im jednostki napędowe V8, a w przyszłości także skrzynie biegów. Dostawcą opon był natomiast Bridgestone.
W związku z powiązaniami z Hondą, jednym z głównych kierowców zespołu został Takuma Satō. W drugim fotelu zasiadł inny Japończyk, Yūji Ide. Zadebiutował mając przejechane zaledwie kilkaset kilometrów za kierownicą bolidu Formuły 1. Kilka incydentów na torze z jego udziałem zaważyły na tym, że został ostatecznie zdegradowany do roli kierowcy testowego. Miejsce niedoświadczonego Japończyka zajął bardziej doświadczony, ale także debiutujący w wyścigach F1, Franck Montagny. Francuz był związany z zespołem już wcześniej. W pierwszych trzech rundach sezonu był ich rezerwowym kierowcą, nie wystąpił jednak w żadnym piątkowym treningu z powodu braku trzeciego samochodu. Od Grand Prix Niemiec Montagnego zastąpił dotychczasowy trzeci kierowca Sakon Yamamoto. 
Bolid SA06 był konstrukcją w pełni stworzoną przez Super Aguri. Pierwsze jazdy nowy bolid odbył na torze Silverstone podczas testów przed Grand Prix Niemiec. Pierwotnie samochód miał zadebiutować wraz z rozpoczęciem cyklu wyścigów w Europie. Jego premiera w wyścigu została jednak opóźniona i debiut nastąpił podczas Grand Prix Niemiec. Nowy samochód nie spisał się jednak najlepiej, ponieważ oba bolidy SA06 nie dojechały do mety z powodu usterek mechanicznych.
W sezonie 2007 w zespole zaszły duże zmiany. Podstawowa to zmiana kierowców: partnerem Takumy Satō został dotychczasowy, wieloletni tester zespołu Hondy – Anglik Anthony Davidson, natomiast kierowcą testowym i rezerwowym został Holender Giedo van der Garde.
Przed sezonem 2008 zespół zmagał się z bardzo dużymi problemami finansowymi, jednak w ostatniej chwili został wykupiony przez tajemniczą korporację Magma Group i dołączył się do wspólnych testów przedsezonowych dopiero w przedostatnim dniu. Bolid bazowano na bazie nadwozia Hondy RA107 będącej najgorszym poza Spykerami samochodem w sezonie 2007.
W dniu 6 maja 2008 Aguri Suzuki podjął decyzję o wycofaniu się ze startów w F1 ze skutkiem natychmiastowym. Powodem tej decyzji były problemy finansowe zespołu, który po rozwiązaniu kontraktu z głównym sponsorem SS United Oil &amp; Gas Company i nieudanych rozmowach z Grupą Magma i Grupą Weigl, pozostał bez wsparcia sponsorów.
Kierowcy.
Źródło: "F1Ultra"

</doc>
<doc id="291731" url="https://pl.wikipedia.org/wiki?curid=291731" title="Otto Heidl">
Otto Heidl

Otto Heidl (ur. 8 września 1910 w Arnau, zm. 11 października 1955) – SS-Hauptsturmführer, zbrodniarz hitlerowski, naczelny lekarz SS w obozie koncentracyjnym Stutthof.
Doktor medycyny, członek NSDAP (nr legitymacji partyjnej 6749377) i SS (nr identyfikacyjny 328012). Służbę w obozach koncentracyjnych rozpoczął w 1941 w Auschwitz. Od 28 kwietnia 1942 do 4 kwietnia 1945 był naczelnym lekarzem w Stutthofie. Heidl jest opisywany przez ocalałych więźniów obozu jako okrutny sadysta. Podlegający mu szpital był miejscem masowej eksterminacji więźniów, m.in. przez zastrzyki fenolu czy rozstrzeliwanie. Heidl często też dokonywał selekcji wśród niezdolnych do pracy więźniów, posyłając ich na śmierć w komorach gazowych.
W 1955 został aresztowany przez władze RFN, które wszczęły przeciwko niemu śledztwo. Było ono prowadzone przez prokuraturę w Bochum. Jednak jeszcze w tym samym roku Otto Heidl popełnił samobójstwo (powiesił się) w więziennej celi, unikając procesu.

</doc>
<doc id="291734" url="https://pl.wikipedia.org/wiki?curid=291734" title="Lyn Fotball">
Lyn Fotball

Lyn Fotball − norweski klub piłkarski ze stolicy kraju Oslo, założony w 1896 roku. Nazwa „Lyn” oznacza „błyskawica”. Klub posiada również silną sekcję narciarską. Lyn awansował do Tippeligaen w 2000 roku, po wygraniu Adeccoligaen (2. liga). W najwyższej klasie rozgrywkowej 4 razy z rzędu zajmował 3. miejsce (od 2001 do 2005) i kwalifikował się do rozgrywek Pucharu UEFA.

</doc>
<doc id="291737" url="https://pl.wikipedia.org/wiki?curid=291737" title="Nieżyt nosa">
Nieżyt nosa

Nieżyt nosa, potocznie katar (łac. "rhinitis", stgr. "coryza") – choroba oraz pojęcie dotyczące objawów zapalenia błony śluzowej nosa (niekiedy także zatok przynosowych). Do objawów należą: kichanie, „drapanie” (świąd w nosie i gardle), kaszel, pieczenie spojówek, wyciek płynnej wydzieliny z nosa, lub jej spływanie po tylnej ścianie gardła, zatkany nos, ogólne osłabienie, ból głowy, stan podgorączkowy. Nieżyt nosa diagnozuje się, gdy objawy te trwają przez dwa lub więcej kolejnych dni oraz dłużej niż jedną godzinę przez większość tych dni.
Przyczyny nieżytu nosa.
Alergiczne.
Nieżyt nosa może mieć podłoże uczuleniowe o przebiegu sezonowym (najczęściej rozpoznawanym) lub przewlekłym. Alergia jest powodem około 40% do 60% nieżytów u dzieci i około 30% u dorosłych. Najczęściej rozwija się przed 10 rokiem życia, ale aż w 30% przypadków jej początek może przypadać po skończeniu 30 roku życia. Alergiczny nieżyt nosa występuje jako reakcja na alergen oddziałujący drogą wziewną. Do czynników alergizujących zalicza się pyłki roślinne, roztocze kurzu domowego, zarodniki pleśni, sierść i naskórek zwierząt. W przypadku alergii na pyłki roślinne ryzyko wystąpienia alergicznego nieżytu nosa wzrasta w okresach podwyższonego stężenia pyłków roślinnych w powietrzu (luty–październik). W przypadku uczulenia na roztocze kurzu domowego objawy trwają przez cały rok, nasilając się w okresie grzewczym. Zarówno sezonowy nieżyt nosa, jak i całoroczny są spowodowane IgE- zależną reakcją na alergeny występujące sezonowo (pyłki roślin, pleśnie) albo całorocznie (roztocza kurzu domowego, alergeny zwierzęce, pleśnie). Jeżeli kontakt z alergenem powtarza się, to ilość alergenu potrzebna do wywołania reakcji alergicznej maleje (zjawisko uwrażliwiania). Stąd wynika nieustępowanie objawów pomimo zmniejszenia stężenia pyłków, a także to, że ekspozycja na jeden alergen może powodować reakcje na później występujące alergeny. Objawami alergicznego nieżytu są napady kichania, wodnista wydzielina z nosa, świąd nosa i podniebienia, a także uczucie zatkania nosa. Często towarzyszą im zapalenie spojówek (łzawienie, zaczerwienienie, świąd), zapalenie zatok przynosowych, uczucie zatkania uszu (spowodowane zapaleniem trąbki słuchowej).
Infekcyjne.
Najczęstszą przyczyną wystąpienia kataru są zakażenia wirusowe szerzące się drogą kropelkową. Z tego względu należy unikać kontaktów z chorymi, ograniczyć przebywanie w większych skupiskach ludzi w okresach nasilania zachorowań (wiosna, jesień). W większości przypadków za powstanie kataru wirusowego odpowiadają rinowirusy, wirusy paragrypy, wirus grypy i adenowirusy. Zwykle wirusowy nieżyt nosa ustępuje samoistnie w ciągu od 7 do 10 dni. Cechuje się występowaniem początkowo wodnistej wydzieliny z nosa, uczuciem zatkania nosa, kichaniem, gorączką. W trakcie trwania choroby wydzielina przybiera wygląd bardziej mętny i „ropny” z powodu zwiększonej zawartości leukocytów i złuszczonych nabłonków. „Ropny” charakter wydzieliny nie może być więc podstawą do rozpoznania zapalenia bakteryjnego. Objawy trwające ponad 2 tygodnie powinny skłaniać do uwzględnienia w diagnostyce różnicowej innych przyczyn niż infekcyjne. Jeżeli objawy utrzymują się ponad 8–12 tygodni, to proces ma charakter przewlekły, często z towarzyszącym przewlekłym zapaleniem zatok przynosowych. Dzieci w wieku przedszkolnym mogą zapadać na wirusowy nieżyt nosa do 8 razy w roku. Utrzymywanie się wycieku o nieprzyjemnej woni z jednego przewodu nosowego może być związane z obecnością ciała obcego. Infekcyjny nieżyt nosa mogą również wywołać bakterie (np. dwoinka zapalenia płuc, "Haemophilus influenzae", paciorkowce B-hemolizujące z grupy A). Wówczas treść wydobywająca się z nosa przybiera zieloną (szarawą) barwę. Katarowi o podłożu bakteryjnym może towarzyszyć również gorączka powyżej 38,5 °C (przy przeziębieniu nie sięga zwykle tej granicy) oraz kaszel z odkrztuszaniem zielonkawej, cuchnącej plwociny (w przeciwieństwie do suchego kaszlu przy przeziębieniu). Ostry bakteryjny nieżyt nosa przeważnie wikła zapalenie wirusowe i rzadziej występuje "de novo". Przyjmuje się, że u około 10% pacjentów dochodzi do wtórnego zakażenia bakteryjnego. Najczęstszymi powikłaniami są ostre zapalenia zatok u dorosłych i zapalenie ucha środkowego u dzieci. Infekcyjny nieżyt nosa rzadko powodują grzyby.
Inne przyczyny.
Przewlekły, nieinfekcyjny, niealergiczny nieżyt nosa stwierdza się po wykluczeniu alergii (czyli nadwrażliwości zapoczątkowanej przez odpowiedź odpornościową swoistą) oraz zakażeń wirusowych. Wśród przyczyn tego rodzaju schorzenia wymienia się:
Nierzadko spotyka się również tak zwany smakowy nieżyt nosa: wyciek wodnistej wydzieliny z nosa wywoływany przez gorące lub ostro przyprawione potrawy. W większości przypadków przewlekłego nieinfekcyjnego niealergicznego nieżytu nosa przyczyna choroby jest nieznana i uznaje się ją za idiopatyczną. Ten rodzaj kataru zwykle nie występuje też w określonej porze roku. Choroba jest często określana jako całoroczny niealergiczny nieżyt nosa.
Istnieje niealergiczna forma nieżytu nosa związana z aktywnością seksualną. Objawy nieżytu pojawiają się najczęściej tuż po zakończeniu stosunku płciowego i trwają 5 do 15 minut. U osób z sezonowym katarem, nieżyt na tle seksualnym występuje wyłącznie w okresie zwiększonej wrażliwości śluzówki nosa. Zauważono, że ta forma nieżytu pojawia się dość często podczas pierwszego stosunku płciowego (3 pacjentów na 23, co stanowi ~ 13%). Kilkakrotnie objawy wystąpiły także kilka godzin po współżyciu, co mogłoby sugerować odpowiedź typu późnego.
Leczenie.
Podstawowymi grupami leków stosowanych w leczeniu nieżytu nosa są:
Leczenie zależy od przyczyny wywołującej schorzenie, najczęściej jest ono objawowe. Przy ostrym nieżycie stosuje się krople zmniejszające obrzęk błony śluzowej nosa poprzez obkurczanie drobnych naczyń krwionośnych: ksylometazolinę, oksymetazolinę, nafazolinę. Leki z tej grupy są dostępne również w postaci tabletek o przedłużonym uwalnianiu (pochodne pseudoefedryny). Bez porady lekarza specyfików tych nie powinno się stosować dłużej niż 3–4 dni, gdyż mogą prowadzić do wtórnego nieżytu nosa opornego na leczenie ("rhinitis medicamentosa"). Pomocne okazują się też niesteroidowe leki przeciwzapalne oraz płukanie jam nosa izotonicznymi roztworami NaCl.
W przypadku leczenia nieżytu nosa o podłożu alergicznym stosuje się leki przeciwhistaminowe II generacji, na przykład azelastynę. Jej działanie polega na hamowaniu dystrybucji mediatorów odczynu zapalnego: histaminy, prostaglandyn i leukotrienów, które są odpowiedzialne za wywoływanie alergicznego procesu zapalnego w organizmie. Miejscowa aplikacja daje możliwość podania wyższego stężenia roztworu, który lepiej się wchłania niż leki ogólnoustrojowe i wykazuje wyższą skuteczność. Obok preparatów miejscowych stosowanych w leczeniu alergicznego nieżytu nosa pacjentom podaje się również leki przeciwhistaminowe przeznaczone do doustnej aplikacji, na przykład bilastynę z grupy najnowszych antagonistów receptora H1. Przewagą leków przeciwhistaminowych II generacji nad starszymi lekami przeciwhistaminowymi I generacji jest brak efektu sedatywnego (senność, zaburzenia koncentracji).

</doc>
<doc id="291740" url="https://pl.wikipedia.org/wiki?curid=291740" title="Viking FK">
Viking FK

Viking Fotballklubb - norweski klub piłkarski, z siedzibą w mieście Stavanger, założony 10 sierpnia 1899, 8-krotny mistrz Norwegii.
W 2002 roku wyeliminował Chelsea F.C. w 1. rundzie Pucharu UEFA (porażka 1:2 na wyjeździe i zwycięstwo 4:2 u siebie), jednak w drugiej rundzie odpadł po dwumeczu z Celtą Vigo. W 2017 roku klub zajął ostatnie 16.miejsce w ekstraklasie i spadł do drugiej ligi. Jednakże po roku wrócił do ekstraklasy wygrywając w 2018 roku 2.ligę. Sezon 2019 był udany dla klubu, ponieważ zajął 5.miejsce w Eliteserien i zdobył szósty raz w historii Puchar Norwegii.

</doc>
<doc id="291744" url="https://pl.wikipedia.org/wiki?curid=291744" title="Szema">
Szema



</doc>
<doc id="291746" url="https://pl.wikipedia.org/wiki?curid=291746" title="Chałupki (powiat raciborski)">
Chałupki (powiat raciborski)

Chałupki (niem. "Annaberg") – wieś w Polsce, położona w województwie śląskim, w powiecie raciborskim, w gminie Krzyżanowice nad granicą z Czechami. Historycznie na Górnym Śląsku.
W latach 1945–1972 siedziba gminy Chałupki. W latach 1975–1998 miejscowość należała administracyjnie do województwa katowickiego.
Położenie geograficzne.
Sołectwo Chałupki jest położone w południowo-wschodniej części gminy Krzyżanowice nad graniczną rzeką Odrą, na terenie równinnym, w Kotlinie Raciborskiej. Rzeką Odrą biegnie granica z Czechami. Chałupki administracyjnie graniczą z Boguminem, Rudyszwałdem, Szylerzowicami oraz Zabełkowem. Wieś leży na skrzyżowaniu szlaków komunikacyjnych z Opola przez Racibórz oraz z Katowic przez Wodzisław Śląski do Ostrawy i dalej na południe do Pragi i Wiednia.
Historia.
Wieś położona jest na historycznym szlaku bursztynowym wiodącym przez Bramę Morawską z południa Europy na północ. Historia tej nadgranicznej osady sięga XIV wieku, i jest kontynuacją osadnictwa wokół bogumińskiego zamku. Pierwsze wzmianki o nim pochodzą z 1373 r., kiedy to książę Jan I Opolski ofiarował Bogumin wraz zamkiem rycerzowi Pasko.
Od 1623 r. do 1803 r. właścicielami zamku i leżącego za Odrą miasta Bogumin byli Henckel von Donnersmarckowie. Miejscowość, tzn. zamek i najbliższe otoczenie stanowiło całość z leżącym tuż za Odrą miastem. Po zawarciu w 1742 r. „pokoju wrocławskiego” (kończącego wojnę siedmioletnią), miasto zostało podzielone na część austriacką i pruską.
Najważniejsza przebudowa zamku miała miejsce ok. roku 1682. Dawny zamek przyjął wówczas kształt barokowej rezydencji. Dzisiejszy wygląd zamek przyjął w 1907 roku.
Po wygaśnięciu miejscowej linii Donnersmarcków zamek znajdował się w posiadaniu kilku rodów i był wielokrotnie przebudowywany. Obecny, barokowy kształt przyjął na przełomie XVIII i XIX. W latach 1844–1938 zamek był własnością rodziny Rothschild – znanych w Europie właścicieli banków. W latach 40. zamek wraz z przyległym 250 hektarowym majątkiem uzyskała wdowia wojenna, baronowa von Rotkirch und Panthen. W jej władaniu zamek i majątek znajdowały się do 1945 roku.
Pierwszy znany z kronik drewniany most łączący Chałupki z Boguminem ufundował książę Jan z Weimaru. W 1626 roku most został zerwany. O kolejnym moście, także drewnianym wiadomo tyle, że w 1833 r., z powodu złego stanu został zamknięty, a pięć lat później rozebrany. Budowę kolejnego mostu ukończono w 1899 roku. Oddano go do użytku 4 października 1899 roku, w dzień imienin cesarza Franciszka Józefa. Odtąd (do 1923) most nosił nazwę: „Kaiser Franz Josefs-Jubilaeums-Bruecke”. 19 stycznia 2007 r. oddano do użytku nowy most graniczny (wraz z otwarciem Przejścia granicznego Nowe Chałupki – Bohumín).
W 1852 w Chałupkach wybudowano cukrownię. Po jednej z powodzi, w 1880 roku, w przeciągu 2 lat podniesiono wokół zamku wał przeciwpowodziowy do wysokości 6 m. W 1873 r. właściciel zamku i majątku – Rotschild przekazał bezpłatnie wsi grunty pod budowę szkoły. Ponieważ szkoła miała powstać ze składek mieszkańców, jej budowę rozpoczęto dopiero w 1877 roku, zaś 16 lipca 1878 r. nastąpiło jej otwarcie. Pierwszym nauczycielem został Konrad Philip.
Niezmiernie ważną inwestycją z tego okresu była budowa linii kolejowej z Raciborza do Bohumina (1847–1848) – „Pruska Górnośląska Kolej Księcia Wilhelma” oraz z Chałupek do Wodzisławia (1884–1886). W ten sposób pod koniec XIX wieku Chałupki znalazły się na trasie ważnej kolei łączącej Wiedeń przez Opole i Wrocław z Berlinem. W latach 1936-1945 nosiły nazwę "Ruderswald".
Po zakończeniu II wojny światowej spora liczba miejscowej ludności, w większości pochodzenia niemieckiego, opuściła Chałupki. Obecni mieszkańcy Chałupek to w znacznej mierze ludność napływowa, przybyła po zakończeniu II wojny lub w okresie późniejszym – żołnierze Wojsk Ochrony Pogranicza, pracownicy Urzędu Celnego, PKP oraz górnicy. Obecnie wieś zamieszkuje ok. 1700 mieszkańców, zatrudnionych głównie w górnictwie, PKP, Straży Granicznej oraz innych zakładach produkcyjnych usytuowanych w okolicznych miastach (Racibórz, Wodzisław Śląski). W Chałupkach z wyjątkiem drobnych zakładów handlowo-usługowych, brak jest innych zakładów produkcyjnych. Znajduje się tu węzłowa stacja kolejowa, do czasu wprowadzenia postanowień układu z Schengen (21 grudnia 2007) funkcjonowało tu duże przejście graniczne.
Do roku 1945 wieś znajdowała się na terenie Niemiec. Zdobyta 30 kwietnia 1945, wskutek ustaleń międzynarodowych znalazła się w granicach Polski, wtedy też nadano jej obecną nazwę – Chałupki.
W latach 1945–1991 stacjonowała tu strażnica Wojsk Ochrony Pogranicza. 16 maja 1991 roku strażnica została przejęta przez Straż Graniczną i funkcjonowała do 1 stycznia 2003 roku, kiedy została zlikwidowana.
Transport i komunikacja.
Historia kolei w Chałupkach.
Po ustaleniu przez państwo pruskie regulacji prawnych dotyczących warunków tworzenia spółek akcyjnych, których zadaniem była budowa i eksploatacja kolei w 1836 r. utworzono komitet założycielski Towarzystwa Kolei Górnośląskiej, która miała połączyć Wrocław z Mysłowicami przez Ziomek i Tarnowskie Góry, W miarę upływu czasu i po przeprowadzeniu wstępnych badań geologicznych trasa powyższa ulegała modyfikacji.
W 1840 r. przedsiębiorczy obywatele Raciborza zamierzali przekonać zarząd kolei Górnośląskiej do przeprowadzenia linii kolejowej, odgałęziającej się od głównej magistrali w Kędzierzynie, w kierunku Bogumina, do połączenia z uruchamianą w Austrii Koleją Północną. Ze względu na to, że rozmowy z przedstawicielami Kolei Górnośląskiej nie dawały gwarancji szybkiego urzeczywistnienia planów, w styczniu 1841 r. utworzono własny komitet budowy. Prace nad zebraniem odpowiednich kapitałów trwały stosunkowo długo. Dużą pomocą było włączenie się w 1843 r. do prac komitetu księcia Lichnowskiego oraz uzyskanie poparcia króla Wilhelma I Hohenzollerna. Kiedy objął on honorowy patronat nad budową kolei zmieniono nazwę Towarzystwa z dotychczasowej Kolej Koźle – Bogumin na Kolej Wilhelma. 24 kwietnia 1844 r. rozpoczęto roboty ziemne najpierw w Krzyżanowicach na terenie będącym własnością księcia Lichnowskiego, a później równocześnie w kilku miejscach na przyszłej trasie kolei. Teren wykupywano od razu pod linię dwutorową, natomiast nawierzchnie przygotowywano pod jeden tor. Największymi obiektami inżynierskimi były mosty na Odrze. Pierwszy z nich, w Raciborzu, liczył 104 m długości, a drugi pod Boguminem miał 230 m. Na odcinku z Kędzierzyna do Raciborza roboty ziemne zakończono w połowie 1845 roku, a 1 stycznia roku następnego odcinek ten o długości 32,21 km przekazano do eksploatacji. Początkowo między obydwiema stacjami kursowały 2 pary pociągów mieszanych (towarowo-osobowych). Posiadały one w Kędzierzynie skomunikowanie z pociągami Kolei Górnośląskiej.
Drugi odcinek z Raciborza do Chałupek długości 20,32 km oddano do eksploatacji 1 maja 1847 r. Budowa mostu na rzece Odrze między Chałupkami a Boguminem trwała do końca roku 1848. W tym czasie Kolej Północna Cesarza Ferdynanda dotarła już z Wiednia do Bogumina. W związku z tym na brakującym fragmencie trasy przewozy pasażerów wykonywano powozami i promem. Po wybudowaniu mostu na Odrze można było uruchomić linię Kędzierzyn – Bogumin w całej długości. Od tego czasu Berlin z Wiedniem uzyskał bezpośrednie połączenie przez Kędzierzyn i Chałupki. Podróż pociągiem między tymi miastami trwała 32 godziny. W pierwszym okresie funkcjonowania tabor kolei liczył 16 lokomotyw, 23 wagony osobowe i 757 towarowych. Od chwili uruchomienia Kolej Wilhelma przynosiła duże dochody. Mimo pierwotnych założeń, że transport towarów w tej relacji będzie minimalny, a podstawowy ruch pociągów będą tworzyły przewozy pasażerskie, linia jednotorowa osiągnęła swoją maksymalną wydajność głównie za sprawą pociągów towarowych. Towarzystwo Kolei Wilhelma, postanowiło rozbudować posiadaną do tej pory jedną linię w sieć, która miałaby połączenie z zagłębiem przemysłowym. Już w 1853 r. przystąpiono do budowy 76,86 kilometrowej linii z miejscowości Nędza do Migoty (obecnie, Katowice Ligota). Jednocześnie etapami rozpoczęto kładzenie drugiego toru na linii głównej. Do 1860 r. zbudowano drugi tor na odcinku Nędza – Racibórz, a do 1886 r. w drugi tor wyposażono odcinek od Kędzierzyna do Chałupek.
Kolej Wilhelma była przede wszystkim koleją tranzytową między północnymi Niemcami a Austrią. Jednocześnie jej praca była silnie uzależniona od sytuacji politycznej, a położenie geograficzne nie było korzystne. Funkcjonowanie sieci otoczonej granicami politycznymi i liniami Kolei Górnośląskiej, uzależnione było od wydarzeń społecznych w Austrii i polityki taryfowej Kolei Górnośląskich. Gdy w 1869 r. przyznano koncesję na budowę linii z Kędzierzyna do Nysy Kolei Górnośląskiej, Kolej Wilhelma straciła ostatnią możliwość rozwoju w przyszłości. Fakt ten skłonił akcjonariuszy spółki do wyrażenia zgody na przejęcie firmy przez Kolej Górnośląską, co zostało sfinalizowane aktem z 18/19 grudnia 1869.
Na 1 maja 2007 r. przypadło 160 lecie linii kolejowej Racibórz – Chałupki.
Drogi.
Przez miejscowość przebiega droga krajowa nr 78. Rozpoczyna ona bieg na granicy państwowej łącząc się z czeską drogą nr 58 i prowadzi na północ w kierunku Wodzisławia Śląskiego.
Turystyka.
Na terenie wsi, na granicy państwa, znajdują się unikatowe na skalę europejską Graniczne Meandry Odry wraz z bogactwem siedlisk naturalnych i dziko żyjących, często zagrożonych gatunków zwierząt i roślin. Teren meandrów po obu stronach granicy jest objęty ochroną prawną oraz został włączony do europejskiego systemu obszarów NATURA 2000. Na tym terenie powstała edukacyjna ścieżka przyrodnicza długości około 3,5 km. W 2017 r. w pobliżu otwarto wieżę widokową o wysokości 27 metrów.
Przez Chałupki przebiega międzynarodowa trasa rowerowa EuroVelo 4 (Szlak Europy Centralnej) – w Polsce wyznakowana jako R-4 , obecnie od granicy polsko-czeskiej do Krakowa. Trasa ta ma w gminie wspólny przebieg z czerwoną trasą rowerową nr 24, tzw. Pętlą rowerową Euroregionu Śląsk Cieszyński. Przez Chałupki przebiega także zielona trasa rowerowa nr 355, która ma wspólny przebieg z edukacyjną ścieżką przyrodniczą.
Zabytkowym obiektem wsi jest XVII-wieczny Pałac w Chałupkach, w którym obecnie mieści się restauracja i hotel z 40 miejscami noclegowymi. Wzdłuż ulicy Długiej i Powstańców Śląskich oraz na Placu Warszawskim znajdują się z kolei stare budynki z okresu XX-lecia międzywojennego.

</doc>
<doc id="291752" url="https://pl.wikipedia.org/wiki?curid=291752" title="Max Mallowan">
Max Mallowan

Max Mallowan (sir Max Edgar Lucien Mallowan, ur. 6 maja 1904, zm. 19 sierpnia 1978) – brytyjski archeolog specjalizujący się w historii Bliskiego Wschodu. Urodzony w Londynie, studiował na Uniwersytecie Oksfordzkim.
Swoją karierę naukową rozpoczął jako asystent Leonarda Woolleya w wykopaliskach w Ur, Nimrud i starożytnej Niniwie w 1925 roku. Jako pierwszy w połowie lat 30. XX wieku prowadził badania m.in. w Tell Arbid w Syrii, mieście założonym ok. 2.800 roku p.n.e. Kierował pracami wykopaliskowymi (często pionierskimi) w historycznej północnej Mezopotamii, dokonując wielu odkryć na stanowiskach Tell Arpaczija, Czagar Bazar i Tell Brak. Uzupełnił wiedzę na temat odkrytej przez Maxa von Oppenheima neolitycznej kultury Halaf. 
W czasie II wojny światowej służył jako oficer łącznikowy przy Polskim Zespole Myśliwskim znanym jako "Cyrk Skalskiego". Po wojnie został dyrektorem British School of Archaeology in Iraq (obecnie British Institute for the Study of Iraq).
Drugi mąż słynnej brytyjskiej powieściopisarki Agathy Christie – małżeństwo zawarli 11 września 1930. Christie towarzyszyła mężowi w archeologicznych wyprawach i opisała je w książce "Opowiedzcie jak tam żyjecie" ("Come, Tell Me How You Live") wydanej w 1946 roku. Po jej śmierci w 1976 roku Mallowan ożenił się z ze swoją współpracownicą Barbarą Parker.

</doc>
<doc id="291753" url="https://pl.wikipedia.org/wiki?curid=291753" title="Mistrzostwa Świata w Piłce Nożnej 1982 (składy)">
Mistrzostwa Świata w Piłce Nożnej 1982 (składy)

Składy finalistów Mistrzostw Świata w Piłce Nożnej w 1982 rozgrywanych w Hiszpanii.

</doc>
<doc id="291754" url="https://pl.wikipedia.org/wiki?curid=291754" title="Kościół św. Elżbiety we Wrocławiu">
Kościół św. Elżbiety we Wrocławiu



</doc>
<doc id="291756" url="https://pl.wikipedia.org/wiki?curid=291756" title="Matrox">
Matrox

Matrox – kanadyjska firma dostarczająca sprzęt i rozwiązania do obsługi grafiki (w tym karty graficzne i chipsety), edycji wideo oraz przetwarzania obrazów. Firma znana jest głównie z produkcji kart graficznych przez oddział firmy Matrox Graphics Inc. zwanym MGA.
Karty graficzne.
Seria parhelia.
Obsługa do 3 monitorów.
Seria Millennium P.
Obsługa od 2 do 3 monitorów.
Seria QID.
Obsługa do 4 monitorów.
Seria MMS.
Obsługa do 4 monitorów.

</doc>
<doc id="291758" url="https://pl.wikipedia.org/wiki?curid=291758" title="Ratusz wrocławski">
Ratusz wrocławski



</doc>
<doc id="291766" url="https://pl.wikipedia.org/wiki?curid=291766" title="Jim Folsom jr.">
Jim Folsom jr.

James Elisha Folsom junior (ur. 14 maja 1949) – amerykański polityk, działacz Partii Demokratycznej.
Urodził się w Montgomery w stanie Alabama. Jego ojcem był Jim Folsom sr., dwukrotny gubernator tego stanu w latach 1947-1951 i 1955-1959.
W 1980 kandydował na senatora federalnego, ale został pokonany. W 1986, mimo że gubernatorem Alabamy został republikanin Guy Hunt, wybrano go na urząd wicegubernatora. W przeciwieństwie do wyborów prezydenckich, gdzie elektorzy głosują jednocześnie na kandydata na prezydenta i wiceprezydenta, w niektórych stanach może dojść do wypadku, że gubernator i jego zastępca wywodzą się z dwóch różnych ugrupowań.
W roku 1993 gubernator Hunt został zmuszony do opuszczenia najwyższego stanowiska w stanie, kiedy ujawniono skandale, w które był zamieszany. Urząd objął Folsom, piastując go do stycznia roku 1995, kiedy przegrał walkę o własną pełną kadencję z Fobem Jamesem.
Aczkolwiek jego kadencja była stosunkowo krótka, bo trwała niespełna dwa lata, Folsom mógł zanotować na swoim koncie kilka osiągnięć:
Prócz tego zarządził przeniesienie flagi dawnej konfederacji ze stanowego kapitolu do miejsca pamięci. Także za jego kadencji nie wykonano żadnego wyroku śmierci.
Były gubernator powrócił do czynnej polityki, zdobywając ponownie urząd wicegubernatora w wyborach w listopadzie 2006.
Z żoną Marshą Guthrie Folsom ma dwoje dzieci: córkę Meghan i syna Jamesa.

</doc>
<doc id="291767" url="https://pl.wikipedia.org/wiki?curid=291767" title="Burzenin">
Burzenin

Burzenin – wieś w Polsce położona w województwie łódzkim, w powiecie sieradzkim, w gminie Burzenin.
Siedziba gminy Burzenin. Dawniej miasto; uzyskał lokację miejską przed 1378 rokiem, zdegradowany w 1870 roku. Prywatne miasto szlacheckie położone było w drugiej połowie XVI wieku w powiecie województwa sieradzkiego. Do II rozbioru Polski w granicach województwa sieradzkiego. W 1827 roku jako miasto prywatne Królestwa Kongresowego, położone było w powiecie sieradzkim, obwodzie sieradzkim województwa kaliskiego.
Do 1953 roku siedziba gminy Majaczewice, przemianowanej wówczas na gminę Burzenin. W latach 1954–1972 wieś należała i była siedzibą władz gromady Burzenin. W latach 1975–1998 miejscowość należała administracyjnie do województwa sieradzkiego.
Duża wieś letniskowa o charakterze miejskim, położona nad Wartą na skraju Parku Krajobrazowego Międzyrzecza Warty i Widawki w odległości 17 km od Sieradza w kierunku pd.-wsch.
Historia.
Pierwsza wzmianka źródłowa z 1344 r. dotyczy targów i komory celnej. Wynika z niej, że już wówczas istniało tu miasto, a co najmniej osada targowa. Otóż wtedy to król Kazimierz III Wielki w Burzeninie zwolnił mieszczan z Brzeźnicy od opłat mostowych i targowych. Za datę lokacji przyjmuje się rok 1378, gdy Ludwik Węgierski na prośbę Spytka z Burzenina, stolnika sieradzkiego, zwolnił mieszkańców na 5 lat z podatków. W 1419 r. Władysław Jagiełło odnowił prawa miejskie Burzenina. Pozwolił w tym dokumencie na jeden jarmark w roku i cotygodniowe targi, odbywające się w każdą środę. W poł. XVI w. mieszkało tu 15 rzemieślników. Położony przy szlaku solnym, aż do XVI w. czerpał Burzenin zyski z tranzytu handlu solą. Nie rozwinął się jednak nigdy w znaczący ośrodek miejski. Pod koniec XVIII w. mieszkało tu 144 mieszkańców w 45 domach. Liczne epidemie i tragiczny dla Polski wiek XIX przyczyniły się do odebrania Burzeninowi praw miejskich w 1870 r. W okresie II wojny światowej mieszkańcy wsi zostali wysiedleni ze względu na zorganizowany tu poligon niemieckich wojsk pancernych.
Trwającą od 1939 okupację niemiecką przerwała w 1945 ofensywa Armii Czerwonej. Po walkach z oddziałami niemieckimi miasto zdobył 10 Gwardyjski Korpus Pancerny z 4 Gwardyjskiej Armii Pancernej należącej do 1 Frontu Ukraińskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="291768" url="https://pl.wikipedia.org/wiki?curid=291768" title="Benzaldehyd">
Benzaldehyd



</doc>
<doc id="291769" url="https://pl.wikipedia.org/wiki?curid=291769" title="Ścieki">
Ścieki

Ścieki – zużyte ciecze, roztwory, koloidy lub zawiesiny, a także odpadowe ciała stałe odprowadzane za pomocą rurociągów do odbiorników naturalnych, jakimi mogą być zbiorniki lub cieki, doły gnilne itp. W postaci ścieków odprowadza się odpadowe substancje przemysłowe oraz odpady żywnościowe i fekalia z miejskich i osiedlowych gospodarstw domowych. Ze względu na dużą szkodliwość biologiczną ścieków, zarówno komunalnych jak i przemysłowych, przed odprowadzeniem do odbiornika powinno się poddawać je oczyszczeniu w oczyszczalniach.
Pienienie się ścieków jest spowodowane występowaniem w nich substancji powierzchniowo czynnych, powodujących zmniejszenie napięcia powierzchniowego wody. Należą do nich detergenty, mydła i saponiny.
Parametry charakteryzujące ścieki.
Do parametrów charakteryzujących ścieki surowe i oczyszczone należą:
Podział ścieków.
Ze względu na pochodzenie i skład chemiczny ścieki dzieli się na:
Skład ścieków.
Do najczęściej występujących organicznych składników ścieków zalicza się białka, węglowodany, tłuszcze, oleje, żywice, barwniki, fenole, produkty naftowe, detergenty, pestycydy itp. Składnikami nieorganicznymi są zasady, kwasy nieorganiczne, metale ciężkie (ołów, miedź, rtęć, cynk, kadm, chrom) a także arsen, chlor, siarkowodór, jony siarczanowe, chlorkowe, azotanowe, fosforanowe, węglanowe, amonowe itp.
Oczyszczanie ścieków.
W procesach oczyszczania ścieków stosuje się metody mechaniczne, chemiczne, biologiczne, mieszane i dezynfekcję. W zależności od rodzaju ścieków proces oczyszczania powinien być tak pomyślany, aby przy minimalnym nakładzie kosztów uzyskać najwyższy możliwy stopień oczyszczenia. W tym celu stosuje się jedną lub kilka z metod oczyszczania.

</doc>
<doc id="291771" url="https://pl.wikipedia.org/wiki?curid=291771" title="Lutomiersk">
Lutomiersk

Lutomiersk – miasto w Polsce położone w województwie łódzkim, w powiecie pabianickim, w gminie Lutomiersk, nad Nerem. Siedziba gminy Lutomiersk. Uzyskał lokację miejską w 1274 roku, zdegradowany w 1870 roku, od 2022 ponownie miasto.
Miejscowość położona jest na Wysoczyźnie Łaskiej przy drodze wojewódzkiej nr 710. Lutomiersk leży w historycznej ziemi sieradzkiej.
Historia.
Lutomiersk należy do najstarszych miejscowości dawnego województwa sieradzkiego, położony jest na lewym brzegu Neru, w pobliżu ujścia do niego rzeczki Wrzącej. Badania archeologiczne wykazały ciągłość osadnictwa od bardzo dawnych czasów. Najstarsza osada pochodziła z IV okresu epoki brązu i była użytkowana przez ludność kultury łużyckiej, następna z II–IV w., czyli z okresu rzymskiego (kultura przeworska). Ostatnia, słowiańska, odkryta w 1956 na prawym brzegu Wrzącej, datowana jest na XII–XIII w. Odkryto tu też (przy rozwidleniu dróg z Lutomierska do Konstantynowa i Prusinowic) cmentarzysko z końca X i I poł. XI w. z grobami drużyny piastowskiej. Istnienie tak długiej tradycji osadniczej badacze wiążą z położeniem Lutomierska na skrzyżowaniu ważnych szlaków handlowych, biegnących z Ukrainy na Wolin oraz z Pomorza Gdańskiego na Węgry.
Prawa miejskie otrzymał Lutomiersk 24 kwietnia 1274 od Leszka Czarnego, księcia sieradzkiego. Jest to jednocześnie pierwszy dokument potwierdzający istnienie miejscowości, znany z kopii z 1615. Władysław Łokietek w 1292 przyłączył do miasta wieś Wrzącą, a w 1311 nadał Lutomiersk Wacławowi z Lisowic z rodu Zarembów wywodzących się z Kalinowej. Przynajmniej jednak część miasta musiała wkrótce wrócić do włości królewskich, bo w 1406 Władysław Jagiełło nadaje połowę Lutomierska rycerzowi Przedborowi i jego synowi Janowi z Chełmicy za zasługi w bojach z Krzyżakami. Od nich to pochodzi ród Lutomierskich herbu Jastrzębiec.
Druga część miasta pozostała jednak w rękach Zarembów, ponieważ przed 1418 najprawdopodobniej Wacław z tego rodu wzniósł tu obronną siedzibę o charakterze zamku rycerskiego. Zamek ten z rąk Zarembów ok. 1460 trafia do Poddębickich, a ok. 1518, przez małżeństwo, dostaje się Grzymalitom Grudzińskim.
W latach 1573–1589 odbywały się tu synody ariańskie. W 1650 kolejny właściciel, Jędrzej Grudziński, wojewoda rawski i dziedzic klucza lutomierskiego, sprowadził reformatów, i oddał im na pomieszczenia klasztorne istniejący wtedy jeszcze zamek. Przebudowa zamku na klasztor oraz budowa przylegającego do niego kościoła Niepokalanego Poczęcia NMP trwała z przerwami do 1659, bowiem jego fundator uczestniczy na czele chorągwi w wojnie z Chmielnickim, a gdy ginie w bitwie pod Beresteczkiem, ciężar opieki nad klasztorem przechodzi na jego syna Marcina, rotmistrza chorągwi rawskiej i uczestnika wojen: moskiewskiej, a potem szwedzkiej. Obecnie ślady po dawnym zamku rozpoznać można jedynie na pd. ścianie (zarys gotyckiej bramy i podpory, na której opierał się most zwodzony).
W życiu miasta dużą rolę odgrywali Żydzi. II poł. XVIII w. wzniesiono tu drewnianą synagogę projektu Beniamina Hilela, która stała się jeden z wybitniejszych przykładów drewnianej architektury sakralnej ówczesnej Rzeczypospolitej. Do znaczniejszych budynków należały także szkoła żydowska i szpital żydowski. Miasto zabudowane było jednak głównie niewielkimi, drewnianymi domami; w 1787 było ich 151.
W wyniku II rozbioru Rzeczypospolitej w 1793 miasto zostało włączone do Królestwa Prus i znalazło się w departamencie kaliskim prowincji Prusy Południowe. Jednocześnie Lutomiersk uzyskał rangę miasta powiatowego, jednak już w 1796 ze względu na brak lokali dla instytucji publicznych powiat lutomierski rozwiązano. W 1793 klasztor strawił pożar, lecz po trzech latach gmach został odbudowany przez lutomierskich Wężyków.
W 1797 kolejny pożar strawił połowę głównie drewnianej zabudowy Lutomierska. W 1807 miasto znalazło się w Księstwie Warszawskim, a w 1815 weszło w skład podległego Rosji Królestwa Polskiego. Miasto ominął dynamiczny rozwój przemysłu tekstylnego w regionie łódzkim, zaś na jego przyszłym rozwoju szczególnie negatywnie zaciążyło powstanie konkurencyjnego ośrodka miejskiego w odległym o 8,5 km Konstantynowie Łódzkim.
Reformaci z Lutomierska odegrali aktywną rolę w okresie powstania styczniowego, czynnie wspierając powstańców. W 1963 upamiętniono to tablicą odsłoniętą w kruchcie kościoła. W 1864 władze rosyjskie skasowały klasztor, zaś zakonników wywieziono do Warty. Kościół przez długie lata był zamknięty. W 1870 Lutomiersk podobnie jak 320 innych małych miast o charakterze rolniczym stracił prawa miejskie.
W czasie działań wojennych w 1914 spalił się dach i zawaliły sklepienia kościoła. Spłonęła również drewniana synagoga Hilela i dwór Aleksandra Sokołowskiego. Klasztor ograbiono, a Niemcy wywieźli cenne archiwum. Widoczną pamiątką po tej wojnie są armatnie kule wmurowane w fasadę kościoła.
Po odzyskaniu przez Polskę niepodległości kościół i klasztor odbudowano i w 1926 oddano pod zarząd księży salezjanów, którzy pracują tu do dziś. W 1921 miejscowość liczyła sobie 2193 mieszkańców, w tym 775 Żydów. W 1929 Lutomiersk otrzymał połączenie tramwajowe z Konstantynowem Łódzkim i Łodzią. Na początku 1939 otwarty został budynek 7-letniej szkoły powszechnej.
W dniu 1 lipca 1929 uruchomiony został odcinek podmiejskiej linii tramwajowej z Konstantynowa Łódzkiego do skrzyżowania dróg do Lutomierska, Kazimierza i Aleksandrowa Łódzkiego. Podciągnięcie jej do rynku w Lutomiersku wymagało budowy mostu przez rzekę Ner. Tę inwestycję wykonano w latach następnych. Oddano go do użytku i uruchomiono brakujący odcinek (1300 m.; cała linia ok. 8 km) jesienią 1932. Linia była własnością Łódzkich Wąskotorowych Elektrycznych Kolei Dojazdowych (łódzkie tramwaje podmiejskie).
Od 2012 MPK-Łódź wraz z Klubem Miłośników Starych Tramwajów w Łodzi uruchamia od początku lipca do końca września jako atrakcję turystyczną Tramwajową Linię Turystyczną „43” na tej trasie, obsługiwaną (tylko jedna brygada; jeden skład) zabytkowym taborem (zestaw 5 N i 5 ND), z obsługą (członkowie Klubu) w historycznych mundurach, w obiegowych cenach biletów obowiązujących na tej linii.
W 1939 Lutomiersk został zajęty przez wojska niemieckie, a następnie włączony do Rzeszy Niemieckiej. Nazistowska administracja niemiecka nadała mu później nazwę "Nerthal" („Dolina Neru”). Nowe władze rozpoczęły realizację polityki terroryzowania ludności polskiej i eksterminacji ludności żydowskiej. Przy ul. Kilińskiego zostało utworzone getto. Zgromadzonych w nim Żydów wywieziono w 1942 do obozu zagłady w Chełmnie nad Nerem i wymordowano. Lutomiersk został zajęty przez wojska radzieckie 19 stycznia 1945. Z rąk niemieckich zginęło w okresie wojny ok. 700 lutomierskich Żydów i 38 Polaków.
W 1951 pomieszczenia klasztorne zniszczył gwałtowny pożar. Ze starego wyposażenia ocalał tylko XVII w. kredens w zakrystii i konfesjonał. W 1952 Lutomiersk został zelektryfikowany.
W 1973 do gminy Lutomiersk włączone zostały gmina Kazimierz i Szydłów.
W latach 1975–1998 miejscowość położona była w województwie sieradzkim.
Od 1996 w klasztorze mieszczą się Salezjańskie Szkoły Muzyczne, które są kontynuacją Salezjańskiej Szkoły Organistowskiej z Przemyśla.
2 kwietnia 2009 spłonęło nieużywane poddasze klasztoru. Spaleniu uległo ok. 150–180 m² drewnianej konstrukcji pokrytego blachą dachu. Zniszczeniu lub uszkodzeniu uległy także pokoje mieszkalne, pomieszczenia, w których odbywają się zajęcia dydaktyczne oraz znajdujące się tam instrumenty muzyczne.
Archeologia.
Znajduje się tu jedno z najważniejszych stanowisk archeologicznych wczesnośredniowiecznej Polski znane jako cmentarzysko oddziałów normańskich-wikingów. Obiekt został odkryty przez łódzką ekspedycję archeologiczną kierowaną przez Konrada Jażdżewskiego pod koniec lat 40. XX wieku. Archeolodzy przebadali ogółem 133 groby, bogato wyposażone w topory, groty włóczni i mieczy. Wszystkie przedmioty cechuje skandynawskie wzornictwo.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Ponadto:
Transport.
Lutomiersk posiada autobusowe połączenie z Łodzią przez Konstantynów Łódzki. Jest to linia 43B kursująca średnio co godzinę i obsługiwana przez spółkę MPK-Łódź (trasa i rozkład jazdy: ). Dawniej linię 43 obsługiwały tramwaje, jednak przez opłakany stan torowiska zmieniono je na autobusy. Do Lutomierska można dojechać również busami prywatnych firm Wicher Travel: linii "Szadek – Wodzierady – Lutomiersk – Konstantynów Ł. – Łódź Kaliska" i linii "Aleksandrów Ł. – Konstantynów Ł. – Lutomiersk – Kwiatkowice – Łask" oraz P.H.U. Ola linii "Pabianice – Lutomiersk" (rozkład i trasa)
 przez Lutomiersk biegnie Łódzka magistrala rowerowa (ukł. N-S)

</doc>
<doc id="291774" url="https://pl.wikipedia.org/wiki?curid=291774" title="Dłutów">
Dłutów

Dłutów – wieś w Polsce położona w województwie łódzkim, w powiecie pabianickim, w gminie Dłutów.
Prywatna wieś duchowna "Dłotów" położona była w drugiej połowie XVI wieku w powiecie piotrkowskim województwa sieradzkiego, własność krakowskiej kapituły katedralnej. W latach 1975–1998 miejscowość administracyjnie należała do województwa piotrkowskiego. Miejscowość jest siedzibą gminy Dłutów.
Wieś położona jest przy drodze z Pabianic do Bełchatowa, nad rzeką Dłutówką. Ciek ten stanowi dopływ rzeki Grabi (zlewnia Warty).
Historia wsi.
Wieś należała do kapituły krakowskiej, której zarząd nad licznymi wsiami w ziemi sieradzkiej znajdował się w pobliskich Pabianicach. Przed powstaniem parafii w Dłutowie wieś należała do parafii w Tuszynie. Po II rozbiorze Polski dobra kościelne zostały sekularyzowane przez Prusy. Później właścicielem majątku ziemskiego w Dłutowie został hrabia Wacław Gutakowski.
W 1827 r. w Dłutowie były 34 domy i 596 mieszkańców.
W 1868 r. w Dłutowie (oprócz majątku ziemskiego) były 62 gospodarstwa na 230 morgach.
Pod koniec XIX w. w skład majątku ziemskiego Dłutów wchodziły folwarki: Dłutówek, Jadwigów, części Huty Dłutowskiej, osady młynarskie (Depcik, Molenda, Półtalarek i Lipienice albo Chachuła), także części przynależnych wsi: Erywangród, Leszczyny, Orszko, Mierzączka, Zofiówka, Łazisko i Czyżemia. Ogółem powierzchnia gruntów dworskich w tym czasie wynosiła 6343 morgi, w ramach tych gruntów 28 mórg przeznaczonych było na osady karczemne, a 3 morgi wydzielone były na szkołę. W centrum zabudowy dłutowskiego majątku była gorzelnia, 10 budynków murowanych, dalej browar, tartak parowy, cegielnia, smolarnia produkująca (głównie z karp) smołę, terpentynę, dziegieć, pak i wodę do farbowania bawełny.
W Pierwszym Narodowym Spisie Powszechnym z 1921 ujęto osobno folwark Dłutów (11 domów, 221 mieszkańców), wieś Dłutów (78 domów, 633 mieszkańców) oraz wieś Dłutów Poduchowny (45 domów, 305 mieszkańców). Z tego we wsi Dłutów 44 osoby podały wyznanie mojżeszowe, a 32 osoby – narodowość żydowską.
Na początku września 1939 r. w Dłutowie znajdowało się miejsce postoju Grupy Operacyjnej „Piotrków” pod dowództwem gen. bryg. Wiktora Thomméego.
Kościół.
W Dłutowie znajduje się Parafia Najświętszego Serca Pana Jezusa i Trzech Króli. Pierwotny akt erekcyjny na budowę kościoła w Dłutowie wydany został 17 maja 1541 r. przez Piotra Gamrata, który jednocześnie był biskupem krakowskim i abp. gnieźnieńskim. Ówczesny kościół posiadał tytuł Trzech Króli oraz św. Stanisława i św. Wojciecha. Był to kościół wybudowany z drewna modrzewiowego na planie krzyża. Kościół ten ze względu na stan techniczny trzeba było zamknąć w 1810 roku, nabożeństwa odprawiano wówczas w stodole.
Budowę kościoła parafialnego rozpoczęto 11 września 1948 r., a zakończono w 1957 r. Kościół jest trójnawowy. Reprezentuje zmodernizowany styl neoromański. Autorem projektu był arch. Stefan Derkowski z Łodzi. Konsekracji dokonał 30 czerwca 1957 r. biskup Karol Niemira.
Na cmentarzu znajduje się grób polskich lotników poległych we wrześniu 1939 r. w walce nad wsią Mierzączką Dużą.I Grób Nieznanego żołnierza.
Dłutów był siedzibą Dekanatu dłutowskiego, który został zlikwidowany w 2015 r.
Zabytki.
We wsi znajduje się modrzewiowy dwór (w ruinie). Dwór otacza park z pięcioma kilkusetletnimi dębami – pomnikami przyrody, z których najokazalszy ma 7,4 m w obwodzie oraz 29,4 m wysokości. Wieś otoczona jest przez rozległe lasy.
We wschodniej części wsi znajdują się hodowlane stawy rybne i zabytkowa gorzelnia (w złym stanie).
Współczesność.
Wójtowie Gminy Dłutów w III RP to: Czesław Dzierżawski, Barbara Szymańska, Grażyna Teresa Maślanka-Olczyk.
W ostatnim piętnastoleciu we wsi Dłutów poczyniono liczne inwestycje infrastrukturalne. Najważniejsze z nich to oczyszczalnia ścieków i gruntowna rozbudowa szkoły i budowa sali gimnastycznej. Zmieniona została również siedziba Urzędu Gminy (znajduje się on w miejscu starego ośrodka zdrowia który został gruntownie odrestaurowany). Na północ od Dłutowa, w stronę wsi Budy Dłutowskie, znajduje się elektrownia wiatrowa, składająca się z dwóch wiatraków.
Dzięki prowadzonym inwestycjom Dłutów kilkakrotnie plasował się w czołówce najaktywniejszych samorządów polskich.
W gminie istnieje i działa parafialna orkiestra dęta, której historia sięga kilkudziesięciu lat wstecz. Wszyscy grający w niej muzycy amatorzy są mieszkańcami gminy Dłutów i bezinteresownie starają się uświetniać uroczystości gminne i parafialne, orkiestra liczy 17 osób.

</doc>
<doc id="291775" url="https://pl.wikipedia.org/wiki?curid=291775" title="Manfred Matuschewski">
Manfred Matuschewski

Manfred Matuschewski (ur. 2 września 1939 w Weimarze) – wschodnioniemiecki lekkoatleta, specjalizujący się w biegu na 800 m.
Dwukrotnie był mistrzem Europy na 800 m: w Belgradzie 1962 i w Budapeszcie 1966, a w Atenach 1969 zdobył brązowy medal.
Finalista biegu na 800 m na Igrzyskach Olimpijskich w Rzymie 1960 (6. miejsce).
Był rekordzistą świata w sztafecie 4 x 1500 m z czasem 14:58.0 (23 lipca 1963 w Poczdamie, skład: Matuschewski, Jürgen May, Siegfried Herrmann, Siegfried Valentin).
Siedemnaście razy zdobywał mistrzostwo NRD w biegach na 800 m i 1500 m oraz w sztafetach 4 x 800 m i 3 x 1000 m.

</doc>
<doc id="291778" url="https://pl.wikipedia.org/wiki?curid=291778" title="Lan">
Lan



</doc>
<doc id="291779" url="https://pl.wikipedia.org/wiki?curid=291779" title="Ujazd (powiat tomaszowski)">
Ujazd (powiat tomaszowski)

Ujazd – miasto w Polsce położone w województwie łódzkim, w powiecie tomaszowskim, w gminie Ujazd.
Od 1428 miasto szlacheckie. Zdegradowany do rangi wsi 31 maja 1870 roku i włączony do gminy Łazisko jako jej nowa siedziba. 21 września 1953 stał się siedzibą gminy Ujazd, a w latach 1954–1972 gromady Ujazd. Od 1973 ponownie w reaktywowanej gminie Ujazd. W latach 1975–1998 należał administracyjnie do województwa piotrkowskiego. Status miasta odzyskał 1 stycznia 2023.
Położenie.
Geograficznie Ujazd położony jest w środkowej Polsce, na Równinie Piotrkowskiej. Przez miasto przepływa rzeczka Piasecznica, lewobrzeżny dopływ Czarnej.
Ujazd leży w historycznej ziemi łęczyckiej, w XVI w. położony był w powiecie brzezińskim województwa łęczyckiego.
Historia.
Ujazd wzmiankowany został po raz pierwszy w 1283 r. jako włość rycerska Racibora, podłowczego łęczyckiego. W 1428 r. król Władysław Jagiełło nadał wsi, należącej do Piotra Tłuka ze Strykowa, miecznika łęczyckiego, prawa miejskie; w ten sposób Ujazd zaliczony został do rzędu miast prywatnych. W 1476 r. słynny polski dowódca z okresu wojny trzynastoletniej Piotr Dunin zakupił miasto wraz z zamkiem oraz przynależnymi wsiami od Stanisława Warszyckiego za 8 tysięcy florenów węgierskich i część wsi Święte w powiecie brzeskokujawskim. Piotr Dunin wkrótce rozbudował istniejący wcześniej zamek. Mimo wzniesienia tu rezydencji właścicieli, poszerzenia miejscowości o „nowe miasto” i kilkakrotnego potwierdzenia przywilejów miejskich, Ujazd nigdy nie rozwinął się w większy ośrodek. Na jego losach negatywnie odbił się od lat 20 XIX w. dynamiczny rozwój pobliskiego Tomaszowa, założonego przez rodzinę Ostrowskich – właścicieli Ujazdu od XVIII w. W 1870 r. liczące niespełna 1200 mieszkańców miasteczko zaliczone zostało wraz z kilkuset innymi lokacjami Królestwa Kongresowego do rzędu wsi przez administrację carską. Sytuacji tej nie zmieniło przejściowe ożywienie gospodarcze miejscowości, spowodowane wybudowaniem przez Ujazd linii kolejowej między Koluszkami a Tomaszowem w 1885 r. Okupacja niemiecka 1939–1945 przyniosła wymordowanie społeczności żydowskiej, tradycyjnie stanowiącej istotną część ludności Ujazdu (64% w 1870 r.).
Odzyskanie praw miejskich (2023).
W 2021 roku zrodziła się inicjatywa przywrócenia Ujazdowi praw miejskich. W dniach 7–27 lutego 2022 przeprowadzone zostały konsultacje społeczne. Z ponad 6000 uprawnionych, w konsultacjach udział wzięły 1252 osoby (frekwencja 20,55%), z czego 1159 głosujących było za nadaniem Ujazdowi statusu miasta (92,57% głosujących), 62 osoby były przeciwko, a 31 wstrzymało się od głosu. Dnia 22.03.2022, głosami 12 radnych, Rada Gminy Ujazd przyjęła uchwałę LIII/407/2022 o wystąpieniu z wnioskiem o nadanie statusu miasta miejscowości Ujazd. 1 stycznia 2023 doszło do przywrócenia statusu miasta.
Zabytki.
Ujazd zachował zręby miejskiego układu przestrzennego z dwoma rynkami (stare i nowe miasto), małomiasteczkowym typem zabudowy oraz rezydencją szlachecką.
Do wyróżniających się obiektów w mieście należą:
Według rejestru zabytków Narodowego Instytutu Dziedzictwa na listę zabytków wpisane są obiekty:
W latach 1979–2010 charakterystycznym elementem krajobrazu Ujazdu był pomnik Tadeusza Kościuszki na pl. Kościuszki. Był on rzadkim w rzeźbie przykładem przedstawienia postaci jedynie od kolan w górę. Przy okazji zmiany wyglądu placu pomnik został usunięty, a następnie odkupiony przez prywatną osobę i ustawiony na klombie na posesji.

</doc>
<doc id="291783" url="https://pl.wikipedia.org/wiki?curid=291783" title="Statua Chrystusa Zbawiciela w Rio de Janeiro">
Statua Chrystusa Zbawiciela w Rio de Janeiro

Statua Chrystusa Zbawiciela ( = „Chrystus Odkupiciel”) – 38-metrowy pomnik Jezusa Chrystusa wzniesiony na szczycie granitowej góry Corcovado w Rio de Janeiro w Brazylii. Statua jest jednym z symboli Rio oraz imponującym i charakterystycznym obiektem w tym mieście.
Historia.
W 1921 r. rozpoczęła się zbiórka pieniędzy na budowę pomnika, który miał upamiętnić setną rocznicę niepodległości Brazylii. Rozważano kilka projektów, między innymi gigantyczny krzyż czy postać Boga z kulą ziemską w dłoni. Ostatecznie wybrano pomysł Hektora da Silvy, którego olbrzymia statua Chrystusa z rozpostartymi ramionami obejmującymi zarówno miasto jak i witająca przybywających gości od morza spodobała się najbardziej. Pieniądze zebrano w kościołach całej Brazylii. Sam pomnik został zaprojektowany przez brazylijskiego architekta Heitora da Silva Costa oraz francuskiego rzeźbiarza polskiego pochodzenia Paula Landowskiego.
Autorem głowy posągu jest rumuński rzeźbiarz Gheorghe Leonida. Odkryto to pod koniec XX wieku dzięki rozmowom z rumuńskimi emigrantami w Brazylii, a potwierdził profesor Atico da Mota w pracy "Brasilia e Romenia Pontes Culturais." Informacje te potwierdzili również potomkowie siostry rzeźbiarza
Rzeźbę zbudowano we Francji i przewieziono do Rio de Janeiro, a przed umieszczeniem na szczycie wzgórza obłożono steatytem. Odsłonięcie nastąpiło 12 października 1931 r. Dokonał tego projektant oświetlenia pomnika Guglielmo Marconi, który włączył je z jachtu przycumowanego w porcie we włoskiej Genui. Uroczystość tę powtarzano jeszcze dwa razy. Za drugim razem gdy zainstalowano nowe oświetlenie, włączenia dokonał papież Paweł VI, a za trzecim z okazji 50. rocznicy budowy 12 października 1981 uświetnił włączeniem papież Jan Paweł II. W 1980 roku, przed pielgrzymką do Rio papieża Jana Pawła II, umyto figurę Chrystusa.
Liczby.
Statua mierzy 30 metrów wysokości i jest postawiona na 8-metrowym cokole. Głowa ma 3,5 metra wysokości, a odległość między końcami palców rąk wynosi 28 metrów.
Do pomnika można dotrzeć drogą lub kolejką zębatą. Ze stacji kolejki do punktu obserwacyjnego u stóp pomnika można dojść schodami o 222 stopniach, dojechać windą lub schodami ruchomymi.
Jeden z cudów świata.
7 lipca 2007 obiekt został ogłoszony jednym z siedmiu nowych cudów świata, jednak UNESCO jednoznacznie zdystansowała się od tego projektu, oświadczając iż „"Lista siedmiu nowych cudów świata będzie tworem prywatnej inicjatywy, który w żaden istotny i trwały sposób nie wpłynie na zachowanie wybranych obiektów”". Kontrowersje może także wzbudzać fakt mobilizowania w wielu krajach do głosowania swoich mieszkańców.

</doc>
<doc id="291784" url="https://pl.wikipedia.org/wiki?curid=291784" title="Maciej Kozłowski (aktor)">
Maciej Kozłowski (aktor)

Maciej Kozłowski właśc. Marian Kozłowski (ur. 8 września 1957 w Kargowej, zm. 11 maja 2010 w Warszawie) – polski aktor teatralny, filmowy i telewizyjny.
Życiorys.
Do dwunastego roku życia wychowywał się w Kargowej. Potem mieszkał w Zgierzu, gdzie ukończył szkołę średnią (Technikum Gospodarki Wodnej). W 1984 ukończył studia na Wydziale Aktorskim PWSFTviT w Łodzi. Zagrał m.in. w "Kingsajzie", "Krollu", "Psach", "Liście Schindlera", "Nic śmiesznego", "Kilerze" i "Ogniem i Mieczem, Odwróceni". Z małego ekranu znany głównie z serialu "M jak miłość". Znany także z działalności sportowej. Zdeklarowany fan piłki nożnej i obrońca Reprezentacji Artystów Polskich.
W 2005 r. chcąc oddać krew w ramach kampanii "Krewniacy", Kozłowski dowiedział się, że jest zakażony wirusem zapalenia wątroby typu C. Pomimo choroby pozostawał aktywny zawodowo. Zmarł na raka wątroby w nocy z 10 na 11 maja 2010 w warszawskim szpitalu przy ul. Banacha.
Pogrzeb aktora odbył się 18 maja 2010 w Warszawie. Został pochowany na Cmentarzu Wojskowym na Powązkach w Warszawie (kwatera IIB 30 rz. Tuje m. 6).
Teatr.
W teatrze oficjalnie zadebiutował 17 grudnia 1983.
W latach 1983–1988 aktor Teatru Nowego w Poznaniu, w latach 1988–1993 Zespołu Janusza Wiśniewskiego. Od 1998 do śmierci związany był z Teatrem Narodowym w Warszawie.
Za najważniejszą kreację teatralną uważał wcielenie się w postać niezrównoważonego psychicznie mężczyzny w spektaklu "Zagubieni" Macieja Dejczera.
Film.
Na ekranie zadebiutował w epizodzie w serialu "Królowa Bona" (1980).
Wizerunek ekranowy Macieja Kozłowskiego w latach 90. ukształtowało kilka ról gangsterów i bandytów, m.in. w "Psach" i "Mieście prywatnym", gdzie zagrał Aliego, szefa warszawskiej mafii. Zagrał m.in. u Juliusza Machulskiego, Władysława Pasikowskiego, Marka Koterskiego czy Stevena Spielberga. Za najważniejszą rolę filmową uważał kreację atamana kozackiego Maksyma Krzywonosa w ekranizacji powieści Henryka Sienkiewicza "Ogniem i mieczem".
Popularność przyniosły mu też role w serialach, m.in. "Matki, żony i kochanki", "Dom", "13 posterunek" czy "Na dobre i na złe" oraz "Odwróceni". Największą rolę serialową, Waldemara Jaroszego, zagrał w "M jak miłość" (w latach 2002–2005, 2009, 2010).
Występy w telewizji.
Miał na koncie wiele ról w Teatrze Telewizji. Był też częstym gościem różnych programów rozrywkowych.
Życie prywatne.
31 grudnia 2008 roku po sześciu latach związku, ożenił się z Agnieszką Kowalską, malarką.

</doc>
<doc id="291785" url="https://pl.wikipedia.org/wiki?curid=291785" title="Cristo Redentor">
Cristo Redentor



</doc>
<doc id="291786" url="https://pl.wikipedia.org/wiki?curid=291786" title="Shōkei Matsui">
Shōkei Matsui

 – japoński (pochodzenia koreańskiego) karateka stylu kyokushin, dyrektor organizacji IKO 1 (International Karate Organization).
Życiorys.
Posiadacz stopnia 8 dan. Trening karate rozpoczął w wieku 13 lat. W 1976 zdobył stopień shodan. W wieku 17 lat zdobył 4. miejsce 12. Otwartych Mistrzostwach Karate Japonii. W latach 1985 i 1986 wygrał Mistrzostwa Japonii.
W 1986 r. przeszedł pomyślnie test 100 kumite, walcząc po kolei ze stu przeciwnikami bez wyraźnej porażki. Uzyskał najwyższy w historii tego testu procent zwycięstw wygranych przez ippon (nokaut). W 1987 r. został najmłodszym w historii mistrzem świata kyokushin karate, pokonując w półfinale Anglika Michaela Thompsona, a w finale - późniejszego mistrza popularnych turniejów K-1 – Andy Huga ze Szwajcarii. Po zdobyciu tytułu mistrza świata, zgodnie z nieoficjalnym zwyczajem panującym w karate kyokushin, zakończył karierę zawodnika w wieku zaledwie 23 lat.
Po śmierci założyciela stylu kyokushin – Masutatsu Ōyamy w 1994 r., zgodnie z postanowieniami jego testamentu został prezydentem Międzynarodowej Organizacji Karate (IKO), która wkrótce z powodu niejednoznacznych sytuacji prawnych rozpadła się na kilka organizacji (IKO1, IKO2, IKO3, itp.). Shōkei Matsui pozostał prezydentem (kancho) organizacji IKO1.
Reprezentantem kierowanej przez Matsui organizacji w Polsce był do 10 sierpnia 2010 shihan Andrzej Drewniak.

</doc>
<doc id="291789" url="https://pl.wikipedia.org/wiki?curid=291789" title="Olej Lorenza (film)">
Olej Lorenza (film)

Olej Lorenza (ang. "Lorenzo's Oil") – film produkcji USA z roku 1992 w reżyserii George’a Millera.
Oparty na autentycznej historii życia Augusto i Michaeli Odone, rodziców kilkuletniego Lorenza. U zdrowego dotychczas dziecka pojawiają się pierwsze objawy tajemniczej choroby. Zrozpaczeni rodzice dowiadują się, że w przypadku ich syna medycyna jest bezradna. Lekarze, którzy zdiagnozowali u niego adrenoleukodystrofię (ALD), bardzo rzadkie nieuleczalne zwyrodnienie mózgu, przepowiadają chłopcu najwyżej dwa lata życia.
Nagrody i nominacje.
Oscary za rok 1992
Złote Globy 1992

</doc>
<doc id="291791" url="https://pl.wikipedia.org/wiki?curid=291791" title="Jean d’Ormesson">
Jean d’Ormesson

Jean d’Ormesson, właśc. Jean Bruno Wladimir François-de-Paule Lefèvre d’Ormesson (ur. 16 czerwca 1925 w Paryżu, zm. 5 grudnia 2017 w Neuilly-sur-Seine) – francuski pisarz i dziennikarz, członek Akademii Francuskiej.
Jean d’Ormesson był synem André d’Ormessona, ambasadora Francji. Całą młodość spędził w Bawarii.
Absolwent École normale supérieure, z wykształcenia filozof, pełnił funkcję sekretarza generalnego Międzynarodowej Rady Filozofii i Nauk Humanistycznych przy UNESCO i dyrektora dziennika Figaro.
Akademia Francuska.
Jean d’Ormesson został wybrany do Akademii Francuskiej w dniu 18 października 1973, na fotel nr 12 opróżniony po śmierci Jules’a Romains, zmarłego 14 sierpnia 1972.

</doc>
<doc id="291795" url="https://pl.wikipedia.org/wiki?curid=291795" title="Bogdan Tuszyński">
Bogdan Tuszyński

Bogdan Romuald Tuszyński (ur. 4 lipca 1932 w Łodzi, zm. 1 stycznia 2017 w Wiązownie) – polski dziennikarz sportowy, publicysta, sprawozdawca radiowy, prasoznawca i historyk sportu, z wykształcenia doktor nauk politycznych.
Reporter przez niemal trzydzieści lat związany z Polskim Radiem, obok Bohdana Tomaszewskiego najpopularniejszy redaktor sportowy na jego antenie. Popularyzator kolarstwa, przez 25 lat prowadził radiowe relacje z Wyścigu Pokoju. Pomysłodawca Studia S-13, autor kilkudziesięciu książek o mediach sportowych, historii sportu oraz pozycji biografistycznych.
Kariera dziennikarska.
Pochodzący z kolejarskiej rodziny Tuszyński wychowywał się w Łodzi, choć w wieku gimnazjalnym krótko mieszkał też w Szczecinie i Jeleniej Górze; podczas nauki w tym drugim mieście redagował gazetkę „Kącik szkolny”. Pracę dziennikarza rozpoczął jako licealista, pełniąc funkcję referenta prasowego w zarządzie Międzyszkolnego Klubu Sportowego w Łodzi. Współpracował też z „Kurierem Popularnym” (1948), „Expressem Ilustrowanym” i „Dziennikiem Łódzkim” (1949–1950). Pierwszy tekst Tuszyńskiego pod pełnym imieniem i nazwiskiem DŁ opublikował 17 stycznia 1950.
Po zdaniu matury i przeniesieniu się do Warszawy na studia dziennikarskie, w latach 1951–1952 pracował w „Przeglądzie Sportowym” (został wyrzucony w wyniku działań służb bezpieczeństwa po usunięciu z ZMP). Po ukończeniu studiów, 1 września 1953 rozpoczął pracę w Polskim Radiu, w którym w latach 1953–1981 był sprawozdawcą wielu wydarzeń sportowych, głównie kolarskich. Prowadził cieszące się wielką popularnością relacje z kolejnych edycji Wyścigu Pokoju, od 1957 nadając relacje na żywo z helikoptera (wcześniej niż zaczęto czynić to podczas Tour de France), a rozpoczynając je od charakterystycznego zawołania "Halo, tu helikopter". Pierwszą transmisję Wyścigu prowadził w 1955 (rok wcześniej przekazywał informacje przez telefon do redakcji), przy ostatniej pracował w 1980. Komentował też m.in. mecze hokejowe.
W 1970 był pomysłodawcą Studia S-13, programu polegającego na łączeniu się ze stadionami, na których rozgrywane są mecze piłkarskiej ekstraklasy. Tuszyński, który przez lata był jednym z prowadzących Studio zainspirował się podczas urlopu w Jugosławii audycją "Domenica Sport" z relacjami z kilku meczów Serie A we włoskim Rai Radio 1. Od 1975 do 1977 był kierownikiem, a w latach 1979–1981 redaktorem naczelnym redakcji sportowej PR. Odpowiadał za multipleksowy system organizacyjny transmisji z Letnich Igrzysk Olimpijskich 1976 w Montrealu (z sześcioma własnymi punktami sprawozdawczymi), którą uważał za swój największy zawodowy sukces. Wprowadzał do zawodu dziennikarskiego Włodzimierza Szaranowicza, Dariusza Szpakowskiego, Henryka Urbasia, Bogdana Chruścickiego i Tomasza Zimocha. Pracę w PR zakończył z powodu choroby gardła oraz przedłużającej się rehabilitacji po kontuzji odniesionej w towarzyskim meczu piłkarskim aktorów z dziennikarzami na Stadionie WP w 1980, kiedy Władysław Komar zmiażdżył mu nogę w kilku miejscach. Ostatecznie o jego postanowieniu odejścia z radia zdecydowało niedopuszczenie do pracy po wprowadzeniu stanu wojennego.
Po zakończeniu pracy w PR został encyklopedystą sportu i dziennikarstwa sportowego, opublikował wiele unikalnych w skali światowej pozycji historycznych o kolarstwie, rozwoju mediów sportowych i olimpizmie. Ich publikację finansował w głównej mierze Czesław Lang. Opracowania spotykały się z regularną krytyką Andrzeja Gowarzewskiego, zarzucającego Tuszyńskiemu sprzeczne z prawem oraz niezgodne z etyką dziennikarską nadmierne korzystanie ze swoich opracowań bez podawania ich w bibliografii i nazywającego prześmiewczo autora „królem cytatu”.
Tuszyński pisał też na tematy sportowe w „Żołnierzu Wolności” (od 1963) oraz w „Polsce Zbrojnej”.
Zmarł po długiej i ciężkiej chorobie nad ranem 1 stycznia 2017 w Wiązownie w wieku 84 lat. Pochowany został 9 stycznia na Powązkach Wojskowych w Warszawie (kwatera B35-3-15). Przed śmiercią pracował nad albumem o historii Tour de Pologne.
Publikacje.
Autor lub współautor kilkudziesięciu publikacji książkowych, w tym:
Życie prywatne.
Był synem Romualda Tuszyńskiego, miał brata Włodzimierza. Jego żoną od 1955 była Halina Przedborska, z którą miał córkę Agatę Tuszyńską (ur. 1957), pisarkę, poetkę i reportażystkę. Po kilku latach rozwiedli się. Miał też dwie córki z drugiego małżeństwa: inż. architekt Justynę Tuszyńską-Strój oraz lek. wet. Katarzynę Tuszyńską.
W łódzkich czasach gimnazjalnych był piłkarzem szkolnej drużyny SKS Pogoń, gdzie występował na pozycji bramkarza, podobnie jak na studiach w reprezentacji Uniwersytetu Warszawskiego. Przez wiele lat był też bramkarzem w piłkarskiej reprezentacji dziennikarzy.
Absolwent Sekcji Dziennikarskiej przy Wydziale Filozoficzno-Społecznym Uniwersytetu Warszawskiego (1953) i Studium Magisterskiego Wydziału Nauk Społecznych UW (1970). Tytuł doktora nauk politycznych uzyskał za pracę „Historia prasy sportowej” (1974). 
W latach 1948–1952 był członkiem Związku Młodzieży Polskiej (wyrzucony za zarzut „antysocjalistycznej działalności”), od 1967 roku należał do Polskiej Zjednoczonej Partii Robotniczej. W 1963 został współpracownikiem Służby Bezpieczeństwa o pseudonimie "Fala".

</doc>
<doc id="291800" url="https://pl.wikipedia.org/wiki?curid=291800" title="Zapalenie opon mózgowych">
Zapalenie opon mózgowych



</doc>
<doc id="291801" url="https://pl.wikipedia.org/wiki?curid=291801" title="TEY">
TEY



</doc>
<doc id="291806" url="https://pl.wikipedia.org/wiki?curid=291806" title="Manuel Azana">
Manuel Azana



</doc>
<doc id="291822" url="https://pl.wikipedia.org/wiki?curid=291822" title="Partia Libertariańska Stanów Zjednoczonych">
Partia Libertariańska Stanów Zjednoczonych



</doc>
<doc id="291825" url="https://pl.wikipedia.org/wiki?curid=291825" title="Amália Rodrigues">
Amália Rodrigues

Amália da Piedade Rodrigues (ur. 23 lipca 1920 w Lizbonie, zm. 6 października 1999 tamże) – portugalska śpiewaczka fado, powszechnie uważana za najwybitniejszą reprezentantkę tego gatunku. Chociaż we wszystkich jej dokumentach oficjalnych figuruje data urodzenia 23 lipca, Amália zawsze obchodziła swoje urodziny 1 lipca (w sezonie na czereśnie).
Zarys biografii.
Pochodziła z ubogiej rodziny, zamieszkałej w nadrzecznej dzielnicy Lizbony.
Dała się poznać na całym świecie, jako „Królowa fado” i ze względu na rangę przypisywaną temu gatunkowi muzyki w kulturze portugalskiej, została uznana przez wielu za ambasadora Portugalii.
Wielokrotnie występowała za granicą. Do najważniejszych jej koncertów zalicza się występy w Paryżu, Londynie i Rzymie. Równie ważny był dla jej popularności na świecie udział w 1950 w koncertach związanych z planem Marshalla, gdzie z każdego kraju będącego jego beneficjentem wystąpił jeden artysta, artystka lub zespół. Chętnie występowała wspólnie ze śpiewakami operowymi (Rzym, Teatro Argentina).
Lubiła słuchać muzyki poważnej.
Została pochowana na cmentarzu Prazeres w Lizbonie, a następnie jej prochy przeniesiono do Narodowego Panteonu w Lizbonie. Po jej śmierci w Portugalii ogłoszono trzydniową żałobę narodową. W pogrzebie uczestniczyło ponad sto tysięcy osób.
W 2008 miał swoją premierę na świecie (a w 2010 w Polsce) biograficzny film o jej życiu "Amalia. Królowa Fado" w reżyserii Carlosa Coelho da Silva.

</doc>
<doc id="291826" url="https://pl.wikipedia.org/wiki?curid=291826" title="Lublinianka SSA">
Lublinianka SSA



</doc>
<doc id="291828" url="https://pl.wikipedia.org/wiki?curid=291828" title="Znicz (naczynie)">
Znicz (naczynie)

Znicz – rodzaj ogniotrwałego naczynia wypełnionego woskiem, parafiną, stearyną lub podobną substancją, w którym zatopiony jest knot.
Znicze nagrobkowe zapalane są na grobach w celu upamiętnienia osób zmarłych oraz w miejscach czczących pamięć istotnych wydarzeń historycznych. Zwyczaj palenia zniczy wywodzi się z tradycji pogańskiego święta Dziadów.
Pochodzenie nazwy.
Słowo "znicz" pochodzi od litewskiego słowa "žinys", które oznacza szeptuna, znachora, wieszcza. Samo słowo "žinys" wywodzi się od litewskiego "žinoti" (znać, wiedzieć, prasł. *znati). Pierwszy raz w historii zostało odnotowane przez Daniela Kleina w 1653 roku w pierwszej gramatyce języka litewskiego „Grammatica Litvanica” jako żinys (łac. incantator, pol. czarownik). O „ołtarzu Znicza” i „ogniu Znicza” pisali Teodor Narbutt, Józef Ignacy Kraszewski, Adam Tadeusz Naruszewicz, Aleksandr Afanasjew, Antoni Mierzyński. Jan Aleksander Karłowicz w swojej książce „O języku litewskim” tłumaczy:
Pierwszą wzmiankę o Zniczu jako kapłanie odnaleźć można w Rocznikach Jana Długosza. Nazwa „znicz” została świętemu ogniu przypisana omyłkowo już przez autora „Tractatus de duabus Sarmatiis...” w 1517 roku, Macieja z Miechowa, który przekręcił informację podaną przez Długosza. Twierdzenie, że Litwini i Żmudzini nazywali zniczem święty ogień, a nie kapłana pojawiło się następnie w książce Macieja Stryjkowskiego „Kronika Polska, Litewska, Żmudzka i wszystkiej Rusi” w 1582 roku, a uprzednio w książce Alesksandra Gwagnina „Sarmatiae Europeae descriptio” z 1578 roku. Znicz stał się na wieki jednym ze znaków rozpoznawczych dawnej religii litewskiej wraz z innymi wymienionymi przez Miechowitę obiektami kultu, czyli „lasami, żmijami i wężami”. Do ugruntowania się tych wyobrażeń przyczynił się Adam Mickiewicz, pisząc w Konradzie Wallenrodzie „Jest wieczny ogień w zamku Swentoroga, ten ogień żywią pobożne kapłany”.
Po wielokrotnym powtarzaniu błędu Macieja Miechowity, pojęcie znicza jako wiecznego i świętego ognia na trwałe zakorzeniło się w języku polskim.
Symbolika zniczy w Europie.
W Rumunii zapalony na nagrobku ogień symbolizuje wsparcie dla zmarłego podczas jego wyprawy do zaświatów. W Niemczech wierzy się w to, że świeca zapalona w dniu śmierci odlicza czas konieczny do zaznania wiecznego spokoju przez duszę zmarłego. Dzieje się to w momencie wypalenia wkładu. Hiszpanie dbają o to, by przez 365 dni nie zgasł płomień na nagrobku zmarłego, aby mógł on bez przeszkód dotrzeć do zaświatów.
Znicz nagrobkowy.
Budowa
Rodzaje zniczy nagrobnych – podział chronologiczny
Rodzaje zniczy nagrobnych – podział ze względu na budowę

</doc>
<doc id="291832" url="https://pl.wikipedia.org/wiki?curid=291832" title="Procesy załogi Stutthofu">
Procesy załogi Stutthofu

Procesy załogi Stutthofu – to cztery duże procesy członków załogi niemieckiego obozu koncentracyjnego Stutthof przed sądami polskimi oraz kilka procesów pojedynczych członków załogi obozu przed sądami innych państw (zwłaszcza RFN). W sumie osądzono niewielki procent zbrodniarzy z liczącej 2 tys. ludzi załogi Stutthofu. Przed sądami stanęli nie tylko członkowie SS, lecz także niemieckie nadzorczynie oraz więźniowie funkcyjni (kapo i sztubowi). Zarzuty obejmowały udział w zamordowaniu ok. 60 tys. ludzi zarówno w obozie głównym, jak i w podobozach Stutthofu (w szczególności przez masowe rozstrzeliwanie, gazowanie, głodzenie, maltretowanie więźniów czy ich zabijanie zastrzykami fenolu).
Pierwszy proces.
W pierwszym procesie załogi obozu, toczącym się przed Specjalnym Sądem Karnym w Gdańsku od 25 kwietnia do 1 czerwca 1946, na ławie oskarżonych znalazł się jeden esesman, sześć niemieckich nadzorczyń i sześciu Polaków będących więźniami funkcyjnymi. Zapadło 11 wyroków śmierci i dwa wyroki krótkoterminowego pozbawienia wolności. Wszystkie kary śmierci wykonano publicznie przez powieszenie 4 lipca 1946 w Gdańsku na placu pomiędzy dzisiejszymi ulicami Pohulanka i Kolonia Studentów.
Wyrok Specjalnego Sądu Karnego w Gdańsku:
Ta egzekucja zbiorowa oraz kolejna, wykonana 21 lipca tego samego roku na stoku poznańskiej cytadeli na osobie Artura Greisera, stały się impulsem do podjęcia przez władze decyzji o zaniechaniu publicznych egzekucji w Polsce, ze względu na drastyczność sytuacji, ale przede wszystkim ze względu na zachowanie się publiczności, szczególnie w Gdańsku. Ze względu na wydarzenia w Gdańsku uznano, że takie egzekucje mogą przerodzić się w tumulty uliczne, postanowiono o zaprzestaniu publicznych egzekucji.
Drugi proces.
Proces ten, toczący się przed Sądem Okręgowym w Gdańsku od 9 do 31 października 1947, miał duże znaczenie ze względu na liczbę oskarżonych (23 esesmanów i jeden kapo) oraz w związku z wysokimi funkcjami pełnionymi przez oskarżonych w obozie. Na ławie oskarżonych zasiedli m.in. Theodor Meyer (zastępca komendanta Stutthofu), Ewald Foth (komendant obozu żydowskiego, jeden z największych oprawców obozowych) i Erich Thun (kierownik obozowego Gestapo, czyli tzw. Wydziału Politycznego). W wyniku przeprowadzonego postępowania dowodowego wszyscy oskarżeni zostali uznani za winnych zarzucanych im przestępstw. 10 oskarżonych skazano na śmierć (wszystkie wyroki wykonano w więzieniu w Gdańsku w dniu 22 października 1948), a pozostałych na kary pozbawienia wolności od 3 lat do dożywotniego pozbawienia wolności.
Wyrok Sądu Okręgowego w Gdańsku:
Trzeci proces.
Tym razem na ławie oskarżonych, w procesie toczącym się przed Sądem Okręgowym w Gdańsku od 5 do 10 listopada 1947, zasiadło 20 esesmanów. Proces trwał jedynie 6 dni i w jego wyniku za winnych uznano 19 oskarżonych. Nie zapadł jednak tym razem żaden wyrok śmierci (oskarżonych skazano na kary od 12 do 3 lat więzienia).
Wyrok Sądu Okręgowego w Gdańsku:
Czwarty proces.
Ława oskarżonych, w procesie przed Sądem Okręgowym w Gdańsku od 19 do 29 listopada 1947, liczyła 27 osób (w tym jeden kapo). Jeden z oskarżonych został uniewinniony, natomiast pozostali skazani na kary pozbawienia wolności od 7 miesięcy do dożywotniego pozbawienia wolności (tym razem również nie było wyroków śmierci).
Wyrok Sądu Okręgowego w Gdańsku:
Inne procesy członków załogi Stutthofu.
W Polsce skazano jeszcze 2 członków załogi obozu. W 1949 sąd w Toruniu skazał Hansa Jacobi (komendanta podobozów wchodzących w skład tzw. "Baukommando Weichsel") na 3 lata pozbawienia wolności, a w 1953 sąd w Gdańsku esesmana Hansa Bielawę na 12 lat pozbawienia wolności.
Kilka procesów zbrodniarzy ze Stutthofu odbyło się przed sądami zachodnioniemieckimi. Drugi komendant obozu, Paul Werner Hoppe, został skazany w 1955 przez sąd w Bochum na karę 5 lat i 3 miesięcy więzienia. W 1957 odbyła się jednak rozprawa rewizyjna Hoppego i tym razem skazano go na 9 lat pozbawienia wolności. W 1955 rozpoczęto śledztwo i aresztowano Otto Heidla (zbrodniczego naczelnego lekarza Stutthofu). Popełnił on następnie samobójstwo w więzieniu. W 1957 przed sądem stanął Otto Knott (sanitariusz SS, współodpowiedzialny m.in. za mordowanie więźniów w komorach gazowych i zabijanie ich zastrzykami fenolu). Knott skazany został na 3 lata i 3 miesiące więzienia. Wreszcie w 1964 odbył się proces w Tybindze, a na ławie oskarżonych zasiedli Otto Haupt (członek Wydziału Politycznego obozu), Bernard Lüdtke i, ponownie, Otto Knott. Wymierzone kary ponownie były znacznie niższe od tych żądanych przez prokuratora. Haupta skazano na 12 lat pozbawienia wolności, Lüdtke na 8 lat, a Knotta uniewinniono. Na procesach w RFN nie było świadków z Polski.
Oprócz tego kilkunastu członków załogi Stutthofu stanęło przed sądami za zbrodnie popełnione w innych obozach koncentracyjnych. Wśród nich pierwszy komendant Max Pauly. Został on skazany w procesie załogi Neuengamme przez Brytyjski Trybunał Wojskowy na śmierć i stracony w 1946.
23 lipca 2020 r. w Sądzie Krajowym w Hamburgu zapadł wyrok skazujący 93-letniego, byłego strażnika Brunona D. na 2 lata więzienia w zawieszeniu za udział w zamordowaniu 5232 osób podczas jego służby w obozie, prokurator zaproponował wcześniej karę 3 lat pozbawienia wolności.

</doc>
<doc id="291833" url="https://pl.wikipedia.org/wiki?curid=291833" title="1 Pułk Strzelców Konnych (II RP)">
1 Pułk Strzelców Konnych (II RP)

1 Pułk Strzelców Konnych (1 psk) – oddział kawalerii Armii Polskiej we Francji (1919), Wojska Polskiego II RP (1919–1939) i Armii Krajowej (1940–1944).
Jednostka nieoficjalnie nosiła imię Cesarza Napoleona i nazwę wyróżniającą „Raszyńskich”.
Przed 1939 stacjonowała w Garwolinie, w dawnych koszarach 13 pułku dragonów carskiej armii.
Święto pułkowe obchodzono 9 maja w rocznicę przekroczenia granicy polskiej w 1919 przez 4 pułk szwoleżerów.
Oddział nawiązywał do tradycji 1
pułku strzelców konnych Księstwa Warszawskiego (1807–1815) i 1 pułku strzelców konnych Królestwa Kongresowego (1815–1831).
Formowanie.
Na przełomie kwietnia i maja 1919, w Louri we Francji, w składzie Armii gen. Józefa Hallera, sformowana została I Grupa 4 pułku szwoleżerów. Dowództwo grupy, będącej odpowiednikiem dywizjonu, objął major armii francuskiej Henryk Paweł de Baupuis. Organizacja jednostki odbywała się na bazie francuskiego 10 pułku dragonów. 4 maja 1919 grupa wyjechała z Francji do Polski przez Niemcy. 9 maja 1919 na stacji kolejowej Zbąszyń oddział przekroczył granicę polsko-niemiecką, a następnie został tymczasowo rozlokowany w Makowie pod Skierniewicami. Pod koniec sierpnia tego roku dowództwo nad grupą objął rtm. Franciszek Kościesza-Ożegalski. 1 września 1919, w wyniku scalenia Armii Polskiej we Francji z armią krajową, grupa przemianowana została na I dywizjon 1 pułku dragonów, a 1 października 1920 na III dywizjon 1 pułku strzelców konnych.
16 października 1919 zorganizowane zostało dowództwo pułku. Dowodzenie jednostką powierzone zostało płk. Tadeuszowi Sulimirskiemu. Dowódca pułku przebywał w Warszawie, nie miał kancelarii i adiutanta, nie wydawał rozkazów i często nie wiedział gdzie walczą jego dywizjony.
Dopiero w maju 1921 otrzymał on nazwę 1 pułku strzelców konnych.
Pułk w walce o granice.
15 września 1919 III/4 p.szw. wyjechał na front do Małopolski Wschodniej. 18 września wyładowany został w Łanowcach i wszedł w skład Grupy gen. Bonin’a (eks-7 Dywizja Strzelców Polskich), jako jazda dywizyjna. W okolicach Tarnopola nadzorował brzegi Zbrucza, patrolował przedpole oraz utrzymywał łączność między pułkami a dowództwem Grupy.
W listopadzie odszedł na front litewsko-białoruski. 27 grudnia wyruszył przez Hermanowicze do Woronki, a 29 grudnia stanął w Stołbach. 30 grudnia uczestniczył w wypadzie 29 pułku piechoty na Dryssę nad Dźwiną, a po walkach został wycofany do odwodu i prowadził działania rozpoznawcze.
W tym czasie przechodził też reorganizację. Zdemobilizowani zostali ochotnicy z Ameryki oraz większości strzelców roczników 1877–1886. Dywizjon usuwał braki w uzbrojeniu i umundurowaniu oraz przyjmował uzupełnienia w ludziach.
Pod koniec marca 1920 przeszedł na linię Dzisny i prowadził tam rozpoznanie na korzyść XV Brygady Piechoty.
Liczył wtedy 7 oficerów i 171 żołnierzy, posiadał 191 koni wierzchowych, 56 koni pociągowych, 2 kuchnie, 2 jaszcze i 19 wozów.
W połowie maja ruszyła ofensywa Armii Czerwonej. Zepchnęła ona polską 8 Dywizje Piechoty z obszaru Połocka w kierunku południowo-zachodnim. Dywizjon prowadził działania opóźniające, łącznikowe i rozpoznawcze.
Będąc w składzie 8 Dywizji Piechoty, wszedł w skład Armii Rezerwowej. W jej szykach uderzył na północne skrzydło wojsk bolszewickich z zadaniem powstrzymania nieprzyjacielskiej ofensywy i wyparcia Sowietów za Berezynę.
Po przełamaniu frontu w rejonie jezior Granat i Dolsza, w dniach 1–12 czerwca uczestniczył w pościgu i wziął udział w zajęciu Duniłowicz i Głębokiego.
13 czerwca dywizjon przeszedł do odwodu i do początków lipca pełnił służbę łącznikową.
4 lipca oddziały Armii Czerwonej przeszły do ofensywy. Oddziały polskiej 1 Armii zaczęły odchodzić w kierunku południowo-zachodnim. Idący w straży tylnej dywizjon ubezpieczał 8 Dywizję Piechoty. Ciężkie i wyczerpujące marsze, służba wywiadowcza i duże straty wśród koni spowodowały, że dywizjon reprezentował realną siłę zaledwie dwóch plutonów jazdy.
19 lipca pod Grodnem kawaleria bolszewicka i wrogo nastawiona do Polaków miejscowa ludność żydowska zaatakowały tabory dywizjonu. Polakom udało się jednak przeprawić przez Niemen. W kolejnych dniach dywizjon cofał się przez Supraśl, Małkinię, a 12 sierpnia doszedł do Ząbek.
Po krótkim odpoczynku, 16 sierpnia dywizjon, wraz z ochotniczym oddziałem piechoty, uczestniczył w wypadzie na Radzymin.
Dwa dni później, już w ramach polskiej ofensywy, ruszył w pościg za wycofującymi się w kierunku Prus Wschodnich oddziałami Armii Czerwonej.
Po rozwiązaniu Frontu Północnego, został przesunięty do Małopolski Wschodniej. 11 września stacjonował w Stanisławowie, a kilka dni później wziął udział w ofensywie 6 Armii. Jego wydzielony pododdział walczył między innymi w rejonie Bybła ponosząc duże straty.
Po zawieszeniu broni, dywizjon pełnił służbę na linii demarkacyjnej. W grudniu 1920, po przemianowaniu go na II dywizjon, przeszedł do Wołkowyj, gdzie pozostawał do lutego 1921.
Polegli i zmarli z ran.
Spis utworzony na podstawie "Zarys historji wojennej 1-go pułku strzelców konnych " s. 19
Kawalerowie Virtuti Militari.
Odznaczeni srebrnym krzyżem Orderu „Virtuti Militari” V klasy za wojnę 1918-1920
Pułk w okresie pokoju.
W latach 1921–1924 jednostka podporządkowana była dowódcy Okręgu Korpusu Nr I w Warszawie. W tym czasie w jej skład wchodziły trzy szwadrony i szwadron karabinów maszynowych. W czasie wojny dywizjony miały występować w charakterze kawalerii dywizyjnej 8, 18 i 28 DP. W 1924 oddział został przeformowany i podporządkowany dowódcy I Brygady Kawalerii. Jednostka przestała występować w charakterze kawalerii dywizyjnej i została zaliczona do kawalerii samodzielnej. Od 5 marca 1937 do 5 sierpnia 1939 podlegał bezpośrednio Departamentowi Kawalerii Ministerstwa Spraw Wojskowych. W okresie od 6 sierpnia do 5 września 1939 pułk został zmotoryzowany i w składzie Warszawskiej Brygady Pancerno-Motorowej wziął udział w kampanii wrześniowej.
1 psk w kampanii wrześniowej.
Mobilizacja.
1 pułk strzelców konnych pomimo, że był pułkiem kawalerii zmotoryzowanej, to z uwagi na obowiązujący nadal plan mobilizacyjny „W” zobligowany był do zmobilizowania przewidzianych tym planem pododdziałów. W ramach mobilizacji alarmowej w grupie żółtej zmobilizował w czasie A+36 kolumnę taborową kawaleryjską nr 148 dla Mazowieckiej Brygady Kawalerii. W I rzucie mobilizacji powszechnej zmobilizował Ośrodek Zapasowy Mazowieckiej Brygady Kawalerii (OZKaw. „Garwolin”). Wysłano z pułku komisje poboru koni, dostarczyły one konie i wozy nie dla pułku lecz przekazano je do Ośrodka Zapasowego.
Działania bojowe.
Obrona linii Wisły
W kampanii wrześniowej uczestniczył w ramach Warszawskiej Brygady Pancerno-Motorowej. W dniach 1 września – 3 września 1939 na stanowisku zapasowym w rejonie Garwolina. Następnie w dniach 4 września – 11 września zajmował wraz z brygadą stanowiska obronne nad Wisłą. Pułk został wyznaczony jako odwód WBPM i zajął stanowiska w rejonie gajówki Wola Osińska niedaleko Kurowa. 4 i 6 września wieczorem pułk odbył ćwiczenia, w tym marsz bojowy ze sprzętem. Pobrano brakujący sprzęt, uzbrojenie oraz zaopatrzenie ze składnic w Stawach i Warszawie. Od 7 września wzmocniony 3 szwadron przedłużył obronę dywizjonu rozpoznawczego WBPM w rejonie Józefowa nieopodal Annopola. Od 8 września 1 psk wykonał trzy marsze nocne na pojazdach i osiągnął 11 września Chruślaki Józefowskie. 12 września 3 szwadron po stoczeniu potyczki ogniowej został ściągnięty ze stanowisk w Jozefowie. 13 września o świcie szwadron rozpoznawczy pułku rozpoznawał kierunek na Annopol, następnie w godzinach południowych 1 psk bez 3 szwadronu z kompanią czołgów Vickers wsparty baterią 2 dywizjonu artylerii motorowej przeprowadził natarcie na Księżomierz i Annopol, dokąd dotarły niemieckie oddziały po przekroczeniu Wisły. Pomimo powodzenia tego ataku i zdobyciu wsi Huta czołowymi szwadronami 1 i 4, dalsze natarcie zostało wstrzymane z uwagi na silny ostrzał artylerii niemieckiej i zapadające ciemności. Rozkazem dowódcy brygady, pułk wycofał się na stanowiska wyjściowe.
Udział w bitwie pod Tomaszowem Lubelskim
1 psk przegrupował się do 14 września rano do wsi Struża nieopodal Kraśnika. 15 września pułk przemaszerował z Frampola do Biłgoraja. Szwadron rozpoznawczy prowadził ciągłe rozpoznanie w kierunku na Zamość, Szczebrzeszyn i Tomaszów, tocząc z wojskami niemieckimi potyczki. 1 psk 17 września osiągnął rejon miejscowości Zielone. 18 września 1939 roku 1 psk wsparty baterią 2 dam w godzinach porannych prowadził natarcie przez wieś Rogoźno i okoliczne wzgórza w kierunku Tomaszowa Lubelskiego. 2 szwadron zdobył obsadzone przez wroga wzg. 308, a 1 i 4 szwadron silnie bronione wzg. 318. Szwadron 2 i część szwadronu rozpoznawczego rozpoczęły walkę o wsie Szarowola i Zamiany, częściowo je opanowując, 3 szwadron wraz z częścią szwadronu ckm prowadził natarcie w kierunku Rogoźna. Z uwagi na silną obronę niemiecką, przed wieczorem pułk wycofał się na stanowiska wyjściowe. 19 września pododdziały pułku wysłały rozpoznanie, które ustaliło, iż nieprzyjaciel okrążył dużymi siłami polskie wojska w lasach pod Tomaszowem. Próba dokonania wyłomu z okrążenia przez polską 23 DP w dniach 19 i 20 września również się nie powiodła. 20 września pułk wraz z innymi jednostkami brygady skapitulował wobec braku możliwości kontynuowania dalszej walki. Grupa ok. 200 oficerów i żołnierzy pułku po porzuceniu sprzętu ciężkiego podjęła próbę samodzielnego przebicia się przez pierścień okrążenia. Gdy próba okazała się bezskuteczna, grupa rozproszyła się.
Rozwiązanie pułku nastąpiło 20 września 1939 wraz z kapitulacją Armii „Lublin”.
Inne jednostki sformowane przez 1 psk
Ponadto w 1 psk zmot. sformowano w ramach mobilizacji alarmowej 24 VIII 1939 r. 117 kompanię ckm plot. typu „B” pod dowództwem por. Bolesława Sokolnickiego (4 plutony - 16 ckm) skierowana do obrony plot. mostów kolejowych i stacji w Małkini. W trakcie odwrotu 11/12 IX stoczyła walkę w Sokołowie Podlaskim z niemieckim podjazdem zmotoryzowanym, wzięła udział w obronie Brześcia n/Bugiem. Walczyła z niemiecką kolumną zmotoryzowaną pod Białą Podlaską, rozwiązana 1 października w Momotach g. Huta Krzeszowska.
W dniach 3-5 września na rozkaz Szefa Departamentu Kawalerii MSW – gen. bryg. Piotra Skuratowicza z pozostałości kadrowych 1 psk, sformowano improwizowany pułk rezerwowy kawalerii – nazwany 1 pułk strzelców konnych spieszonych. Jednostka walczyła jednym szwadronem w obronie przepraw przez Wisłę w rejonie Piwonina w dniach 8–10 września w składzie Oddziału Wydzielonego „Brzumin” mjr. Jerzego Jasiewicza. Reszta jednostki weszła w skład Grupy Kawalerii Pieszej ppłk. Edwarda Wani i walczyła na Lubelszczyźnie do 27 września 1939 roku.
Kawalerowie Virtuti Militari.
Odznaczeni srebrnym krzyżem Orderu „Virtuti Militari” V klasy za wrzesień 1939
Symbole pułkowe.
Sztandar.
8 lutego 1924 Prezydent RP Stanisław Wojciechowski zatwierdził wzór sztandaru 1 psk, a 4 maja 1924 w Garwolinie wręczył go pułkowi. Sztandar ufundowany został przez społeczeństwo powiatu garwolińskiego i wykonany zgodnie z ustawą z dnia 1 sierpnia 1919.
W 1936 podczas manewrów padały ulewne deszcze. Płat sztandaru zafarbował tak mocno, że nie nadawał się do publicznej prezentacji. Dowódca pułku postanowił, że pierwotne ornamenty i medaliony, wycięte ze zniszczonego płatu zostaną naszyte na kanwę nowego. Całą operację utrzymano w głębokiej tajemnicy. Pierwszy, poplamiony i pozbawiony haftów płat zdeponowano w muzeum pułkowym.
20 września 1939, po rozwiązaniu pułku pod Tomaszowem Lubelskim, sztandar został zabrany przez żołnierzy pułku i 25 września zakopany w Lasach Janowskich.
W 1973 odnaleziono w Garwolinie zestaw pamiątek pułkowych, a wśród nich poplamiony, pozbawiony haftów i medalionów płat sztandaru. Był to jednak stary płat wymieniony w sztandarze na nowy przez zakonnice z Poznańskiego.
W 1974 podczas obchodów święta pułkowego w Garwolinie weteranom pułku i społeczeństwu miasta zaprezentowano kopię sztandaru. Wykonały ją siostry zakonne ze zgromadzenia "Sacre Coeur" w Poznaniu z inicjatywy byłych żołnierzy 1 psk. Następnie sztandar (kopię) przekazano do Muzeum WP wraz z pierwotnym płatem.
Odznaka pamiątkowa.
"wzór 1"
Odznaka ma kształt podkowy. W centrum wpisano numer o inicjały 1 PSK. Jednoczęściowa - wykonana w tombaku srebrzonym. Wymiary: 32x30 mm. Wykonanie: Józef Michrowski - Warszawa
"wzór 2"
Odznaka zatwierdzona Dz. Rozk. MSWojsk. nr 14, poz. 142 z 27 maja 1926 roku. Posiada kształt gwiazdy wielopromieniowej nałożonej na stalowe koło. Na środku gwiazdy srebrny orzeł trzymający w szponach proporczyk emaliowany w barwie oliwkowoamarantowej. Nad orłem srebrna cyfra pułkowa 1, na kole lata 1806 1812 1815 1831 1919 1924. Trzyczęściowa - oficerska wykonana w srebrze, emaliowana. Wymiary: 40 mm. Wykonanie: Jan Knedler - Warszawa
Pułk Armii Krajowej.
Powstanie warszawskie 1944
Odtworzony został w konspiracji w ramach Armii Krajowej w 1942 w Warszawie i w obwodzie garwolińskim. W powstaniu warszawskim wziął udział jako dywizjon 1806. Walczył na Woli i na Starym Mieście w ramach Zgrupowania „Radosław” – ppłk. Jana Mazurkiewicza.
Garwolińscy strzelcy konni.
Żołnierze 1 pułku strzelców konnych - ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"
Tradycje.
Tradycje Pułku sięgają czasów Napoleona, gdy w latach 1800-1814 istniał polski pułk strzelców konnych w armii francuskiej. Po klęsce Napoleona rozwiązany, został odtworzony w Królestwie Polskim w 1816 r. Brał udział w powstaniu listopadowym w latach 1830-1831.
W lutym 1813 wszedł w skład Dywizji Kawalerii Antoniego Pawła Sułkowskiego

</doc>
<doc id="291840" url="https://pl.wikipedia.org/wiki?curid=291840" title="Lublinianka Lublin">
Lublinianka Lublin



</doc>
<doc id="291849" url="https://pl.wikipedia.org/wiki?curid=291849" title="KS Lublinianka">
KS Lublinianka

KS Lublinianka – najstarszy istniejący klub sportowy z Lublina i jeden z najstarszych na Lubelszczyźnie, założony w 1921 roku. Niekiedy klub błędnie nazywany jest Lublinianką Lublin.
Początkowo działający jako klub wojskowy, poprzednio sportowa spółka akcyjna, obecnie w trakcie przekształcania w spółkę z ograniczoną odpowiedzialnością. Klub zachowuje ciągłość historyczną i kultywuje tradycję przedwojennej Unii Lublin, zdobywcy tytułu mistrza Polski juniorów z roku 1938. Od kilku lat klub występuje w grupie lubelskiej IV ligi, co związane było z fatalną sytuacją finansową i organizacyjną oraz niejasnym statusem formalno-prawnym zawieszonej w próżni Sportowej Spółki Akcyjnej Lublinianka. Sezon 2010/2011 został dokończony dzięki piłkarzom oraz Stowarzyszeniu Sympatyków Lublinianki "Niezłomni". Po tym sezonie dochodzi do fuzji KP Wieniawa (niegdyś "zbuntowane grupy młodzieżowe Lublinianki") oraz KS Lublinianki. Od sezonu 2011/2012 do lipca 2013 drużyna występowała pod nazwą KS Lublinianka – Wieniawa. W 2013 roku powrócono do pierwotnej nazwy KS Lublinianka.
Na początku istniała sekcja lekkoatletyczna oraz piłki nożnej. Organizatorem klubu i życia sportowego był wówczas por. Felicjan Sterba. W 1923 w klubie nastąpił rozłam. Druga drużyna WKS Lublin (juniorzy), poparta przez działaczy cywilnych oderwała się od klubu, tworząc zalążek nowego klubu pod nazwą KS Lublinianka. W 1927 miała miejsce fuzja Lublinianki z WKS Lublin, w wyniku której powstał nowy klub o nazwie WKS Unia. Drużyna grała do wybuchu wojny. W czasie II wojny światowej istniał zespół konspiracyjny pod nazwą WKS Unia, który grał m.in. przeciwko Lubliniance. Jesienią 1960 roku znowu doszło do fuzji WKS Lublinianki i WKS Unii.
Historia.
Lata od 1974.
W sezonach 1982/1983, 1994/1995 i 1995/1996 Lublinianka występowała jeszcze w II lidze. Sezon 1995/1996 przyniósł jednak największy kryzys klubu. WKS Lublinianka przechodziła reorganizację, większość sekcji zostało zlikwidowanych – obecnie, oprócz sekcji piłki nożnej, funkcjonuje jeszcze tylko sekcja pływacka, stanowiąc jednakże odrębny klub. Mimo prób polepszenia sytuacji, w piłkarskiej hierarchii klub spadał coraz niżej, do IV ligi. W 2001 roku teren, na którym znajduje się klub wydzierżawiała norweska grupa inwestycyjna. Została powołana sportowa spółka akcyjna, a większość akcji (90%) przypada w udziale Norwegom. Nowi właściciele ogłaszają ambitne plany –
miała powstać galeria handlowa, hotel, multikino, oraz planowana była również modernizacja stadionu. Pojawiły się jednak kłopoty natury formalno-prawnej. W 2010 stadion tereny, na których znajduje się stadion przejęło Miasto Lublin.
W lecie 2011 roku, przed startem rozgrywek 4. ligi sezonu 2011/12, został powołany nowy klub na bazie zawodników Lublinianki i Wieniawy – KS Lublinianka-Wieniawa sp. z.o.o..
W sezonie 2011/2012 Lublinianka wywalczyła awans do III ligi. Pierwszy sezon po powrocie do III ligi Lublinianka zakończyła na 6. miejscu w tabeli. W kolejnym do ostatniej kolejki drużyna walczyła o utrzymanie, zajmując 11. lokatę i zachowując trzecioligowy byt.
W sezonie 2014/2015 Lublinianka, na spółkę z Motorem Lublin, rozgrywała swoje spotkania na nowoczesnym stadionie miejskim Arena Lublin, który pomieścić może 15 500 kibiców. Podczas jesiennych derbów Lublina mecz Lublinianki z Motorem obejrzało 6500 osób. Spotkanie zakończyło się wynikiem 1:1 a pierwszą, inauguracyjną bramkę w rozgrywkach ligowych na nowym stadionie zdobył kapitan Lublinianki Erwin Sobiech w 45. minucie spotkania.
10 czerwca 2022, na kolejkę przed zakończeniem rozgrywek, Lublinianka zapewniła sobie awans do III ligi. Poprzednio na tym poziomie występowała w sezonie 2015/2016.
Zawodnicy.
Wychowankowie Lublinianki grający w reprezentacji Polski:
Inne sekcje.
W klubie istniała między innymi sekcja podnoszenia ciężarów, startująca w drużynowych mistrzostwach Polski, zdobywała brązowy medal w sezonach 1983, 1985.

</doc>
<doc id="291851" url="https://pl.wikipedia.org/wiki?curid=291851" title="Pułk ułanów kawalerii polskiej w 1939">
Pułk ułanów kawalerii polskiej w 1939



</doc>
<doc id="291852" url="https://pl.wikipedia.org/wiki?curid=291852" title="Kirasjerzy">
Kirasjerzy

Kirasjerzy (fr. "cuirassier" – kiryśnik, pancerny) – rodzaj (formacja) ciężkiej jazdy walczącej w zbrojach z płyt metalowych (zbroja trzy czwarte, półzbroja lub sam kirys), obecny w armiach europejskich od XVI do XX wieku.
Historia.
Jazda tego rodzaju powstała w drugiej połowie XVI w. z przekształcenia ciężkozbrojnej jazdy kopijniczej, stanowiąc kolejny etap rozwoju europejskiej ciężkiej jazdy. Pancerz używany przez tych jeźdźców był znacznie lżejszy, zapewniając większą szybkość i zwinność. Zamiast metalowych blach stosowano też grubą skórę, stąd nazwa od francuskiego "cuir" (skóra). Znaczną uwagę poświęcano technice jazdy. Kirasjerzy potrafili zadawać skuteczne uderzenia zarówno nieprzyjacielskiej konnicy, jak i piechocie. W armiach stanowili formację uprzywilejowaną i byli zwolnieni z wielu obowiązkowych elementów służby.
W XVI wieku i na początku XVII wieku kirasjerzy walczyli ogniem z konia, stosując tzw. karakol. Dopiero w wojnie trzydziestoletniej mający doświadczenie w polskich wojskach Gottfried Heinrich von Pappenheim i wzorujący się na nim Octavio Piccolomini wykorzystywali kirasjerów do przeprowadzania szarż cwałem na białą broń. Odtąd kirasjerzy atakowali w zwartym szyku, galopem z odległości 1800-700 kroków. Do przełamywania linii nieprzyjaciela używali pałaszy, natomiast pistolety stanowiły broń rezerwową. Generał von Marvitz zapisał kiedyś: „Ta formacja przełamie wszystko, co jej stanie na drodze. Połowa z nich padnie pod kulami wroga lub wpadnie w okopy, a setki skręcą sobie kark. Ale oni się nie zatrzymają (a co dopiero mówić o zawróceniu), ponieważ przy całym tym zamęcie i łoskocie powodowanym przez setki koni rwących w zwartym szyku nawet najlepszy jeździec nie byłby w stanie kierować swoim wierzchowcem – są po prostu skazani na to, by się przebić. A nawet jeśli któryś z nich okiełzna konia i odzyska panowanie nad nim, niech lepiej zapomni o zatrzymywaniu się, bo zostałby powalony i stratowany przez gnających za nim. Nie ma zatem cienia wątpliwości, że po rozpoczęciu szarży może się ona zakończyć wyłącznie przełamaniem linii wroga lub śmiercią całego oddziału.”
Obok typowych kirasjerów w XVII wieku występowali tzw. półkirasjerzy, używający lżejszych zbroi i walczący przy użyciu arkebuzów. Stanowili oni specyficzny rodzaj jazdy, pośredni między kirasjerami i arkebuzerami.
Od połowy XIX wieku zaliczani byli do jazdy liniowej, która gdzieniegdzie zachowała nazwę kirasjerów. We Francji kirasjerzy przetrwali do 1914 r.
We Włoszech do chwili obecnej istnieje jeden pułk kirasjerów ("Reggimento Corazzieri"). Należy on do formacji karabinierów i pełni funkcję gwardii honorowej prezydenta Włoch.
Uzbrojenie i wyposażenie.
Wcześniejsi kirasjerzy tj. z drugiej połowy szesnastego i pierwszej siedemnastego, nosili prawie zawsze zbroje trzy czwarte (rzadziej półzbroje lub pełne). Płytowy kirys mógł mieć ukształtowaną krawędź dolną na wzór litery „V” lub prostą na wysokości pępka. Naramienniki zachodzące na kirys, by zasłonić słaby punkt, jakim była pacha. Naręczaki zwykle zintegrowane (opacha, nałokcica i stanowiły jeden element z wielu ruchomych połączonych blach), wewnętrzną część łokcia mogły zasłaniać folgi kompresyjne lub przedłużenie nałokcicy. Rękawice płytowe mogły mieć łuskowe palce lub być ich całkiem pozbawione, w przeciwieństwie do piętnastowiecznych rękawic, natomiast na wzór czternastowiecznych folgi osłaniające podstawę kciuka były zintegrowane z folgami śródręcza. Nogi były osłonięte długimi taszkami sięgającymi od kirysu do kolan. Nosili oni szturmaki zamknięte oraz otwarte, hełmy zamknięte, czasem moriony. Ochronę szyi mógł stosować oddzielny obojczyk płytowy wsuwany pod kirys lub przedłużenie hełmu. Stopniowo, w miarę rozwoju broni palnej, zbroje pogrubiano. a tym samym dociążano, więc rezygnowano z rękawic, taszek, naręczaków, obojczyków czy części hełmu na rzecz zwiększania odporności kirysu.
Wyposażenie ochronne późniejszych kirasjerów obejmowało stalowy kirys o wysokości około 47 cm, szerokości 44 cm (na wysokości piersi) i wadze 8-9 kg, zapinany skórzanymi pasami wzmocnionymi poprzez dodanie łusek. Chronił on pierś i plecy jeźdźca przed ciosami broni białej i kulami muszkietowymi (wystrzelonymi z odległości nie mniejszej niż 50 kroków). Kula pistoletowa mogła go przebić tylko wystrzelona z bardzo bliskiej odległości (2-3 kroki). W przeciwieństwie do dawniejszych kirysów miały też one znacznie ciaśniejsze wcięcia na ręce, co pozwalało osłonić nieco większy fragment torsu. Wcięcia te jednak ograniczały ruch rąk, utrudniając wykonywanie cięć z lewej strony, choć nie przeszkadzało z wyprowadzaniem pchnięć lub cięć z prawej.
XIX-wieczni kirasjerzy nosili stalowe, otwarte hełmy w kształcie kasku, nawiązujące do antycznych hełmów Greków i Rzymian. Miały otok z czarnego niedźwiedziego futra, a ozdobione były nadgrzebieniem z końskiego czarnego włosia i piórem pąsowym na lewym boku. Zabezpieczano je paskiem zapinanym pod brodą lub dolną wargą, który dla dodatkowej ochrony wzmacniano metalowymi łuskami. Umundurowanie obejmowało również zamszową kryzę, mundur, skórzane spodnie oraz buty z cholewami (botforty).
Na uzbrojenie kirasjera składały się pałasz (lub rapier), para pistoletów i krótka kawaleryjska skałkówka lub karabinek.
Polscy kirasjerzy.
W Księstwie Warszawskim istniał jeden pułk kirasjerów (14 pułk jazdy), sformowany w 1809. W czasie kampanii 1812 został przydzielony do 7 dywizji ciężkiej jazdy generała Jana Lorge.
Tradycje jazdy pancernej w Rzeczypospolitej sięgały wczesnego średniowiecza. Husarze w Rzeczypospolitej po reformach króla Stefana Batorego przyjęli formę jazdy ciężkiej odpowiadającej późniejszym kirasjerom. Główna różnica polegała na taktyce i na użyciu lekkiej długiej kopii jako głównej broni zaczepnej.

</doc>
<doc id="291855" url="https://pl.wikipedia.org/wiki?curid=291855" title="Michael Dixon">
Michael Dixon

Michael Dixon – amerykański polityk, przewodniczący Partii Libertariańskiej w latach 2004–2006.
Michael został wybrany na przewodniczącego podczas 2004 Libertarian National Convention w Atlancie. Wcześniej, w latach 1999–2000 oraz 2002–2004 uczestniczył w zebraniach Libertarian National Committee. Zasiadał również w komitecie wykonawczym partii w Północnej Karolinie oraz działał jako sekretarz i parę razy jako wiceprzewodniczący, w oddziale partii w stanie Illinois.
Poza polityką, zajmuje się prowadzeniem własnej firmy handlowej oraz doradztwem w kwestiach zarządzania, w organizacjach non-profit oraz firmach z branży finansowej. Posiada również tytuł MBA z organizacji produkcji, który zrobił na University of Dallas.
Jest żonaty i ma syna.

</doc>
<doc id="291859" url="https://pl.wikipedia.org/wiki?curid=291859" title="Yanni">
Yanni

Yanni, właśc. Jannis Chrysomallis (gr. Γιάννης Χρυσομάλλης) (ur. 14 listopada 1954 w Kalamacie, Grecja) – grecki kompozytor new age. Autor ponad 100 utworów.

</doc>
<doc id="291861" url="https://pl.wikipedia.org/wiki?curid=291861" title="Kreozot">
Kreozot

Kreozot, kreozot drzewny – składnik smoły drzewnej o temp. wrzenia ok. 200–215 °C; produkt suchej destylacji drewna. Wydziela się również ze spalin na ściankach czopuchów i kominów przy spalaniu niedostatecznie wysuszonego drewna (np. w kominkach). Jest palny, ma postać żółtej, rzadziej bezbarwnej oleistej cieczy o piekącym smaku i charakterystycznym zapachu. Stanowi mieszaninę dwuwodorotlenowych fenoli i metylofenoli oraz ich eterów metylowych, w tym gwajakolu i kreozolu (metylogwajakolu).
Postaci użytkowe kreozotu (drzewnego):
Istnieje również kreozot węglowy – tak nazywa się jedną z surowych frakcji smoły węglowej, a czasem i wytwarzany z tej frakcji "olej kreozotowy". Kreozot węglowy, barwy żółtej do prawie czarnej, dawniej był stosowany głównie do impregnacji drewnianych podkładów kolejowych oraz słupów telefonicznych i energetycznych, do dzisiaj zaś, w mniejszej skali, do nasycania innych elementów drewnianych (konstrukcji nośnych, słupów, palisad).
Aleksandr Sołżenicyn w książce Archipelag Gułag wspomina, iż praca w zakładach nasycających podkłady kolejowe kreozotem należała do jednej z najbardziej wyniszczających więźniów sowieckich obozów.
Mimo jego właściwości rakotwórczych, gdzieniegdzie kreozotem węglowym do tej pory usiłuje się leczyć zewnętrznie łuszczycę.

</doc>
<doc id="291866" url="https://pl.wikipedia.org/wiki?curid=291866" title="Bernardo Rossellino">
Bernardo Rossellino

Bernardo di Matteo Gamberelli (ur. 1409, zm. 1464) – włoski rzeźbiarz i architekt, przedstawiciel quattrocenta, działający w Toskanii i Rzymie.
Był twórcą nagrobka Leonardo Bruniego w kościele Santa Croce we Florencji (1444-1447) – pierwowzoru renesansowego przyściennego nagrobka niszowego. Wzniósł według projektu L.B. Albertiego Palazzo Rucellai we Florencji (1446-1451). Autor założenia urbanistyczno-architektonicznego placu katedralnego w Pienzy (1460-1463) oraz pierwszego projektu nowej bazyliki św. Piotra na Watykanie.

</doc>
<doc id="291874" url="https://pl.wikipedia.org/wiki?curid=291874" title="Tadeusz Kulisiewicz">
Tadeusz Kulisiewicz

Tadeusz Kulisiewicz (ur. 13 listopada 1899 w Kaliszu, zm. 18 sierpnia 1988 w Warszawie) – polski grafik i rysownik.
Życiorys.
Urodził się w Kaliszu, jako syn Walentego Kowala i Marii z Popielińskich. Ukończył Państwowe Gimnazjum i Liceum im. Tadeusza Kościuszki w Kaliszu, w zbiorach którego znajdują się najwcześniejsze prace artysty. Studia artystyczne odbył w Państwowej Szkole Sztuk Dekoracyjnych w Poznaniu (1922–1923) i w Szkole Sztuk Pięknych w Warszawie (1923–1929), w pracowniach profesorów Miłosza i Mieczysława Kotarbińskich oraz Władysława Skoczylasa. Od 1926 należał do Stowarzyszenia Polskich Artystów Grafików „Ryt”. W latach 1933–1939 prowadził kursy rysunku w warszawskiej ASP w pracowni Mieczysława Kotarbińskiego. Od 29 sierpnia 1946 był profesorem nadzwyczajnym rysunku Akademii Sztuk Plastycznych w Warszawie, a 12 sierpnia 1950 został mianowany profesorem zwyczajnym grafiki. W 1955 został członkiem korespondentem Akademii Sztuki w Berlinie, a w 1965 otrzymał honorowe członkostwo Akademii Sztuk Pięknych we Florencji. Indywidualne wystawy prac artysty prezentowane były w licznych krajach Europy, Azji i obu Ameryk.
Był członkiem Rady Krajowej PRON w 1983. W 1983 wybrany został w skład Krajowej Rady Towarzystwa Przyjaźni Polsko-Radzieckiej.
Pochowany został na Cmentarzu Wojskowym na Powązkach w Warszawie (kwatera C39-2-6).
Imieniem Tadeusza Kulisiewicza nazwano ulice w Warszawie, Kaliszu i Szlembarku. 
W 2019 z okazji 120. rocznicy urodzin Kulisiewicza w Centrum Rysunku i Grafiki im. Tadeusza Kulisiewicza w Kaliszu otwarto wystawę czasową „Mistrz i uczniowie: Tadeusz Kulisiewicz i tradycje warszawskiej grafiki warsztatowej”.
Twórczość.
W 1926 Kulisiewicz odwiedził Szlembark, wieś w Gorcach. Od tego czasu powracał tam często przez całe życie. W latach 1928–1930 stworzył cykl drzeworytów poświęcony Szlembarkowi. W przeciwieństwie do modnej w latach 20. radosnej stylizacji góralszczyzny, ukazał świat Szlembarku w nastroju powagi i surowości. Drzeworyty Kulisiewicza wyróżniały się siłą ekspresji, monumentalizacją tematu. W okresie przedwojennym Kulisiewicz tworzył przeważnie drzeworyty. Prace swoje zestawiał w cykle monotematyczne. W ten sposób powstał zbiór szlembarski, złożony z czterech tek: „Szlembark” (1932), „Bacówka” (1932–1933), „Metody” (1934), „Wieś w Gorcach” (1935–1936), uzupełniony potem o zbiór rysunków „Szlembarskie rysunki” (1939).
Okres wojny Kulisiewicz spędził w Krakowie i Szlembarku. W powstaniu warszawskim spłonęła jego pracownia, w tym 70 desek drzeworytniczych. Po wojnie zaniechał tworzenia drzeworytów i poświęcił się głównie rysunkowi i grafice miedziorytniczej – suchorytowi. W 1945 rysował ruiny Warszawy, tworząc cykl stu rysunków tuszem „Ruiny Warszawy 1945” pokazany w 1947 w Muzeum Narodowym w Warszawie i wydany w postaci wielkoformatowego albumu. Artysta sporządzał w terenie szkice ołówkowe, z których w pracowni powstawały rysunki tuszem.
W okresie powojennym w poszukiwaniu tematów artysta odbył wiele podróży m.in. do Niemiec, Belgii, Brazylii, Chin, Francji, Holandii, Indii, Meksyku, Włoch i ZSRR. Kilkakrotnie wyjeżdżał do Berlina Wschodniego, gdzie w teatrze Berliner Ensemble szkicował inscenizacje sztuk Bertolta Brechta: „Matki Courage i jej dzieci” (1949), „Kaukaskiego Koła Kredowego” (1954) i „Życia Galileusza” (1957). Następne podróże zaowocowały cyklami rysunków: z Czechosłowacji (1951), Chin (1952), Indii (1956), Meksyku (1957, 1958/1959), Wenecji (1958 i 1961), Brazylii (1963). W późniejszych cyklach zaczął pojawiać się kolor.
Oprócz rysunków Kulisiewicz tworzył także cykle suchorytów: „Żołnierze rewolucji i pokoju” (1948), „Bojownicy o wolność i demokrację” (1951), „Stalowe ptaki” (1965), „Kobieta” (1973/1974), „Macierzyństwo i matka” (1974) „Moja historia sztuki” (1975) „Krajobrazy spalone” (1979/1981), „Chiny” (1982) oraz „Ludzie Indii, Meksyku i Brazylii” (1982–1983).
W 1986 roku powołał fundację Stypendia i Nagrody im. Tadeusza Kulisiewicza promującą młodych artystów.
Na mocy testamentu Kulisiewicza wyposażenie jego warszawskiej pracowni przeszło na własność Muzeum Okręgowego Ziemi Kaliskiej w Kaliszu; w 1994 w Kaliszu otwarto Centrum Rysunku i Grafiki im. Tadeusza Kulisiewicza.

</doc>
<doc id="291878" url="https://pl.wikipedia.org/wiki?curid=291878" title="Hymn Wietnamu">
Hymn Wietnamu

Tiến Quân Ca (chữ nôm: 進軍歌, tłum. Pieśń marszowa) – hymn państwowy Wietnamu skomponowany i napisany przez Nguyễna Văn Cao w 1944 roku, uznany w 1945 roku za hymn Demokratycznej Republiki Wietnamu, a w 1976 roku za hymn zjednoczonego Wietnamu. Pieśń składa się z dwóch zwrotek, a odśpiewuje się tylko pierwszą.

</doc>
<doc id="291879" url="https://pl.wikipedia.org/wiki?curid=291879" title="Pingwin równikowy">
Pingwin równikowy

Pingwin równikowy ("Spheniscus mendiculus") – gatunek dużego ptaka wodnego z rodziny pingwinów (Spheniscidae), zamieszkujący wyłącznie wyspy Galapagos. Jest to jedyny gatunek pingwina gnieżdżący się na półkuli północnej. Nie wyróżnia się podgatunków.
Zasięg występowania.
Pingwin równikowy jest endemitem Galapagos. Około 95% populacji zamieszkuje wyspy Isabela i Fernandina w zachodniej części archipelagu, ale małe populacje występują również na Santiago, Bartolomé, północnej części Santa Cruz i Floreanie.

</doc>
<doc id="291881" url="https://pl.wikipedia.org/wiki?curid=291881" title="Drzewo genealogiczne Pompejuszów">
Drzewo genealogiczne Pompejuszów



</doc>
<doc id="291882" url="https://pl.wikipedia.org/wiki?curid=291882" title="Deir el Bahari">
Deir el Bahari



</doc>
<doc id="291884" url="https://pl.wikipedia.org/wiki?curid=291884" title="Cedrus deodara">
Cedrus deodara



</doc>
<doc id="291885" url="https://pl.wikipedia.org/wiki?curid=291885" title="Chicago Bulls">
Chicago Bulls

Chicago Bulls – amerykański klub koszykarski uczestniczący w rozgrywkach ligi NBA (Dywizja Centralna w Konferencji Wschodniej). Bulls sześciokrotnie wygrywali mistrzostwo NBA (w latach 1991–1993 oraz 1996-1998). We wszystkich mistrzowskich sezonach w zespole występowali Michael Jordan i Scottie Pippen, a trenerem był Phil Jackson.
Klub został założony 16 stycznia 1966, stając się uczestnikiem NBA w sezonie 1966/67. W latach 1966–1984 Bulls dziesięciokrotnie awansowali do fazy play-off, gdzie dwukrotnie dochodzili do finałów konferencji. W drafcie NBA 1984 z numerem trzecim klub ten wybrał Michaela Jordana. W każdym sezonie gry Jordana w ich barwach Bulls docierali do fazy play-off. Najpierw trzykrotnie odpadali w pierwszej rundzie, w play-off 1979 awansowali do półfinału, a w kolejnych dwóch do finału konferencji. Od rozgrywek 1989/90 trenerem drużyny był Phil Jackson. W drugim sezonie jego pracy Bulls zdobyli pierwsze w historii klubu mistrzostwo NBA. Sukces ten powtórzyli w dwóch kolejnych sezonach. Po zdobyciu mistrzowskiego tytułu w 1993 Jordan zakończył karierę. W kolejnych dwóch sezonach Bulls docierali do półfinałów konferencji, by po powrocie Jordana wygrać trzy kolejne tytuły w 1996, 1997 i 1998. Po zdobyciu ostatniego z mistrzostw Jordan i Jackson odeszli z klubu (Jordan zakończył karierę). W XXI w. Bulls jedenaście razy awansowali do fazy play-off, w tym raz dochodząc do finału konferencji w 2011, tj. po sezonie, w którym Derrick Rose jako drugi (po Jordanie) zawodnik w historii klubu zdobył nagrodę MVP.
Według Forbesa są czwartą najbardziej wartościową organizacją w lidze (3,2 miliarda dolarów). Bulls rozgrywają mecze domowe w hali United Center, a siedzibą klubu jest Chicago.
Historia.
Chicago Bulls są trzecią drużyną NBA z siedzibą w Chicago, po Chicago Stags (1946-1950) oraz Chicago Packers/Zephyrs (obecnie Washington Wizards). Zespół Chicago Bulls przyłączył się do rozgrywek ligi NBA w sezonie 1966/67, uzyskując najlepszy w historii bilans spotkań wśród zespołów debiutujących w lidze i zakwalifikował się do fazy rozgrywek play-off już w pierwszym roku swojego istnienia. Po udanym pierwszym roku, przez kilka lat drużyna nie osiągnęła większych sukcesów. Lepsze czasy nadeszły w latach 70. Na parkiecie Bulls pokazały się wtedy takie sławy jak Artis Gilmore, Chet Walker, Bob Love, Norm Van Lier, Jerry Sloan, Reggie Theus i Tom Boerwinkle. Przełomowym momentem dla zespołu z Chicago był wybór w drafcie Michaela Jordana w 1984 roku, a następnie Scottie Pippena 3 lata później. Ci dwaj gracze, a także zatrudniony w 1989 roku, trener Phil Jackson sprawili, że zespół wpisał się w karty historii NBA jako najlepsza drużyna lat 90., zdobywając sześciokrotnie mistrzostwo ligi w latach 1991–1993 oraz 1996-98. Legendarny skład rozpadł się jednak w 1998 roku po odejściu trenera Phila Jacksona i Michaela Jordana. Następne 12 sezonów nie zaowocowało w żadne sukcesy, a drużyna przeszła gruntowną przemianę. Dopiero sezon 2010/11 drużyna zakończyła z bilansem spotkań 62-20, identycznym jak w roku 1998 – tym samym zespół po raz pierwszy od czasów gry Michaela Jordana został najlepszym zespołem rundy zasadniczej. Mimo znakomitych liczb, "Bykom" pod wodzą swojego lidera Derricka Rose’a nie udało się awansować do finału NBA.
Nazwa.
Nazwa "Byki" i logo nawiązują do wielkich rzeźni ulokowanych w Chicago. Miasto w połowie XIX w. stało się centrum przetwórstwa mięsnego dla farm hodowlanych zachodu USA.
Zawodnicy.
Kadra w sezonie 2022/23.
"Stan na 3 marca 2023".
Zastrzeżone numery.
"Stan na 31 grudnia 2019"
Sponsorzy.
W październiku 2015 roku polski kantor internetowy Cinkciarz.pl, jako pierwsza polska firma, zawarł 7-letnią umowę sponsorską z Chicago Bulls.

</doc>
<doc id="291892" url="https://pl.wikipedia.org/wiki?curid=291892" title="MAX232">
MAX232

MAX232 – układ scalony stosowany do konwersji napięć portu RS-232 na standard TTL na wejściu i odwrotnie na wyjściu.
Na porcie RS-232C występują napięcia +15 V i -15 V, co uniemożliwia bezpośrednie podłączenie linii portu do urządzeń w standardzie TTL o poziomach napięć 0 V i 5 V lub CMOS (0 V i 1,8 V).
Układ MAX232 jest produktem firmy Maxim, natomiast istnieje wiele zamienników innych firm występujących pod podobnymi oznaczeniami. Poszczególne wersje różnią się na przykład wymaganą pojemnością kondensatorów dołączanych do układu, potrzebnych do poprawnej pracy przetwornicy napięcia – typowo od 0,1 μF do 1μF.
Układ jest chętnie wykorzystywany przez producentów urządzeń przenośnych, z uwagi na fakt, iż zawiera w sobie zintegrowaną przetwornicę napięcia działającą na zasadzie pompy ładunku. Dzięki temu przy zasilaniu napięciem 3 – 5 V uzyskuje się na wyjściach wymagane napięcia -12 i 12 V potrzebne dla zapewnienia zgodności ze standardem RS232.
Obecnie wiele z urządzeń współpracuje już z interfejsem przy napięciach +8,5V -8,5V. Pojawiły się też różne wersje z optoizolatorami zapewniającymi separację galwaniczną.

</doc>
<doc id="291895" url="https://pl.wikipedia.org/wiki?curid=291895" title="Nuño Pérez de Quiñones">
Nuño Pérez de Quiñones

Nuño Pérez de Quiñones – wielki mistrz zakonu Calatrava w latach 1182–1199.
Mistrz ten uzyskał nową regułę zakonną, zatwierdzoną przez kapitułę cystersów, zgromadzoną na konwencie w Burgundii i zaaprobowaną przez papieża Grzegorza VIII 4 listopada 1187 r.
Mistrz de Quiñones walczył ze swoimi rycerzami u boku króla Alfonsa VIII Kastylijskiego pod Alarcos w 1195 roku, lecz zakon poniósł w tej bitwie tak duże straty, że główna siedziba zakonu-zamek w Calatravie- nie była w stanie obronić się przed muzułmanami i wpadła w ich ręce. Mistrz przeniósł wówczas główną siedzibę do zdobytej w 1198 r. twierdzy Salvatierra, która stała się domem macierzystym zakonu na następne lata. Król jednak nie zapomniał o zakonie, przyznając mu nowe nadania, w tym zamek Ronda nad rzeką Tag. Również mnożą się liczne nadania od prywatnych darczyńców. Pozwala to szybko odbudować siłę zakonu.
Jednocześnie klęska pod Alarcos sprawiła, że w aragońskiej gałęzi zakonu powstała opinia, jakoby zakon w Kastylii został całkowicie zniszczony, w związku z tym Aragończycy wybrali swojego wielkiego mistrza. Sprzeciwił się temu de Quiñones i wybuchł konflikt, zażegnany dzięki ugodzie, na mocy której cały zakon uznał go za wielkiego mistrza, a uzurpator został wybrany drugim w kolejności dygnitarzem zakonu z tytułem wielkiego mistrza Aragonii.

</doc>
<doc id="291896" url="https://pl.wikipedia.org/wiki?curid=291896" title="Martín Martínez">
Martín Martínez

Martín Martínez – wielki mistrz zakonu Calatrava w latach 1199–1207.
W 1198 r. był dowódcą ekspedycji, która, za zgodą wielkiego mistrza, wyruszyła zdobyć zamek w Salvatierra. Do tego celu zgromadził wszelkie dostępne siły zakonu – 400 rycerzy i 600–700 piechurów. Twierdza została zdobyta i stała się nową siedzibą zakonu. Niewątpliwie sukces ten podniósł morale braci-rycerzy i utorował Martínezowi drogę do przywództwa w zakonie po śmierci mistrza de Quiñones.
Jako wielki mistrz Martínez uzyskał nową i ostateczną regułę zakonną od papieża Innocentego III 28 kwietnia 1199 r. Wzmocnił obronę Salvatierry i toczył nieustanne boje z napierającymi Maurami na czele swoich rycerzy aż do swojej śmierci.

</doc>
<doc id="291898" url="https://pl.wikipedia.org/wiki?curid=291898" title="Ruy Díaz de Yanguas">
Ruy Díaz de Yanguas

Ruy Díaz de Yanguas – wielki mistrz zakonu Calatrava w latach 1207–1212.
Czas jego rządów upłynął na ciągłych, prowadzonych ze zmiennym szczęściem, walkach z Maurami. W 1208 r. oddziały zakonne pod jego dowództwem zdobyły zamek w Vilches, który w wyniku kontrakcji wojsk almohadzkich został jednak szybko utracony. W 1211 r. zakon utracił, po zaciętej walce, swoją główną siedzibę-zamek w Salvatierra. Siedziba zakonu została przeniesiona tymczasowo do zamku Zorita de los Canes. Jednocześnie udział wielkiego mistrza i jego rycerzy w bitwie pod Las Navas de Tolosa przyczynia się do pokonania muzułmanów i odzyskania utraconych wcześniej terenów, w tym zamku w Calatravie.

</doc>
<doc id="291906" url="https://pl.wikipedia.org/wiki?curid=291906" title="Port Wine Institute">
Port Wine Institute



</doc>
<doc id="291908" url="https://pl.wikipedia.org/wiki?curid=291908" title="Prezydent Skonfederowanych Stanów Ameryki">
Prezydent Skonfederowanych Stanów Ameryki

Prezydent Skonfederowanych Stanów Ameryki był najwyższym urzędnikiem krótko istniejącego (1861-1865) państwa, które powstało w wyniku secesji części południowych stanów USA.
Prezydenci.
Tylko jedna osoba zajmowała ten urząd. Był nią były sekretarz obrony USA Jefferson Davis (18 lutego 1861 – 10 maja 1865). Przed jego oficjalnym wyborem na pełną kadencję nosił tytuł "tymczasowego prezydenta". 22 lutego 1862 roku, w urodziny Jerzego Waszyngtona odbyło się uroczyste zaprzysiężenie, co zostało upamiętnione na państwowej pieczęci.

</doc>
<doc id="291910" url="https://pl.wikipedia.org/wiki?curid=291910" title="Prezydent CSA">
Prezydent CSA



</doc>
<doc id="291914" url="https://pl.wikipedia.org/wiki?curid=291914" title="Krzysztof Baranowski (żeglarz)">
Krzysztof Baranowski (żeglarz)

Krzysztof Tadeusz Baranowski (ur. 26 czerwca 1938 we Lwowie) – żeglarz, kapitan jachtowy, dziennikarz, prezenter telewizyjny, nauczyciel, krótkofalowiec SP5ATV. Jako pierwszy Polak dwukrotnie opłynął samotnie kulę ziemską. 
Życiorys.
Absolwent Politechniki Wrocławskiej (inżynier elektronik) i Studium Dziennikarskiego Uniwersytetu Warszawskiego.
W latach 60. XX wieku był redaktorem w „Trybunie Ludu”, gdzie zajmował się popularyzacją nauki. Od 1969 roku należał do PZPR. W latach 1965–1966 brał udział w wyprawie naukowo-żeglarskiej jachtu "Śmiały" wokół Ameryki Południowej (kpt. Bolesław Kowalski). Wielokrotnie występował w różnorakich programach TVP dla młodzieży (Ekran z bratkiem, Teleranek, Latający Holender), propagując żeglarstwo. Od roku 1977 był komentatorem TVP.
17 czerwca 1972 zajął 12. miejsce w transatlantyckich regatach samotnych żeglarzy OSTAR z Plymouth (Wielka Brytania) do Newport (Stany Zjednoczone) na jachcie Polonez, po czym odbył dalszą samotną drogę dookoła świata drogą na Horn. Był pierwszym Polakiem, który przebył tę trasę samotnie. Władysław Wagner, czyli pierwszy Polak, który opłynął świat także drogą na Horn, nie płynął samotnie. Natomiast Leonid Teliga płynął samotnie, ale trasą łatwiejszą, przez Kanał Panamski. Baranowski w ciągu 272 dni pokonał 35 424 mil morskich na trasie Newport – Kapsztad – Hobart (Tasmania) – Stanley (Falklandy) – Plymouth. Opłynął m.in. przylądki Dobrej Nadziei, Leeuwin i Horn. Rejs zakończył się 24 czerwca 1973 roku.
Jako jedyny dotychczas Polak odbył rejs dookoła świata po raz drugi, również samotnie, ale w przeciwnym kierunku. Dokonał tego od 2 października 1999 do 30 sierpnia 2000 na jachcie Lady B. Rozpoczął i zakończył rejs w portugalskim porcie Villamoura, przepłynął 24 tys. mil morskich trasą równikową, zawijając do 20 portów. Szlak podróży prowadził m.in. przez Wyspy Kanaryjskie, Karaiby, Kanał Panamski, Tahiti, Australię, Seszele, Morze Czerwone i Śródziemne.
Był inicjatorem budowy Poloneza oraz dwóch żaglowców rejowych: STS „Pogoria” oraz STS „Fryderyk Chopin”.
Drugi kapitan polskiego prototypowego żaglowca – barkentyny STS „Pogoria”. Prowadził „Pogorię” w regatach „Tall Ships’ Races 80” i w rejsie z naukowcami PAN na Antarktydę. Pomysłodawca i założyciel Szkoły pod Żaglami, którą jako kapitan poprowadził w latach 1983–1984 na żaglowcu STS „Pogoria”, a w 1992 na żaglowcu STS „Fryderyk Chopin”, który zbudowała jego Fundacja – Międzynarodowa Szkoła Pod Żaglami.
W 1981 na skutek błędnego odczytu wskazań radaru doprowadził do kolizji STS „Pogoria” z MS Generał Stanisław Popławski, Izba Morska w orzeczeniu obciążyła winą za spowodowanie kolizji kapitana „Pogorii” w 80%.
Był redaktorem naczelnym czasopisma „Jachting”. Od 2009 prowadzi Fundację „Szkoła Pod Żaglami Krzysztofa Baranowskiego” opartą o wolontariat młodzieży niosącej innym pomoc.
Filmy dokumentalne.
Niektóre z ponad 50:

</doc>
<doc id="291921" url="https://pl.wikipedia.org/wiki?curid=291921" title="Hadżi Muhammad">
Hadżi Muhammad



</doc>
<doc id="291925" url="https://pl.wikipedia.org/wiki?curid=291925" title="Hadji Muhammad">
Hadji Muhammad



</doc>
<doc id="291926" url="https://pl.wikipedia.org/wiki?curid=291926" title="Październik 2005 w sporcie">
Październik 2005 w sporcie



</doc>
<doc id="291928" url="https://pl.wikipedia.org/wiki?curid=291928" title="Instytut Wina Porto">
Instytut Wina Porto

Instytut Wina Porto (por. "Instituto dos Vinhos do Douro e Porto", wcześniej "Instituto do Vinho do Porto") – portugalski organ państwowy, podlegający Ministerstwu Rolnictwa, powołany 6 listopada 2003 w celu niesienia pomocy producentom oryginalnego wina porto i douro. Zadaniem IVDP jest kontrola produkcji, jakości, a także eksportu, tych dwóch gatunków wina.

</doc>
<doc id="291929" url="https://pl.wikipedia.org/wiki?curid=291929" title="Listopad 2005 w sporcie">
Listopad 2005 w sporcie



</doc>
<doc id="291932" url="https://pl.wikipedia.org/wiki?curid=291932" title="Halina Czerny-Stefańska">
Halina Czerny-Stefańska

Halina Czerny-Stefańska (ur. 31 grudnia 1922 w Krakowie, zm. 1 lipca 2001 tamże) – polska pianistka, chopinistka, pedagożka.
Życiorys.
Dzieciństwo i młodość.
Halina Czerny-Stefańska (przed II wojną światową używała nazwiska Helena Szwarcenberg-Czerny) pochodziła ze znanej arystokratycznej rodziny Schwarzenbergów, była córką Stanisława. W czasie wojny ukrywała się w majątku rodziny Branickich w Branicach pod Krakowem, a potem występowała na konspiracyjnych koncertach z Ludwikiem Stefańskim.
Konkurs Chopinowski.
W 1949 została laureatką I nagrody IV Międzynarodowego Konkursu Pianistycznego im. Fryderyka Chopina ("ex aequo" z Bellą Dawidowicz z ZSRR). Otrzymała również nagrodę za najlepsze wykonanie mazurków F. Chopina, ufundowaną przez Polskie Radio. 
W 1950 ukończyła z wyróżnieniem Państwową Wyższą Szkołę Muzyczną w Krakowie w klasie prof. Zbigniewa Drzewieckiego.
Czerny-Stefańska podczas konkursu wybrała fortepian koncertowy marki Steinway &amp; Sons model D (o numerze seryjnym 309125, długości 273 cm), z 1942 roku produkcji hamburskiej, na którym grała podczas wszystkich etapów konkursu.
Światowa kariera.
Wygrana w Konkursie otworzyła jej drogę do międzynarodowej kariery pianistycznej. Występowała w renomowanych salach koncertowych Europy, Japonii, Stanów Zjednoczonych, Ameryki Południowej. Odbyła ponad 20 tournée po Związku Radzieckim.
Występowała z towarzyszeniem najbardziej znanych orkiestr symfonicznych, współpracując z takimi dyrygentami, jak m.in.: Adrian Boult, Zubin Mehta, Georg Solti, Václav Smetáček, Witold Rowicki, Paweł Klecki. W jej repertuarze koncertowym znajdowały się utwory od baroku do muzyki współczesnej, dominowała jednak muzyka F. Chopina.
Przez pięćdziesiąt lat prowadziła karierę artystyczną, która trwała do ostatnich miesięcy jej życia. Współpracowała z firmą Steinway &amp; Sons reklamując jej fortepiany w Japonii, jak również instrumenty Kawai oraz (pod koniec życia) fortepiany Petrof. Oficjalnie ćwiczyła na instrumentach Blüthner (w krakowskim domu artystki znajdują się trzy takie fortepiany, obok Steinwaya i dwóch innych starszych instrumentów).
W późniejszych latach była zapraszana do jury konkursów pianistycznych świata, w tym pięciokrotnie do Międzynarodowego Konkursu Muzycznego im. Piotra Czajkowskiego (w 1970, 1974, 1978, 1986 i 1998) oraz pięciokrotnie do Międzynarodowego Konkursu Pianistycznego im. Fryderyka Chopina (w 1980, 1985, 1990, 1995 i 2000). 
Prowadziła działalność pedagogiczną, wykładając m.in. na takich uczelniach, jak: Tokijski Uniwersytet Sztuki, Elisabeth University of Music w Hiroszimie, Nagoya University of Arts w Nagoi, Senzoku Gakuen University w Uozu, prefekturze Toyama, prowadziła także kursy mistrzowskie. 
W 1999 była Honorowym Członkiem Komitetu Obchodów Światowego Roku Chopinowskiego, powołanego przez Prezydenta RP Aleksandra Kwaśniewskiego.
W 2001 Tokijski Uniwersytet Sztuki uhonorował pianistkę tytułem doktora honoris causa.
Działalność społeczno-polityczna.
Pianistka uczestniczyła także w życiu społeczno-politycznym Krakowa. W latach 1976–1984 była radną Miasta Krakowa, a w latach 1978–1985 członkiem Społecznego Komitetu Odnowy Zabytków Krakowa. Była jednym z założycieli Kuźnicy (obok takich artystów jak m.in. Andrzej Wajda). W latach 1981–1983 wchodziła w skład Prezydium Ogólnopolskiego Komitetu Frontu Jedności Narodu.
Należała do nielicznej grupy artystów, którzy ostentacyjnie wyrażali poparcie dla władz politycznych w czasach stanu wojennego, za co w kwietniu 1982 została wyklaskana na koncercie w Filharmonii Krakowskiej. Członek Rady Krajowej PRON w 1983 roku.
Życie prywatne.
Żona Ludwika Stefańskiego, matka Elżbiety Stefańskiej. 
Pianistka zmarła 1 lipca 2001 w Krakowie. Jest pochowana razem z mężem w alei zasłużonych na Cmentarzu Rakowickim w Krakowie (kwatera LXIX pas A-I-13).
Upamiętnienie.
W 2001 wmurowano poświęconą jej tablicę pamiątkową w Ogrodzie Botanicznym Polskiej Akademii Nauk w Powsinie.
W 2006 w Parku im. Jerzego Waldorffa w Słupsku odsłonięto pomnik ""Klawiaturę gwiazd"," na której umieszczono nazwisko Haliny Czerny-Stefańskiej pośród siedmiorga wybitnych pianistów, uczestników Festiwalu Pianistyki Polskiej, takich jak Ryszard Bakst, Klara Langer-Danecka, Władysław Kędra, Tadeusz Żmudziński, Miłosz Magin, Witold Małcużyński.
W dniach 17–21 września 2008 odbył się w Poznaniu I Europejski Konkurs Pianistyczny „Halina Czerny-Stefańska in Memoriam” zorganizowany przez poznańską Akademię Muzyczną.
Dyskografia (wybór).
Halina Czerny-Stefańska nagrała wiele płyt LP i CD dla takich wytwórni jak: Deutsche Grammophon, Decca, Erato, EMI Classics, His Masters Voice, Polskie Nagrania, Pony Cayon, RCA Records, Supraphon, Selene czy Telefunken.

</doc>
<doc id="291933" url="https://pl.wikipedia.org/wiki?curid=291933" title="Finnmark">
Finnmark

Finnmark (norw. "Finnmark"; sam. "Finnmárku"; fiń. "Finnmark") – dawny okręg, jednostka podziału administracyjnego Norwegii. Przestał istnieć 1 stycznia 2020, gdy na podstawie reformy z 2017 został włączony, wraz z okręgiem Troms, do nowo utworzonego okręgu Troms og Finnmark. 
Położony był na północy kraju; graniczył z norweskim okręgiem Troms. Jego wschodnia granica stanowiła zewnętrzną granicę Norwegii z Rosją (obwód murmański), a południowa z Finlandią (Laponia). Zajmował powierzchnię 48 618 km², która zamieszkiwana była przez 75 863 osób (2019). Ośrodkiem administracyjnym okręgu było miasto Vadsø.
Największymi miastami okręgu były: Alta, Hammerfest oraz Vadsø. 
Historia.
Pierwsi ludzie napłynęli do Finnmarku 10 000 lat temu. Należeli oni głównie do kultury Komsa, która prawdopodobnie przybyła z północy Norwegii, bądź też Finlandii. Pierwsze ślady tej kultury pojawiły się w Alcie oraz Nordkapp. Później Finnmark stał się ważną przystanią dla wikingów i zaistniał podczas ich ery. Pojawiły się szlaki handlowe z Rusią. Na wschodzie zdobywano także jedzenie, z kolonii ptaków nadmorskich. Na początku X wieku rozpoczęto kolonizację, na tereny Finnmarku napływali Norwegowie. Jednocześnie walczyli oni z Karelami i ostatecznie ich wyparli. Pierwsza znana forteca to Vardøhus, zbudowana przez króla Norwegii Haakona V Magnussona w roku 1306. Uważana była za najdalej wysuniętą na północ fortecę Europy. Dalej następuje długi okres białych plam w historii. W XVII wieku na stosach w Vardø spłonęło 88 młodych kobiet, podejrzewanych o uprawianie czarnej magii. To rekordowa liczba takich wyroków w tym regionie. W XVIII i XIX wieku Finnmark stał się oczkiem w głowie trzech państw – Norwegii, Finlandii i Rosji. Wszystkie rozpoczęły intensywną kolonizację. Jednak nie zmieniało to faktu, że Finnmark była oficjalną kolonią korony norweskiej. Ostatecznie w XIX wieku Finnmark został włączony do macierzystej Norwegii jako Amt. Nasilił się handel z Rosją, głównie z Półwyspem Kolskim.
Pod koniec II wojny światowej Finnmark został prawie doszczętnie zniszczony przez okupujące go wojska niemieckie. Hitlerowcy zastosowali taktykę spalonej ziemi, aby powstrzymać ofensywę Armii Czerwonej. Większość populacji przesiedlono do regionu Troms (po wojnie powróciła). Zrujnowane Kirkenes zostało wyzwolone przez Rosjan 25 października 1944 r. jako pierwsze miasto w Norwegii. Po zakończeniu walk region został pokojowo przekazany administracji norweskiej.
W okresie zimnej wojny Finnmark (będący obszarem położonym przy granicy z ZSRR) postrzegano jako szczególnie zagrożony ewentualną inwazją. Norwegia związała się z NATO, w regionie pojawiły się pierwsze bazy wojskowe. Czasy po wojnie to także okres wygasania kultury Lapończyków na rzecz kultury norweskiej.
Likwidacja okręgu.
W wyniku reformy administracyjnej wraz z okręgiem Troms 1 stycznia 2020 utworzył nowy okręg Troms og Finnmark. Decyzja ta od początku spotykała się z protestami mieszkańców. W niewiążącym referendum, przeprowadzonym w Finnmarku w 2018 roku 87% głosujących opowiedziało się przeciwko połączeniu z Troms. W maju 2022 rząd Norwegii zaproponował powrót do podziału na dwa osobne okręgi. Zmiana ta miałaby wejść w życie najwcześniej 1 stycznia 2024 roku.
Gminy.
Okręg podzielony był na 19 gmin.

</doc>
<doc id="291940" url="https://pl.wikipedia.org/wiki?curid=291940" title="Karabin przeciwpancerny PTRS">
Karabin przeciwpancerny PTRS

PTRS – radziecki samopowtarzalny karabin przeciwpancerny.
Historia.
Po wprowadzeniu na początku lat 30. XX wieku do uzbrojenia Armii Czerwonej dział przeciwpancernych kalibru 37 i 45 mm dowództwo RKKA (Rabocze-Krestjanska Krasnaja Armija – Robotniczo-Chłopska Armia Czerwona) postanowiło uzupełnić je lekką bronią przeciwpancerną. Początkowo próbowano wprowadzić do uzbrojenia karabin l. Kuczewskiego (pomimo nazwy w rzeczywistości było to lekkie działo bezodrzutowe kalibru 37 mm), ale ostatecznie nie udało się dopracować tej nowatorskiej broni.
W drugiej połowie lat 30. gwałtownie zaczęło rosnąć nasycenie bronią pancerną wielu armii świata. Spowodowało to intensyfikację prac nad lekką bronią przeciwpancerną. W ZSRR rozpoczęto wtedy prace nad nowym nabojem przeznaczonym specjalnie dla broni tej klasy. Efektem prac prowadzonych w latach 1936–1938 był nabój 14,5 × 114 mm, którego produkcję rozpoczęto w 1940 roku.
13 marca 1936 roku zlecono biurom konstrukcyjnym S.W. Władimirowa, M.N. Bluma i S.A. Korowina prace nad karabinem przeciwpancernym kalibru 20–25 mm o masie nie większej niż 35 kg. Broń ta miała stanowić podstawowe uzbrojenie przeciwpancerne na poziomie kompanii. Do 1938 roku przetestowano w ramach tego programu 15 prototypów, ale żaden nie spełnił wymagań. Po 1938 roku do konkursu dopuszczono inne zespoły konstrukcyjne. W sierpniu 1938 roku prototypy o kalibrze 12,7 mm (3), 14,5 mm (2), 20, 25 i 37 mm (1) skierowano do prób, ale znowu żaden nie spełnił wymagań. Za najbardziej perspektywiczne uznano jednak konstrukcję kalibru 14,5 mm.
9 listopada 1938 roku GAU (Gławnoje Artilierskoje Uprawlienije – Główny Zarząd Artylerii) wydał nowe wymagania dla lekkiej broni przeciwpancernej. Prace nad karabinami przeciwpancernymi spełniającymi te wymagania rozpoczęto w biurach konstrukcyjnych N.W. Rukawisznikowa i B.G. Szpitalnego. Po przeprowadzonych latem 1939 badaniach do uzbrojenia wprowadzono w październiku tego roku samopowtarzalny karabin przeciwpancerny Rukawisznikowa (PTR-39). Jednak pomimo decyzji o przyjęciu do uzbrojenia produkcji tej broni ostatecznie nie rozpoczęto. Początkowo problemem była niska niezawodność PTR-39, później pod wpływem szefa GAU marszałka Grigorija I. Kulika karabiny przeciwpancerne uznano za broń nieefektywną i w sierpniu 1940 roku skreślono z systemu uzbrojenia RKKA.
W momencie niemieckiego ataku 22 czerwca 1941 roku sowiecka piechota nie dysponowała żadnym lekkim uzbrojeniem przeciwpancernym. Okazało się przy tym że karabiny przeciwpancerne nadal mogą być skuteczną bronią przeciwpancerną. Uruchomienie produkcji PTR-39 uznano za niemożliwe z powodu ciągle trapiących tą broń usterek, dlatego zlecono W.N Szołochowowi skonstruowanie nowej broni tej kategorii. Szołochow skopiował karabin przeciwpancerny Mauser Tank Gewehr z 1918 roku, ograniczając się do wyposażenia tej przestarzałej konstrukcji w hamulec wylotowy, amortyzator na kolbie i składany dwójnóg i przystosowania do radzieckiego naboju 12,7 × 108 mm. Produkcję karabinu przeciwpancernego Szołochowa uruchomiono w lipcu 1941 roku, ale niska skuteczność naboju 12,7 mm na odległościach większych od 100 m sprawiła, że szybko ją zakończono, a samej broni nigdy oficjalnie nie przyjęto do uzbrojenia.
W lipcu 1941 roku biurom konstrukcyjnym Wasilija A. Diegtariowa i Siergieja G. Simonowa powierzono zadanie skonstruowania karabinów przeciwpancernych kalibru 14,5 mm. W tym samym miesiącu nabój ten, produkowany od 1940 roku, oficjalnie przyjęto do uzbrojenia. Ponieważ pracom nadano najwyższy priorytet prototypy nowych karabinów były gotowe już pod koniec lipca po 22 dniach od rozpoczęcia prac projektowych. Diegtariow przedstawił dwa prototypy (biura konstrukcyjnego którego był szefem i własny – późniejszy PTRD), a Simonow jeden.
Karabin przeciwpancerny Simonowa był konstrukcją samopowtarzalną, o konstrukcji wzorowanej na wcześniejszych karabinach samopowtarzalnych tego konstruktora (karabin AWS). Po próbach przeprowadzonych na początku sierpnia 1941 roku, zdecydowano przyjąć do uzbrojenia zarówno konstrukcję Simonowa, jak i Diegtariowa. Oficjalnie stało się to 29 sierpnia 1941 roku. Produkcję jednostrzałowego PTRD uruchomiono natychmiast, natomiast losy broni Simonowa ważyły się dłużej. Na początku września miał być gotowy udoskonalony prototyp PTR-39 i zdecydowano przeprowadzić próby porównawcze obu broni. Próby wykazały, że obie bronie mają podobną masę i wymiary, ale broń Simonowa była bardziej niezawodna. Jej zaletą była także możliwość rozkładania do transportu na dwie części. Ostatecznym argumentem była mniejsza czaso- i materiałochłonność produkcji broni Simonowa.
Produkcję PTRS rozpoczęto w 1941 roku w zakładach w Tule. Skomplikowana konstrukcja i konieczność ewakuacji tulskich zakładów do Saratowa spowodowały, że do końca roku wyprodukowano zaledwie 77 sztuk PTRS. W następnym roku powstało ich 63 808, ale skala produkcji była zdecydowanie mniejsza niż w przypadku PTRD (184 800 egz. w 1942 roku). Produkcję PTRS zakończono w styczniu 1945 roku.
Wyprodukowane karabiny przeciwpancerne PTRS były dostarczane jednostkom Armii Czerwonej. W 1941 roku w każdym pułku piechoty utworzono kompanię karabinów przeciwpancernych składającą się z trzech plutonów. Łącznie w kompanii służyło 79 ludzi uzbrojonych w 27 karabinów przeciwpancernych PTRS (lub PTRD). Wiosną 1942 roku dodatkowe kompanie karabinów przeciwpancernych (16 karabinów ppanc) utworzono na poziomie batalionów pułków piechoty. W ten sposób każdy pułk piechoty posiadał 75 karabinów przeciwpancernych (rzeczywiste stany tej broni były z powodu strat najczęściej niższe). Jednocześnie dodatkową kompanię karabinów przeciwpancernych (36 karabinów ppanc) utworzono w dywizyjnym batalionie przeciwpancernym. Dodatkowo utworzono korpuśne bataliony przeciwpancerne wyposażone w 72–108 karabinów przeciwpancernych. Powstało także wiele samodzielnych kompanii karabinów przeciwpancernych używanych jako jednostki wzmocnienia.
W lipcu 1942 roku przeprowadzono kolejną reorganizację. Batalionowa kompania przeciwpancerna została zlikwidowana, a w jej miejsce wprowadzono pluton (9 karabinów). Dodatkową kompanię karabinów przeciwpancernych (12 karabinów) utworzono za to w dywizyjnym batalionie karabinów maszynowych. Karabiny przeciwpancerne znalazły się także w lipcu 1942 roku na uzbrojeniu baterii haubic (4 karabiny w plutonie przeciwpancernym każdej baterii).
W grudniu 1943 roku wprowadzono ostateczny schemat organizacyjny pododdziałów karabinów przeciwpancernych. Według niego w dywizyjnym batalionie przeciwpancernym znalazła się kompania karabinów przeciwpancernych (8 karabinów).
Poza dywizjami piechoty pododdziały wyposażone w karabiny przeciwpancerne znajdowały się w brygadach strzelców (początkowo 12, później 8 karabinów w każdym batalionie), brygadach narciarzy (9 w każdym batalionie + 9 w brygadowym batalionie ppanc). Karabiny przeciwpancerne znajdowały się także na uzbrojeniu kompanii i batalionów fortecznych (7-karabinowy pluton w batalionie).
W kawalerii pluton karabinów przeciwpancernych (6 karabinów) znajdował się na poziomie szwadronu. W wojskach pancernych kompania karabinów przeciwpancernych (18 karabinów) znajdowała się na poziomie batalionu zmotoryzowanego brygady czołgów.
W latach 1941–1942 z powodu braku armat przeciwpancernych karabiny przeciwpancerne znalazły się także na uzbrojeniu wielu batalionów artylerii przeciwpancernej. Z uzbrojenia tych jednostek były wycofywane w 1943 roku w miarę zwiększania się dostaw dział przeciwpancernych. Najszybciej zniknęły z uzbrojenia jednostek artylerii przeciwpancernej, później działa zaczęły zastępować karabiny przeciwpancerne także w innych pododdziałach przeciwpancernych.
Pojawienie się karabinów przeciwpancernych stanowiło duże zaskoczenie dla wojsk niemieckich. Ich masowe użycie gwałtownie zwiększyło odporność jednostek Armii Czerwonej na ataki jednostek pancernych. Strzelania były prowadzone najczęściej z odległości 100–200 metrów (regulamin przewidywał 300–500 m), dzięki czemu udawało się przebijać czołowe pancerze czołgów. Wadą PTRS wynikającą ze zbyt pośpiesznej produkcji i niskiej jakości zastosowanych materiałów była duża zawodność.
Po 1944 roku w związku z wprowadzeniem przez Wehrmacht nowych typów czołgów o grubszym opancerzeniu wartość karabinów przeciwpancernych jako broni przeciwpancernej spadła. W związku z tym rozwiązano kompanie karabinów przeciwpancernych wchodzące w skład batalionów zmechanizowanych. Przejście Armii Czerwonej do działań ofensywnych także zmniejszyło przydatność typowo defensywnej broni, jaką jest karabin przeciwpancerny. Z czasem głównym celem PTRS stały się nie czołgi, a lekkie pojazdy opancerzone, samochody i umocnione stanowiska ogniowe.
Po 1945 roku PTRS były używane bojowo w trakcie wojny koreańskiej. Później jako broń przestarzała zostały wycofane z uzbrojenia jednostek regularnych. Zmagazynowane jako zapas mobilizacyjny karabiny przeciwpancerne zostały ostatecznie wycofane z uzbrojenia w latach 80. XX wieku.
Opis techniczny.
PTRS był bronią samopowtarzalną, działającą na zasadzie odprowadzania gazów prochowych. Ryglowanie przez przekoszenie zamka w płaszczyźnie pionowej. PTRS był zasilany ze stałego magazynka pudełkowego, ładowanego przy pomocy 5-nabojowych ładowników. Ładowniki były wprowadzane do magazynka od dołu przez otwór zamykany pokrywą. Łuski były wyrzucane przez otwór znajdujący się z prawej strony komory zamkowej. Rękojeść zamkowa poruszała się na przedłużeniu okna wyrzutowego łusek. Mechanizm spustowy kurkowy. Za komorą mechanizmu spustowego znajdował się prosty chwyt pistoletowy wykonany z drewna. Do tylnej ścianki komory zamkowej przy pomocy obejmy mocowana była drewniana kolba wyposażona w brezentową poduszkę łagodzącą odrzut.
Do komory zamkowej przy pomocy klina przyłączona była lufa zakończona hamulcem wylotowym. Dzięki zastosowaniu połączenia klinowego komorę zamkową i lufę można było łatwo rozdzielić, co ułatwiało przenoszenie broni przez dwuosobową obsługę. W rurze gazowej nad lufą znajdował się tłok gazowy i tłoczysko. Na lufie znajdowały się dwa zaczepy umożliwiające zamocowanie rączek transportowych. PTRS standardowo wyposażony był w dwójnóg.

</doc>
<doc id="291941" url="https://pl.wikipedia.org/wiki?curid=291941" title="FreeSBIE">
FreeSBIE

FreeSBIE – system operacyjny, dystrybucja typu Live CD oparta na FreeBSD. Na płycie znajduje się (oprócz standardowych uniksowych komend) różnorodne oprogramowanie, m.in. X11, Fluxbox, Xfce, Firefox, MPlayer, XMMS, OpenOffice.org, GIMP.
Linki zewnętrzne.
Strona główna projektu

</doc>
<doc id="291944" url="https://pl.wikipedia.org/wiki?curid=291944" title="Martin Martinez">
Martin Martinez



</doc>
<doc id="291945" url="https://pl.wikipedia.org/wiki?curid=291945" title="Układ ekliptyczny">
Układ ekliptyczny

Układ ekliptyczny – sferyczny układ współrzędnych, w którym kołem głównym jest ekliptyka, głównym kierunkiem zaś kierunek do punktu Barana. Współrzędnymi są: 
Szerokość i długość ekliptyczna są odpowiednikami szerokości i długości geograficznej na Ziemi.
Układ ekliptyczny jest szczególnie dogodny do opisu ruchu planet Układu Słonecznego, bowiem planety znajdują się zawsze w pobliżu ekliptyki tzn. mają bliską zeru szerokość ekliptyczną i podstawową informacją o ich położeniu jest ich aktualna długość ekliptyczna.

</doc>
<doc id="291947" url="https://pl.wikipedia.org/wiki?curid=291947" title="IGFET">
IGFET



</doc>
<doc id="291948" url="https://pl.wikipedia.org/wiki?curid=291948" title="FET">
FET



</doc>
<doc id="291952" url="https://pl.wikipedia.org/wiki?curid=291952" title="Tadeusz Kroński">
Tadeusz Kroński

Tadeusz Juliusz Kroński (ur. 14 lipca 1907 w Warszawie, zm. 6 czerwca 1958 tamże) – polski filozof i historyk filozofii, wychowanek i profesor Instytutu Filozofii Uniwersytetu Warszawskiego, uczeń Tadeusza Kotarbińskiego i Władysława Tatarkiewicza. Przez uczniów i przyjaciół zwany „Tygrysem”.
Życiorys.
Syn Aleksandra Ferdynanda, adwokata, i Zofii Marii z Przedrzymirskich. W 1928 ukończył gimnazjum i przez rok studiował prawo na Uniwersytecie Poznańskim, potem przeniósł się na Uniwersytet Warszawski na germanistykę, a następnie na filozofię (ukończoną w 1934 ze stopniem magistra). 1937–1938 kontynuował studia filozoficzne w Pradze, gdzie był związany z Praskim Kołem Filozoficznym. We wrześniu 1939 wstąpił do 1 Robotniczego Ochotniczego Pułku Obrony Warszawy; 27 września, w przeddzień kapitulacji miasta, został ciężko ranny w walkach na Żoliborzu. Od stycznia 1940 członek organizacji Polska Niepodległa pod pseudonimem „Bonawentura”. Uczestniczył w powstaniu warszawskim. Po jego klęsce wraz z żoną, Ireną Krońską, został wywieziony do obozu w Niemczech. Następnie oboje trafili do Armii Brytyjskiej, gdzie zostali tłumaczami. Później mieszkali w Paryżu i Londynie, w 1949 r. wrócili do Polski.
Jego zainteresowania naukowe koncentrowały się wokół filozofii niemieckiej, Hegla i Kanta ("Rozważania wokół Hegla" (1960)). Wykładał filozofię marksistowską w Instytucie Kształcenia Kadr Naukowych przy KC PZPR, Wojskowej Akademii Politycznej pracował też na Uniwersytecie Warszawskim. Wielokrotnie odrzucano jego podania o przyjęcie do partii. Jest uważany za ojca duchowego tzw. warszawskiej szkoły historyków idei, stworzonej przez jego uczniów (m.in. Leszka Kołakowskiego, Bronisława Baczkę, Krzysztofa Pomiana).
Słynął z poczucia humoru i zdolności do improwizacji i parodii.
Jednocześnie był jednym z intelektualistów najbardziej zaangażowanych w tworzenie stalinizmu w Polsce. Często przytaczana jest jego wypowiedź z prywatnego listu do Czesława Miłosza: "Kto daje nam gwarancję, że ten ustrój, który umożliwia wolność i postęp, przejdzie przez wszystkie niebezpieczeństwa? Na kim się opieramy? Górnicy, część robotników i nawet Żydów (myślę, że nie więcej jak 20%). Że większość jest jeszcze przeciw nam, to dlatego mamy zrezygnować z takiej szansy historycznej. No więc i ja czasem celowo daję się ponieść temperamentowi: My sowieckimi kolbami nauczymy ludzi w tym kraju myśleć racjonalnie bez alienacji" (T. Kroński do Cz. Miłosza, 7 grudnia 1948, Cz. Miłosz, "Zaraz po wojnie. Korespondencja z pisarzami 1945-1950", Wydawnictwo Znak, Kraków 1999).
W recenzjach z książek "Historia filozofii" oraz "Spór o istnienie świata" zarzuca autorom – Władysławowi Tatarkiewiczowi i Romanowi Ingardenowi m.in.: idealizm metodologiczny, niedocenienie marksizmu jako przełomu w filozofii, antyhistoryzm, przedstawianie poglądów filozofów nie jako wyrazu interesów klasowych, odcięcie filozofii od nauki.
Został pochowany na Powązkach Wojskowych w Warszawie (kwatera A29-5-19).
Czesław Miłosz poświęcił mu rozdział pt. "Tygrys" książki "Rodzinna Europa".

</doc>
<doc id="291959" url="https://pl.wikipedia.org/wiki?curid=291959" title="Powiat Nordwestmecklenburg">
Powiat Nordwestmecklenburg

Landkreis Nordwestmecklenburg – niemiecki powiat leżący w północno-zachodniej części kraju związkowego Meklemburgia-Pomorze Przednie ze stolicą w Wismarze nad wybrzeżem Morza Bałtyckiego. Na wschodzie graniczy z Landkreis Rostock, na południu z Landkreis Ludwigslust-Parchim i miastem na prawach powiatu Schwerin. Powiat z zachodu graniczy z landem Szlezwik-Holsztyn i znajdującymi się w nim Kreis Herzogtum Lauenburg i miastem na prawach powiatu Lubeką.
Powiat znajduje się nad Zatoką Wismarską w trójkącie pomiędzy miastami Lubeka, Wismar i Schwerin. Na północy leży wyspa Poel. Dwa duże jeziora (Schaalsee i Schweriner See) leżą częściowo na terenie powiatu.
Powiat powstał w 1994 roku z połączenia mniejszych powiatów "Gadebusch", "Grevesmühlen" i "Wismar", a także małych części powiatów "Sternberg" i "Schwerin-Land". Jego siedzibą zostało Grevesmühlen. 4 września 2011 r. na mocy reformy administracyjnej Meklemburgii-Pomorza Przedniego do powiatu włączono miasto na prawach powiatu Wismar i przeniesiono do niego siedzibę powiatu.
Podział administracyjny.
W skład powiatu wchodzą:
Gminy:
Związki gmin:

</doc>
<doc id="291968" url="https://pl.wikipedia.org/wiki?curid=291968" title="Orogeneza waryscyjska">
Orogeneza waryscyjska



</doc>
<doc id="291969" url="https://pl.wikipedia.org/wiki?curid=291969" title="Adrian Sarul">
Adrian Sarul

Adrian Sarul (ur. 22 września 1985) – polski siatkarz, grający na pozycji rozgrywającego. Jest wychowankiem klubu AZS AWF Biała Podlaska. Poważną karierę zaczął, gdy przeszedł do klubu PZU AZS Olsztyn, w którym zadebiutował 29 października 2005 w meczu ligowym z Jokerem Piła. Obecnie gra on w pierwszoligowej Avii Świdnik.

</doc>
<doc id="291972" url="https://pl.wikipedia.org/wiki?curid=291972" title="Freesbie">
Freesbie



</doc>
<doc id="291974" url="https://pl.wikipedia.org/wiki?curid=291974" title="Związek Literatów Polskich">
Związek Literatów Polskich

Związek Literatów Polskich (ZLP) – organizacja twórcza i zawodowa pisarzy, którymi w rozumieniu statutu są także „eseiści, krytycy, tłumacze literatury pięknej”.
Historia.
ZLP uważa się (podobnie jak Stowarzyszenie Pisarzy Polskich) za bezpośredniego kontynuatora tradycji Związku Zawodowego Literatów Polskich, założonego z inicjatywy Stefana Żeromskiego 14 maja 1920 podczas Zjazdu Literatów Polskich w Warszawie. Formalnie reaktywowano tę organizację po przerwie okupacyjnej, praktycznie tworząc nową we wrześniu 1944 roku na Walnym Zebraniu w Lublinie, gdzie został wybrany Tymczasowy Zarząd, w skład którego wszedł Julian Przyboś jako prezes, a obok niego: Mieczysław Jastrun, Kazimierz Andrzej Jaworski, Jerzy Pleśniarowicz, Jerzy Putrament, Józef Wasowski, Adam Ważyk.
Obecną nazwę związku przyjęto w styczniu 1949 r. na IV Zjeździe Literatów Polskich w Szczecinie, który rozpoczął kilkuletni okres socrealizmu w literaturze polskiej. Związek zreorganizowano wtedy na wzór radzieckich "związków twórczych", zapewniając liczne przywileje pisarzom posłusznym wobec zaleceń rządzącej partii (domy pracy twórczej, przydziały nieruchomości, talony, odznaczenia, synekury, mandaty poselskie, korzystanie wraz z rodzinami z lecznicy rządowej, emerytury twórcze). Przywileje dla pisarzy rozdzielał administracyjny aparat związku, którym zarządzali sekretarze (Jerzy Putrament, Jan Maria Gisges), a wyjątkowo serwilistyczną postawę zajmował wielokrotny prezes Jarosław Iwaszkiewicz.
Od lat 60. wewnątrz ZLP rozrastało się środowisko dysydentów, kontestujące zasady ustrojowe PRL, nie rezygnując jednak z przywilejów.
Po zdjęciu przez władze PRL wystawianych w warszawskim Teatrze Narodowym tzw. dejmkowskich "Dziadów" odbyło się 29 lutego 1968 nadzwyczajne zebranie Oddziału Warszawskiego Związku Literatów Polskich, na którym przyjęto napisaną przez Andrzeja Kijowskiego rezolucję pisarzy polskich przeciwko cenzurze, potępiając politykę kulturalną w PRL, żądając zniesienia cenzury i przywrócenia swobody twórczej. Zebranie to stało się jedną z przyczyn zaognienia atmosfery politycznej, która swoją kulminację znalazła w tzw. wydarzeniach marcowych.
Z czasem dysydenci zdobyli pozycję dominującą we władzach związku, w okresie 1980-1981 przyjmując retorykę opozycji. W tej sytuacji, kiedy w grudniu 1981 r. po wprowadzeniu stanu wojennego działalność ZLP została zawieszona, władze komunistyczne nie zamierzały dopuścić do jej wznowienia – w lipcu 1983 zawieszony związek został rozwiązany.
Pod koniec 1983 roku z inicjatywy władz partyjnych i państwowych część członków rozwiązanego ZLP zarejestrowała nowy związek pod tą samą nazwą (określany ironicznie jako „neo-zlep”). Wielu dawnym członkom nie dano szansy na przynależność do nowej organizacji – poprzez zmianę kryteriów przyjmowania członków i weryfikację definicji „pisarza” (natomiast szeroko otwarto dostęp dla tłumaczy i polonistów). Czołowe postaci rozwiązanego „starego ZLP” odmówiły uznania nowego „reżymowego związku”. Powstał rozłam w środowisku literackim, w wyniku którego dawni opozycjoniści pozostawali poza związkiem, a po zmianie ustroju przez Polskę w 1989 r. utworzyli Stowarzyszenie Pisarzy Polskich. Po początkowych sporach ZLP i SPP doszły do porozumienia, dzieląc się związkowym majątkiem. Obydwie organizacje pisarskie mają siedzibę w Domu Literatury w Warszawie przy ul. Krakowskie Przedmieście 87/89.
Oddziały.
Gdańsk.
Gdańsk Oddział Związku Literatów Polskich w Gdańsku powstał w 1946 roku. Prezesami oddziału gdańskiego byli: Stanisława Fleszarowa, Lech Bądkowski (od 1965 roku), Andrzej Twerdochlib, Andrzej Piskozub, Kazimierz Radowicz i Stanisław Załuski. Od 2015 roku oddział gdański ZLP jest organizatorem Ogólnopolskiego Konkursu na Opowiadanie in. Bolesława Prusa, dla młodzieży w wieku od 13 do 26 lat; koordynatorem konkursu jest członek gdańskiego oddziału ZLP – Piotr Kotlarz. 
Gorzów Wielkopolski.
Oddział Związku Literatów Polskich w Gorzowie Wielkopolskim powstał w październiku 2004 roku. Inicjatorami jego powołania byli członkowie zielonogórskiego oddziału ZLP, m.in.: Jan Gross, Witold Niedźwiecki, Bronisław Słomka, Ireneusz Krzysztof Szmidt, Kazimierz Furman. Pierwszym prezesem gorzowskiego oddziału ZLP został Ireneusz Krzysztof Szmidt. Wspólnie z Wojewódzką i Miejską Biblioteką Publiczną im. Zbigniewa Herberta w Gorzowie Wielkopolskim oddział wydaje kwartalnik literacki „Pegaz Lubuski”.
Kalisz.
Wielkopolski Oddział Związku Literatów Polskich w Kaliszu został założony 16 grudnia 2016, pierwszym prezesem oddziału została Urszula Zybura.
Kielce.
W lutym 1984 roku powołano oddział Związku Literatów Polskich w Kielcach. W 1997 r. rozpoczęto wydawanie periodyku pt. Świętokrzyski Kwartalnik Literacki. Od 1998 r. przy kieleckim oddziale ZLP funkcjonuje Koło Młodych Pisarzy.
Koszalin.
We wrześniu 1965 roku powstał oddział Związku Literatów Polskich w Koszalinie, którego członkami-założycielami byli: Czesław Kuriata, Henryk Livor-Piotrowski, Marta Aluchna-Emelianow, Zbigniew Kiwka, Stanisław Misakowski i Gracjan Bojar-Fijałkowski. Pierwszym prezesem koszalińskiego oddziału ZLP był Czesław Kuriata. W 1980 roku członkowie oddziału z województwa słupskiego wyodrębnili się w oddział ZLP w Słupsku.
Kraków.
Oddział Związku Zawodowego Literatów Polskich powstał w Krakowie już w chwili utworzenia tej organizacji w 1920 roku. Po wojnie otrzymał od władz kamienicę przy ulicy Krupniczej 22. W tym budynku, znanym odtąd jako Dom Literatów (albo żartobliwie „pisarski kołchoz”), oprócz pomieszczeń biurowych i klubowych, biblioteki, bufetu i stołówki znajdowały się mieszkania, przydzielane pisarzom, przede wszystkim przybyłym do Krakowa po powstaniu warszawskim i powojennej zmianie granic. Powojennymi prezesami oddziału byli m.in.: Kazimierz Czachowski, Kazimierz Wyka, Jerzy Andrzejewski, Tadeusz Hołuj, Stefan Flukowski, Stefan Otwinowski, Adam Polewka, Julian Przyboś, Jan Pieszczachowicz, funkcję sekretarza oddziału pełnili m.in. Marian Promiński, Maciej Słomczyński, Władysław Bodnicki.
Lublin.
W maju 1932 roku powstał Związek Literatów w Lublinie, który formalnie nie był związany z ogólnopolskim ZZLP. Założycielami Związku Literatów w Lublinie byli: Franciszka Arnsztajnowa, Józef Czechowicz (pierwszy prezes), Stefan Wolski, Wacław Gralewski, Kazimierz Andrzej Jaworski, Józef Nikodem Kłosowski, Józef Łobodowski, Antoni Madej, Bronisław Ludwik Michalski. Niezależny lubelski związek zakończył działalność w 1939 r. Właściwa historia ZLP na Lubelszczyźnie zaczęła się we wrześniu 1944 roku, kiedy w wyzwolonym Lublinie reaktywowano ogólnopolski Związek Zawodowy Literatów Polskich, organizując tutaj pierwsze powojenne Walne Zebranie jego członków. Ukonstytuowały się wtedy centralne organy związku z tymczasową siedzibą w Lublinie. Kiedy w lutym 1945 roku przeniesiono je do Łodzi, w ich miejsce zaczął się organizować regionalny oddział, początkowo jako Lubelski Klub Literacki, którego prezesem był prof. Juliusz Kleiner. Razem z nim lubelski oddział organizowali: Maria Bechczyc-Rudnicka, Stefan Wolski, Helena Platta, Jerzy Pleśniarowicz, Igor Sikirycki.
Olsztyn.
Olsztyński oddział Związku Literatów Polskich utworzony został w lipcu 1955 roku, z inicjatywy Władysława Gębika. W chwili powstania liczył 7 członków: Maria Zientara-Malewska, Emilia Sukertowa-Biedrawina, Michał Lengowski (pierwszy prezes), Władysław Gębik (wiceprezes), Janusz Teodor Dybowski (sekretarz), Teofil Ruczyński (skarbnik), Alojzy Śliwa. Później dołączyli: Klemens Oleksik, Władysław Ogrodziński, Tadeusz Stępowski, Henryk Panas, Leonard Turkowski, Edward Martuszewski, Karol Małłek, Jan Dopatka, Fryderyk Leyk i Gustaw Leyding-Mielecki.
Opole.
W lipcu 1955 roku powołano oddział Związku Literatów Polskich w Opolu, którego pierwszymi członkami byli: Zbyszko Bednorz, Stefan Chmielnicki, Jerzy Gałuszka, Ryszard Hajduk, Jakub Kania, Kazimierz Kowalski, Adolf Niedworok, Rafał Urban, Bogumił Wyszomirski i Zbigniew Zielonka. Pierwszym prezesem opolskiego oddziału ZLP został Rafał Urban.
Poznań.
Oddział ZLP w Poznaniu istnieje od 1921 roku, kiedy z inicjatywy Jerzego i Witolda Hulewicza powstał poznański oddział ZZLP. Pierwszym prezesem był Władysław Reymont, do pierwszych członków zaliczali się także: Arkady Fiedler, Zenon Kosidowski, Aleksander Janta-Połczyński, Artur Marya Swinarski, Jan Sztaudynger, Józef Weyssenhoff, Emil Zegadłowicz. Od 1934 roku do dziś oddział organizuje „Czwartki literackie”.
W latach 1975–1981 prezesem Poznańskiego Oddziału ZLP był Czesław Chruszczewski.
W obecnym kształcie Oddział funkcjonuje od 1 stycznia 2011 roku, od chwili połączenia Poznańskiego Oddziału ZLP i Wielkopolskiego Oddziału ZLP założonego w 2005 r. przez secesjonistów.
Rzeszów.
Rzeszowski oddział rozpoczął działalność 26 listopada 1967 roku. Pierwszym prezesem został Jerzy Pleśniarowicz, a obok niego w skład zarządu weszli: Stanisław Orzeł, Tadeusz Sokół, Roman Turek. Raz na pięć lat oddział przyznaje honorową Nagrodę Literacką „Diamentowe Pióro”, a dorocznie honorową Nagrodę Literacką „Złote Pióro”. Rozwijana jest współpraca ze Słowacją i Ukrainą, m.in. poprzez organizowanie międzynarodowych sesji.
Słupsk.
Od 1980 roku istnieje oddział Związku Literatów Polskich w Słupsku, który powstał poprzez wydzielenie się z oddziału ZLP w Koszalinie. Pierwszym prezesem słupskiego oddziału ZLP został Stanisław Misakowski.
Szczecin.
Oddział w Szczecinie został utworzony w 1950 roku, pierwszym prezesem był Jerzy Andrzejewski.
Wrocław.
Dolnośląski oddział związku powstał w 1947 roku, prezesem był do 1951 r. Wojciech Żukrowski, do pierwszych członków należeli: Stanisław Dygat, Kamil Giżycki, Ludwik Hirszfeld, Marian Jachimowicz, Tymoteusz Karpowicz, Tadeusz Mikulski, Jan Pierzchała, Lilian Seymour, Tadeusz Zelenay, Jakub Zonszajn.
Zielona Góra.
Oddział ZLP w Zielonej Górze zainaugurował działalność 4 listopada 1961 roku. Utworzyło go 6 członków: Tadeusz Kajan, Janusz Koniusz, Włodzimierz Korsak, Zdzisław Morawski, Bolesław Soliński (pierwszy prezes), Eugeniusz Wachowiak. Później do zielonogórskiego oddziału należeli m.in. Irena Dowgielewicz, Michał Kaziów, prof. Jan Kurowicki, Alfred Siatecki, Zygmunt Trziszka, Bronisława Wajs-Papusza, Andrzej K. Waśkiewicz. W latach 1974-1989 oddział był inicjatorem i organizatorem Dni Literatury Radzieckiej, które odbywały się podczas corocznego Festiwalu Piosenki Radzieckiej. Ponadto dwukrotnie, w latach 1963 i 1970 oddział organizował Zjazd Pisarzy Ziem Zachodnich i Północnych.

</doc>
<doc id="291977" url="https://pl.wikipedia.org/wiki?curid=291977" title="František Kupka">
František Kupka

František Kupka (ur. 23 września 1871 w Opočnie, zm. 24 czerwca 1957 w Puteaux) – czeski malarz symboliczny i abstrakcjonistyczny. 
Życiorys.
Studiował sztuki piękne w Pradze i w Wiedniu. Około 1895 osiedlił się w Paryżu, gdzie zarabiał na swoje utrzymanie pracami studyjnymi z natury oraz rysunkami mody. Miał rozległe zainteresowania naukowe i filozoficzne, zajmował się teorią sztuki, studiował w prywatnej akademii sztuki Académie Julian. Po wybuchu I wojny światowej Kupka zgłosił się jako ochotnik do wojska i znalazł się na froncie. Po zakończeniu wojny został profesorem w praskiej Akademii Sztuki. W 1930 dołączył do grupy francuskiej Abstraction-Création, uzyskawszy tym samym francuskie obywatelstwo. W latach 30. zrobiło się cicho wokół malarza, który wycofał się do Puteaux, gdzie mieszkał i pracował. Rok po jego śmierci została zorganizowana pierwsza wystawa jego prac w Paryżu.
Twórczość.
Początek twórczości to projektowanie plakatów dla kabaretów i ilustracji dla czasopism. Mniej więcej w roku 1900 zaczął specjalizować się w pracach dla satyrycznych i anarchistycznych gazet. Z tego też okresu pochodzą cykle ilustracji "Pieniądze", "Pokój", "Religia", stanowiące swoistą krytykę stosunków politycznych i społecznych. W latach 1905–1909 stworzył szatę graficzną do "Lizystraty" Arystofanesa i "Prometeusza" Ajschylosa. 
Kolejny etap to formowanie nowego, dotychczas jeszcze nieznanego malarstwa abstrakcyjnego, któremu kierunek wskazuje obraz z 1907 "Żółta skala", gdzie artysta zmaga się z oddziaływaniem różnych tonów tej samej barwy. Do czystej abstrakcji doszedł Kupka jednak później, w "Klawiszach" z 1909 czy "Warstwach koloru" z 1910–1911. 
Od 1911 Kupka należał do nieformalnego związku artystów, którego członkami byli m.in. Robert Delaunay, Marcel Duchamp czy Fernand Léger. W okresie tym artysta swoje inspiracje czerpał z secesji. Typową dla tego kierunku ornamentykę przekładał na rytmy kolorów. Charakterystycznymi obrazami z tego okresu są: "Nokturn" (1910), "Fuga" (1911–1912), "Amorpha – dwubarwna fuga" (1912). Ze względu na powyższe tytuły, jak również fakt, że Kupka poszukiwał wizualnego odpowiednika tonów i form kompozycji muzycznych, okres twórczości artysty z lat 1911–1912 nazywany jest często „muzycznością”. 
Od 1912 w twórczości malarskiej artysty istniały dwie tendencje. Malował wertykalne lub diagonalne barwne pasy o różnej długości, które się częściowo przenikały (np. "Pionowe płaszczyzny I", 1912–1913). W innych pracach zaś formował płaszczyzny barwne koliście lub spiralnie, tak że zdawały się poruszać od środka (np. "Kręgi", 1911–1912). 
Po 1918 pozostał wierny powyższym dwóm koncepcjom malarskim. Hasłem kluczowym w jego poglądach na sztukę było "Créer!" (Tworzyć!), a odnosił je tylko do artystów uprawiających abstrakcję. Tych zaś, którzy hołdowali malarstwu przedstawiającemu, nazywał naśladowcami.

</doc>
<doc id="291981" url="https://pl.wikipedia.org/wiki?curid=291981" title="Igor Sikirycki">
Igor Sikirycki

Igor Sikirycki (ur. 31 lipca 1920 w Brześciu nad Bugiem, zm. 2 stycznia 1985 w Łodzi) – polski poeta, pisarz, satyryk, dziennikarz i spiker radiowy.
Życiorys.
Urodził się w Brześciu nad Bugiem. Był synem naczelnika telegrafu brzeskiego i bibliotekarki. W 1926 wraz z rodziną przeprowadził się do Lublina. Tam też rozpoczął naukę w szkole powszechnej, następnie kontynuował naukę w Gimnazjum im. J. Zamoyskiego. Maturę zdał w 1939. W czasie II wojny światowej pracował jako ślusarz, drwal i murarz. Działał w konspiracji i był członkiem Armii Krajowej. W lipcu 1944 podjął pracę spikera w lubelskiej rozgłośni Polskiego Radia, następnie rozpoczął studia na Wydziale Humanistycznym Uniwersytetu Marii Curie Skłodowskiej. W 1945 zamieszkał w Łodzi. W łódzkiej rozgłośni Polskiego Radia był spikerem do 1951. W latach 1945/1946 kontynuował studia na Uniwersytecie Łódzkim. Był kierownikiem artystycznym Teatru Satyryków w Łodzi (1954–1957), kierownikiem literackim Teatru 7:15 (1958–1959, poprzednio Teatr Satyryków), kierownikiem artystycznym i literackim Teatru Satyry w Łodzi (1954–1959), kierownikiem literackim Teatru Lalek „Arlekin” (1966–1967). Następnie zajmował się wyłącznie pracą literacką. Wolne chwile najchętniej spędzał, łowiąc ryby.
Debiutował w 1937 opowiadaniem "Pasażerka na gapę" w piśmie „W słońce”. Kontynuował twórczość w czasie wojny, były to wiersze liryczne i wojskowe – kilka stało się pieśniami partyzanckimi. Po wojnie publikował wiersze w pismach „Gontyna” oraz „Odrodzenie” (1944–1949), współpracował z czasopismami „Szpilki”, „Nowa Kultura”, „Odgłosy”, „Płomyk”, „Płomyczek”, „Literatura Radziecka”, „Wieś”. Pisał wiersze, satyry, reportaże, teksty publicystyczne, wiersze i bajki dla dzieci, fraszki, skecze dla teatru, powieści dla młodzieży. Przetłumaczył wiele utworów poetyckich z języka rosyjskiego, białoruskiego i mołdawskiego. Przełożył na język polski z języka rosyjskiego m.in. gruziński poemat "Witeź w tygrysiej skórze" (1960), armeński epos "Dawid z Sasunu" oraz rosyjską baśń "Konik Garbusek". Z kolei jego twórczość była tłumaczona na język gruziński i rosyjski. Jest redaktorem kilku tomów antologii poezji i prozy oraz autorem utworów scenicznych dla dzieci; np. na scenie Teatru im. Stefana Jaracza w Olsztynie wystawiane były: "Tajemnica starej wierzby" (współautor: Roman Sykała, reż. Eugenia Śnieżko-Szafnaglowa, premiera 26 grudnia 1960) i "Niedźwiedź króla Gniewobora" (współautor: Roman Sykała, reż. Bohdan Głuszczak, premiera 7 listopada 1968).
Często przyjeżdżał na Mazury. Jan Chłosta określił: „[Sikirycki] Należał do pisarzy – przyjaciół Warmii i Mazur”. W 1954 opublikował wybór poezji Michała Kajki. Akcja powieści dla dzieci "Pietrek z Puszczy Piskiej" dzieje się na Mazurach. Cykl mazurskich wierszy opublikował w tomie "Nocny połów" (1966). W 1985 Wydawnictwo Pojezierze opublikowało jego tomik poezji "Sosny mazurskiej cień", w serii „Warmia i Mazury w poezji i grafice”, z reprodukcjami prac Marii Szymańskiej.
Prowadził także bogatą pracę społeczną, przez długi okres pełnił funkcję radnego Rady Narodowej miasta Łodzi. Działał w Krajowym Komitecie Obrońców Pokoju oraz w Zarządzie Polskiej Sekcji Międzynarodowego Komitetu ds. Literatury dla Dzieci i Młodzieży przy UNESCO. Udzielał się również aktywnie w łódzkim Towarzystwie Przyjaciół Dzieci. Kawaler Orderu Uśmiechu (1983). Od maja 1983 członek Prezydium Rady Obywatelskiej Budowy Pomnika Szpitala Centrum Zdrowia Matki Polki.
Zmarł w Łodzi, pochowany na Starym Cmentarzu. W 1989 jego imieniem nazwano ulicę w Łodzi.

</doc>
<doc id="291990" url="https://pl.wikipedia.org/wiki?curid=291990" title="Laurent Brochard">
Laurent Brochard

Laurent Brochard (ur. 26 marca 1968 w Le Mans) – francuski kolarz szosowy, mistrz świata.
Kariera.
Największy sukces w karierze Laurent Brochard osiągnął w 1997 roku, kiedy zdobył złoty medal w wyścigu ze startu wspólnego podczas mistrzostw świata w San Sebastián. W zawodach tych wyprzedził bezpośrednio Duńczyka Bo Hamburgera oraz Holendra Léona van Bona. Był to jedyny medal wywalczony przez niego na międzynarodowej imprezie tej rangi. Ponadto wygrał między innymi Tour du Haut-Var w 1994 roku, Tour du Limousin w 1996 roku, Route Adélie de Vitré i wyścig Paryż-Bourges w 2000 roku, wyścig Paryż-Camembert w latach 2001, 2003 i 2005, Rothaus Regio-Tour i Tour de Pologne w 2002 roku, Critérium International w 2003 roku, a rok później był najlepszy w Étoile de Bessèges. W 1991 roku zajął drugie miejsce w wyścigu Conseil general de Val D'oisse, przegrywając z Polakiem, Dariuszem Zakrzewskim. Był także drugi w Circuit de la Sarthe w 1994 roku, Chrono des Nations i GP Ouest-France w 1996 roku, Paryż-Nicea w 2000 roku, Quatre Jours de Dunkerque w 2004 roku oraz Tour de Luxembourg w 2007 roku. W 1996 roku wystartował na igrzyskach olimpijskich w Atlancie, gdzie był siedemnasty w wyścigu ze startu wspólnego oraz dwudziesty w indywidualnej jeździe na czas. Wziął także udział w igrzyskach w Sydney w 2000 roku i rozgrywanych cztery lata później igrzyskach w Atenach, zajmując odpowiednio 41. i 44. miejsce w wyścigu ze startu wspólnego. Wielokrotnie startował w Tour de France, najlepszy wynik osiągając w 1996 roku, kiedy był osiemnasty w klasyfikacji generalnej. Rok później wygrał jeden etap TdF, ale ostatecznie zajął 31. miejsce. Cztery razy brał udział w Vuelta a España wygrywając jeden etap w 1999 roku. W klasyfikacji generalnej najlepszy wynik osiągnął dwa lata wcześniej, kiedy był dziewiętnasty. Zajął też 27. miejsce w Giro d’Italia w 1993 roku. W 2007 roku zakończył karierę.

</doc>
<doc id="291993" url="https://pl.wikipedia.org/wiki?curid=291993" title="Piotr Skrzynecki">
Piotr Skrzynecki

Piotr Cezary Skrzynecki (ur. 12 września 1930 w Warszawie, zm. 27 kwietnia 1997 w Krakowie) – polski reżyser i scenarzysta, twórca i kierownik artystyczny kabaretu „Piwnica pod Baranami” (1956).
Życiorys.
Syn Mariana Skrzyneckiego, podpułkownika kawalerii Wojska Polskiego i Magdaleny Adeli Endelman, pochodzącej z zasymilowanej rodziny żydowskiej. Miał jednego starszego brata – Józefa. Dzieciństwo spędził w Mińsku Mazowieckim, rozdzieliła ich wojna, Piotr wychowywał się w Makowie Podhalańskim, potem w Zabrzu. Ostatecznie zamieszkał z matką w Łodzi. Rozpoczął tam studia w Wyższej Szkole Ekonomicznej, ale przeniósł się do Państwowej Szkoły Instruktorów Teatrów Ochotniczych przy Państwowej Wyższej Szkole Teatralnej w Łodzi. W 1951 r. po jej ukończeniu przybył do Krakowa. Organizował i prowadził tu (także w Nowej Hucie) robotnicze teatrzyki amatorskie i zespoły artystyczne. Studiował przez 5 lat historię sztuki na Uniwersytecie Jagiellońskim u profesora Karola Estreichera. Studiów tych nie ukończył z powodu braku zaliczenia studium wojskowego.
W 1956 r. zorganizował wraz z przyjaciółmi w podziemiach Krakowskiego Domu Kultury mieszczącego się w pałacu „Pod Baranami” przy Rynku Głównym klub artystyczny jako miejsce spotkania studentów Akademii Sztuk Pięknych, szkoły muzycznej, historii sztuki, architektury. Klub ten szybko przemienił się w znany kabaret „Piwnica pod Baranami”. Jego charyzma, niezwykły intelekt i instynkt, wyczucie literatury, oryginalny gust i smak powodowały, że Piwnica ściągała tłumy. W czarnym kapeluszu z piórkiem, w pelerynie, z nieodłącznym dzwoneczkiem tworzył niepowtarzalny klimat miejsca, gdzie się wraz z innymi piwniczanami znajdował.
W latach 1956–1968 współpracował z redakcjami krakowskich czasopism jako krytyk sztuk plastycznych oraz autor publikacji z dziedziny sztuki. W „Echu Krakowa” prowadził w latach 1956–1981 własną rubrykę pt. "Echo Piwnicy pod Baranami", którą od 1984 jako "Głos Piwnicy pod Baranami" kontynuował w kwartalniku „Kraków”, a ostatecznie w „Dzienniku Polskim” (pt. "Dziennik Piwnicy pod Baranami").
W latach 1976–1986 organizował bale jubileuszowe z okazji rocznicy powstania kabaretu, obchodzone m.in. na scenie Starego Teatru.
Wystąpił w filmach dokumentalnych i fabularnych, m.in. 
Reżyser i współautor scenariusza (z Janiną Garycką) filmu "Dwa pawie na złotym sznurku" (1989) nagrodzonego na XXIX Ogólnopolskim Festiwalu Filmów Krótkometrażowych.
Inicjator pomysłów i imprez organizowanych z okazji „nieprawdopodobnych” i nieokrągłych rocznic, np.
Mistrz aranżacji niepowtarzalnych obchodów własnych imienin i urodzin organizowanych nocą w formie koncertu, balu, zakończonych kuligiem czy ogniskiem za każdym razem urządzanych w innym miejscu, np.
Stały się one tradycją Krakowa i po śmierci artysty obchodzone są w formie urodzinowych lub imieninowych koncertów w Teatrze im. J. Słowackiego pod nazwą „Koncert dla Piotra S.”.
Na ostatnie 5 lat życia, Klinika Chorób Wewnętrznych CM UJ w Krakowie prof. Andrzeja Szczeklika stała się dla Skrzyneckiego drugim domem. Nazywał ją „hotelem snów”. Profesor Jacek Musiał i dr Wiesław Królikowski opiekowali się nim do końca.
Zmarł na raka wątroby. 6 maja 1997 r. został pochowany w Alei Zasłużonych na Cmentarzu Rakowickim w Krakowie (kwatera LXIX pas C-2-4), po mszy w kościele Mariackim, którą odprawił ks. Mieczysław Maliński.
Wyróżnienia, odznaczenia.
Z zespołem kabaretu objechał niemal pół świata, wszędzie zdobywając uznanie, nagrody i sukcesy.

</doc>
<doc id="292010" url="https://pl.wikipedia.org/wiki?curid=292010" title="Hatsuo Rōyama">
Hatsuo Rōyama

 – japoński karateka stylu kyokushin, szef organizacji Kyokushinkan, posiadacz stopnia 9 dan. 
Trening karate rozpoczął w szkole średniej, pod okiem założyciela stylu kyokushin - Masutatsu Ōyamy. W wieku 19 lat zdobył stopień shodan. W ciągu swej kariery zawodniczej zdobył m.in. mistrzostwo Japonii oraz 2. miejsce w 1. mistrzostwach świata. Przez pewien okres startował także na ringach kick-boxerskich.
Po śmierci założyciela stylu kyokushin Masutatsu Ōyama, w 1994 r. nastąpił rozłam w organizacji IKO (International Kyokushin Organisation), w wyniku którego IKO podzieliło się na kilka organizacji (IKO1, IKO2, IKO3, itp.). Hatsuo Rōyama pozostał wówczas w organizacji IKO1. Jednak w 2003 r. odłączył się od niej i stworzył wraz z shihanem Tsuyoshi Hiroshige własną organizację, którą nazwał Kyokushinkan.
W Polsce obecnie brak funkcji Country Representive. Liderami Kyokushinkan w Polsce są m.in.: Mirosław Banaś (4. dan), Jan Bierowiec (3. dan), Wiesław Więckowski (3. dan), Mamuka Khuroshvili (2. dan), Daniel Gorczyca (3. dan), Marek Aleszko (2. dan).

</doc>
<doc id="292012" url="https://pl.wikipedia.org/wiki?curid=292012" title="Dieter Bonhoeffer">
Dieter Bonhoeffer



</doc>
<doc id="292013" url="https://pl.wikipedia.org/wiki?curid=292013" title="Elongacja (astronomia)">
Elongacja (astronomia)

Elongacja, dygresja ciała niebieskiego, odchylenie – w przybliżeniu odległość kątowa pomiędzy środkiem tarczy Słońca a planetą na sferze niebieskiej. W praktyce jest to różnica długości ekliptycznych Słońca i planety. Można też określić ją jako przejście ciała niebieskiego przez punkt styczności równoleżnika niebieskiego z wertykałem.
Rozróżnia się:
Elongacja 0° oznacza koniunkcję dolną lub górną (w zależności od tego czy planeta jest za czy przed Słońcem). Elongacja o wartości 90° i 270° nosi nazwę kwadratury (stąd określenia kwadr Księżyca: elongacja 90° to I kwadra, natomiast 270° III kwadra), zaś elongacja 180° to opozycja.
Maksymalne wartości elongacji:
Podczas swoich maksymalnych elongacji wszystkie ciała niebieskie jakie widzimy z Ziemi, są wtedy praktycznie najjaśniejsze, co sprzyja ich obserwacjom. Księżyc i planety zewnętrzne znajdują się wtedy w pełni, natomiast planety wewnętrzne znajdują się dostatecznie daleko od Słońca.
Planetę górną podczas swojej maksymalnej elongacji będzie można obserwować o północy dokładnie na południowym niebie.
Planetę dolną podczas swojej zachodniej elongacji, obserwuje się zawsze przed wschodem Słońca na południowo-wschodnim niebie, natomiast podczas wschodniej elongacji planeta widoczna jest po zachodzie Słońca na południowo-zachodnim nieboskłonie.

</doc>
<doc id="292015" url="https://pl.wikipedia.org/wiki?curid=292015" title="Małe Karpaty">
Małe Karpaty

Małe Karpaty (514.2, , , ) – pasmo górskie w zachodniej Słowacji. Stanowią najbardziej wysunięte na południowy zachód pasmo Centralnych Karpat Zachodnich.
Położenie.
Pasmo Małych Karpat rozciąga się wzdłuż osi południowy zachód – północny wschód, od okolic Bratysławy do okolic Nowego Miasta nad Wagiem. Ma długość ok. 100 km i zróżnicowaną szerokość: od ok. 16 km w części południowej, między miejscowościami Lozorno i Jur pri Bratislave do niespełna 3 km w części północnej, na odcinku między miejscowościami Prašník i Čachtice. Oddziela Nizinę Zahorską na północnym zachodzie od Niziny Naddunajskiej na południowym wschodzie. Na południowym zachodzie graniczy z doliną Dunaju (Bramą Hainburską). Na północnym wschodzie obniżenie Pogórza Myjawskiego oddziela Małe Karpaty od Białych Karpat, a dolina Wagu – od Gór Inowieckich. Małe Karpaty są odwadniane przez wiele małych potoków i rzek, spływających do Dudváhu, Dunaju i Morawy.
Opis.
Granice morfologiczne Małych Karpat z Niziną Zahorską i Niziną Naddunajską są wyraźnie widoczne w południowej i środkowej części pasma. Granica ta jest znacznie mniej widoczna w części północnej pasma, gdzie styk z Białymi Karpatami następuje przez niewiele niższe ciągi wzniesień Pogórza Myjawskiego. Małe Karpaty mają stosunkowo niewielkie wysokości bezwzględne (500-700 m n.p.m.), ale są wyniesione aż o 300-600 m ponad poziom otaczających je nizin. Kulminacje są równomiernie rozsiane na całej długości pasma. Na samym południowym krańcu, na brzegu Dunaju, leży szczyt Devínska Kobyla (514 m n.p.m.), kolejne to Veľký Javorník (594 m n.p.m.), Somár (650 m n.p.m.), Vysoká (754 m n.p.m.), Čertov kopec (752 m n.p.m.), Vápenná (748 m n.p.m.). Najwyższą kulminacją jest szczyt Záruby (768 m n.p.m.) w środkowej części pasma, niedaleko Smolenic.
Podział.
Słowaccy geografowie zaliczają Małe Karpaty do łańcucha fatrzańsko-tatrzańskiego ("Fatransko-Tatranská oblasť"), przy czym za część Małych Karpat uważają również Wzgórza Hainburskie po południowej stronie Dunaju. Pasmo Małych Karpat dzielą (z południa na północ) na:
Geologia.
Małe Karpaty tworzą zrąb tektoniczny, oddzielony od otaczających kotlin uskokami.
Trzon krystaliczny przykryty jest alpejskimi płaszczowinami zbudowanymi ze skał mezozoicznych.
Pod względem geologicznym pasmo Małych Karpat składa się z dwóch części, podzielonych linią Jablonica-Trstín mniej więcej w połowie długości pasma.
Część południowa i południowo-wschodnia składa się ze skał krystalicznych, przykrytych skałami mezozoicznymi. Krystalinik Małych Karpat dzieli się na dolną "serię pezinsko-pernecką" (słow. "pezinsko-pernecká séria") i górną "serię harmońską" (słow. "harmónska séria"). Pierwotnie były to proterozoiczne skały osadowe, zmetamorfizowane w czasie orogenezy waryscyjskiej. Obecnie są to fyllity. Paleozoiczne zasadowe skały wulkaniczne zostały zmienione w amfibolity. W kompleksie metamorficznym występują dwa masywy granitoidowe – "bratysławski" (słow. "bratislavský granitoidný masí") i "modrański" (słow. "modranský granitoidný masív").
Północno-zachodnia część Małych Karpat zbudowana jest z mezozoicznych skał osadowych. Są to głównie wapienie wieku od triasu do kredy, z wkładkami bazaltów (w rejonie wsi Lošonec), należącymi do płaszczowiny kriżniańskiej i choczańskiej. Obie płaszczowiny pocięte są pokredowymi uskokami.
Wzdłuż brzegów masywu występują osady paleogeńskie i neogeńskie.
W triasowych i jurajskich wapieniach występują zjawiska krasowe, zarówno powierzchniowe, jak i podziemne. Najbardziej znana jaskinia Driny koło Smolenic, w Krasie Smolenickim.
Pierwotnie Małe Karpaty stanowiły płaskowyż, który w wyniku procesów erozyjnych został pocięty dolinami potoków na mniejsze fragmenty. W efekcie wierzchołki gór są szerokie i płaskie.
Klimat.
Klimat Małych Karpat jest umiarkowany, z przeciętną ilością opadów.
Średnia roczna temperatura powietrza w górach wynosi 7-9 ºC. Dla sąsiednich nizin, Zahorskiej i Naddunajskiej jest to 9-10 ºC. Na wysokościach powyżej 400 m n.p.m. temperatura ta spada poniżej 8 ºC, natomiast na wysokościach powyżej 700 m n.p.m., na stokach o północnej wystawie, osiąga zaledwie 6,5 ºC. Średnia temperatura lutego na wysokości ok. 500 m n.p.m. wynosi -2,5 ºC, zaś na wysokości 700 m n.p.m. - 3,5 ºC. W lipcu na wysokościach 400 m n.p.m. średnia temperatura sięga 19 ºC, natomiast na wysokościach 600 m n.p.m. i wyżej spada poniżej 17 ºC.
Średnia liczba dni letnich (z temperaturą powyżej 25 ºC) w roku w Małych Karpatach wynosi 40-50, natomiast na sąsiednich nizinach 50-65. Średnia liczba dni mroźnych (z temperaturą poniżej – 0,1 ºC) w roku w górach wynosi 30-40, natomiast na otaczających je nizinach 20-35.
Roczny poziom opadów na nizinach, otaczających Małe Karpaty, wynosi 600-650 mm, natomiast w samych górach waha się w granicach 650-900 mm, od 639 mm w Bratysławie po 758 mm w Smolenicach, 881 mm w Limbachu i po ok. 900 mm na najwyższych szczytach.
Średnia liczba dni z opadami śniegu w Małych Karpatach wynosi 25-30, na nizinach 20-25. Liczba dni z pokrywą śniegową wynosi 40-60, od 36 dni w Bratysławie przez 50 dni w Smolenicach po 53 dni w Brezovej pod Bradlom. Na sąsiednich nizinach liczba ta wynosi 30-40 dni.
Gleby.
Gleby są przeważnie brunatne.
Roślinność.
Małe Karpaty są w większości porośnięte lasami liściastymi – w niższych partiach dębowymi, w wyższych – bukowymi. Na południowych stokach prowadzi się małokarpackie winnice (Rača, Pezinok, Modra) i sady.
Ochrona przyrody.
Prawie całe pasmo Małych Karpat obejmuje Obszar Chronionego Krajobrazu Małe Karpaty o powierzchni 65 504 ha. Utworzony został w 1976 r. jako pierwsza tego typu jednostka w ówczesnym Kraju Zachodniosłowackim. Później obszar ten został włączony do międzynarodowego programu MaB ("Człowiek i Biosfera"). Szczególnie cenne przyrodniczo tereny objęte są ochroną w kilkunastu rezerwatach przyrody, a kilkadziesiąt innych obiektów (m.in. jaskinie, w tym udostępnioną turystycznie jaskinię Driny) objęto innymi formami ochrony (słow. "chránené nálezisko", "chránený prírodný výtvor"). M. in. rezerwat "Devínska Kobyla" chroni stanowisko roślinności stepowej, a rezerwat "Sandberg" – nagromadzenie skamieniałości z okresu, gdy te tereny stanowiły dno morskie.
Zagospodarowanie.
Małe Karpaty są regionem wypoczynkowym, turystycznym i sportowym, głównie dla mieszkańców Bratysławy i przedmieść. Uprawia się tu narciarstwo (ośrodki Piesok, Pezinská Baba, Brezová pod Bradlom). Szlaki turystyczne są liczne i malownicze. Najdłuższy z nich, czerwony, o długości 80 km, jest zwany Štefánikovą magistralą. Zaczyna się w Bratysławie na wzgórzu "Kamzík", ze znaną wieżą telewizyjną, po czym biegnie na północ głównym grzbietem pasma przez całą jego długość. Kończy się na górze Bradlo, na której stoi monumentalny grobowiec gen. Štefánika projektu Dušana Jurkoviča, zbudowany w latach 1927-1928. Północne stoki obfitują w średniowieczne zamki i ich ruiny, z których najsłynniejsze znajdują się w granicach Bratysławy – ruiny zamku w Devínie i zamek w Bratysławie.
Etnografia.
Małe Karpaty leżą na granicy regionu etnograficznego Záhorie, charakteryzującego się rozwiniętą kulturą i sztuką ludową.

</doc>
<doc id="292019" url="https://pl.wikipedia.org/wiki?curid=292019" title="Statek rybacki">
Statek rybacki

Statek rybacki – oznacza statek używany do połowu ryb lub innych żywych zasobów morskich.
W niektórych wypadkach statek rybacki może również zajmować się przetwarzaniem złowionych zwierząt.
Mniejsze jednostki do połowów nazywa się "kutrami" (dług. jednostki: 12–24 m) lub "łodziami rybackimi" (dług. jednostki do 12 m).
Zgodnie z uchylonym rozporządzeniem Ministra Rolnictwa i Rozwoju Wsi za łódź rybacką uznawane były statki rybackie do 15 m długości, za kuter rybacki uznawane były statki rybackie o długości od 15 do 30 m i mocy poniżej 611 kW, a pozostałe statki rybackie określane były mianem trawlerów.
Charakterystyka statków rybackich.
Statki łowcze.
Poławiają ryby i w stanie świeżym, w lodzie, dostarczają je do portu lub na statek-bazę. Dzielą się na:
Statki łowczo-przetwórcze i bazy rybackie.
Bazę rybacką „Gryf Pomorski” opisano m.in. w „Morzu” z 1967 roku. Rolę bazy rybackiej pełnił czasowo także motorowiec „Morska Wola”.
Typy jednostek rybackich w Polsce.
Oznaczenia jednostek rybackich w Polsce.
W Polsce stosuje się następujące trzyliterowe oznaczenia przynależności portowej jednostek rybackich (np.: GDA-55, UST-72 itp.):

</doc>
<doc id="292026" url="https://pl.wikipedia.org/wiki?curid=292026" title="Rekwizyt">
Rekwizyt

Rekwizyt – element przedmiotowy, który niezależnie od związanej z właściwym mu systemem elementarnym funkcji ilustracyjnej, pełni jeszcze instrumentalną, swoistą dlań rolę.
Rekwizyt to przedmiot, sprzęt niezbędny do wystawienia sztuki teatralnej. Rekwizyty funkcjonują również w filmie i literaturze. Są odpowiedzialne za kreowanie rzeczywistości, warunkują właściwy odbiór sztuki, filmu, książki, nadają klimat. Pomagają w tworzeniu relacji bohater-otoczenie.

</doc>
<doc id="292028" url="https://pl.wikipedia.org/wiki?curid=292028" title="Storem">
Storem

Storem - jeden z najbardziej rozpowszechnionych typów kutrów rybackich używanych w polskim rybołówstwie służący do połowów dennych (z burty) lub stawnych na obszarze Bałtyku. Charakteryzuje się dużą dzielnością morską (tzw. klasa Bałtycka) pozwalającą na połowy przy sile wiatru 6 stopni w skali Beauforta. Storem występuje na polskim wybrzeżu w bardzo wielu modyfikacjach różniących się:

</doc>
<doc id="292029" url="https://pl.wikipedia.org/wiki?curid=292029" title="System prawny Polski">
System prawny Polski

System prawny Polski – w Polsce obowiązuje system prawny typu kontynentalnego. Duży wpływ na jego kształt miały prawo niemieckie i francuskie.
Źródła polskiego prawa.
Zgodnie z artykułem 87 Konstytucji Rzeczypospolitej Polskiej źródłami powszechnie obowiązującego prawa Rzeczypospolitej Polskiej są:
Ponadto do źródeł prawa powszechnie obowiązującego zalicza się ustawy o zmianie Konstytucji, rozporządzenia z mocą ustawy wydane na podstawie art. 234 Konstytucji i inne nieuchylone akty prawne o mocy ustawy. Dotyczy to obowiązujących rozporządzeń Prezydenta RP z mocą ustawy wydanych w okresie II Rzeczypospolitej i dekretów wydanych w okresie tzw. Polski Ludowej.
Obok źródeł prawa powszechnie obowiązującego, wyróżnia się także źródła prawa wewnętrznie obowiązującego (akty kierownictwa wewnętrznego). Są nimi przede wszystkim uchwały i zarządzenia.
Publikacja polskich aktów prawnych.
Urzędowym źródłem poznania prawa Rzeczypospolitej Polskiej są, na podstawie ustawy z dnia 20 lipca 2000 o ogłaszaniu aktów normatywnych i niektórych innych aktów prawnych (), dzienniki urzędowe. Najważniejszymi takimi dziennikami są w Polsce Dziennik Ustaw i Monitor Polski.
Istnieje jednak wiele instytucji zajmujących się publikowaniem aktów ogłoszonych w Dzienniku Ustaw i Monitorze Polskim, między innymi:
System sądowy.
Podział podmiotowy.
Zgodnie z art. 175 Konstytucji RP, wymiar sprawiedliwości w RP sprawują:
Podział przedmiotowy.
Sądy powszechne w Polsce dzielą się na wydziały, którym zawsze przypisana jest pewna kategoria spraw. Nieraz, gdy jest duży wpływ spraw danego rodzaju, tworzy się kilka wydziałów dla tej kategorii spraw – przykładowo dwa albo trzy wydziały karne. Może też tak się zdarzyć, że w sądach wyższego rzędu jest przykładowo jeden wydział cywilny I instancji i drugi wydział cywilny, ale odwoławczy.
Następujące wydziały tworzy się w sądach:
Podział instancyjny.
Sądownictwo powszechne:
Sądownictwo wojskowe:
Sądownictwo administracyjne:

</doc>
<doc id="292032" url="https://pl.wikipedia.org/wiki?curid=292032" title="Drzewołazowate">
Drzewołazowate

Drzewołazowate (Dendrobatidae) − rodzina płazów z rzędu bezogonowych zamieszkujących Amerykę Południową i Środkową. W przeciwieństwie do większości przedstawicieli Anura prowadzą dzienny tryb życia, a ich skóra przybiera jaskrawe barwy. Choć wszystkie dzikie drzewołazowate wytwarzają toksyny, poziom toksyczności różni się u poszczególnych gatunków, a nawet w przypadku poszczególnych populacji. Wiele gatunków uznaje się za krytycznie zagrożone. Znane są z tego, że wydzielane przez nie trujące związki służą Indianom do zatruwania strzałek do dmuchawek, jednakże na ponad 175 gatunków tylko w trzech udokumentowano takie wykorzystanie tych płazów – znaczniej częściej używana jest w tym celu roślinna kurara (dodatkowo żaden z nich nie zalicza się do rodzaju "Dendrobates", zwracającego uwagę kolorem i skomplikowanymi wzorami na skórze).
Morfologia.
Większość drzewołazowatych osiąga niewielkie rozmiary, czasem dorosłe są mniejsze niż 1,5 cm długości. Kilka gatunków osiąga 6 cm. Ważą około 2 g. Większość cechuje jaskrawe ubarwienie ostrzegawcze, odstraszające potencjalnych drapieżników. Wiąże się ono z toksycznością i poziomem alkaloidów. Te ostatnie osiągają wysokie wartości u gatunków z rodzaju "Dendrobates", podczas gdy zakamuflowani przedstawiciele "Colostethus" są nietoksyczni. W przeciwieństwie do większości bezogonowych wiodą głównie dzienny tryb życia. Przyszłe na świat i wzrastające w niewoli, nie produkują toksyn, które zawiera skóra płazów żyjących w naturalnym środowisku.
Osobniki dorosłe składają jaja w wilgotnych miejscach: między innymi na liściach, w roślinach, pośród wystających z gleby korzeni. Gdy wyklują się kijanki, są przenoszone na grzbiecie do najbliższego zbiornika wodnego, zwykle kałuży, ale także do tych tworzonych przez rośliny m.in. z rodziny bromeliowatych. Larwy pozostają tam do czasu przeobrażenia.
Zasięg występowania i siedlisko.
Drzewołazowate to endemity wilgotnych, tropikalmych środowisk Ameryki Środkowej i Południowej. Zamieszkują wilgotne lasy deszczowe Boliwii, Kostaryki, Brazylii, Kolumbii, Ekwadoru, Wenezueli, Surinamu, Gujany Francuskiej, Peru, Panamy, Nikaragui, żyją też na Hawajach, nie stanowiąc ich natywnej fauny.
Siedlisko tych płazów obejmuje zwrotnikowe i podzwrotnikowe wilgotne nizinne lasy deszczowe, zwrotnikowe i podzwrotnikowe zarośla na dużej wysokości, zwrotnikowe i podzwrotnikowe wilgotne tereny górskie, rzeki, mokradła słodkowodne, w tym te istniejące tylko okresowo, bagna i jeziora. Niektóre gatunki zamieszkują też sezonowo wilgotne lub zalewowe tereny trawiaste, pola uprawne, pastwiska, ogrody, plantacje, wilgotne tereny sawannowe, a także silnie zdegradowane lasy. Płazy te spotykano też w lasach u podnóża gór i na terenach skalistych. Drzewołazowate mają tendencję do bytowania na poziomie lub w pobliżu gruntu, ale także na drzewach nawet do wysokości 10 m.
Rozmnażanie.
U drzewołazowatych występuje zapłodnienie zewnętrzne: samica składa klaster jaj, a następnie samiec zapładnia je, podobnie jak w przypadku większości ryb. Jednakże drzewołazy często obserwowano stykające się ze sobą w sposób właściwy dla kopulacji innych płazów bezogonowych. Zachowanie to wiąże się jednak z współzawodnictwem o terytorium, częstym u osobników obojga płci. Samce walczą o najbardziej rzucające się w oczy grzędy, by wydawać z nich odgłosy godowe. Samice z kolei konkurują o pożądane gniazda, a nawet atakują gniazda rywalek, pożerając ich jaja. Wiele gatunków drzewołazowatych to oddani rodzice. Drzewołaz karłowaty zanosi swe nowo wyklute kijanki w korony drzew. Larwy przylegają do śluzu na plecach rodziców. Pozostawiają oni swe młode w zbiornikach wodnych tworzonych przez epifity, jak bromeliowate. Kijanki żywią się bezkręgowcami. Matka uzupełnia ich dietę, składając do wody jaja. Inne drzewołazowate składają jaja na poziomie dna lasu, ukryte wśród ściółki.
Klasyfikacja.
Drzewołazowate podlegają badaniom filogenetycznym na dużą skalę. Ich systematyka często ulega zmianom. Rewizje taksonomiczne rodziny Dendrobatidae miały miejsce w 2006 i 2017 roku. Rodzina zawiera 16 rodzajów obejmujących około 190 gatunków.
"Amphibian Species of the World 6.0, an Online Reference" wyróżnia następujące podrodziny:
oraz gatunek o niepewnej przynależności taksonomicznej i niesklasyfikowany w żadnej z podrodzin:
Ubarwienie.
Niektóre gatunki drzewołazowatych wykształciły wewnątrzgatunkowy polimorfizm ubarwienia, który pojawił się 6 tys. lat temu. Wobec tego taki gatunek, jak drzewołaz malarski, może wykazywać formy różniące się wzorami, które można ze sobą krzyżować (kolory dziedziczą się poligenowo, podczas gdy same wzory pozostają prawdopodobnie pod kontrolą pojedynczego locus). Zróżnicowane ubarwienie było w przeszłości przyczyną brania pojedynczego gatunku za kilka odrębnych, a wśród taksonomów cały czas panują kontrowersje.
Toksyczność i medycyna.
Wiele spośród drzewołazów wydziela przez skórę toksyczne lipofilowe alkaloidy. Związki z gruczołów skórnych tych płazów służą do obrony przed drapieżnikami. Alkaloidy te pod względem budowy chemicznej podzielono na około 28 klas. Najbardziej toksyczny z drzewołazów to liściołaz żółty "Phyllobates terribilis". Podnosi się, że drzewołazowate nie syntetyzują samodzielnie tych toksyn, lecz czerpią odpowiednie związki chemiczne z stawonogów, którymi się żywią (jak mrówkowate, stonogi czy roztocze). W związku z powyższym trzymane w niewoli osobniki nie zawierają znacznych ilości toksyn. Poza tym istnieją drapieżniki, które wykształciły oporność na te toksyny, przykład stanowi wąż "Liophis epinephelus").
Substancje chemiczne wyekstrahowane ze skóry "Epipedobates tricolor" mogą zostać wykorzystane w medycynie. Jeden z nich, epibatydyna, ma właściwości przeciwbólowe 200 razy silniejsze od morfiny, jednakże wywiera też nieakceptowalne efekty uboczne związane z układem pokarmowym człowieka. Wydzieliny drzewołazów mogą się okazać także źródłem miorelaksantów, stymulantów serca i środków hamujących apetyt. Najbardziej trujący przedstawiciel rodziny, liściołaz żółty, posiada wystarczająco dużo toksyny dla zabicia dwudziestu ludzi lub około dziesięciu tysięcy myszy.
W niewoli.
Wszystkie Dendrobatidae pochodzą z krainy neotropikalnej. Złapane dzikie osobniki przez pewien czas mogą zachowywać toksyczność, dlatego w obejściu z nimi należy zachować odpowiednie środki ostrożności. O ile niewiele jest badań naukowych traktujących o długości życia tych płazów, dzięki oznaczaniu osobników szacuje się ją pomiędzy 1 a 3 latami na wolności.
Ekologia.
Jak wiele rodzin swej gromady, drzewołazowate także dotknął ogólnoświatowy spadek liczebności populacji płazów. Utrata siedlisk spowodowana rolnictwem i wyrębem lasów oraz wprowadzenie nowych drapieżników do ekosystemu należą do częstszych jej przyczyn, najbardziej jednak w ostatnich 25 latach dotknęła je Chytridiomycosis skóry. Ogrody zoologiczne podjęły starania w celu przeciwdziałania tej chorobie poprzez kurację złapanych bezogonowych lekami przeciwgrzybiczymi używanymi w terapii grzybicy stóp u człowieka.

</doc>
<doc id="292033" url="https://pl.wikipedia.org/wiki?curid=292033" title="Żaby trujące">
Żaby trujące



</doc>
<doc id="292034" url="https://pl.wikipedia.org/wiki?curid=292034" title="Dendrobatidae">
Dendrobatidae



</doc>
<doc id="292035" url="https://pl.wikipedia.org/wiki?curid=292035" title="Lockheed F-80 Shooting Star">
Lockheed F-80 Shooting Star

Lockheed F-80 Shooting Star (do 1948 roku – Lockheed P-80 Shooting Star) – amerykański samolot myśliwski, pierwszy odrzutowiec użyty operacyjnie przez USAAF (pierwszym odrzutowym myśliwcem USAAF-u, nigdy jednak nie użytym bojowo, był P-59A Airacomet).
Prace projektowe nad nowym samolotem rozpoczęły się w 1943. Napęd samolotu stanowił angielski silnik turboodrzutowy De Havilland Goblin. Pierwszy lot prototypu XP-80 odbył się 8 stycznia 1944. W trakcie prób nowego samolotu doszło do wielu wypadków. M.in. 20 października 1944 w tragicznej katastrofie drugiego prototypu zginął główny pilot Lockheeda Milo Burcham.
Shooting Star wszedł do służby na początku 1945. 45 egzemplarzy zostało dostarczonych do dywizjonów przed zakończeniem II wojny światowej. Z tego 4 egzemplarze dotarły do Europy – dwa do Włoch i dwa do Anglii. Niemniej kiedy w wypadku spowodowanym pożarem silnika zginął pilot doświadczalny major Fred Borsodi, zakazano dalszych lotów na P-80 i nie zostały one użyte bojowo do końca wojny.
Po wojnie zmniejszono początkowe zamówienie z 5000 do 2000 egzemplarzy. Do końca 1950 wyprodukowano łącznie 1715 sztuk P-80 w trzech wersjach: P-80A, B i C. Zmodyfikowany P-80B nazwany XP-80R ustanowił 19 czerwca 1947 rekord prędkości osiągając 1003,9 km/h. Produkcję ostatniej wersji P-80C rozpoczęto w 1948. W czerwcu tego roku, samolot otrzymał nowe oznaczenie – F-80C.
F-80 wzięły udział w wojnie koreańskiej, gdzie 8 listopada 1950 doszło do pierwszej w historii walki powietrznej między samolotami odrzutowymi z udziałem F-80 i MiG-a-15. Zakończyła się ona zwycięstwem pilota chińskiego. Radzieckie MiG-i o skośnych skrzydłach były konstrukcją znacznie lepszą od Shooting Starów. Już na początku wojny F-80 były wymieniane na nowsze F-86 Sabre. Po wycofaniu z roli samolotu myśliwskiego F-80 były jeszcze przez pewien czas używane jako samoloty szturmowe.
Istniała także dwumiejscowa wersja treningowa Lockheed T-33, znana popularnie jako T-bird. Produkcja tego modelu zakończyła się dopiero w 1959. Był on także produkowany na licencji w Japonii i Kanadzie. Łącznie wyprodukowano ponad 6000 T-birdów. Samoloty te były używane w ponad 40 krajach.
Rozwinięciem konstrukcji jest samolot Lockheed F-94 Starfire.

</doc>
<doc id="292036" url="https://pl.wikipedia.org/wiki?curid=292036" title="P-80">
P-80



</doc>
<doc id="292037" url="https://pl.wikipedia.org/wiki?curid=292037" title="F-80">
F-80



</doc>
<doc id="292039" url="https://pl.wikipedia.org/wiki?curid=292039" title="Czeczeńska legenda o wilczycy">
Czeczeńska legenda o wilczycy

Czeczeńska legenda o wilczycy – legenda o wilku, najważniejszym symbolu narodowym narodu czeczeńskiego.
Znaczenie legendarnego wilka.
Postać wilka umieszczono w herbie nieuznawanej na arenie międzynarodowej Czeczeńskiej Republiki Iczkerii. Nawiązuje ona do czeczeńskiej legendy o wilczycy. Wilk (wilczyca) znajduje się w herbie w pozycji półleżącej, w godle występuje także księżyc. Wilka umieszczono na narodowym ornamencie, przechodzącym w koło w stylu muzułmańskiego półksiężyca. Natomiast czeczeński hymn zaczyna się od słów: „Narodziliśmy się tej nocy gdy szczeniła się wilczyca”. Symbolem Czeczenii i Czeczenów jest wilk, a właściwie wilczyca. Te zwierzęta uważają oni bowiem za dumne, wolne i najodważniejsze, gotowe rzucić się nawet na znacznie większego przeciwnika .
Treść legendy.
Kiedy Bóg ukończył tworzenie świata, dostrzegł, że nie wszystko idzie zgodnie z jego planami. Szczególnie zawiódł się na ludziach, którzy nie postępowali tak, jak tego oczekiwał. Łamali ustalone przez niego zasady i nie wykazywali poprawy. Rozzłoszczony postanowił więc zniszczyć to, co stworzył. W tym celu zesłał na Ziemię potężną wichurę, aby zmiotła wszystko z jej powierzchni. Wszystkie żywe stworzenia w wielkim popłochu opuszczały swoje siedziby i tratując słabszych próbowały ratować się ucieczką. Sytuacja wyglądała jednak na beznadziejną. Ludzie i zwierzęta ginęli, nie było bowiem gdzie uciekać i gdzie schronić się przed niszczącym huraganem. Spośród żywych stworzeń jedynie szara wilczyca nie uciekała, lecz przeciwstawiała się wichurze próbując własnym ciałem ochronić swoje szczenięta. Bóg spostrzegłszy, że ktoś mu się opiera, nakazał wiatrowi jeszcze silniej wiać. Wilczyca jednak nie poddawała się i jeszcze mocniej zapierając się pazurami przeciwstawiała się huraganowi. Jej przykład podziałał mobilizująco na ludzi i inne zwierzęta, które przystawały i również podejmowały zmagania z wiatrem. Stwórca zobaczywszy taką determinację zrozumiał, że dopóki będzie istniał choć jeden dumny i niezależny wilk, nie uda mu się zniszczyć Ziemi. Doceniwszy odwagę wilka („To stworzenie warte jest ocalenia i szacunku”), Bóg uciszył żywioł.

</doc>
<doc id="292040" url="https://pl.wikipedia.org/wiki?curid=292040" title="Przegniatanie">
Przegniatanie



</doc>
<doc id="292042" url="https://pl.wikipedia.org/wiki?curid=292042" title="Rowkowanie">
Rowkowanie



</doc>
<doc id="292050" url="https://pl.wikipedia.org/wiki?curid=292050" title="Kościół św. Mikołaja we Wrocławiu">
Kościół św. Mikołaja we Wrocławiu

Kościół św. Mikołaja (niem.: "St. Nikolai Kirche", "Nikolaikirche") – kościół, który znajdował się na zachodnim przedmieściu Wrocławia – Szczepinie (pl. św. Mikołaja). Wielokrotnie niszczony i odbudowywany. Ostatecznie zniszczony podczas II wojny światowej.
Historia.
Pierwsza kaplica w osadzie Nabytyń została wzniesiona w XII w. dla tkaczy walońskich zamieszkujących osadę. Kaplica została rozbudowana przez księcia śląskiego Bolesława Wysokiego, który w 1175 wraz z przyległym zajazdem przekazał ją cystersom z Lubiąża. Wedle wzmianki z 1263 kaplica przeszła w 1217 na własność wrocławskiego biskupa i uległa zniszczeniu w czasie najazdu mongolskiego w 1241.
W połowie XIII wieku, w miejscu późniejszego placu św. Mikołaja, powstał gotycki jednonawowy, czteroprzęsłowy kościół z prosto zamkniętym prezbiterium i wieżą. Budynek kościoła został uszkodzony w wojnach husyckich, lecz odnowiony w 1428. Ponieważ podlegał bezpośrednio biskupowi, jako jeden z niewielu kościołów parafialnych pozostał w dobie reformacji w ręku katolików i przetrwał do początku XIX wieku.
20 grudnia 1806 leżący na bezpośrednim przedpolu obleganej przez napoleońskie wojska twierdzy, kościół uległ niemal całkowitemu zniszczeniu (wedle jednych źródeł na skutek ostrzału, według innych został celowo zniszczony przez broniące miasta wojska pruskie). Zachowane prezbiterium było prowizorycznie wykorzystywane jako kaplica, a parafianie korzystali z pojoannickiego kościoła Bożego Ciała.
24 listopada 1870 rozpoczęto budowę nowego neogotyckiego kościoła, który został konsekrowany 24 września 1883. Jednonawowy kościół posiadał krótki transept, trzy przęsła nawy, zamknięte trójbocznie krótkie prezbiterium i sklepienia krzyżowo-żebrowe (na skrzyżowaniu naw gwiaździste) oraz sygnaturkę. Na osi nawy, być może w nawiązaniu do formy poprzedniego kościoła, powstała smukła wieża nakryta stożkowym hełmem.
W czasie oblężenia Wrocławia w 1945 kościół został trafiony w południowe skrzydło transeptu. Silnie uszkodzona budowla została rozebrana po wojnie. Parafię św. Mikołaja przeniesiono do kościoła św. Antoniego, zaś po powstaniu wielkopłytowego osiedla Szczepin, w 1986 powstała w bezpośrednim sąsiedztwie dawnego kościoła nowa świątynia pod wezwaniem Chrystusa Króla. W jej dolnej kondygnacji znalazła się kaplica św. Mikołaja.

</doc>
<doc id="292052" url="https://pl.wikipedia.org/wiki?curid=292052" title="Jean-Luc Godard">
Jean-Luc Godard

Jean-Luc Godard (ur. 3 grudnia 1930 w Paryżu, zm. 13 września 2022 w Rolle, w Szwajcarii) – francuski reżyser, scenarzysta, operator, montażysta, producent i krytyk filmowy. Jest często utożsamiany z grupą filmowców określanych jako przedstawicieli francuskiej Nowej Fali ().
Charakterystyka dorobku.
Wiele z filmów Godarda stało się wyzwaniem dla tradycyjnej konwencji kina Hollywood, a także francuskej „tradycji jakości”. Jako reżyser jest często uważany za jednego z najbardziej ekstremalnych lub radykalnych przedstawicieli Nowej Fali. Jego filmy są odzwierciedleniem jego politycznych ideologii, jak również jego znajomości historii filmu. Godard był zapalonym czytelnikiem filozofii egzystencjalnej i marksistowskiej, dlatego filmy często odwołują się do egzystencjalizmu. 
Jego radykalne podejście w konwencji filmu, polityki i filozofii uczyniły go jednym z najbardziej wpływowych twórców francuskiej Nowej Fali. Filmy Godarda okazały się inspiracją dla wielu różnych reżyserów, jak Quentin Tarantino, Martin Scorsese, Bernardo Bertolucci, Arthur Penn, Richard Linklater, Gregg Araki, John Woo, Mike Figgis, Robert Altman, Steven Soderbergh, Richard Lester, Jim Jarmusch, Rainer Werner Fassbinder, Brian De Palma, Wim Wenders, Oliver Stone i Ken Loach. 
W 2002 roku w plebiscycie magazynu filmowego "Sight &amp; Sound" krytycy umieścili Godarda na trzecim miejscu w rankingu dziesięciu reżyserów wszech czasów. W sierpniu 2010 Amerykańska Akademia Sztuki i Wiedzy Filmowej ogłosiła go laureatem Oscara za całokształt twórczości. Godard nie odebrał jednak tej nagrody osobiście.
Zmarł 13 września 2022 w Rolle, w Szwajcarii w wyniku wspomaganego samobójstwa.
Nagrody i wyróżnienia.
W 1965 za film "Alphaville" otrzymał nagrodę Złotego Niedźwiedzia na 15. MFF w Berlinie. W 1983 za film "" otrzymał nagrodę Złotego Lwa na 40. MFF w Wenecji. W 1987 otrzymał nagrodę Cezar Honorowy. W 2011 otrzymał Honorowego Oscara.
Sześciokrotnie nominowany do nagrody Złotej Palmy na MFF w Cannes.
Życie prywatne.
Potomek dawnych kalwińskich rodzin. Kuzyn byłego peruwiańskiego prezydenta Pedro Pablo Kuczynskiego.
Godard był dwa razy żonaty, m.in. z francuską aktorką Anną Kariną.

</doc>
<doc id="292055" url="https://pl.wikipedia.org/wiki?curid=292055" title="Radio Rezonans">
Radio Rezonans

Radio Rezonans – rozgłośnia radiowa z Sosnowca nadająca do 2002 roku program lokalny na terenie Zagłębia Dąbrowskiego, ale słuchane także na Górnym Śląsku (głównie Katowice).
Potocznie zwane "Radiem "R"" zaczęło swe nadawanie 20 stycznia 1993 roku jako radio miejsko-studenckie. Z braku koncesji na jakiś czas znikło z eteru, by powrócić już całkiem legalnie na częstotliwości 99,1 MHz 7 stycznia 1995 roku. Rozgłośnia prezentowała niesformatowaną muzykę dla słuchaczy w każdym wieku. Będąc blisko słuchacza w swoich audycjach poruszało problem alkoholizmu czy bezdomnych zwierząt, spraw lokalnych. Istniał także program przygotowywany przez diecezję sosnowiecką. Radio było patronem wielu lokalnych imprez.
Najpopularniejsze audycje to niedzielny "Koncert życzeń", "Lista przebojów "3x M"" (później "Ambasada Modnego Grania") emitowana w każdy poniedziałek o godz. 19:05, "Sunday Party", "Pogotowie muzyczne", "Prywatka po polsku". Pierwsza siedziba rozgłośni mieściła się przy ulicy Będzińskiej 39, a następnie przy ul. Suchej 7b.
W czerwcu 2002 roku radio nawiązało współpracę z siecią radiową ESKA zmieniając nazwę na "ESKA-Rezonans". Zmienił się tym samym format na bardziej młodzieżowy. We wrześniu 2003 roku z nazwy usunięty został człon "Rezonans", a także rozwiązano umowy z większością czołowych, doświadczonych i popularnych prezenterów i dziennikarzy tego radia, zastępując ich DJ-ami i tym samym do historii przeszła jedyna w Zagłębiu lokalna rozgłośnia radiowa. Od tego czasu na 99,1 MHz istnieje Radio Eska Śląsk 99,1 FM.

</doc>
<doc id="292062" url="https://pl.wikipedia.org/wiki?curid=292062" title="ADR">
ADR



</doc>
<doc id="292063" url="https://pl.wikipedia.org/wiki?curid=292063" title="Heroic fantasy">
Heroic fantasy

Heroic fantasy – podtyp przygodowej literatury fantasy oraz gier fabularnych, opowiadający o przygodach herosów reprezentujących Dobro, w walce ze Złem.
Pierwszym autorem tworzącym tego typu utwory był Robert E. Howard.
Fantastyka heroiczna nie należy do najbardziej szanowanych gatunków, ze względu na prostą konstrukcję fabuły. Najczęstszym motywem heroic fantasy jest wędrówka bohatera (człowieka, czasem w towarzystwie innych ludzi, elfów czy krasnoludów) walczących z czarnoksiężnikami, smokami lub innymi kreaturami, aby uratować świat. Częstym zabiegiem stosowanych przez autorów jest rozdzielenie bohaterów na dobrych i złych, co pozwala odnaleźć czytelnikowi cechy głównego bohatera w sobie. Droga postaci zaczyna się w momencie, kiedy bohaterowie są całkiem niepozorni (baśniowy świniopas), prowadzi ona przez różne niebezpieczeństwa, zaś kończy na walce ze śmiertelnym antagonistą. Częstym elementem heroic fantasy są opisy bitew, główny bohater niekiedy wywodzi się ze znakomitego rodu, ale nie wie o tym.
, seria Gothic.
Elementy tego gatunku możemy odnaleźć w większej części literatury spod znaku magii i miecza, bądź nawet ambitnej literatury fantastycznej. Najlepszym przykładem jest Saga o wiedźminie, która mimo zawarcia dużej części heroic fantasy stała się powieścią typowo high/dark fantasy.

</doc>
<doc id="292068" url="https://pl.wikipedia.org/wiki?curid=292068" title="Małgorzata Sadurska">
Małgorzata Sadurska

Małgorzata Barbara Sadurska (ur. 3 grudnia 1975 w Puławach) – polska polityk, prawniczka, urzędniczka państwowa i samorządowa. W latach 2005–2015 posłanka na Sejm V, VI i VII kadencji, w 2007 sekretarz stanu w Kancelarii Prezesa Rady Ministrów, w latach 2015–2017 szef Kancelarii Prezydenta Rzeczypospolitej Polskiej.
Życiorys.
Absolwentka I Liceum Ogólnokształcącego im. księcia Adama Jerzego Czartoryskiego w Puławach. W 2000 ukończyła studia na Wydziale Prawa i Administracji Uniwersytetu Marii Curie-Skłodowskiej w Lublinie. W 2003 odbyła studia podyplomowe z zarządzania i organizacji w Lubelskiej Szkole Biznesu.
Zaangażowała się w działalność polityczną związaną z kręgiem skupionym wokół o. Tadeusza Rydzyka i Radia Maryja.
W 2002 kandydowała bez powodzenia do rady powiatu puławskiego z listy Porozumienia Samorządowego Prawicy Puławskiej, od 2002 do 2005 była członkiem zarządu tego powiatu. Z listy Prawa i Sprawiedliwości w 2004 bez powodzenia kandydowała do Parlamentu Europejskiego. W wyborach parlamentarnych w 2005 została wybrana na posłankę V kadencji w okręgu lubelskim. 18 października 2006 została wybrana przez Sejm w skład Krajowej Rady Sądownictwa. Od 1 czerwca do 16 listopada 2007 była sekretarzem stanu w Kancelarii Prezesa Rady Ministrów. W 2007 została przez premiera Jarosława Kaczyńskiego powołana w skład Rady Nadzorczej Zakładu Ubezpieczeń Społecznych III kadencji, w której objęła funkcję przewodniczącej.
W wyborach parlamentarnych w 2007 po raz drugi uzyskała mandat poselski, otrzymując 21 420 głosów. W wyborach parlamentarnych w 2011 ponownie uzyskała mandat poselski z okręgu lubelskiego, kandydując z 6. pozycji na liście Prawa i Sprawiedliwości. W 2014 ponownie bezskutecznie startowała w wyborach do PE. 7 sierpnia 2015 prezydent RP Andrzej Duda powołał ją na stanowisko szefa Kancelarii Prezydenta RP, w związku z czym doszło do wygaśnięcia jej mandatu poselskiego. W czerwcu 2017 złożyła rezygnację (ze skutkiem na dzień 12 czerwca 2017). W tym samym miesiącu została powołana w skład zarządu Powszechnego Zakładu Ubezpieczeń i PZU Życie. W 2020 zasiadła w radzie nadzorczej banku Banku Pekao.
Odznaczenia i wyróżnienia.
Odznaczona bułgarskim I stopnia (2017). Wyróżniona Medalem „Za zasługi dla Puław” (2010).

</doc>
<doc id="292069" url="https://pl.wikipedia.org/wiki?curid=292069" title="Alfred Zachariewicz">
Alfred Zachariewicz

Alfred Zachariewicz (ur. 26 sierpnia 1871 we Lwowie, zm. 11 lipca 1937 w Warszawie) – polski inżynier architekt, przedstawiciel historyzmu i modernizmu.
Życiorys.
Był synem prof. Juliana Zachariewicza. Uczęszczał do różnych szkół średnich we Lwowie. Maturę zdał w 1890, po czym podjął studia na Wydziale Budownictwa Szkoły Politechnicznej we Lwowie. Pod kierunkiem ojca zdobył gruntowne wyszkolenie zawodowe w dziedzinie architektury, budownictwa i inżynierii lądowej. Następnie studiował w Wyższej Szkole Technicznej w Wiedniu. Po powrocie do Lwowa pracował przez krótki czas na Politechnice. W 1903, jako "bardzo uzdolniony", zdał tzw. drugi egzamin państwowy. Już pod koniec XIX w. wygrywał konkursy architektoniczne, został też wspólnikiem firmy architektoniczno-budowlanej prof. Jana Lewińskiego. Aktywnie uczestniczył w ówczesnych wielkich przedsięwzięciach architektoniczno-budowlanych we Lwowie (m.in. nieistniejący dziś słynny pasaż Mikolascha i główny dworzec kolejowy), zbudowanych w stylu secesyjnym. Był także cenionym konstruktorem budowlanym.
Wraz z Józefem Sosnkowskim założył firmę: Pierwsze Krajowe Przedsiębiorstwo Robót Żelazobetonowych. W swoim biurze projektował dużo żelbetowych mostów i konstrukcji różnych zakładów przemysłowych (jego dziełem są między innymi kesony żelbetowe na Wiśle pod Krakowem i na Sole pod Oświęcimiem, most na Sanie w Zarzeczu koło Niska, szereg monumentalnych obiektów, banków: Towarzystwo Kredytowe Ziemskie we Lwowie, Izba Przemysłowo-Handlowa we Lwowie, Dworzec Główny we Lwowie, kilkanaście fabryk, rzeźni, chłodni, bekoniarni, szkół, gmachów publicznych i domów czynszowych, gmach PKO we Lwowie, gmach główny BGK w Warszawie, Drugi Dom Techników we Lwowie). O jego osiągnięciach pisano z uznaniem w wielu fachowych pismach krajowych i zagranicznych. Został jednym ze wspólników fabryki cukierniczej „Dr. Jan Rucker i Sp.” we Lwowie.
Otrzymał tytuł c. k. radcy budownictwa, a w 1908 został konsulem Danii we Lwowie. 
W 1915, po prawie rocznej okupacji Lwowa przez wojska rosyjskie, podobnie jak wielu innych Polaków, został wywieziony do Rosji. Wrócił z niej wyczerpany fizycznie i psychicznie dopiero w 1918.

</doc>
<doc id="292070" url="https://pl.wikipedia.org/wiki?curid=292070" title="Liczba Erdösa">
Liczba Erdösa



</doc>
<doc id="292075" url="https://pl.wikipedia.org/wiki?curid=292075" title="Parricide">
Parricide

Parricide – polski zespół brutal death metalowy, założony w 1990 roku w Chełmie. Do 1997 roku zespół tworzyli następujący muzycy: Mariusz Staniuk (gitara basowa/wokale), Albert Kraczkowski (gitara), Piotr Sabarański (gitara) i Artur Raszka (perkusja).
W 1997 roku, Mariusza zastąpił Paweł Brożek (wokal) i Tadek Jankowski (gitara basowa), a wkrótce na miejsce Artura przyszedł Tomek Łuć. Na początku 2000 roku zespół opuścił Paweł, którego obowiązki za mikrofonem przejął Tadeusz. Od jesieni 2003 piątym członkiem Parricide został Łukasz Zając (wokal).
W 1991 i 1998 roku zespół zawieszał działalność. Muzyka zespołu ewoluowała od tradycyjnego death metalu na pierwszych wydawnictwach do brutal death metalu z dużymi wpływami grindcore'a na płytach "Ill-Treat", "Kingdom of Downfall" i "Patogen".

</doc>
<doc id="292084" url="https://pl.wikipedia.org/wiki?curid=292084" title="Efekt owczego pędu">
Efekt owczego pędu

Efekt owczego pędu, zjawisko owczego pędu – nabywanie pewnych dóbr przez konsumentów tylko dlatego, że kupują je inni. Wynika to z chęci naśladowania osób, z którymi chcą się utożsamiać.
Krzywa popytu dla tej grupy konsumentów położona jest wyżej od krzywej popytu dla typowych konsumentów, a jej opadająca tendencja jest słabsza. Efekt owczego pędu przedstawia sytuację, gdy wybór dokonywany jest pod wpływem innych ludzi. Zachowania takie wynikają z faktu, że wielu konsumentów to osoby zewnątrzsterowne – wyjaśnia to, między innymi, wpływ mody na kształtowanie popytu. 
Efekt owczego pędu – a także jego przeciwieństwo, czyli efekt snoba – został opisany przez, między innymi, amerykańskiego ekonomistę Harveya Leibensteina.

</doc>
<doc id="292089" url="https://pl.wikipedia.org/wiki?curid=292089" title="Antigua Guatemala">
Antigua Guatemala

Antigua Guatemala (znane także jako Antigua lub La Antigua) – miasto w środkowej Gwatemali, położone kilkanaście kilometrów na zachód od stolicy kraju Gwatemali. Ośrodek administracyjny departamentu Sacatepéquez oraz siedziba gminy Antigua Guatemala. Ludność miasta w 2002 roku liczyła ponad 34,6 tys. mieszkańców, natomiast liczba mieszkańców gminy w 2012 roku 45 393.
Położenie.
Antigua położona jest w dolinie potoku o tej samej nazwie, na wysokości 1530 m n.p.m., w górzystym regionie środkowej Gwatemali. Nad miastem górują trzy wulkany, w tym jeden aktywny. Na południe od miasta wznosi się Volcán de Agua („wulkan wody”, wysokość 3766 m n.p.m.), którego krater zajmowało niegdyś jezioro kraterowe. Na zachód od miasta znajdują się dwa szczyty: wygasły wulkan Acatenango, 3976 m n.p.m., oraz ciągle aktywny Volcán de Fuego („wulkan ognia”, 3763 m n.p.m.), który charakteryzuje się stałą, aczkolwiek niezbyt intensywną aktywnością wulkaniczną (wydobywają się głównie dymy, rzadko obserwować można wypływy lawy).
Historia.
Miasto zostało założone 10 marca 1543 jako stolica hiszpańskich posiadłości kolonialnych w Ameryce Środkowej. Konkwistadorzy nadali mu wówczas nazwę "La Muy Noble y Muy Leal Ciudad de Santiago de los Caballeros de Guatemala", czyli „Najbardziej Zaszczytne i Najwierniejsze Miasto Świętego Jakuba od Rycerzy Gwatemali”. Szczyt rozwoju miasta przypada na 2. połowę XVIII wieku – zamieszkiwało je wówczas ok. 60 tys. osób.
W 1773 roku miasto nawiedziły dwa silne trzęsienia ziemi, które doprowadziły do poważnych zniszczeń. Zburzonych zostało ok. 30 barokowych kościołów, w większości nigdy nie odbudowanych. Władze kolonialne postanowiły odbudować stolicę w nowym, bezpieczniejszym miejscu. Tak powstała obecna stolica kraju – miasto Gwatemala. W roku 1776 nakazano całkowite opuszczenie zniszczonej stolicy. Wiele osób pozostało jednak na miejscu, a miasto ostatecznie podniosło się ze zniszczeń, choć nigdy nie nawiązało już do czasów swojej świetności. By odróżnić je od nowej stolicy, nadano mu nazwę "Antigua Guatemala", czyli „stara Gwatemala”.
Zabytki.
W mieście, w którym zachował się charakterystyczny dla miast kolonialnych układ ulic, krzyżujących się pod kątem prostym, odnaleźć można wiele zachowanych budowli w stylu baroku kolonialnego z XVII i XVIII wieku. Świadectwem tragedii, jaka nawiedziła miasto pod koniec XVIII wieku są ruiny licznych kościołów. W 1979 miasto zostało wpisane na listę dziedzictwa kulturowego UNESCO. Miasto jest znane z bardzo uroczystych procesji w Okresie pasyjnym.
Obecnie miasto znane jest również jako ważne centrum nauczania języka hiszpańskiego, do którego przyjeżdża wielu obcokrajowców, głównie z Ameryki Północnej, ale także z Europy i z Azji. Obok turystyki szkoły są głównym źródłem dochodu mieszkańców.
Sport.
W mieście funkcjonuje klub piłkarski Antigua GFC. Rozgrywa mecze na lokalnym obiekcie Estadio Pensativo.

</doc>
<doc id="292090" url="https://pl.wikipedia.org/wiki?curid=292090" title="Bulawayo">
Bulawayo

Bulawayo – miasto w Zimbabwe, drugie pod względem liczby ludności miasto tego kraju. Szacuje się, że ma około 653 tys. mieszkańców (2010). Położone w południowo-zachodniej części kraju w regionie Matabele, na wysokości 1360 m n.p.m., około 320 km od stolicy kraju Harare. Ośrodek administracyjny regionu Matabeleland North. Większość mieszkańców należy do grupy etnicznej Ndebele.
Nazwa miasta pochodzi od słowa "gubuluwayo", które w języku ndebele oznacza „miejsce masakry”. Nawiązuje ona do wydarzeń z lat 30. XIX wieku z okresu formowania się państwa plemiennego Ndebele za czasów wodza Mzilikazi. Miasto powstało w 1871 jako osada, tzw. "kraal", wodza plemiennego Lobenguli, syna Mzilikazi. W 1888 Lobengula spotkał się z Brytyjczykiem Cecilem Rhodesem, który podjął się zadania kolonizacji tej części Afryki w imieniu Wielkiej Brytanii. W 1893 na skutek licznych nieporozumień doszło do starć między wojskiem brytyjskim a wojownikami Ndebele. 4 listopada 1894 Bulawayo zostało zajęte przez Brytyjczyków. Wcześniej jednak osada została prawie całkowicie spalona, a wódz Lobengula uciekł na północ, gdzie umarł na ospę. Przez kolejna lata było ośrodkiem oporu ludu Ndebele przeciwko wojskom kolonialnym, m.in. w 1896. Ostatecznie jednak w mieście osiedlili się Europejczycy, sprowadzeni przez Brytyjską Kompanię Południowoafrykańską.
W 1898 do Bulawayo doprowadzona została kolej, która miała połączyć Kapsztad z Kairem. Druga linia kolejowa połączyła Bulawayo z północno-zachodnią częścią kraju, do Wodospadów Wiktorii oraz zagłębia miedziowego w Rodezji Północnej (dzisiejszej Zambii).
W 1943 Bulawayo otrzymało prawa miejskie. Rozwinęło się jako ważny ośrodek przemysłowy (przemysł ciężki, spożywczy) oraz węzeł komunikacyjny kraju. Po uzyskaniu niepodległości przez Zimbabwe w 1980 konflikt między ludem Ndebele a ludem Szona doprowadził do krwawych porachunków w tym regionie aż do podpisania porozumienia w 1988 r.
W mieście zachowały się liczne przykłady stylu kolonialnego, m.in. budynek dworca kolejowego i ratusza. Znajdują się tu dwa muzea: muzeum historii naturalnej, gromadzący okazy miejscowej flory i fauny, oraz muzeum kolejnictwa. W okolicach Bulawayo znajdują się dwa parki narodowe: Matobo i Hwange.

</doc>
<doc id="292096" url="https://pl.wikipedia.org/wiki?curid=292096" title="Człowiek z Piltdown">
Człowiek z Piltdown

Człowiek z Piltdown ("Piltdown Man", "Eoanthropus dawsoni") – jedno z najbardziej znanych oszustw przeciw nauce, którego autorem był prawdopodobnie archeolog i paleontolog amator, adwokat Charles Dawson – przedstawione w 1912, zdemaskowane ostatecznie w 1953 roku.
Historia odkrycia.
Dawson twierdził, że czaszkę (a właściwie jej pierwszy fragment) nieznanego nauce hominida odkrył w roku 1908 pracownik żwirowni w Piltdown, wiosce w pobliżu Uckfield, w hrabstwie East Sussex (Anglia). Potem Dawson sam podjął poszukiwania i do roku 1911 odnalazł kolejne fragmenty. W roku 1912 zainteresował swym znaleziskiem Arthura S. Woodwarda z British Museum i dalsze poszukiwania prowadzili razem. Znalezisko opisywane było w ówczesnej brytyjskiej literaturze paleontologicznej jako „brakujące ogniwo” między małpą a człowiekiem. Pasowało ono do powszechnej wówczas teorii, że gatunek taki powinien posiadać czaszkę podobną do ludzkiej oraz szczękę podobną do małpiej.
Wątpliwości.
Już wówczas wielu naukowców podchodziło do tego odkrycia z pewną rezerwą, choć wątpliwości miało rozwiać odkrycie przez Dawsona fragmentów drugiej podobnej czaszki (Piltdown II) w 1915. Z czasem jednak znalezisko z Piltdown z trudem dawało się pogodzić z nowymi znaleziskami hominidów, np. z odkryciem dziecka z Taung, które miało małą czaszkę, za to szczękę zbliżoną do ludzkiej. W latach 30. XX wieku człowiek z Piltdown trafił do muzealnych magazynów i nie budził już zainteresowania naukowców.
Zdemaskowanie.
Tak było do czasu przeprowadzenia szczegółowych badań w latach 1949–1953, które doprowadziły ostatecznie do wykrycia oszustwa i jego ujawnienia 21 listopada 1953 roku. Względne datowanie kości wykazało inną zawartość fluoru w czaszce i szczęce, co świadczyło, iż muszą pochodzić z innego czasu. Okazało się wówczas, że „człowiek z Piltdown” rzeczywiście był pół-człowiekiem, pół-małpą: fragment czaszki pochodził od człowieka (mieszkańca Ziemi Ognistej) z okresu średniowiecza, żuchwa, mająca około 500 lat, należała do orangutana z Borneo, a ząb to kopalny ząb szympansa. Znalezisko wyglądało na starsze, niż było w rzeczywistości, dzięki zamoczeniu go w roztworze żelaza i kwasu chromowego. Ponadto kły zostały spiłowane, co wykazały badania pod mikroskopem, tak żeby pasowały do pozostałych fragmentów kości.
Wydaje się, że kilka czynników spowodowało zdemaskowanie oszustwa dopiero po 40 latach. Po pierwsze, wykopalisko zaspokoiło oczekiwania europejskich naukowców, że najstarszy przedstawiciel człowiekowatych pochodził z Eurazji, a nie z Afryki. Wielu Brytyjczyków było dumnych, że „człowiek z Piltdown”, nazywany „pierwszym Brytyjczykiem”, był starszy od znalezisk odkrytych w innych częściach Europy, zwłaszcza we Francji i Niemczech. Po drugie, odkrycie, które pasowało idealnie do dominującej wówczas teorii rozwoju człowiekowatych, trzymane było przez zazdrosnych naukowców z dala od oczu ciekawskich, którzy mogliby ją podważyć. A kiedy kolejne wykopaliska dyskredytowały coraz bardziej „człowieka z Piltdown”, okaz schowano w magazynie i uznano za raczej mało ważną ciekawostkę, aniżeli zwykłe fałszerstwo (jednak dość dobrze wykonane).
Nie bez znaczenia jest również fakt, że przez wiele lat środowisko naukowe całej Europy oczekiwało odkrycia brakujących ogniw pośrednich między człowiekiem a małpą. Zarówno Darwin, Huxley i Haeckel twierdzili, że człowiek pochodzi od małpy, choć przyznawali, że jak do tej pory nie udało się znaleźć żadnych skamieniałości mogących ten fakt potwierdzić.
Autor.
Od czasu wykrycia oszustwa pojawiły się liczne teorie na temat jego autorstwa. Oczywiście pierwszym podejrzanym był jego „odkrywca” Charles Dawson (jak się okazało, mający na swym koncie także fałszerstwa archeologiczne). Ale wśród grona podejrzanych znaleźli się również Arthur Conan Doyle i Pierre Teilhard de Chardin (który w tym czasie mieszkał w East Sussex i brał udział w wykopaliskach na żwirowni, w czasie których odnaleziono fragment żuchwy). Niektóre teorie zakładają, że cała mistyfikacja była tylko niewinnym żartem znanego dowcipnisia Horace'a de Vere Cole'a, którego ofiarą miał być albo Dawson, albo też środowisko naukowe paleontologów. Znalezisko zyskało znaczny rozgłos, co miało spowodować, że autor oszustwa postanowił zachować milczenie. Obecnie jednym z głównych podejrzanych jest Martin A.C. Hinton, pracownik Muzeum Historii Naturalnej w Londynie. W 1975 r. odnaleziono w magazynie muzeum należący do niego kuferek, w którym znajdowały się fragmenty ludzkich kości i zębów, które były poddane podobnym zabiegom, co znalezisko „człowieka z Piltdown”. Motywem miałby być konflikt z przełożonym, sir Arthurem Smith Woodwardem (autorem opisu „eoantropa”). Obrońcy Hintona sugerują natomiast, że próbował on zdemaskować fałszerstwo i zasygnalizować swoje podejrzenia, podkładając podobnie postarzony „kij do krykieta” w miejscu, gdzie znaleziono „najstarszego Anglika”, jednak kiedy i owo znalezisko zostało rozgłoszone jako autentyczne, wolał się nie ujawniać.
W roku 2003 Muzeum Historii Naturalnej w Londynie przygotowało wystawę w 50. rocznicę odkrycia oszustwa.
Człowiek z Piltdown w poglądach i sztuce.
Wobec całkowitej demaskacji oszustwa „człowiek z Piltdown” stanowi dla wielu zwolenników kreacjonizmu koronny dowód korupcji środowiska naukowców, wskazując możliwość, że wiele innych skamieniałości człowiekowatych może być również oszustwami, co potwierdzałoby ich poglądy, że człowiek jednak został stworzony w gotowej formie przez Boga.
Do „człowieka z Piltdown” nawiązał również muzyk, Mike Oldfield, na swojej płycie pt. "Tubular Bells" (1973). Jeden z fragmentów płyty zawiera partię wokalną, przypominającą bełkot jaskiniowca – fragment ten oraz sama partia wokalna, wykonywana przez Mike'a Oldfielda, opisana jest na okładce płyty właśnie jako "The Piltdown Man".

</doc>
<doc id="292097" url="https://pl.wikipedia.org/wiki?curid=292097" title="Zalesie (gmina Sadowne)">
Zalesie (gmina Sadowne)

Zalesie – wieś położona w gminie Sadowne w województwie mazowieckim w powiecie węgrowskim, w gminie Sadowne.
Wieś zajmuje powierzchnię 427 ha, z czego 127 ha to grunty orne, 175 ha – łąki, 72 ha – pastwiska, a 11 ha – lasy.
W latach 1975–1998 miejscowość należała administracyjnie do województwa siedleckiego.
Wierni kościoła rzymskokatolickiego należą do parafii św. Jana Chrzciciela w Sadownem.
Historia.
Zalesie jest najmłodszą wsią w gminie. Wcześniej osada ta stanowiła część Rażen jako Rażny-Zalesie. Wschodnia część wsi nazywana jest przez mieszkańców Podborzem. W północnej części tzw. Suć, dawniej nazywana Budami Rażnieńskimi. Znajduje się ona zaledwie 100 m od Bugu. W zapiskach kościelnych najpierw pojawiła się nazwa Podborze (1836), a dopiero później – Zalesie. Za wsią znajduje się rozległe starorzecze Bugu. Dalej, na zbiorniku wodnym zwanym jeziorem Ławki, żyją łabędzie i dzikie kaczki. Teren ten od dawna zalewany przez powodzie. Po wielkiej powodzi w 1979, wzdłuż Bugu usypano wysokie wały.
Ochotnicza Straż Pożarna.
Ochotnicza Straż Pożarna Zalesie powstała w 1947 roku. Inicjatorami byli: Jan Kania, Wacław Decyk, Stefan Puścion, Franciszek Gałązka, Roman Robak, Rafał Koroś (pierwszy prezes) i Stefan Dąbrowski (pierwszy naczelnik). Grunt pod remizę przekazał nieodpłatnie Jan Kania. Trzy lata po powstaniu, jednostka mogła szczycić się już własną siedzibą, powstałą w czynie społecznym.
Do najważniejszych działań druhowie zaliczają gaszenie pożaru lasu w Złotkach w 2000. W 2010 ochotnicy z Zalesia pomagali powodzianom w Kozienicach, w rok później usuwali skutki wichury na terenie gminy Sadowne. Starsi druhowie pamiętają także o udziale w akcjach powodziowych w latach 80.
Jednostka zrzesza w swoich szeregach mieszkańców Zalesia, ale także sąsiednich miejscowości: Zarzetki, Grabiny i Ociętego.
Inne.
Figura św. Jana Nepomucena powstała w II połowie XVIII wieku. Zgodnie z miejscową legendą, Nepomucen kilkakrotnie podczas powodzi przemierzał drogę od Sadownego do Zalesia. Gdy tylko ludzie przenosili figurę pod kościół w Sadownem, woda ponownie ją zabierała i Nepomucen wracał na swoje miejsce. Działo się tak kilkakrotnie. Wśród miejscowych istnieje powiedzenie "Odsunął się jak Nepomucen od Sadownego", co oznacza zerwanie z kimś kontaktów.

</doc>
<doc id="292101" url="https://pl.wikipedia.org/wiki?curid=292101" title="Mariusz Błaszczak">
Mariusz Błaszczak

 (ur. 19 września 1969 w Legionowie) – polski polityk, samorządowiec i historyk.
Poseł na Sejm VI, VII, VIII i IX kadencji (od 2007), przewodniczący Klubu Parlamentarnego Prawa i Sprawiedliwości (2010–2015). Szef Kancelarii Prezesa Rady Ministrów (2005–2007), minister-członek Rady Ministrów w rządzie Jarosława Kaczyńskiego (2007), minister spraw wewnętrznych i administracji w rządzie Beaty Szydło i pierwszym rządzie Mateusza Morawieckiego (2015–2018), minister obrony narodowej w pierwszym i drugim rządzie Mateusza Morawieckiego (od 2018), wiceprezes Rady Ministrów (od 2022).
Życiorys.
Syn Lucjana i Danuty Błaszczaków; jego ojciec pracował w fabryce FSO na Żeraniu. Ukończył studia na Wydziale Historycznym Uniwersytetu Warszawskiego z tytułem zawodowym magistra historii uzyskanym w 1995 na podstawie pracy zatytułowanej "Opinie szlachty województw poznańskiego i kaliskiego wobec polityki zagranicznej Rzeczpospolitej w latach 1587–1611", której opiekunem był Jarema Maciszewski. Odbył podyplomowe studia w Uniwersytecie Warszawskim z zakresu samorządu terytorialnego i rozwoju lokalnego (1997) oraz w Wyższej Szkole Przedsiębiorczości i Zarządzania im. Leona Koźmińskiego w zakresie zarządzania w administracji (2006). Był słuchaczem IX promocji Krajowej Szkoły Administracji Publicznej (2001).
Należał do Niezależnego Zrzeszenia Studentów i Stowarzyszenia Katolickiej Młodzieży Akademickiej. Był członkiem Porozumienia Centrum, następnie przystąpił do Prawa i Sprawiedliwości. Zasiadł m.in. w zarządzie regionu mazowieckiego oraz radzie politycznej tej partii.
Po studiach pracował w administracji samorządowej w Urzędzie Miasta Legionowo. W latach 2001–2003 zasiadał w radzie nadzorczej Przedsiębiorstwa Energetyki Cieplnej „Legionowo”. W wyborach samorządowych w 2002 był kandydatem Komitetu Wyborczego Wyborców Sprawiedliwość Prawo i Samorządność na stanowisko prezydenta Legionowa, w głosowaniu uzyskał 11,02% głosów i nie wszedł do II tury. W latach 2002–2004 pełnił funkcję zastępcy burmistrza warszawskiej dzielnicy Wola. W grudniu 2004 objął stanowisko burmistrza Śródmieścia.
W wyborach w 2005 bezskutecznie kandydował do Sejmu z warszawskiej listy PiS. 31 października 2005 premier Kazimierz Marcinkiewicz powołał go na stanowisko szefa Kancelarii Prezesa Rady Ministrów. Pełnił tę funkcję również w rządzie Jarosława Kaczyńskiego do 4 listopada 2007. W latach 2006–2007 zasiadał także w sejmiku mazowieckim. 27 marca 2007 został powołany na stanowisko ministra-członka Rady Ministrów (tzw. ministra bez teki) w rządzie Jarosława Kaczyńskiego. 7 września tego samego roku odwołano go z tej funkcji z jednoczesnym powołaniem na sekretarza stanu w KPRM przy zachowaniu stanowiska szefa kancelarii. Od 11 września do 16 listopada 2007 ponownie był ministrem bez teki.
W wyborach parlamentarnych w tym samym roku z ramienia Prawa i Sprawiedliwości uzyskał mandat poselski, otrzymując w okręgu podwarszawskim 10 061 głosów. W marcu 2009 został rzecznikiem prasowym klubu parlamentarnego PiS, a 3 sierpnia 2010 przewodniczącym klubu parlamentarnego tej partii. W wyborach w 2011 uzyskał reelekcję liczbą 44 319 głosów. Utrzymał także stanowisko przewodniczącego KP PiS w Sejmie VII kadencji.
W 2015 został ponownie wybrany do Sejmu, otrzymując 73 139 głosów. 16 listopada tego samego roku powołany na ministra spraw wewnętrznych i administracji w rządzie Beaty Szydło. 11 grudnia 2017 objął to stanowisko w nowo utworzonym rządzie Mateusza Morawieckiego. 9 stycznia 2018 został odwołany z funkcji ministra spraw wewnętrznych, a następnie tego samego dnia mianowany nowym ministrem obrony narodowej w miejsce Antoniego Macierewicza.
W sierpniu 2018 jego publiczne wypowiedzi w TV Trwam odnośnie do parady równości w Poznaniu część mediów i komentatorów określiła jako homofobiczne i stanowiące mowę nienawiści.
W wyborach w 2019 Mariusz Błaszczak z powodzeniem ubiegał się o poselską reelekcję, otrzymując 135 189 głosów. 15 listopada 2019 objął ponownie urząd ministra obrony narodowej, wchodząc w skład drugiego rządu dotychczasowego premiera. 22 czerwca 2022 powołany dodatkowo na stanowisko wicepremiera, zastępując odchodzącego z rządu Jarosława Kaczyńskiego. Został również szefem Komitetu Rady Ministrów do spraw Bezpieczeństwa Narodowego i spraw Obronnych.
Odznaczenia i wyróżnienia.
W 2019 odznaczony Krzyżem Wielkim Komandorskim Orderu „Za zasługi dla Litwy”. W 2022 został uhonorowany ukraińskim Orderem „Za zasługi” I klasy.
W 2016 został wyróżniony Medalem Pamiątkowym XXV-lecia NSZZ Funkcjonariuszy Straży Granicznej oraz Krzyżem „Golgota Wschodu”.
30 maja 2017 postanowieniem nr 11/OP/2017 Ministra Spraw Wewnętrznych i Administracji, podpisanym przez wiceministra Jarosława Zielińskiego, został odznaczony Złotą Odznaką „Zasłużony dla Ochrony Przeciwpożarowej”. Następnego dnia, po zapytaniu ze strony mediów, Jarosław Zieliński postanowieniem nr 12/OP/2017 Ministra Spraw Wewnętrznych i Administracji uchylił tę decyzję wobec odmowy przyjęcia odznaki.
W 2018 z racji objęcia urzędu ministra otrzymał odznakę okolicznościową Ministerstwa Obrony Narodowej.
W 2022 został wyróżniony nagrodą „Człowiek Wolności”, przyznaną przez redakcję tygodnika „Sieci”. W 2023 przyznano mu tytuł Człowieka Roku tygodnika „Wprost” (za 2022).

</doc>
<doc id="292109" url="https://pl.wikipedia.org/wiki?curid=292109" title="Cztery temperamenty Hipokratesa-Galena">
Cztery temperamenty Hipokratesa-Galena



</doc>
<doc id="292114" url="https://pl.wikipedia.org/wiki?curid=292114" title="Kancelaria Prezesa Rady Ministrów">
Kancelaria Prezesa Rady Ministrów

Kancelaria Prezesa Rady Ministrów, KPRM, Kancelaria Premiera – aparat pomocniczy Prezesa Rady Ministrów. Powstała w wyniku reformy centrum administracji w 1997, przejmując część zadań Urzędu Rady Ministrów.
Zadania.
Kancelaria zapewnia obsługę merytoryczną, prawną, organizacyjną, techniczną i kancelaryjno-biurową Rady Ministrów, Prezesa Rady Ministrów, wiceprezesów Rady Ministrów, Kolegium do Spraw Służb Specjalnych oraz Rady Legislacyjnej. Kancelaria zapewnia również obsługę pełnomocników rządu, komitetów, komisji wspólnych, rad, zespołów oraz innych kolegialnych organów pomocniczych, doradczych i opiniodawczo-doradczych, jeżeli tak stanowią przepisy o ich utworzeniu.
Siedziba.
W okresie międzywojennym (1918–1939) Prezydium Rady Ministrów mieściło się w obecnym Pałacu Prezydenckim znajdującym się przy ul. Krakowskie Przedmieście 46/48. W 1945 siedzibą prezydium, jak i prawie całego rządu był budynek b. Dyrekcji Kolei Państwowych przy ul. Targowej 74 (przez kilkadziesiąt lat po wojnie mieszczący Dyrekcję Okręgową Kolei Państwowych, a od 2001 spółkę PKP Polskie Linie Kolejowe). Od 1953 Urząd Rady Ministrów, który w 1997 zmienił nazwę na Kancelarię Prezesa Rady Ministrów, mieści się w Al. Ujazdowskich 1/3.
Budynek powstał w 1900 roku jako siedziba Korpusu Kadetów im. Aleksandra Suworowa. Gmach zaprojektował Wiktor Junosza-Piotrowski.
Struktura.
W KPRM działa także Gabinet Polityczny Prezesa Rady Ministrów, Gabinet Polityczny Wiceprezesa Rady Ministrów Mariusza Błaszczaka, Gabinet Polityczny Wiceprezesa Rady Ministrów Piotra Glińskiego, Gabinet Polityczny Wiceprezesa Rady Ministrów Jacka Sasina, Gabinet Polityczny Ministra – Członka Rady Ministrów Zbigniewa Hoffmanna, Gabinet Polityczny Ministra – Członka Rady Ministrów Agnieszki Ścigaj, Gabinet Polityczny Ministra – Członka Rady Ministrów Włodzimierza Tomaszewskiego oraz Gabinet Polityczny Ministra – Członka 
Rady Ministrów Michała Wójcika.
Budżet, zatrudnienie i wynagrodzenia.
Wydatki i dochody Kancelarii Prezesa Rady Ministrów są realizowane w części 16 budżetu państwa. W ramach tej części przekazywane są także dotacje podmiotowe dla jednostek nadzorowanych przez Prezesa Rady Ministrów (m.in. CBOS, KSAP, Polskiej Agencji Kosmicznej i Ośrodka Studiów Wschodnich).
W 2020 wydatki KPRM wyniosły 335 233,2 tys. zł, a dochody 3 584,1 tys. zł. Przeciętne zatrudnienie w przeliczeniu na pełne etaty wyniosło 699 osób, a średnie miesięczne wynagrodzenie brutto 8 983 zł.
Budżet KPRM w 2021 r. wynosił 379 757 tys. zł.
W projekcie ustawy budżetowej na 2022 rok budżet KPRM zaplanowano na kwotę 830 968 tys. zł.
W 2020 r. w struktury KPRM włączono:

</doc>
<doc id="292118" url="https://pl.wikipedia.org/wiki?curid=292118" title="Konrad Ciesiołkiewicz">
Konrad Ciesiołkiewicz

Konrad Zygfryd Ciesiołkiewicz (ur. 24 grudnia 1977 w Warszawie) – polski politolog i menedżer związany z Orange Polska, instruktor ZHR, w latach 2005–2006 rzecznik prasowy rządu Kazimierza Marcinkiewicza, przewodniczący Komitetu Dialogu Społecznego Krajowej Izby Gospodarczej, prezes Fundacji Orange.
Życiorys.
Wykształcenie.
Jest absolwentem Ogólnokształcącego Liceum Wojskowego w Częstochowie. Uzyskał tytuł zawodowy magistra na Wydziale Dziennikarstwa i Nauk Politycznych Uniwersytetu Warszawskiego, w zakresie politologii na Wydziale Nauk Historycznych i Społecznych Uniwersytetu Kardynała Stefana Wyszyńskiego w Warszawie oraz w zakresie psychologii w Szkole Wyższej Psychologii Społecznej. Ukończył również podyplomowe studium menedżerskie w Szkole Głównej Handlowej w Warszawie. W 2016 ukończył program Executive MBA w ramach Francuskiego Instytutu Zarządzania. Został również certyfikowanym coachem International Coaching Community. W 2021 uzyskał w Wyższej Szkoły Informatyki i Zarządzania w Rzeszowie stopień doktora na podstawie napisanej pod kierunkiem Dariusza Tworzydły pracy pt. "Podmiotowość komunikacyjna i funkcjonowanie Rady Dialogu Społecznego w zmediatyzowanej sferze publicznej w latach 2015–2019".
Działalność harcerska.
Był instruktorem Związku Harcerstwa Rzeczypospolitej w stopniu harcmistrza, przechodząc następnie w stan spoczynku. Wywodzi się ze szczepu 145 Warszawskich Drużyn Harcerzy i Zuchów. W latach 1997–1999 pełnił funkcję drużynowego 145 Warszawskiej Drużyny Harcerzy „Dykuman”. Od 1999 do 2001 był rzecznikiem prasowym ZHR, a w latach 2004–2006 członkiem Rady Naczelnej ZHR.
Działalność polityczna i zawodowa.
W czasie studiów krótko należał do Zjednoczenia Chrześcijańsko-Narodowego. W tym okresie związał się też zawodowo z branżą public relations. Później od 2003 do 2005 sprawował funkcję dyrektora biura prasowego partii Prawo i Sprawiedliwość oraz rzecznika klubu parlamentarnego PiS.
Od 31 października 2005 do 13 lipca 2006 pełnił funkcję rzecznika prasowego w rządzie Kazimierza Marcinkiewicza oraz podsekretarza stanu w Kancelarii Prezesa Rady Ministrów. W latach 2005–2007 był członkiem PiS. Od lipca do grudnia 2006 był doradcą i pełnomocnikiem p.o. prezydenta Warszawy Kazimierza Marcinkiewicza ds. komunikacji społecznej.
Od maja do grudnia 2007 w spółce akcyjnej Polkomtel pracował na stanowisku zastępcy dyrektora departamentu komunikacji marketingowej, zajmował się alternatywnymi kanałami komunikacji. W styczniu 2008 został dyrektorem departamentu public relations w Telekomunikacji Polskiej (następnie Orange Polska), później został dyrektorem komunikacji korporacyjnej i CSR, pełnił także obowiązki prezesa Fundacji Orange.
W latach 2016–2018 był sekretarzem Komitetu Dialogu Społecznego Krajowej Izby Gospodarczej, a w listopadzie 2018 objął funkcję przewodniczącego tej instytucji. Został także członkiem rady Fundacji Dorastaj z Nami, a w 2019 objął funkcję przewodniczącego tego gremium. Powołany do rady Programu Liderzy Polsko-Amerykańskiej Fundacji Wolności na kadencję 2017–2019. W listopadzie 2017 dołączył do zespołu Laboratorium „Więzi”, chrześcijańskiego think tanku środowiska skupionego wokół kwartalnika „Więź”. Jeden z inicjatorów międzyśrodowiskowej inicjatywy programowej „Projekt Oczyszczalnia”.
Jest autorem tekstów z zakresu mediów, gospodarki i polityki publikowanych w „Rzeczpospolitej”, „Gazecie Wyborczej”, „Dzienniku”, „Życiu Warszawy”, serwisie internetowym Wirtualne Media. Prowadził także zajęcia z public relations w Instytucie Politologii na Uniwersytecie Kardynała Stefana Wyszyńskiego w Warszawie. W 2013 otrzymał nagrodę Lwa PR 2012 w kategorii biznes, przyznawaną przez Polskie Stowarzyszenie Public Relations.
Życie prywatne.
Od 2007 jest mężem dziennikarki TVN24 Brygidy Grysiak. Oboje zostali ambasadorami zorganizowanych w Krakowie Światowych Dni Młodzieży 2016. Zostali także powołani przez kardynała Kazimierza Nycza do Rady Duszpasterskiej Archidiecezji Warszawskiej na kadencję 2013–2018.

</doc>
<doc id="292120" url="https://pl.wikipedia.org/wiki?curid=292120" title="Druk offsetowy">
Druk offsetowy



</doc>
<doc id="292122" url="https://pl.wikipedia.org/wiki?curid=292122" title="Antoni Halor">
Antoni Halor

Antoni Jan Halor (ur. 12 lipca 1937 w Siemianowicach Śląskich, zm. 10 lutego 2011 w Katowicach) – polski reżyser filmowy i telewizyjny, artysta plastyk, literaturoznawca, publicysta.
Życie i twórczość.
Studiował na Akademii Sztuk Pięknych w Krakowie, gdzie uzyskał dyplom w 1965 r. oraz na Państwowej Wyższej Szkole Teatralnej, Filmowej i Telewizyjnej w Łodzi, której dyplom otrzymał w 1971 r. Doktoryzował się na Uniwersytecie Śląskim w Katowicach z zakresu literaturoznawstwa w 2004 r. (praca doktorska "Legenda i prawda. Wokół wybranych mitów w kulturze śląskiej").
Autor i scenarzysta filmów dokumentalnych, fabularnych i animowanych, przedstawień Teatru Telewizji i innych widowisk telewizyjnych. Malarz, rysownik, grafik, ilustrator książek, jeden z prekursorów mail art. Założyciel Dyskusyjnego Klubu Filmowego „Kino – Oko” w Katowicach. Współzałożyciel katowickiej grupy „Onejron”. Od 1965 członek Związku Polskich Artystów Plastyków, od 1971 Stowarzyszenia Filmowców Polskich. Autor opowiadań, scenariuszy, esejów i szkiców z dziedziny sztuki, filmu i literatury. Autor licznych książek o kulturze, obyczajach i legendach Górnego Śląska.
Z wczesnej twórczości filmowej Halora wyróżnia się nakręcony w kolorowej, szerokoekranowej konwencji westernu krótkometrażowy dokument „Pożegnanie kolejki” o likwidowanej wówczas dojazdowej kolejce górniczej kopalni „Siemianowice”, będący zarazem pierwszym filmem w technice cinemascope zrealizowanym w łódzkiej Szkole Filmowej (autorem zdjęć był Michał Bukojemski) oraz „Wzgórze Marsa albo Powrót powstańca śląskiego” – etiuda fabularna osadzona w górnośląskim pejzażu, z głównymi rolami Tadeusza Kwinty i Marii Hornik, którzy trzy lata później pojawili się także pełnometrażowym fabularnym filmie pt. „Opis obyczajów”.
W latach 1969–1975 Antoni Halor reżyserował większość filmów i widowisk wspólnie z Józefem Gębskim. „Testament” to jeden z najważniejszych filmów dokumentalnych o obozie koncentracyjnym w Oświęcimiu, opowiedziany prozą Tadeusza Borowskiego, wielokrotnie nagradzany na krajowych i międzynarodowych festiwalach i przeglądach (m.in. nagroda Srebrnego Lajkonika na festiwalu KFF w Krakowie w 1970 r., nagroda na MFF w Tours 1971 r., kopia filmu trafiła do zbiorów Museum of Modern Art w Nowym Jorku). Kolejne warte szczególnej uwagi filmy dokumentalne tandemu to m.in. „Czarne-zielone” i „Czarne słońce”, które w realistyczny, chociaż nie pozbawiony humoru sposób opowiadały o pracy górników węgla kamiennego, pomimo wyróżnienia na festiwalu w Krakowie w 1971 r. zostały zdjęte z ekranu przez cenzurę; „Notatnik 14” (nagroda Brązowego Lajkonika w 1973 r.); „Jeden plus jeden” (nagroda w Tampere oraz najlepszy film roku 1974 na festiwalu w Londynie).
Najważniejsze samodzielne filmy reżysera to „Człowiek z laską” (film o generale i wojewodzie Jerzym Ziętku, wyróżniony na festiwalu w Krakowie i uhonorowany Nagrodą Główną w 1979 r. w Łodzi); „Słoneczko jasne zza czarnych gór” (dokumentalny zapis wspomnień i pieśni z aktorskim udziałem sędziwych, ostatnich wówczas jeszcze żyjących powstańców śląskich); „Siedem zegarków Gustawa” (pełnometrażowy, fabularyzowany telewizyjny film dokumentalny o Gustawie Morcinku – I nagroda ZWSD „Epoka” w 1987 roku); „Ulica, o której trochę wiem” – wieńczący filmografię twórcy dokument o przemianie obyczajowej, jaka dotknęła górnośląskie osiedla robotnicze na przestrzeni XX wieku, z elementami autobiografii. W obsadzie dwóch ostatnich filmów zrealizowanych w WFDiF wyróżnia się rola wybitnego zabrzańskiego aktora teatralnego, Andrzeja Lipskiego. Telewizyjny dokument „Małe i niespodziewane odkrycie Śmierci” poświęcony został odkryciu cennej polichromii w drewnianym kościółku w Bierdzanach, którego dokonał bytomski artysta Paweł Sznela. Twórca nawiązał również współpracę z łódzkim Se-Ma-Forem, tworzył i współtworzył liczne spektakle telewizyjne, przedstawienia teatralne i teledyski muzyczne.
Twórczość plastyczna Antoniego Halora obejmowała w szczególności malarstwo i grafikę. Od najmłodszych lat przyszły artysta wykazywał się wielkim talentem plastycznym, w okresie nauki w szkole średniej brał udział w zajęciach w katowickim Pałacu Młodzieży zostając laureatem licznych konkursów (m.in. światowego konkursu na ilustracje książek). Ponadto ręcznie kaligrafował książki, manuskrypty i śpiewniki. Od 1967 roku współtworzył katowicką grupę Oneiron wraz z Urszulą Broll, Zygmuntem Stuchlikiem, Andrzejem Urbanowiczem i Henrykiem Wańkiem. Rejs jachtem SY Siemion na Islandię, w którym artysta – posiadający patent sternika – wziął udział w 1979 r., zaowocował inspiracją do serii "Atlantyków". Wystawy indywidualne m.in. Warszawa 1966, Saarbrücken 1973, Katowice 1979, 2003. Prekursorskim wydarzeniem artystycznym była pierwsza wystawa artysty w Warszawie – kopertografika, otwarta z inicjatywy przyszłego profesora UW Henryka Depty oraz działaczki studenckiej Jolanty Słobodzian w Salonie Debiutów na Krakowskim Przedmieściu 20 kwietnia 1966 roku. Zaprezentowane zostały wówczas bogato ilustrowane z użyciem różnych technik plastycznych, utrzymane w żartobliwej konwencji koperty zawierające listy wysyłane przez twórcę od ok. 1960 roku do przyjaciół Pocztą Polską. Artysta brał ponadto udział w wielu wystawach zbiorowych w kraju i za granicą (m.in. wystawa grupy Oneiron Ratingen-Jelenia Góra-Ostrawa-Katowice 2006-2007). Jego prace znajdują się w kolekcjach krajowych (m.in. Muzeum Górnośląskie, Muzeum Śląskie, Muzeum Historii Katowic, Muzeum Miejskie w Siemianowicach Śląskich) i zagranicznych (Austria, Czechy, Francja, Niemcy, Słowacja, Kanada, Szwecja, Holandia). W twórczości plastycznej artysty często pojawiały się motywy pejzażu górnośląskiego.
Pod koniec lat 80. XX wieku artysta zaczął się skłaniać w stronę twórczości literackiej, co było w pewnym stopniu związane ze słabnącym stanem zdrowia. W dziedzinie tej poświęcił się szczególnie problematyce obyczajowości i folkloru Górnego Śląska. Konsekwentnie gromadzona i stale wzbogacana wiedza naukowo-literacka, historyczna i filozoficzna twórcy zaowocowała licznymi publikacjami prasowymi i książkowymi. Powstały m.in. cykle: „Podania i legendy naszych miast” (1987), „O słynnych zbójcach Eliaszu i Pistulce” (1988) i prowadzony przez wiele lat na łamach „Śląska” – od pierwszego numeru miesięcznika aż do śmierci twórcy – cykl „Pejzaż mitologiczny”. Każdy rok przynosił nowe pozycje książkowe, zwykle związane z bardzo szeroko pojętą tematyką śląską, a często też z rodzinnym miastem – Siemianowicami, jak: „Pilnuj obowiązku swego-rzecz o Piotrze Kołodzieju” (1992), „Wokół dawnej kaplicy siemianowickiego pałacu” (1998), „Żarty nieżarty księdza Stabika” (1999), „Przewodnik siemianowicki. Wędrówki po mieście i okolicy” (2000), „Siemianowickie koneksje Józefa Lompy” (2001), „Nasza buda. Szkice z historii I Liceum Ogólnokształcącego w Siemianowicach"(2004), „Kościół Krzyża Świętego w Siemianowicach” (2006). W latach 2004 – 2009 miasto wydawało corocznie książkowy „Kalendarz siemianowicki” autorstwa Antoniego Halora. W 2010 r. autor napisał jeszcze książkę o Wojciechu Korfantym, najsłynniejszym siemianowiczaninie, którą wydano pośmiertnie w 2012 r. Wiele tych pozycji zostało opublikowanych w ramach serii wydawniczej pn. „Biblioteka Siemianowicka” stworzonej przez Antoniego Halora. Ważne miejsce w twórczości znajdują starannie opracowane „Podania i legendy mikołowskie”, „Bożogrobcy i pudlyrze. Podania i legendy chorzowskie”, „Rok obrzędowy na dawnej ziemi bytomskiej”, publikacje o Górze Świętej Anny i hrabiach Gaszynach, architekturze i sztuce Głogówka, zabytkach Dolnego Śląska itp. Obok własnej twórczości Antoni Halor opracował i wydał również szereg publikacji obcych, w tym tłumaczeń z języków niemieckiego, francuskiego, angielskiego, rosyjskiego i łaciny, które poznał biegle w młodości.
Był także założycielem i pierwszym kierownikiem Studenckiego Dyskusyjnego Klubu Filmowego „Kino-oko” w Katowicach, członkiem Stowarzyszenia Filmowców Polskich, Górnośląskiego Towarzystwa Literackiego, Towarzystwa Przyjaciół Siemianowic Śląskich. W latach 70. XX w. pomimo kontrowersji, które skutkowały nieraz odłożeniem filmów na półki przez cenzurę, otrzymał odznaczenia za zasługi dla kultury województw katowickiego i warszawskiego. Za publikacje o folklorze Górnego Śląska otrzymał Nagrodę Ziemi Bytomskiej im. J. Ligęzy w 1989 r., w 2000 r. został uhonorowany przez Zarząd Województwa Śląskiego Nagrodą im. Karola Miarki. Dorobek twórcy doceniło także śląskie środowisko literackie, na wniosek którego A. Halor w r. 2005 otrzymał odznakę honorową „„Zasłużony dla Kultury Polskiej””.
Był wielkim bibliofilem, a przy tym pasjonatem muzyki klasycznej i westernu, doskonale grał na flecie, gitarze klasycznej i harmonijce ustnej, fotografował. W filmach z początkowego okresu twórczości był często zarówno autorem, jak i wykonawcą muzyki. Część zbiorów bibliotecznych twórcy dostępna jest w czytelni siemianowickiej biblioteki miejskiej.
Został pochowany na cmentarzu w Siemianowicach Śląskich przy ul. Michałkowickiej.
Upamiętnienie.
Władze Siemianowic Śląskich zorganizowały 30 września 2007 r. uroczysty benefis z okazji 70. urodzin artysty w kinoteatrze „Tęcza”, połączony z wystawą twórczości plastycznej i pokazem filmów.
W kwietniu 2012 r. imieniem Antoniego Halora nazwano w rodzinnym mieście odnowiony skwer przy ul. Katowickiej, twórca został wybrany na patrona siemianowickiego gimnazjum nr 7.
Z okazji 80 rocznicy urodzin artysty w czerwcu 2017 r. w Muzeum Miejskim w Siemianowicach otworzona została poświęcona mu stała wystawa. We wrześniu 2017 r. odsłonięto pomnik Antoniego Halora w katowickiej Galerii Artystycznej.
Filmografia.
Realizacje telewizyjne – Teatr TV (wybór).
Ponadto kilka przedstawień Teatru Sensacji, kilkanaście widowisk rozrywkowych m.in. "Barbórka 70" 1970, "Lekcja tańca dla dorosłych" 1971, "Haszek&amp;Szwejk" 1976, słuchowiska i audycje radiowe.

</doc>
<doc id="292124" url="https://pl.wikipedia.org/wiki?curid=292124" title="Stanisław Ruff">
Stanisław Ruff

Stanisław Ruff, także Salomon Ruff (ur. 14 listopada 1872 w Krakowie, zm. 4 lipca 1941 we Lwowie) – polski lekarz chirurg.
Życiorys.
Był synem Dawida, kupca. W 1889 ukończył Gimnazjum Św. Anny w Krakowie, po czym podjął studia na Wydziale Lekarskim Uniwersytetu Jagiellońskiego, uwieńczone dyplomem doktora wszech nauk lekarskich w 1895. Wkrótce przeniósł się do Lwowa; pracował w Klinice Chirurgicznej Uniwersytetu Lwowskiego pod kierunkiem Ludwika Rydygiera (do 1904), następnie był ordynatorem oddziału chirurgicznego Szpitala Lwowskiej Gminy Izraelickiej oraz współpracował z oddziałem chirurgicznym lwowskiej Polikliniki Powszechnej.
Uczestniczył w XI Zjeździe Chirurgów Polskich w Krakowie (1901), gdzie zabierał głos w sprawie nowotworów złośliwych. Przez wiele lat działał w Towarzystwie Lekarskim Lwowskim, pełniąc w nim funkcje wiceprezesa (dwukrotnie) i prezesa (od 1932). Ogłosił m.in. publikację "O leczeniu gruźlicy stawów" („Przegląd Lekarski”, 1899).
W 1941 po zajęciu Lwowa przez Niemców zamieszkał wraz z rodziną (żoną Anną z Blumenfeldów i synem Adamem, inżynierem chemikiem) u zaprzyjaźnionego chirurga lwowskiego, Tadeusza Ostrowskiego. W nocy z 3 na 4 lipca 1941 w trakcie aresztowań uczonych lwowskich zatrzymano również rodzinę Ruffów - z domu Ostrowskiego zabrano wszystkie osoby, prawdopodobnie w celu rabunku zbiorów dzieł sztuki. Małżeństwo Ruffów zginęło 4 lipca 1941 wraz z grupą uczonych w mordzie profesorów lwowskich na Wzgórzach Wuleckich. Ich syn został zabity kilka godzin wcześniej w czasie przesłuchania, gdy dostał ataku epilepsji.

</doc>
<doc id="292128" url="https://pl.wikipedia.org/wiki?curid=292128" title="Inwestycja portfelowa">
Inwestycja portfelowa

Inwestycja portfelowa ("zagraniczna inwestycja pośrednia") – transakcje i pozycje, których przedmiotem są dłużne lub udziałowe papiery wartościowe niezaliczone do inwestycji bezpośrednich lub aktywów rezerwowych. Inwestycje portfelowe obejmują udziałowe papiery wartościowe (jeżeli nie gwarantują przejęcia efektywnej kontroli nad przedsiębiorstwem emitującym), tytuły uczestnictwa funduszy inwestycyjnych oraz dłużne papiery wartościowe, z wyjątkiem tych, które zostały zaliczone jako inwestycje bezpośrednie lub aktywa rezerwowe. Inwestycje portfelowe nie obejmują takich transakcji jak sprzedaż z przyrzeczeniem odkupu (tzw. repo) czy pożyczka papierów wartościowych.
W uproszczeniu inwestycja portfelowa to operacja zakupu przez inwestorów z jednego kraju aktywów finansowych (przede wszystkim papierów wartościowych) w innym kraju. Inwestorzy nie przejmują w tym wypadku aktywnej kontroli nad instytucjami emitującymi papiery wartościowe, a zadowalają się realizacją zysków. Zysk jest generowany przez różnice w kursach walutowych lub wahania stóp procentowych, dlatego inwestorzy zainteresowani papierami wartościowymi często opierają swoje decyzje na ratingu danego państwa.

</doc>
<doc id="292129" url="https://pl.wikipedia.org/wiki?curid=292129" title="Oligopson">
Oligopson

Oligopson – sytuacja na rynku, w której nie ma dużej konkurencji po stronie popytu na dane dobro lub usługę. Wynika to z faktu, że istnieje niewielu kupujących chcących je nabyć.
Przeciwną sytuacją jest oligopol – na rynku istnieje tylko kilku sprzedawców i wielu kupujących.

</doc>
<doc id="292131" url="https://pl.wikipedia.org/wiki?curid=292131" title="Inwestycja bezpośrednia">
Inwestycja bezpośrednia

Inwestycja bezpośrednia – podejmowanie od podstaw działalności gospodarczej za granicą lub przejmowanie kontroli nad zagranicznym podmiotem. Inwestycje bezpośrednie są składową bilansu płatniczego.
W zakresie bilansu płatniczego inwestycje bezpośrednie obejmują one te inwestycje, w których inwestorzy (określani tu mianem inwestorów bezpośrednich) pragną uzyskać znaczący stopień kontroli nad przedsiębiorstwem (określanym tu przedsiębiorstwem bezpośredniego inwestowania). Mają więc charakter bardziej trwały niż inwestycje portfelowe, które charakteryzują się większą płynnością i podatnością na wpływ kapitału spekulacyjnego. W statystyce bilansu płatniczego najczęściej wykorzystywanym wskaźnikiem pozwalającym odróżnić inwestycje bezpośrednie od inwestycji portfelowych jest posiadanie tzw. trwałego wpływu na funkcjonowanie przedsiębiorstwa. Wyraża się to posiadaniem minimum 10% akcji zwykłych lub 10% głosów na walnym zgromadzeniu akcjonariuszy.
W statystyce bilansu płatniczego cechą wyróżniającą inwestycje bezpośrednie jest zasada kierunkowości (tzw. "directional principle"), w myśl której statystycznym kryterium podziału jest kierunek inwestycji bezpośredniej (krajowe inwestycje za granicą vs. zagraniczne inwestycje w kraju). Dla pozostałych kategorii statystyki bilansu płatniczego najistotniejszy jest podział na aktywa i pasywa. W konsekwencji, co do zasady, po ustaleniu kierunku inwestycji bezpośredniej, transakcje z różnych stron bilansu płatniczego pomiędzy podmiotami powiązanymi relacją inwestycji bezpośredniej są nettowane, czyli saldowanie (np. kredyty udzielone zagranicznej spółce-matce i kredyty otrzymane od tej samej spółki-matki zaliczane są do zagranicznych inwestycji w Polsce i nettowane).
Statystykę inwestycji bezpośrednich w Polsce prowadzi Narodowy Bank Polski (w ramach statystyki bilansu płatniczego).

</doc>
<doc id="292135" url="https://pl.wikipedia.org/wiki?curid=292135" title="Joseph Scaliger">
Joseph Scaliger

Joseph Justus Scaliger (ur. 5 sierpnia 1540 w Agen, zm. 21 stycznia 1609 w Lejdzie) – francuski uczony renesansowy.
Życiorys.
Był synem Juliusza, humanisty włoskiego działającego we Francji. Józef uczęszczał do łacińskiego gimnazjum. Ze studiów filologii klasycznej na uniwersytecie zrezygnował po miesiącu, ponieważ go nie zadowalały. Greki nauczył się samodzielnie w miesiąc. W ciągu kilku kolejnych lat przeczytał wszystkie dostępne wtedy dzieła greckie. Został profesorem uniwersytetu w Lejdzie. Twórca naukowych podstaw chronologii starożytnej, w 1583 wprowadził pojęcie daty juliańskiej. Autor komentarzy do pism autorów starożytnych.
W 1562 roku konwertował na protestantyzm.

</doc>
<doc id="292145" url="https://pl.wikipedia.org/wiki?curid=292145" title="McDonnell XF-85 Goblin">
McDonnell XF-85 Goblin

McDonnell XF-85 Goblin – amerykański eksperymentalny samolot myśliwski, skonstruowany w połowie lat czterdziestych.
Idea stworzenia XF-85 zrodziła się w czasie II wojny światowej, w związku z potrzebą ochrony samolotów bombowych podczas długich lotów. Ponieważ samoloty myśliwskie dysponowały ograniczonym zasięgiem, główna koncepcja XF-85 polegała na tym, że samolot spoczywał w luku bombowym samolotu-matki, skąd mógł być wypuszczany w razie ataku wrogich myśliwców. Po zakończeniu walki XF-85 miał wracać do luku bombowego i wraz z samolotem-matką wracać do bazy.
Planowano, iż XF-85 będzie przenoszony w luku bombowym samolotu Convair B-36 Peacemaker, jednak w związku z przedłużającymi się pracami nad prototypem B-36, do lotów próbnych przerobiono B-29, który oznaczono symbolem EB-29B.
Pierwszy lot prototypu odbył się 23 sierpnia 1948. W całym szeregu prób udoskonalono sposób wypuszczania i przechwytywania samolotu. XF-85 opuszczany był pod samolotem-matką na ruchomej rampie, rozkładał skrzydła i po uruchomieniu silnika był uwalniany. W podobny sposób przebiegał powrót samolotu do luku bombowego.
Podczas badań i testów nie stwierdzono poważniejszych wad konstrukcyjnych samolotu, jednak z czasem okazało się, iż cała koncepcja XF-85 jest chybiona i nie daje obiecujących efektów w przyszłości. W związku z tym, a także z powodów finansowych, cały projekt przerwano w 1949.
Na fiasko projektu złożyło się kilka czynników. Okazało się przede wszystkim, że problemy z dokowaniem XF-85 wewnątrz samolotu-matki były o wiele większe, niż się spodziewano. Nawet doświadczeni piloci mieli problemy z opuszczaniem samolotu-matki i późniejszym powrotem, choć żadne poważniejsze wypadki podczas prób się nie wydarzyły. Głównym powodem problemów były turbulencje, wytwarzane przez samolot-matkę, przez co Goblin zbliżający się do niego od spodu stawał się bardzo niestabilny.
Poza tym XF-85 był wolniejszy i słabiej uzbrojony niż standardowe samoloty myśliwskie drugiej połowy lat czterdziestych, w związku z czym istniało prawdopodobieństwo, iż po prostu nie spełni pokładanych w nim nadziei i nie będzie stanowił najlepszej obrony dla bombowca.
Z czasem okazało się ponadto, iż nowe odrzutowe samoloty myśliwskie dysponują coraz większym zasięgiem, będą więc mogły osłaniać bombowce na dłuższym dystansie niż konstrukcje dotychczasowe.
Nieco później podejmowano próby z przenoszeniem innych samolotów. Wykorzystywano do tego B-36 oraz podwieszany konwencjonalny myśliwiec Republic F-84 Thunderstreak, badania jednak – podobnie jak w przypadku XF-85 – wykazały znikomą przydatność podobnych projektów.
Zbudowano tylko dwa egzemplarze prototypowe samolotu, zachowane zresztą do dzisiaj. Jeden znajduje się w Narodowym Muzeum Sił Powietrznych Stanów Zjednoczonych w pobliżu Dayton (stan Ohio), drugi w muzeum Dowództwo Lotnictwa Strategicznego w Omaha (stan Nebraska).
Konstrukcja.
Jednomiejscowy, jednosilnikowy, wolnonośny dolnopłat, konstrukcji metalowej. Posiadał skośne trapezowe skrzydła mające niewielki skos ujemny. Skrzydła w transporcie składano, wyposażono je także w dodatkowe pionowe usterzenie na końcach skrzydeł. Wszystkie płaszczyzny sterowe zwielokrotniono, aby przy niewielkich rozmiarach utrzymać stateczność samolotu. Pilot zamknięty w niewielkiej kabinie, siedział praktycznie na silniku samolotu.

</doc>
<doc id="292149" url="https://pl.wikipedia.org/wiki?curid=292149" title="Joseph Justus Scaliger">
Joseph Justus Scaliger



</doc>
<doc id="292151" url="https://pl.wikipedia.org/wiki?curid=292151" title="Łaska uświęcająca">
Łaska uświęcająca

Łaska uświęcająca, łaska przebóstwiająca – w teologii chrześcijańskiej dar Boga, przyznany człowiekowi w sposób niezwiązany z żadną zasługą, który uzdalnia człowieka do osiągnięcia świętości. To dar jedności Boga i człowieka.
Teologia katolicka.
Łaska uświęcająca jest ściśle związana z usprawiedliwieniem.
Jest darem "habitualnym", tzn. darem trwałym, który obok usprawiedliwienia jest jednocześnie głównym darem sakramentalnej łaski chrztu. Jest trwałym uzdolnieniem do doskonalenia duszy i dążeniem do osiągnięcia jedności z Bogiem ("komunia"), przez wierne poddanie się jego woli i życie zgodne z Jego miłością (→ "Przykazanie miłości").
Trwałość łaski uświęcającej chrztu, czyli tzw. "charakter" lub "niezatarte znamię", są konieczne do osiągnięcia zbawienia. Żaden grzech nie jest w stanie tego daru zniszczyć. Niemniej przez zerwanie komunii (łączności) z Bogiem z powodu grzechu, uświęcająca łaska chrztu może nie gwarantować zbawienia.
Wbrew niektórym twierdzeniom protestanckim, teoria ta nie jest sprzeczna z teorią łaski skutecznej, ponieważ teologia katolicka zakłada, że działanie Boga wymaga zgody człowieka. To natomiast ściśle związane jest z poszanowaniem ludzkiej wolności i wolnej woli. Bóg, co prawda interweniuje przez tzw. "łaskę aktualną" lub "uprzedzającą", niemniej grzech jest świadomym zerwaniem jedności z Bogiem.
Jedność z Bogiem utraconą po grzechu odzyskać można przez sakrament pokuty i pojednania. Skuteczność tego sakramentu polega na przywróceniu łaski.
Sakrament Eucharystii (Komunia Św.) jako m.in. znak jedności Boga i człowieka umacnia i potwierdza działanie łaski uświęcającej. Uwalniając od grzechów prowadzi do udoskonalenia w miłości i świętości.

</doc>
<doc id="292154" url="https://pl.wikipedia.org/wiki?curid=292154" title="Ministerstwo Gospodarki, Pracy i Polityki Społecznej">
Ministerstwo Gospodarki, Pracy i Polityki Społecznej

Ministerstwo Gospodarki, Pracy i Polityki Społecznej – polski zniesiony urząd administracji rządowej obsługujący ministra właściwego do spraw działu administracji rządowej: gospodarka, praca, rozwój regionalny, turystyka, zabezpieczenie społeczne.
Ministerstwo zostało utworzone rozporządzeniem Rady Ministrów z 7 stycznia 2003 r. (wchodzącym w życie dzień później z mocą obowiązującą następnego dnia). Zniesione zostało rozporządzeniem Rady Ministrów z 2 maja 2004 r., komórki organizacyjne włączono w nowe Ministerstwo Gospodarki i Pracy.
Zakres działania ministra.
Minister Gospodarki, Pracy i Polityki Społecznej kierował następującymi działami administracji rządowej:
Dział gospodarka.
Dział gospodarka obejmował sprawy w chwili zniesienia urzędu:
Dział praca.
Dział praca obejmował sprawy w chwili zniesienia urzędu:
Dział rozwój regionalny.
Dział rozwój regionalny obejmował sprawy w chwili zniesienia urzędu:
Dział turystyka.
Dział turystyka obejmował sprawy w chwili zniesienia urzędu:
Dział zabezpieczenie społeczne.
Dział zabezpieczenie społeczne obejmował sprawy w chwili zniesienia urzędu:
Struktura organizacyjna.
W skład ministerstwa wchodził w chwili zniesienia urzędu Gabinet Polityczny Ministra oraz następujące komórki organizacyjne:
Organy nadzorowane przez ministra:
Organy podlegające ministrowi:
Jednostki organizacyjne podległe ministrowi lub nadzorowane:

</doc>
<doc id="292156" url="https://pl.wikipedia.org/wiki?curid=292156" title="Hiszpańska flota skarbów">
Hiszpańska flota skarbów

Pomiędzy XVI a XVIII wiekiem hiszpańskie floty skarbów transportowały zdobycze z hiszpańskich kolonii nowego świata w środkowej Ameryce do Hiszpanii. Najczęściej przewożono srebro, złoto, kamienie szlachetne, przyprawy, kakao i inne egzotyczne dobra. Inna flota, nazywana „Galeonami Manili”, przewoziła chińskie towary z Filipin do Acapulco, w zamian otrzymując meksykańskie i peruwiańskie srebro. Załadunek z Azji transportowano lądem do Veracruz – portu przeładunkowego floty atlantyckiej.
Hiszpańskie statki przewoziły skarby Nowego Świata od czasów pierwszych ekspedycji Kolumba, jednak system konwojów wprowadzono dopiero w roku 1520, jako odpowiedź na coraz częstsze ataki ze strony francuskich i angielskich piratów. W ramach tego systemu dwie floty ciężko uzbrojonych działami galeonów oraz innych statków kupieckich płynęły corocznie z Sewilli (później z Kadyksu), przewożąc do kolonii wytworzone produkty, a później także niewolników. Jedna z flot obierała kurs na Karaiby, inna zaś na południowoamerykańskie porty Cartagena, Nombre de Dios (a później Portobelo). Po zakończeniu spraw handlowych obydwie floty spotykały się w Hawanie na Kubie skąd odbywały podróż powrotną.
Hiszpania ściśle kontrolowała handel ze swymi koloniami. Zgodnie z prawem kolonie mogły prowadzić handel wyłącznie z jednym, wyznaczonym portem hiszpańskim. Anglicy i Duńczycy próbowali zerwać ten monopol, i zakładali stowarzyszenia z Hiszpanami, jednak nie udało się im to przez ponad dwa wieki, podczas których Hiszpania stała się najbogatszym państwem Europy, i wykorzystywała swoje bogactwo w toczących się wojnach przeciwko Francji, Imperium Osmańskiemu, Anglii a także Niderlandom. Wówczas niczym nie kontrolowany napływ cennych metali spowodował drastyczny wzrost inflacji, co stopniowo, lecz nieodwracalnie zniszczyło ekonomię, sprawiając iż Hiszpania zaczęła być niebezpiecznie zależna od dostaw z flot skarbów.
Flota przewoziła także quinto (20-procentowy podatek w metalach i towarach). Archeolodzy odkryli, iż ilość metali naprawdę przewożonych była zwykle znacznie wyższa niż oficjalnie wówczas podawana, ponieważ kupcy często uciekali się do kontrabandy i korupcji, aby transportować swe dobra nieopodatkowane.
Ten system ekonomiczny zaczął się psuć w XVII wieku. Floty skarbów były niszczone przez sztormy (floty z roku 1622, 1715, 1733 zostały zniszczone przez huragany na Karaibach), a także przez piratów i okręty wrogich państw. Ich znaczenie również spadło wraz ze spadkiem wydobycia cennych metali w amerykańskich kopalniach. Zagrożenie atakami zaś drastycznie wzrosło, gdy kolonialni rywale Hiszpanii założyli swoje własne kolonie, lub przejęli zbrojnie już te istniejące. W roku 1702 flota skarbów została całkowicie zniszczona przez siły angielsko-holenderskie w bitwie w zatoce Vigo.
Straty te osłabiły ekonomicznie Hiszpanię, dręczoną niekończącymi się wojnami i przeżywającą właśnie wówczas ekonomiczną zapaść, wraz z następującymi wciąż po sobie inflacją i deflacją. 
W roku 1780 Hiszpania otworzyła swoje kolonie na wolny handel. Ostatnia flota skarbów przepłynęła w roku 1790.

</doc>
<doc id="292157" url="https://pl.wikipedia.org/wiki?curid=292157" title="Filip Clüver">
Filip Clüver

Filip Clüver, niekiedy także: "Klüver", łac. "Philippus Cluverius" (ur. 1580 w Gdańsku, zm. 31 grudnia 1622 w Lejdzie) – niemiecki geograf okresu odrodzenia, twórca geografii historycznej.
Życie.
Pochodził z rodziny patrycjuszowskiej zamieszkałej w Gdańsku (na ogół podaje się, że jego ojcem był kupiec Jakub Clüver, niektórzy sądzą jednak, że był nim brat Jakuba, Filip, kierownik i dzierżawca mennicy gdańskiej). W młodym wieku przebywał na dworze Zygmunta III oraz na dworze cesarskim w Pradze. 1600 powrócił do Gdańska i rozpoczął naukę w Gimnazjum Akademickim. 1601 wstąpił na uniwersytet w Lejdzie, gdzie początkowo studiował prawo; pod wpływem Josepha Scaligera zwrócił się ku studiom nad światem starożytnym. Ponieważ ojciec, rozgniewany zmianą kierunku studiów, przestał go utrzymywać, udał się do Czech, gdzie służył w wojsku, jednak naraził się dworowi cesarskiemu. W l. 1607-13 sporo podróżował, był m.in. w Norwegii, Anglii, Francji, Niemczech i Szwajcarii. W Anglii ożenił się i napisał swoją pierwszą rozprawę naukową. 1615 osiedlił się w Lejdzie, gdzie 1616 przyznano mu tytuł "Geographus academicus" wraz z pensją 500 florenów. 1617-18 podróżował po Italii i Sycylii (w dużej mierze pieszo), co znacznie nadszarpnęło jego zdrowie. Po powrocie do Holandii oddał się intensywnej pracy naukowej. Wyczerpany pracą i gruźlicą, której nabawił się w Italii, zmarł w 42. roku życia.
Jest patronem tramwaju Pesa Swing 120NaG SWING Gdańskich Autobusów i Tramwajów o numerze bocznym 1030. W okresie Wolnego Miasta Gdańska imię Clüvera (Clüverstraße) nosiła obecna ulica Jana Dantyszka w Gdańsku-Aniołkach.

</doc>
<doc id="292159" url="https://pl.wikipedia.org/wiki?curid=292159" title="Kontrabanda">
Kontrabanda



</doc>
<doc id="292161" url="https://pl.wikipedia.org/wiki?curid=292161" title="Kościół św. Mikołaja we Wrocławiu-Szczepinie">
Kościół św. Mikołaja we Wrocławiu-Szczepinie



</doc>
<doc id="292163" url="https://pl.wikipedia.org/wiki?curid=292163" title="Mirko Filipović">
Mirko Filipović

Mirko „Cro Cop” Filipović (ur. 10 września 1974 w Vinkovci) – chorwacki kickbokser, bokser i zawodnik mieszanych sztuk walki (MMA) wagi ciężkiej. Mistrz świata w kickboxingu w formule full contact (1996), wicemistrz K-1 WGP (1999), mistrz K-1 WGP (2013) oraz tryumfator turniejów MMA "PRIDE Openweight GP" (2006) oraz "RIZIN FF World Grand Prix" (2016). Był także oficerem policji oraz posłem do chorwackiego parlamentu.
Życiorys.
Wczesne lata.
Mirko Filipovic urodził się w Vinkovci. Trenować siłowo zaczął już w wieku 11 lat. Inspiracją był dla niego film "Krwawy sport" z główną rolą Jean-Claude’a Van Damme’a. Początkowo ćwiczył w przydomowej szopie, gdzie miał do dyspozycji proste przyrządy: sztangę własnej roboty, drążek, worek wypchany trocinami.
Dorastał w czasach rozpadu Jugosławii i wojny domowej 1991–1995. W tym czasie przeniósł się na sześć miesięcy z rodzinnej Privlaki do sąsiedniego miasta Varaždin (działała tam szkoła). Na miejscu szukał działającego klubu kick-boxingu, jednak do wyboru miał tylko kluby boksu oraz karate. Zdecydował się na karate (kierując się tym, że w boksie nie walczy się za pomocą nóg), jednak sposób treningów nie spodobał mu się, gdyż stwierdził, że ciosy w powietrze, kimona czy ustawianie w szeregu nie są praktyczne. Pewnego dnia zobaczył grupę osób trenujących kick-boxing. Po uzyskaniu zgody trenera przyłączył się do nich. Po powrocie z Varaždinu kontynuował treningi.
W 1994 roku zmarł jego ojciec. Filipović odbywał wtedy służbę wojskową, a jego rodzina nie miała za co żyć, gdyż ojciec był jedyną osobą pracującą. Filipović złożył więc podanie i został przyjęty do akademii policyjnej. Został przydzielony do oddziału antyterrorystycznego „Lučko”. Zarobione pieniądze (pensja ok. 500 $) przeznaczał na utrzymanie rodziny oraz treningi. Często, ze względu na karierę sportową, był zwalniany z obowiązków służbowych. W zamian wchodził do ringu w koszulce z napisem ATJ LUCKO. W oddziale tym służył przez 6 lat. Ze względu na policyjną karierę występował pod pseudonimem „Cro Cop” (w wolnym tłumaczeniu z ang. „Chorwacki Gliniarz”).
Kariera w K-1.
W K-1 zadebiutował w 1996 roku w wieku 22 lat (występował wtedy jeszcze pod pseudonimem „Tigar”). Był jednym z najmłodszych zawodników tej organizacji. Jego trenerem był ówcześnie Branko Cikatić (zwycięzca K-1 Grand Prix 1993). W swojej pierwszej walce Filipović zmierzył się z Francuzem Jérôme „Geronimo” Le Bannerem – finalistą K-1 World Grand Prix 1995. Chorwat wygrał przez jednogłośną decyzję sędziów (w pierwszej rundzie Le Banner był liczony). Następną walkę stoczył z Ernesto Hoostem, utytułowanym zawodnikiem boksu tajskiego i K-1, z którym przegrał przez TKO. Wkrótce po tej walce Filipović, skonfliktowany z Branko Cikatićem, odszedł na 3 lata z K-1 i rozpoczął w Chorwacji amatorską karierę bokserską.
Boks amatorski.
W 1997 roku został mistrzem Chorwacji w wadze superciężkiej (ponad 91 kg), a także zajął 2. miejsce w międzynarodowym turnieju o Puchar Akropolu, przegrywając w finale na punkty z Paolo Vidozem. Wystąpił również na mistrzostwach świata w Budapeszcie, z których został wyeliminowany w 1/16 finału przez ówczesnego mistrza świata i Europy, Aleksieja Lezina. W 1998 roku ponownie wygrał mistrzostwa kraju i reprezentował Chorwację na mistrzostwach Europy w Mińsku (przegrał w I rundzie z Sinanem Şamilem Samem). W tym samym roku zdobył brązowy medal na igrzyskach śródziemnomorskich oraz srebrny na mistrzostwach CISM w Niemczech.
Powrót do K-1.
Do K-1 powrócił w 1999 roku, już jako „Cro Cop”. Dzięki współpracy z Damirem Siserem, renomowanym trenerem ciężarowców i kulturystów, wyraźnie rozwinął się fizycznie. Rozpoczynając u niego trening Filipović ważył 93 kg i skarżył się, że nie może nabrać masy. Siser przepisał mu odpowiednie suplementy oraz ćwiczył z nim 2-3 razy w tygodniu. W rezultacie Filipović zyskał ponad 10 kg masy mięśniowej.
W pierwszej walce po powrocie znokautował Jana Nortje, po czym stoczył kolejnych 5 walk, z których przegrał tylko jedną, przez decyzję. Zwycięstwa nad Bernardo, Musashim i Greco doprowadziły go do finału K-1 World GP 1999 w Tokio. Zmierzył się w nim z Ernesto Hoostem. Również i tym razem Holender był górą (KO przez cios w korpus). Trzecia walka i trzecia porażka z Hoostem miała miejsce rok później w ćwierćfinale K-1 World GP 2000. Pojedynek był jednak wyrównany i do rozstrzygnięcia potrzebna była dodatkowa runda. Mimo tych porażek Chorwat szybko awansował do grona gwiazd K-1 oraz zyskał reputację jednego z najmocniej kopiących zawodników. Jego głównym atutem były szybkie i celne kombinacje bokserskie oraz lewe kopnięcie okrężne w głowę.
W 2001 roku najpierw został sensacyjnie znokautowany przez Michaela McDonalda, a później, podczas treningu doznał kontuzji, która wyeliminowała go z eliminacji do finału World GP. K-1 zaproponowało mu wtedy występ w walce MMA przeciwko zapaśnikowi Kazuyukiemu Fujicie. Po tym pojedynku Filipović powziął decyzję o rozstaniu z kick-boxingiem i rozpoczęciu kariery w MMA. W 2002 roku stoczył w K-1 jeszcze 3 walki (wygrał z Yanagisawą, Bonjaskym i Huntem), a w swojej ostatniej, która odbyła się 30 kwietnia 2003 roku, znokautował w pierwszej rundzie Boba Sappa.
Kariera w MMA.
PRIDE FC.
Karierę w MMA rozpoczął 19 sierpnia 2001 roku na gali K-1 Andy Hug Memorial. Walczyli tam na specjalnych zasadach kick-boxerzy z graplerami. Filipović pokonał Kazuyukiego Fujitę przez TKO (podczas próby obalenia Fujita otrzymał w głowę cios kolanem, co spowodowało głębokie rozcięcie i pęknięcie czaszki). W listopadzie 2001 zadebiutował w organizacji PRIDE FC (z którą był związany przez następne 5 lat), gdy podczas gali PRIDE 17 zremisował z Nobuhiko Takadą.
Kolejne walki, nie licząc remisu z Wanderleiem Silvą, były szybkimi zwycięstwami Filipovicia. Wśród pokonanych przez niego zawodników byli m.in. Igor Wowczanczyn, Heath Herring oraz Kazushi Sakuraba.
Zwycięską passę Filipovicia zakończył Antonio Rodrigo „Minotauro” Nogueira, który w walce o tymczasowe mistrzostwo PRIDE w wadze ciężkiej pokonał go przez poddanie. Szansą na odzyskanie miana pretendenta do tytułu miał być dla Chorwata udział w turnieju Pride Grand Prix 2004, w którym miało dojść do jego walki z Fiodorem Jemieljanienko. Najpierw jednak Filipović musiał pokonać Kevina Randlemana. Mimo że był zdecydowanym faworytem, niespodziewanie przegrał przez szybki nokaut.
Porażka ta chwilowo zmniejszyły szanse Chorwata na walkę o mistrzostwo. Jednak gdy wygrał on 7 kolejnych walk (6 przed czasem), w tym z bratem Fiodora, Aleksandrem, władze PRIDE przyznały mu prawo do walki z Rosjaninem. Odbyła się ona w sierpniu 2005 roku. Ku zaskoczeniu obserwatorów Rosjanin zdecydował się na bój w „stójce”, która była domeną Filipovicia. Walka była wyrównana, ale to mistrz kontrolował jej przebieg i wygrał ją przez jednogłośną decyzję.
Następne dwie walki stoczone przez Chorwata były pojedynkami rewanżowymi. Najpierw wygrał z Joshem Barnettem, lecz wkrótce potem przegrał przez niejednogłośną decyzję z Markiem Huntem, który powetował sobie przegraną sprzed 3 lat z K-1.
W 2006 roku Filipović osiągnął największy sukces w swojej karierze MMA. Zwyciężył w turnieju PRIDE Openweight Grand Prix. Kolejno wyeliminował w nim Ikuhisę Minowę, Hidehiko Yoshidę, Wanderleia Silvę, a w finale Josha Barnetta (wszystkie walki zakończył przed czasem w pierwszej rundzie).
Ultimate Fighting Championship.
W grudniu 2006 roku podpisał dwuletni kontrakt na 6 walk z UFC. Pierwszą walkę w "octagonie" stoczył 3 lutego 2007 roku z Eddiem Sanchezem, wygrywając w pierwszej rundzie przez TKO (UFC 67). Jednak w drugiej uważany za zdecydowanego faworyta Filipović został znokautowany przez Brazylijczyka Gabriela Gonzagę. Kolejna porażka z Cheickiem Kongo sprawiła, że Chorwat odszedł z UFC.
DREAM.
15 marca 2008 roku zadebiutował w DREAM, gdy pokonał byłego zawodnika Pancrase, Tatsuyę Mizuno przez TKO. W następnej walce zmierzył się z Alistairem Overeemem. Pojedynek został przerwany, gdy kilkukrotnie uderzony kolanem w krocze Filipović odmówił kontynuowania dalszej walki (ogłoszono no contest). Choć obaj rywale zapowiedzieli chęć powtórzenia walki, do rewanżu nie doszło.
Na sylwestrowej gali Dynamite!! 2008 Chorwat zmierzył się z zawodnikiem K-1, Choi Hong-manem. Pokonał go przez techniczny nokaut po niskim kopnięciu w kolano.
Powrót do UFC.
Po walce z Koreańczykiem Filipović przeszedł operację kontuzjowanego kolana. Po zakończeniu rehabilitacji, w maju 2009 roku podpisał kontrakt na jedną walkę dla UFC. 13 czerwca stoczył w Kolonii pojedynek z Mostaphą Al-turkiem. W jego trakcie, przy wyprowadzaniu ciosu prostego, Chorwat przypadkowo włożył palec w oko rywala. Brytyjczyk, nie będąc w stanie kontynuować pojedynku, odwrócił się plecami i przyjął bez odpowiedzi kilka kolejnych ciosów. Sędzia, nie dopatrując się faulu, przerwał walkę i ogłosił zwycięstwo Filipovicia przez TKO. Manager Brytyjczyka zapowiedział złożenie oficjalnego protestu. Wynik walki ostatecznie nie został jednak zmieniony.
W lipcu Filipović podpisał z UFC kontrakt na trzy kolejne walki. Pierwszą z nich przegrał przez poddanie werbalne z Juniorem dos Santosem (UFC 103), gdy po jednym z ciosów Brazylijczyka doznał kontuzji oka i poprosił sędziego o przerwanie walki. Drugą, podczas gali UFC 110, wygrał przez TKO z Australijczykiem Anthonym Peroshem, który walczył w zastępstwie chorego Bena Rothwella. Cztery miesiące później Filipović pokonał Patricka Barry’ego przez duszenie zza pleców na 30 sekund przed końcem trzeciej rundy, mimo że w pierwszej Amerykanin dwukrotnie zdołał powalić go na deski celnymi uderzeniami.
Filipović walczył ponownie już we wrześniu (UFC 119), gdy zgodził się zastąpić kontuzjowanego Antonio Rodrigo Nogueirę w pojedynku z Frankiem Mirem. Chorwat przegrał przez ciężki nokaut w ostatniej minucie walki, gdy został trafiony w szczękę kolanem. Pół roku później (UFC 128) został również znokautowany przez Brendana Schauba. 29 października odniósł trzecią z rzędu porażkę przed czasem, przegrywając z Royem Nelsonem na gali UFC 137. W konsekwencji ogłosił zakończenie swojej kariery w MMA lecz rok później postanowił wznowić ją. 23 sierpnia 2014 zdobył pas mistrza Inoki Genome Fight pokonując złotego medalistę olimpijskiego z judo Satoshiego Ishiiego wskutek głębokiego rozcięcia i niedopuszczenia go do kontynuowanie walki. Pas obronił 30 grudnia na sylwestrowej gali Inoki Bom-Ba-Ye nokautując w rewanżowej walce Ishiiego w 2. rundzie.
Ponowny powrót do K-1.
10 marca 2012 roku w Zagrzebiu pokonał przez jednogłośną decyzję w walce na zasadach K-1 Raya Sefo. Początkowo była ona zapowiadana jako pożegnalny pojedynek Filipovicia. Wkrótce potem ogłoszono jednak, że Chorwat po 9 latach powróci do organizacji K-1. 27 maja na gali K-1 Rising w Madrycie pokonał przez nokaut w 2. rundzie Hiszpana Lorenzo Javiera Jorge. We wrześniu 2012 roku wystartował w kwalifikacjach do turnieju K-1 World Grand Prix. W pierwszej rundzie turnieju pokonał przez decyzję Amerykanina Randy’ego Blake’a. Finałowa gala odbyła się w ojczyźnie Mirko – Chorwacji (Zagrzeb). Do turnieju zostali zaproszeni m.in. Badr Hari, Zabit Samiedow czy Hesdy Gerges. W ćwierćfinale Chorwat spotkał się z Amerykaninem Jarrellem Millerem, którego pokonał na punkty, a w półfinale również na punkty Ukraińca Pawła Żurawlowa. W finale zwyciężył Surinamczyka Ismaela Londta przez decyzję sędziów który m.in. był liczony po lewym okrężnym kopnięciu w głowę w 2. rundzie. Filipović stał się dziewiętnastym mistrzem K-1 World GP w historii tej organizacji i dopiero czwartym zawodnikiem nie pochodzącym z Holandii – wcześniej aż piętnaście razy mistrzami zostawali właśnie Holendrzy.
Lata 2015-2016.
W lutym 2015 ogłoszono pierwszą w historii gale UFC w Polsce, która ostatecznie odbyła się 11 kwietnia. W walce wieczoru po czteroletniej przerwie zmierzył się w rewanżowym starciu z Gonzagą. Filipović zrewanżował się Brazylijczykowi za ciężki nokaut z 2007 roku pokonując go przez TKO (uderzeniami w parterze) w 3. rundzie.
Swój kolejny pojedynek miał stoczyć 28 listopada 2015, na gali w Seulu z Anthonym Hamiltonem lecz do tego pojedynku ostatecznie nie doszło gdyż Chorwat nieoczekiwanie ogłosił, że jest kontuzjowany i postanowił ponownie zakończyć karierę, w związku z trapiącymi go kontuzjami. Pod koniec listopada 2015 USADA, poinformowała o zawieszeniu Filipovicia na dwa lata za stosowanie i posiadanie zabronionej substancji hGH. 9 stycznia 2016, USADA ogłosiła, że próbki Filipovicia okazały się "czyste" jednak w związku z tym, iż Chorwat wcześniej przyznał się do stosowania środków z hGH, zawieszenie zostało podtrzymane.
W lipcu 2016, związał się z nowo powstałą organizacją RIZIN Fighting Federation, startując w turnieju wagi otwartej. 25 września 2016, pokonał Koreańczyka Hyun Man Myunga w rundzie otwierającej turniej. W ćwierćfinale 29 grudnia 2016, miał ponownie zmierzyć się po wielu latach z Wanderleiem Silvą, jednak z powodu kontuzji Brazylijczyk musiał się wycofać z walki. Zastąpił go zwycięzca ubiegłorocznej edycji turnieju RIZIN wagi ciężkie, Amerykanin Muhammed Lawal. Filipović, pokonał Amerykanina przez KO w drugiej rundzie. Podczas półfinałów, które odbyły się dwa dni później, pokonał estońskiego sumitę Kaido Höövelsona przez TKO w pierwszej rundzie, natomiast w finale mającym miejsce na tej samej gali, zwyciężył Irańczyka Amira Ali Akbariego również przez TKO w pierwszej rundzie, zostając ostatecznie zwycięzcą całego turnieju.
Poza sportem.
Jest synem Žarko (zm. 1994) i Any Filipović. Mieszka w Zagrzebiu z żoną Klaudiją oraz synami Ivanem i Filipem. W latach 2003-2007 był deputowanym do chorwackiego parlamentu z listy Socjaldemokratycznej Partii Chorwacji (SDP). W 2005 roku wystąpił w głównej roli w filmie akcji "Śmiertelna misja" ("Ultimate Force").
Osiągnięcia.
Mieszane sztuki walki:
Boks amatorski:
Kick-boxing:

</doc>
<doc id="292164" url="https://pl.wikipedia.org/wiki?curid=292164" title="Poezja barska">
Poezja barska

Poezja barska (1768-1772) – nurt w polskiej literaturze XVIII wieku o charakterze okolicznościowym, jest literackim wyrazem postulatów i poglądów polityczno-obyczajowych konfederatów barskich, walczących od 1768 roku do I rozbioru Polski z interwencją rosyjską i popierającym ją obozem królewskim oraz reformami społeczno-gospodarczymi.
Tło historyczne.
W II połowie lat 60., po zaprzysiężeniu Stanisława Augusta na króla (1764), wśród polskiej szlachty, przerażonej wizją gruntownych reform i osłabienia jej pozycji politycznej, zrodziły się nastroje antydworskie. Wspierały je, zaniepokojone dążeniem do usamodzielnienia się państwa polskiego, kraje ościenne, które rozpoczęły akcje podsycające nieufność do króla.
W 1766 roku, w czasie tzw. Sejmu Czaplica, poseł rosyjski
Nikołaj Repnin, z góry znając reakcję Sejmu, zażądał od Stanisława Augusta przeprowadzenia ustawy o równouprawnieniu dysydentów (tj. innowierców). Katolicka szlachta ostro zaprotestowała i zarzuciła królowi zdradę polskich ideałów i tradycji. Rok później masy szlacheckie, sprowokowane przez Repnina, wystąpiły przeciw królowi, tworząc w Radomiu konfederację. W 1767 roku, na sejmie repninowskim, Rosjanie przeforsowali zatwierdzenie ustroju Rzeczypospolitej, którego gwarantką została Katarzyna II – Polska stała się formalnie rosyjskim protektoratem.
W lutym 1768 roku w Barze została zawiązana konfederacja – "ostatni zryw starej sarmackiej Polski".
Charakterystyka twórczości.
Utwory barskie są prostą kontynuacją siedemnastowiecznej poezji barokowej. Nurt literatury barokowej w swoim oryginalnym kształcie sięgnął w głąb Oświecenia, żywotny był zwłaszcza na prowincji. I właśnie poezja barska oraz twórczość Konstancji z Ryków Benisławskiej (1776, "Pieśni sobie śpiewane") są nazywane ostatnim tchnieniem poezji baroku, później, kiedy dominantą w literaturze polskiej stanie się klasycyzm, już nie znajdziemy tak wyraźnych przykładów literatury przedoświeceniowej.
W poezjach barskich przeważała tematyka religijna i wojenna, bardzo często metaforyka religijna przenoszona była do tekstów o tematyce militarystycznej. Podkreślenie emocjonalności i patosu, a także wyraźnie zarysowana strona ideologiczna (fanatyzm religijny, nienawiść do dysydentów i króla) sprawiają, że utwory tego nurtu można nazwać wierszowaną publicystyką. Pisali je (w rękopisach lub silva rerach) najczęściej amatorzy. Ogromna część wierszy barskich jest anonimowa.
Rola w historii polskiej literatury.
Poezja barska była właściwie jedynym nurtem w polskiej poezji w latach 1768-1772. W tym czasie aktywność dworu wyraźnie przygasła. Wprawdzie "Monitor" wychodził dalej, ale wraz z upadkiem reform stracił swoją bojowość i ograniczał się do rozważań na tematy obyczajowe, a założone w 1770 roku "Zabawy Przyjemne i Pożyteczne" wówczas były jeszcze pismem elitarnym, niemającym dużego nakładu. Dodatkowo w marcu 1767 roku król zlikwidował teatr – ostatnią ostoję kultury dworskiej.
Nurt poezji barskiej jest istotny w rozważaniach historycznoliterackich nie ze względu na jakość wydanych utworów (większość historyków literatury mówi o niej wprost – grafomańska), ale dlatego, iż ze względu na masowość i charakter, odegrał istotną rolę w rozwoju kultury i literatury wieku XVIII. Ponadto został uznany za jeden z ostatnich przejawów formacji zwanej sarmatyzmem.
Współcześnie tradycje poezji konfederackiej kontynuuje Jacek Kowalski.
Poezja barska a romantyzm.
To właśnie poeci romantyczni odkryli i spopularyzowali poezję barską. Była przedmiotem zachwytu zarówno Mickiewicza, jak i Słowackiego. Obaj doceniali prostotę jej wypowiedzi, patriotyczny charakter, emocjonalność i uczuciowość oraz podkreślali pojawiającą się często w tych utworach profetyczną wizję zagłady kraju. Według nich legenda Baru powstała na gruncie antyoświeceniowego buntu i była reakcją elementów narodowych przeciwstawiających się naporowi cudzoziemszczyzny na rodzimą tradycję i polski ustrój. W wykładach paryskich Mickiewicz cytował najwybitniejszy jego zdaniem utwór tamtego okresu – "Stawam na placu... " anonimowego autora. Wiersz ten został później sparafrazowany przez Słowackiego w "Księdzu Marku".
Ks. Marek Jandołowicz – konfederat barski – według tradycji jest autorem "Wieszczby dla Polski" albo "Proroctwa ks. Marka"(Profecja ks. Marka), napisanej w 1763 lub 1767. W tym prekursorskim, mesjanistycznym wierszu, przepowiedziane są klęski dla Polski, z których odrodzi się ona, jak Feniks z popiołów, by stać się ozdobą Europy. Adam Mickiewicz w wykładach zaznaczył, że w tym utworze zawarte jest posłannictwo Polski dla Europy. Postać ks. Jandołowicza stała się natchnieniem dla literatury romantycznej
Linki zewnętrzne.
"Poezja barska", zebr., wstępem i objaśn. zaopatrzył Kazimierz Kolbuszewski, Kraków 1928 (BN I/108). Reprodukcja cyfrowa w serwisie Polona.pl

</doc>
<doc id="292166" url="https://pl.wikipedia.org/wiki?curid=292166" title="Popielów (województwo opolskie)">
Popielów (województwo opolskie)

Popielów (dodatkowa nazwa w j. niem. Poppelau; przed 1945 jako "Alt Poppelau") – wieś w Polsce, w województwie opolskim, w powiecie opolskim, w gminie Popielów, której jest siedzibą. 
Miejscowość leży na skrzyżowaniu dróg z Opola, Brzegu i Skorogoszczy.
Nazwa.
Według Heinricha Adamy'ego nazwa wywodzi się od polskiej "popiołu". W swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną oraz wcześniejszą od niemieckiej nazwę - "Popielow" podając jej znaczenie "Aschendorf" czyli po polsku "Wieś popiołów". 
Miejscowość została wymieniona w zlatynizowanej, staropolskiej formie "Popelow" w łacińskim dokumencie wydanym w 1343 roku we Wrocławiu. 
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Popielow" oraz niemiecką "Poppelau". Niemcy fonetycznie zgermanizowali początkowo nazwę na "Poppelau", a później na "Alt Poppelau" w wyniku czego utraciła ona swoje znaczenie.
12 listopada 1946 r. nadano miejscowości polską nazwę Stary Popielów.
Historia.
Historycznie Popielów leży na Górnym Śląsku.
Do głosowania podczas plebiscytu uprawnionych było w Popielowie 2168 osób, z czego 1576, ok. 72,7%, stanowili mieszkańcy (w tym 1534, ok. 70,8% całości, mieszkańcy urodzeni w miejscowości). Oddano 2071 głosów (ok. 95,5% uprawnionych), w tym 2065 (ok. 99,7%) ważnych; za Niemcami głosowało 1548 osób (ok. 74,7%), a za Polską 517 osób (ok. 25,0%).
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="292167" url="https://pl.wikipedia.org/wiki?curid=292167" title="GUST">
GUST

Polska Grupa Użytkowników Systemu TeX (GUST) jest – jak stwierdza jej statut – "stowarzyszeniem zrzeszającym osoby fizyczne, prowadzącym działalność naukowo-techniczną i oświatową na rzecz upowszechnienia systemu TeX/METAFONT, oraz związanego z nimi środowiska". Siedziba GUST znajduje się w Toruniu.
Stowarzyszenie GUST organizuje co roku Ogólnopolską Konferencję TeX-ową – BachoTeX (w ośrodku Uniwersytetu Mikołaja Kopernika w Bachotku na Pojezierzu Brodnickim) oraz wydaje własny biuletyn. Niektóre artykuły publikowane w biuletynie są dostępne w wersji elektronicznej. GUST prowadzi również listę dyskusyjną sprzężoną z usenetową grupą dyskusyjną pl.comp.dtp.tex.gust.
GUST wspiera polonizację popularnych pism drukarskich: dotychczas spolonizowano fonty komputerowe rozpowszechniane z systemem TeX: Computer Modern (CM) i Computer Concrete, oraz fonty rozpowszechniane z programem GhostScript, rozszerzone w ramach projektu TeX Gyre. Spolonizowane fonty CM były rozpowszechniane pod nazwą fontów PL, które stały się dalej podstawą do stworzenia wzbogaconej o znaki diakrytyczne różnych języków rodziny LM (Latin Modern). Wykonano także elektroniczne wersje typowo polskich pism drukarskich: antykwy Półtawskiego, antykwy toruńskiej i fontów Iwona i Kurier. W ramach projektu TeX Gyre stworzono wersje OpenType 33 podstawowych fontów. Dodatkowo w ostatnich latach powstało 5 fontów matematycznych OpenType opartych na Latin Modern i TeX Gyre. Wszystkie te fonty są dostępne nieodpłatnie.
Historia.
GUST istnieje od 1992 roku. Założyło go wówczas 39 osób: Bożena Bartoszek; Szymon Brandt; Wojciech Bruszewski; Włodzimierz Bzyl; Anna Ciaś; Edward Ciaś; Tadeusz Czachórski; Piotr Fuglewicz; Bogusław Jackowski; Paweł Knitter; Hanna Kołodziejska; Krzysztof Kotynia; Marek Kowalówka; Piotr Kowalski; Jerzy Kucharczyk; Jan Kusiak; Zofia Leszczyńska; Krzysztof Leszczyński; Jerzy Ludwichowski; Zbigniew Ładygin; Włodzimierz J. Martin; Joanna Mickiewicz; Grażyna Nowak; Andrzej Odyniec; Mariusz Olko; Wojciech Penczek; Piotr Pianowski; Krzysztof Piskorczyk; Andrzej Pokrzywa; Anna Rudnik; Marek Ryćko; Anna Sencerz; Małgorzata Sokołowska; Janusz Sosnowski; Joanna Tomasik-Krawczyk; Stanisław Wawrykiewicz; Waldemar Wołowiec; Piotr Wyrostek; Joanna Żychowicz-Pokulniewicz.
GUST w początkach roku 2018 liczył ponad 200 członków. Wśród nich są także członkowie honorowi oraz instytucje wspierające, tzw. członkowie wspierający.

</doc>
<doc id="292168" url="https://pl.wikipedia.org/wiki?curid=292168" title="Iwan Stiepanowicz Koniew">
Iwan Stiepanowicz Koniew



</doc>
<doc id="292174" url="https://pl.wikipedia.org/wiki?curid=292174" title="Kamienica pod Gutenbergiem w Łodzi">
Kamienica pod Gutenbergiem w Łodzi

Kamienica pod Gutenbergiem – zabytkowa kamienica znajdująca się w Łodzi przy ulicy Piotrkowskiej 86, należąca pierwotnie do Jana Petersilge.
Historia.
15 grudnia 1893 parcelę wraz z istniejącymi na niej dotychczas budynkami odkupił Jan Petersilge i przystąpił do budowy frontowej kamienicy.
Kamienica została zbudowana w 1896 r. według projektu architektów – Kazimierza Pomian-Sokołowskiego i Franciszka Chełmińskiego.
W budynku tym przed I wojną światową mieściły się lokal Kompanii Singer, elegancka restauracja „Louvre”, klinika oraz szkoła dentystyczna, a także redakcja najstarszej łódzkiej gazety „Lodzer Zeitung” (od 1897 r.). W styczniu 1915 r. redakcję zamknęły niemieckie władze okupacyjne. Zastąpiono ją drukowaną przy ul. Piotrkowskiej 85 gazetą „Deutsche Lodzer Zeitung”, która ukazywała się do 1918 r. Natomiast w tym samym budynku od 30 grudnia 1915 r. działała redakcja „Godziny Polskiej”, ze względu na proniemieckie sympatie nazywanej „Gadziną Polską”. W okresie międzywojennym znajdowała się tutaj siedziba Stronnictwa Narodowego. W czasie bitwy nad Bzurą w kamienicy ulokowano sztab 8 Armii niemieckiej. W latach 1972–1973 w piwnicy Klub Związku Polskich Artystów Plastyków działała Galeria Adres.
Budynek wpisany jest do rejestru zabytków pod numerem A/71 z 20.01.1971.
Architektura.
Budynek ma eklektyczną elewację – łączy elementy neogotyku, neorenesansu, baroku i secesji. Jest bogato ornamentowana (liście, kwiaty, amorki, maszkarony, wieńce). W fasadzie dominującym jest środkowy wykusz ze szczytem ozdobionym wolutami. W części środkowej, w niszy, umieszczony został posąg Jana Gutenberga, pomiędzy oknami zaś znajdują się medaliony z portretami wynalazców drukarskich.
Kamienicę tę w latach 70. XX w. w konkursie Dziennika Łódzkiego uznano za najpiękniejszą łódzką kamienicę, jednak z biegiem lat niszczała, również na skutek nieudolnie prowadzonych prac remontowych. W 2011 ukończono generalny remont elewacji kamienicy, przywracając jej pierwotny blask. Podczas prowadzonych prac konserwatorskich odkryto namalowane na frontonie girlandy z dyniami, słonecznikami, winogronami i innymi owocami oraz kwiatami. Podczas remontu przywrócono również inne elementy, takie jak metalowe smoki i rośliny, a także balustrady z kutego żelaza.

</doc>
<doc id="292177" url="https://pl.wikipedia.org/wiki?curid=292177" title="Ghostscript">
Ghostscript

Ghostscript – zestaw oprogramowania oparty na interpreterze języków opisu strony PostScript i Portable Document Format (PDF). Głównym celem jest rasteryzacja bądź renderowanie plików, które używają tego języka, żeby wyświetlić lub wydrukować strony tych dokumentów, albo konwersja między plikami PDF i PostScript.
Funkcjonalność.
Ghostscript może być używany jako Raster Image Processor dla drukarek rastrowych, lub jako silnik RIP w przeglądarkach PDF i PostScript.
Innym zastosowaniem tego oprogramowania jest konwersja dokumentów, na przykład z formatu PostScript na PDF. Narzędzie "ps2pdf" zawarte w tym pakiecie jest opisywane w dokumentacji jako „bliźniaczo podobne w niemal każdym aspekcie funkcjonalności (poza interfejsem użytkownika) do produktu Acrobat Distiller firmy Adobe”. Zasadniczo, konwerter ten jest cienką nakładką na ghostcriptowe urządzenie wyjściowe "pdfwrite", które wspiera PDF/A-1 i PDF/A-2, jak i również PDF/X-3.
Ghostscript może także służyć jako back-end w konwerterach z formatu PDF na obrazy rastrowe; funkcjonalność ta bywa dostępna w tzw. wirtualnych drukarkach PDF. Wspierane są m.in. następujące formaty: JPEG, PNG, TIFF, Windows Bitmap, PCX.
Jako że Ghostscript jest interpreterem języka, może być również stosowany jako środowisko programowania ogólnego zastosowania. Ghostscript został przepisany na wiele systemów operacyjnych, jak systemy uniksopodobne, klasyczny Mac OS, OpenVMS, Microsoft Windows, Plan 9, MS-DOS, FreeDOS, OS/2, Atari TOS i AmigaOS.
Licencja.
Od wersji 8.60 Ghostscript jest wydawany tylko na licencji GPL. Poprzednie wersje programu były wydawane pod różnymi licencjami:

</doc>
<doc id="292181" url="https://pl.wikipedia.org/wiki?curid=292181" title="Diecezja lubuska">
Diecezja lubuska

Diecezja lubuska – historyczna diecezja rzymskokatolicka utworzona za panowania Bolesława Krzywoustego w latach 1124/1125. Była bezpośrednio podległa arcybiskupowi gnieźnieńskiemu. Obejmowała ziemie leżące w widłach rzek Odry i Warty oraz ziemie na lewym brzegu Odry, po Sprewę. Od XIII wieku biskupi lubuscy prowadzili akcję misyjną na Rusi i sprawowali opiekę nad katolikami mieszkającymi na terenach księstwa halicko-włodzimierskiego.
Ośrodki miejskie diecezji lubuskiej.
Ważniejszymi ośrodkami miejskimi na obszarze diecezji lubuskiej były:
oraz leżące obecnie na terytorium Niemiec:
Ośrodkami dóbr biskupów lubuskich jako biskupów misyjnych dla Rusi były do 1514 roku:
Historia.
Biskupstwo lubuskie zostało powołane w latach 1123–1124 w trakcie legacji w Polsce kardynała Idziego z Tusculum. Biskupstwo utworzono w ramach polskiej organizacji kościelnej, a jego granice łączą się z granicami ziemi lubuskiej. Zdaniem ks. Józefa Nowackiego diecezja lubuska została wydzielona z diecezji poznańskiej, której granice na zachodzie wyznaczały cieki: Stobrawa i Łęknica.
Zygmunt Gloger tak pisał o diecezji lubuskiej:
Przyjmuje się, że około 1237 z nadania książęcego Henryka Brodatego Opatów wraz z kilkunastoma wsiami przeszedł na własność biskupów lubuskich. Aleksander IV podporządkował kościół katolicki na Rusi Halickiej biskupom lubuskim w 1257. W 1282 biskupi uzyskali od księcia Leszka Czarnego przywilej umożliwiający nadanie wsiom i miastom prawa niemieckiego.
W 1276 siedziba biskupa została przeniesiona do Górzycy na wschód od Odry. Około 1300 roku doszło w Biskupicach do napadu na biskupa Jana, w związku z czym siedziba dóbr została przeniesiona do Opatowa, gdzie biskupi wystawili swą rezydencję. Przed 1325 Władysław Łokietek prowadził liczne wojny o odzyskanie ziemi lubuskiej z poparciem biskupa Stefana II. W ramach odwetu siedziba biskupa została w 1325 spalona i złupiona przez Ericha von Wulkowa z polecenia margrabiego Ludwika I. Biskup Stefan zbiegł i rezydował we Wrocławiu, podobnie jak jego następca Apeczko z Ząbkowic. Kolejny biskup Henryk Bencz (Bentsch) z poparciem margrabiego Ludwika II przeniósł siedzibę biskupa z powrotem do Lubusza i wybudował nową katedrę na północ od miasta. W 1373, podczas wojny czeskich Luksemburgów z Wittelsbachami o panowanie nad Brandenburgią, wojska cesarskie Karola Luksemburskiego spaliły katedrę w Lubuszu. Nie została ona nigdy więcej odbudowana, a siedziba biskupów została przeniesiona do Fürstenwalde nad Sprewą. Od 1385 również kapituła została przeniesiona do Fürstenwalde.
W 1424 starania margrabiów brandenburskich zostały uwieńczone powodzeniem i diecezja została podporządkowana arcybiskupowi w Magdeburgu. W 1514 roku biskup lubuski za zgodą papieża sprzedał biskupie dobra opatowskie podkanclerzemu Krzysztofowi Szydłowieckiemu. W 1555 zmarł ostatni katolicki biskup lubuski Jan VII Horneburg i rozpoczęła się reformacja na terenie diecezji. W 1557 katedra w Fürstenwalde znalazła się w rękach luteran. Ostatnie katolickie nabożeństwo odprawiono w 1565. Ostatecznie diecezja została sekularyzowana w 1598. W 1821 roku na terytorium obejmującym m.in. dawną diecezję lubuską utworzono Książęco-Biskupią Delegaturę Brandenburgii i Pomorza z siedzibą w Berlinie, będącą częścią diecezji Wrocławskiej. W 1930 roku na bazie delegatury utworzono nową diecezję berlińską.
Sekularyzacja diecezji lubuskiej oznaczała też przerwanie związków ziemi lubuskiej z Polską aż do roku 1945. Obecnie część terenów dawnej diecezji lubuskiej znajduje się w diecezji zielonogórsko-gorzowskiej.

</doc>
<doc id="292182" url="https://pl.wikipedia.org/wiki?curid=292182" title="Caine">
Caine



</doc>
<doc id="292192" url="https://pl.wikipedia.org/wiki?curid=292192" title="Foka pospolita">
Foka pospolita

Foka pospolita ("Phoca vitulina") – gatunek drapieżnego ssaka z rodziny fokowatych (Phocidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1758 roku szwedzki przyrodnik Karol Linneusz nadając mu nazwę "Phoca vitulina". Holotyp pochodził z Morza Botnickiego i Bałtyckiego. 
Niektórzy autorzy rozpoznają podgatunek "mellonae" z jezior i rzek półwyspu Ungava w Kanadzie, ale obecnie nie jest uwzględniany. Podgatunki "P. vitulina" są rozróżnialne na podstawie morfologii i genetyki, ale granice geograficzne oddzielające "richardii" od "stejnegeri" (północny Ocean Spokojny) nie są dokładnie znane. Uznawany powszechnie podgatunek "concolor", ale ostatnie dane molekularne sugerują, że jest parafiletyczny w stosunku do podgatunku nominatywnego i powinien być uważany za jego synonim. Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Foka pospolita występuje w wodach klimatu umiarkowanego, subarktycznego i na wybrzeżach mórz strefy okołobiegunowej. Zamieszkuje północne wybrzeża Atlantyku i Pacyfiku. W Atlantyku obszar jej występowania dochodzi do granicy Portugalii i Meksyku. Na Pacyfiku spotykana jest wzdłuż wybrzeży Kanady i Chin. Można ją także spotkać w zachodnim Bałtyku po wyspy Uznam i Wolin, sporadycznie także bardziej na wschód. Bałtycka populacja liczy 600-700 sztuk. Niewielka kolonia występuje na południu Szwecji, większe znajdują się w Cieśninach Duńskich.
Zasięg występowania w zależności od podgatunku:
Morfologia.
Długość ciała samic około 120–170 cm, samców około 140–190 cm; masa ciała samic około 80–120 kg, samców około 100–140 kg. Noworodki osiągają długość 75–100 cm i ciężar 8–12 kg. Ubarwienie od jasnoszarego do ciemnobrązowego.
Ekologia.
Fokę pospolitą cechuje słaby węch, ale bardzo dobry słuch oraz doskonały wzrok. Foka unika wypływania na otwarte wody. Żyje zazwyczaj w wodach płytkich przy kamienistych wybrzeżach. Czasami spotyka się ją blisko ujść rzek oraz przy niewielkich piaszczystych wyspach. W wodzie foki są niezwykle zwinne i doskonale sobie radzą przy połowie ryb, które są ich podstawowym pożywieniem. Zjadają głównie śledzie i ryby dorszowate. Dietę uzupełniają bezkręgowcami.
Ciąża trwa 9-11 miesięcy. Samica rodzi jedno, czasami dwa młode. Poród następuje na lądzie, ale małe foki już po kilku godzinach wchodzą do wody i doskonale pływają. Matka karmi młode mlekiem przez około 5 tygodni. Dożywają nawet do 46 roku życia.
Ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”). W Polsce podlega ścisłej ochronie gatunkowej, zakazuje się także umyślnego płoszenia lub niepokojenia fok.

</doc>
<doc id="292199" url="https://pl.wikipedia.org/wiki?curid=292199" title="Pilnik">
Pilnik

Pilnik – narzędzie służące do piłowania, czyli skrawania z obrabianej powierzchni cienkiej warstwy o grubości od 0,01 do 1 mm.
Budowa.
Pilniki wykonane są ze stali węglowej narzędziowej (np. N12) lub stali narzędziowej stopowej (np. NC5). Składają się z części roboczej i uchwytu. Na uchwycie zwykle osadzona jest rękojeść. Na powierzchniach części roboczej nacięte są zęby, nachylone w jedną stronę, ustawione skośnie względem osi pilnika. Najczęściej stosowane jest nacięcie krzyżowe. Po nacięciu zębów pilniki są hartowane do twardości powyżej 60 HRC. Pilniki różnią się między sobą wielkością, wielkością zębów oraz kształtem. Pilniki mogą mieć przekrój owalny, trójkątny, okrągły, prostokątny, płaski, soczewkowy, kwadratowy, mieczowy, półokrągły lub inny.
W zależności od liczby nacięć przypadających na centymetr długości rozróżnia się następujące pilniki:
Zastosowanie.
Pilniki stosowane są głównie w ślusarstwie, ale są używane również w wielu innych dziedzinach. Służą do piłowania metalu, drewna, tworzyw sztucznych. Specjalne rodzaje pilników to:
Pilniki, zwłaszcza używane do piłowania materiałów miękkich i ciągliwych (aluminium, miedź, cynk, ołów), wymagają co jakiś czas oczyszczenia za pomocą szczotki drucianej prowadzonej wzdłuż nacięć. 
Do piłowania mechanicznego stosowane są obrabiarki zwane pilnikarkami, w których narzędziami roboczymi są pilniki podobne do pilników ręcznych, obrotowe pilniki trzpieniowe, pilniki w kształcie tarczy lub pilniki w postaci taśmy.

</doc>
<doc id="292200" url="https://pl.wikipedia.org/wiki?curid=292200" title="Pamukkale">
Pamukkale

Pamukkale (tur. "Bawełniany zamek" lub "Bawełniana twierdza") – turecka miejscowość położona w dolinie Cürüksu (w starożytności zwanej Doliną Lycos), około 18 km od Denizli. 
Słynie z wapiennych osadów powstałych na zboczu góry Cökelez. Wypływająca z gorących źródeł woda, bogata w związki wapnia i dwutlenek węgla, ochładzając się na powierzchni, wytrąca węglan wapnia, którego osady tworzą liczne nacieki. Na zboczu góry powstają progi, półkoliste i eliptyczne baseny wody termalnej, oddzielone od siebie obłymi zaporami, po których spływa woda. Proces ten trwa od około 14 tysięcy lat. Powstające tu skały osadowe to trawertyny. 
Władze tureckie objęły teren ochroną tworząc park narodowy, który jest wpisany na listę światowego dziedzictwa przyrodniczego. Wybudowane w okolicy hotele przyczyniły się do degradacji środowiska. W związku z tym władze tureckie nakazały ich zamknięcie i rozbiórkę. W 1997 została zamknięta trasa turystyczna prowadząca przez naturalne tarasy. Dla zwiedzających udostępniona jest część południowa wzdłuż sztucznego kanału, którym spływa woda napełniając utworzone sztucznie baseny. Wejście na trawertyny, z uwagi na ochronę osadów, jest możliwe tylko po zdjęciu obuwia. Zawartość wapnia w spływającej wodzie jest tak wysoka, że może pokryć osadem grubości 1 mm powierzchnię około 4,9 km² rocznie. Betonowe zapory tworzące sztuczne baseny są już dokładnie przykryte osadem. Przepływ wody (ilość i miejsce) jest regulowany przez pracowników parku tak, aby równomiernie zasilać naturalne i sztuczne baseny.
Pamukkale położone jest na linii uskoku tektonicznego. Nie są to jedyne źródła wód termalnych w tej okolicy. W pobliżu (5 km na wschód od Pamukkale), w miejscowości Karahayit, biją źródła których wody zawierają sporo domieszek żelaza, sodu i magnezu. Tlenki tych metali powodują zabarwienia osadów na kolor czerwony, zielony i żółty. W miejscowości Kavakbasi (4 km od Pamukkale) znajdują się dwa błotniste źródła z dużą zawartością związków siarki. Lecznicze właściwości źródeł znajdujących się w tych miejscowościach znane były od wieków. 
W czasach starożytnych powyżej tarasów powstało miasto – uzdrowisko o nazwie Hierapolis.

</doc>
<doc id="292203" url="https://pl.wikipedia.org/wiki?curid=292203" title="Hygea">
Hygea



</doc>
<doc id="292214" url="https://pl.wikipedia.org/wiki?curid=292214" title="Moire">
Moire



</doc>
<doc id="292218" url="https://pl.wikipedia.org/wiki?curid=292218" title="RS232">
RS232



</doc>
<doc id="292220" url="https://pl.wikipedia.org/wiki?curid=292220" title="Rozpraszanie światła">
Rozpraszanie światła

Rozpraszanie światła (fal elektromagnetycznych) – zjawisko oddziaływania światła z materią, w wyniku którego następuje zmiana kierunku rozchodzenia się światła, z wyjątkiem zjawisk opisanych przez odbicie i załamanie światła. Wywołuje złudzenie świecenia ośrodka.
Rozróżnia się rozpraszanie światła:
Rozpraszanie wiąże się z niejednorodnościami układu, w którym zachodzi propagacja fal. Rozpraszanie może zachodzić na pyłach i aerozolach zawieszonych w powietrzu, a także fluktuacjach gęstości.
Podstawy fizyczne zjawiska.
Fizycznie zjawisko rozpraszania związane jest z falową naturą światła, które oddziałując z materią, powoduje jej drgania i wypromieniowanie (wtórnych) fal elektromagnetycznych. Te wtórne fale nazywane są promieniowaniem rozproszonym (rozpraszaniem). Wiele zjawisk fizycznych związane jest z rozpraszaniem światła, mimo że zazwyczaj nie używamy tej terminologii w potocznej mowie. Np. odbicie od porowatych powierzchni (odbicie dyfuzyjne), dyfrakcja, a nawet odbicie i załamanie światła można tłumaczyć jego rozpraszaniem (zasada Huygensa). Ze zjawiskiem rozpraszania światła związane są też zjawiska dyspersji, interferencji i dyfrakcji.
Przegląd teorii.
Rozpraszanie światła zachodzi głównie w wyniku oddziaływania fotonów z elektronami. Na przestrzeni rozwoju fizyki powstało kilka teorii opisujących oddziaływanie elektronów z fotonami.
Rozpraszanie światła przez dipol elektryczny.
Model oparty na fizyce klasycznej, w którym światło traktowane jest jak fala elektromagnetyczna. Światło jako zmienne pole elektryczne, padając na dipol elektryczny (rezonator), wzbudza w nim drgania wymuszone, w wyniku czego staje się on źródłem własnego promieniowania. Częstotliwość drgań wymuszonych dipola jest równa częstotliwości światła padającego. Amplituda drgań dipola silnie zależy od różnicy częstotliwości własnej rezonatora i częstotliwości światła padającego, dipol pobudzony do drgań emituje falę elektromagnetyczną o częstotliwości drgań. Rozkład przestrzenny pola elektromagnetycznego, jak i przesunięcie fazowe fali padającej i emitowanej można określić na podstawie własności fal.
Przybliżenie Rayleigha.
Jeżeli dipole mają częstotliwości własne znacznie większe od częstotliwości padającego światła, to wzory upraszczają się do postaci znanej jako rozpraszanie Rayleigha. Zachodzi ono, gdy cząsteczki są małe w porównaniu z długością fali elektromagnetycznej. Wówczas współczynnik rozpraszania jest odwrotnie proporcjonalny do czwartej potęgi długości fali świetlnej. W modelu zakłada się również, że częstotliwość fali rozproszonej jest identyczna z częstotliwością fali padającej. Dlatego rozproszenia, w których nie zachodzi zmiana częstotliwości fali świetlnej, nazywa się rozpraszaniem Rayleigha.
Przybliżenie dyskretnych dipoli.
Model przybliżenia dyskretnych dipoli (ang. "discrete dipole approximation" – DDA) opiera się na przyjęciu, że cząstka rozpraszająca jest układem mniejszych elementów oddziałujących z falą elektromagnetyczną jak pojedynczy dipol. Przybliżenie to daje dokładne rozwiązanie równań rozpraszania światła na cząstkach o różnym kształcie i rozkładzie niejednorodności materiału. W praktyce rozmiary cząstek muszą być porównywalne z długością fali.
Rozpraszanie na swobodnych elektronach.
Dla niezbyt dużych częstotliwości światła powyższe modele dokładnie opisują zjawiska rozpraszania, ale dla częstotliwości znacznie większych od częstotliwości światła widzialnego zaczynają odgrywać rolę zjawiska związane z oddziaływaniem fotonu z pojedynczym swobodnym elektronem. Swobodne elektrony oddziałują ze światłem, rozpraszając światło. Zjawisko to znane jest jako zjawisko Comptona. W wyniku oddziaływania swobodnego elektronu z fotonem światło rozproszone ma długości fali większą od długości fali światła padającego. Zjawisko jest obserwowane dla promieniowania rentgenowskiego, dla światła widzialnego i podczerwonego nie ma praktycznego znaczenia i jest trudne do zaobserwowania, ze względu na małą szansę zajścia oraz niewielką różnicę względną długości fal padających i rozproszonych.
Rozpraszanie na małych cząstkach.
Rozpraszanie światła na małych cząstkach można scharakteryzować za pomocą stosunku wielkości cząstki do długości fali elektromagnetycznej. Stosunek ten nazywa się parametrem wielkości. Cząstki znacznie większe niż długość fali światła opisuje się optyką geometryczną – można wtedy zakładać, że światło propaguje się jako wiązka (promień światła). Rozpraszanie na cząstkach, które są porównywalne z długością, są opisane rozwiązaniem Mie równań Maxwella (od nazwiska niemieckiego fizyka Gustawa Mie).
Rozwiązania Mie.
Dla fali elektromagnetycznej rozpraszanej na jednorodnych sferycznych cząstkach możliwie jest dokładne rozwiązanie równań światła Maxwella. Rozwiązanie to ma postać nieskończonego, ale zbieżnego szeregu. Te rozwiązania nazywa się rozwiązaniami Mie, a rozpraszanie zgodne z przewidywaniami rozwiązań – "rozpraszaniem Mie". Rozwiązania te są ważne dla sferycznych cząstek dowolnych wielkości. Obecnie, dzięki komputerom, przy badaniu rozpraszania światła w ośrodkach polidyspersyjnych, w substancjach stosuje się rozwiązania Mie. Opracowano także dokładne metody rozwiązywania rozpraszania światła na układach sfer (np. sadza), które są rozszerzeniem metody Mie.
Optyka geometryczna.
Dla cząstek lub niejednorodności znacznie większych od długości fali można światło traktować jako wiązkę nieulegających dyfrakcji promieni świetlnych, które ulegają odbiciu lub załamaniu przy przejściu pomiędzy ośrodkami o różnych własnościach optycznych (wzory Fresnela). Przybliżenie to można użyć do opisu wielu zjawisk optycznych, np. zjawiska tęczy, rozpraszania światła przez chmury, mgły. Zakres stosowania praw optyki geometrycznej można rozszerzyć na niejednorodności porównywalne z długością fali, uwzględniając dyfrakcję promieni na niejednorodnościach.
Rozpraszanie na niejednorodnych powierzchniach (odbicie dyfuzyjne).
Mechanizm rozpraszania na powierzchni wynika z faktu, że chropowata powierzchnia składa się z losowo rozmieszczonych płaszczyzn i krzywizn, które znajdują się pod różnymi kątami w stosunku do uśrednionej płaszczyzny całej powierzchni. Światło padające w różnych punktach na chropowatą powierzchnię natrafia na lokalne płaszczyzny i jest opisane (lokalnym) prawem odbicia. Patrz także opis zjawiska refleksu słońca. Mimo że refleks słońca i odbicie dyfuzyjne są związane ze zjawiskiem rozpraszania na wielu elementarnych powierzchniach, całościowy (makroskopowy) opis jest zazwyczaj dawany za pomocą funkcji odbicia kierunkowego.
Zastosowania.
Rozpraszanie światła ma zdumiewająco wiele zastosowań, m.in. w technikach teledetekcyjnych, pomiarach wielkości cząstek czy w realistycznym opisie powierzchni w grafice komputerowej.
Pomiary wielkość cząstek.
Zjawiska rozpraszania mają wiele użytecznych zastosowań. Jednym z nich jest duża klasa zastosowań używanych do oceny wielkości cząstek.

</doc>
<doc id="292221" url="https://pl.wikipedia.org/wiki?curid=292221" title="Paweł Falicki">
Paweł Falicki

Paweł Barnaba Falicki (ur. 11 czerwca 1954 w Lublinie) – polski działacz opozycyjny w latach 80. XX wieku.
Absolwent III Liceum Ogólnokształcącego im. Adama Mickiewicza we Wrocławiu. Po studiach na Wydziale Matematyczno-Fizyczno-Chemicznym Uniwersytetu Wrocławskiego przez kilka lat był pracownikiem Instytutu Informatyki UWr, IMGW, a potem Instytutu Chemii Uniwersytetu Wrocławskiego. W 1976 został zarejestrowany przez Służby Bezpieczeństwa (Wydz. IV KW MO) we Wrocławiu jako tajny współpracownik „Barnaba”. Wyrejestrowano go po aresztowaniu w 1984. Po wprowadzeniu w Polsce stanu wojennego w 1981 roku był współzałożycielem Solidarności Walczącej, nielegalnej organizacji antykomunistycznej. Aresztowany w lutym 1984, zwolniony na mocy amnestii z 21 lipca 1984 (w ramach dodatkowych represji trafił na dwa tygodnie do szpitala psychiatrycznego). Publikował w prasie podziemnej, współdziałał przy emisjach nielegalnych audycji radiowych na terenie Wrocławia (zajmował się ich stroną organizacyjną).
W drugiej połowie lat 80. ub. wieku, po zwolnieniu z Uniwersytetu, podjął z przyjaciółmi działalność gospodarczą w zakresie informatyki. Wkrótce potem wyemigrował z rodziną do Holandii, gdzie – po kilku próbach kontynuowania działalności w zakresie informatyki i importu sprzętu komputerowego – założył firmę handlująca narzędziami ręcznymi. Po 12 latach utworzył w Świdniku polsko-holenderską firmę specjalizującą się w imporcie i eksporcie narzędzi.
Paweł Falicki pozostaje aktywnym publicystą, pisuje m.in. do periodyków: „Najwyższy Czas!”, „Rubikkon”, „Opcja na Prawo”. Wiosną 2006 roku założył miejski miesięcznik „Nowy Świdnik”, którego był redaktorem naczelnym; ukazało się sześć wydań tego czasopisma, po czym wydawanie zostało zawieszone.

</doc>
<doc id="292235" url="https://pl.wikipedia.org/wiki?curid=292235" title="Szepietowo">
Szepietowo

Szepietowo – miasto w Polsce położone w województwie podlaskim, w powiecie wysokomazowieckim. Według danych z 1 stycznia 2018 Szepietowo liczyło 2209 mieszkańców.
Miejscowość jest siedzibą miejsko-wiejskiej gminy Szepietowo oraz stolicą dekanatu szepietowskiego. Prawa miejskie Szepietowo otrzymało z dniem 1 stycznia 2010 r.
W miejscowości znajduje się kościół, który jest siedzibą parafii NMP Matki Miłosierdzia. W administracji parafii znajduje się cmentarz parafialny. Obecnie istnieje możliwość skorzystania z wyszukiwarki osób zmarłych, pochowanych na cmentarzu. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Szepietowo.
Szepietowo leży na historycznym Podlasiu, położone było w powiecie brańskim w ziemi bielskiej województwa podlaskiego.
Historia.
Od XVI do XVII wieku Szepietowo było wsią parafii dąbrowskiej w powiecie brańskim. Jego rozwój nastąpił w XIX wieku w związku z budową Kolei Warszawsko-Petersburskiej.
W 1921 r. wymieniono: "Szepietowo" stacja kolejowa. Naliczono tu 9 budynków z przeznaczeniem mieszkalnym oraz 81 mieszkańców (31 mężczyzn i 50 kobiet). Wszyscy podali narodowość polską.
W latach 1954–1972 miejscowość wchodziła w skład Gromady Szepietowo-Stacja.
Urodził się tu Bolesław Ościłowski – podporucznik rezerwy piechoty Wojska Polskiego.
Szkoła.
W latach 1922-1925 szkoły nie było. W 1928 przeniesiono tu szkołę z "Średnicy". W 1930 roku dwuklasowa szkoła powszechna w "Szepietowie-Stacji" liczyła 94 uczniów.
Nauczyciele: 1930 – Gradowska K., Kochutówna Sabina.
Geografia.
Gmina Szepietowo leży w południowo-zachodniej części województwa podlaskiego, na Wysoczyźnie Wysokomazowieckiej. Teren, na którym znajduje się gmina stanowi pogranicze Mazowsza i Podlasia.
Gospodarka.
Szepietowo jest lokalnym ośrodkiem usługowym, centrum kultury rolnej regionu podlaskiego. Sejmik Województwa Podlaskiego uznał Szepietowo za rolniczą stolicę Podlasia.
W pobliżu znajduje się siedziba Podlaskiego Ośrodka Doradztwa Rolniczego, który organizuje corocznie liczne wystawy rolnicze ("Wiosenne Targi Ogrodnicze, Dni z Doradztwem Rolniczym, Regionalna Wystawa Zwierząt Hodowlanych, Jesień w sadzie i ogrodzie, Zielona Gala, Targi Budownictwa Wiejskiego").
Funkcjonują również:
Komunikacja.
Przez Szepietowo przebiega szlak kolejowy Warszawa – Białystok, wraz ze stacją pasażersko-towarową oraz droga krajowa nr 66 (Zambrów – Wysokie Mazowieckie – Bielsk Podlaski – Połowce).
Przy ul. Przemysłowej 2 zlokalizowane jest śmigłowcowe lądowisko, zarządzane przez Agencję Rezerw Materiałowych.
Demografia.
Liczba ludności w 2010 r. wyniosła 2311 osób.
Według stanu ludności z 31 grudnia 2011 r. miejscowość liczyła 2337 osób.

</doc>
<doc id="292236" url="https://pl.wikipedia.org/wiki?curid=292236" title="Dubna">
Dubna

Dubna () – miasto w centralnej europejskiej części Rosji, około 125 km na północ od Moskwy nad Wołgą. W Dubnej rozpoczyna się Kanał imienia Moskwy, łączący rzekę Wołgę z Moskwą.
Historia.
Pierwsza wzmianka o Dubnej pochodzi z 1134. Dubna została założona przez księcia rostowsko-suzdalskiego Jerzego Dołgorukiego, jednak w 1216 spalona przez księcia Mścisława II Udałego i ostatecznie zniszczona w 1238 w czasie najazdu Mongołów.
W 1946 podjęto decyzję o budowie akceleratora protonów. Wybrano miejsce oddalone od Moskwy, w pobliżu hydroelektrowni nad jeziorem zaporowym Iwankowo. Akcelerator, którego kierownikiem naukowym był Igor Kurczatow, oddano do użytku w 1949. Osiedle naukowe Dubna w 1956 otrzymało prawa miejskie.
Dubna współcześnie.
Dubna jest znana najbardziej z powodu mieszczącego się w niej Zjednoczonego Instytutu Badań Jądrowych (ZIBJ), zajmującego się badaniami naukowymi w zakresie fizyki, informatyki i radiobiologii. W 2001 uzyskało status „miasteczka naukowego” ( naukograd). Liczy ponad 60 tys. mieszkańców.
Od nazwy Dubnej pochodzi nazwa pierwiastka chemicznego dubn, otrzymanego po raz pierwszy w roku 1968 w ZIBJ. W 2009 roku w Dubnej zsyntetyzowano pierwiastek chemiczny tenes.
W 2011 w Dubnej odbyły się Mistrzostwa Świata w narciarstwie wodnym.
W Dubnej mieściła się fabryka Grupy Atlas (polskiego producenta materiałów chemii budowlanej), sprzedana w 2006 roku.

</doc>
<doc id="292244" url="https://pl.wikipedia.org/wiki?curid=292244" title="Bitwa morska pod Salis">
Bitwa morska pod Salis

Bitwa morska pod Salis – bitwa morska stoczona pomiędzy flotą Rzeczypospolitej i flotą szwedzką nocą 23/24 marca 1609, podczas wojny polsko-szwedzkiej (1600–1611).
Geneza bitwy.
Po zdobyciu Parnawy 2 marca 1609 hetman wielki litewski Jan Karol Chodkiewicz ruszył w kierunku Rygi zagrożonej przez wojska szwedzkie generała Joachima Fryderyka von Mansfelda. Po drodze zauważył możliwość zniszczenia bazującej w porcie Salis (obecnie Salacgrīva na Łotwie, staropol. "Szalc") eskadry szwedzkiej, która blokowała Rygę od strony morza. Całkowicie panujący na Bałtyku Szwedzi nie czuli się zagrożeni, dlatego ich straż w używanym w charakterze dodatkowej bazy porcie pełniła swe obowiązki niedbale i łatwo dała się zaskoczyć. Zresztą zaskoczenie było jedyną szansą hetmana, w otwartej bitwie słabe siły polsko-litewskie na morzu nie miałyby szans wobec przewagi przeciwnika.
Zdobyte w Parnawie dwa statki obsadzono piechotą i uzbrojono w działa sprowadzone z parnawskiego zamku. Do kierowania ruchem statków Chodkiewicz zaciągnął kilku marynarzy, głównie inflanckich. Tak zaimprowizowana eskadra wzmocniona została dodatkowo przez kilka naprędce uzbrojonych statków handlowych (prawdopodobnie pięć), zakupionych od Anglików i Holendrów, również obsadzonych piechotą oraz kilka łodzi i batów, niektóre wypełnione prochem, smołą i innymi materiałami łatwopalnymi.
Bitwa.
W nocy z 23 na 24 marca flota Chodkiewicza niespodziewanie zaatakowała flotę szwedzką. Prawdopodobnie hetmanowi udało się też przekupić niektórych członków załóg szwedzkich. Wynajęci Inflantczycy, wykorzystując korzystny wiatr wiejący w kierunku lądu, wprowadzili do portu kilka branderów (najprawdopodobniej cztery i było to pierwsze użycie branderów na Bałtyku w czasach nowożytnych), podpalili je i pchnęli w stronę stojących w szyku zakotwiczonych okrętów szwedzkich.
Wśród zaskoczonych okrętów szwedzkich powstał popłoch, załogi odcinały liny kotwiczne i próbowały ratować się ucieczką. Mimo to, dwa okręty szwedzkie spaliły się i wkrótce zatonęły. Wycofujące się z portu jednostki szwedzkie dostały się pod ogień oczekujących na redzie okrętów polsko-litewskich. Zaskoczona niespodziewanym atakiem Chodkiewicza eskadra szwedzka nawet nie spróbowała podjąć walki artyleryjskiej, czym prędzej uciekła na wody Zatoki Ryskiej. Jednostki Rzeczypospolitej, wolniejsze od okrętów szwedzkich, nie podjęły pościgu. Cały port miasta Salis wraz z zapasami broni, amunicji i żywności dostał się w ręce Litwinów.
Konsekwencje.
Zdobycie Parnawy i przepędzenie eskadry szwedzkiej z Salis wywarło bezpośredni wpływ na dalszy przebieg działań wojennych i przyczyniło się do powstrzymania naporu wojsk szwedzkich na Rygę.

</doc>
<doc id="292246" url="https://pl.wikipedia.org/wiki?curid=292246" title="Podmiotowość prawa międzynarodowego">
Podmiotowość prawa międzynarodowego

Podmiotowość prawa międzynarodowego – zdolność do posiadania praw i obowiązków oraz zdolność do czynności prawnych. 

</doc>
<doc id="292255" url="https://pl.wikipedia.org/wiki?curid=292255" title="Wielka Encyklopedia PWN">
Wielka Encyklopedia PWN



</doc>
<doc id="292257" url="https://pl.wikipedia.org/wiki?curid=292257" title="PF 125p">
PF 125p



</doc>
<doc id="292259" url="https://pl.wikipedia.org/wiki?curid=292259" title="RSCA">
RSCA



</doc>
<doc id="292260" url="https://pl.wikipedia.org/wiki?curid=292260" title="Katedra św. Marii Magdaleny we Wrocławiu">
Katedra św. Marii Magdaleny we Wrocławiu

Katedra św. Marii Magdaleny we Wrocławiu – gotycki kościół we Wrocławiu, między ulicami Szewską i Łaciarską w pobliżu Rynku, dawniej jedna z dwóch far miejskich (obok kościoła św. Elżbiety), obecnie katedra diecezji wrocławskiej Kościoła Polskokatolickiego w RP, należąca do parafii pod tym samym wezwaniem. Proboszczem katedry jest ks. Piotr Mikołajczak.
Od 1523 pierwsza świątynia protestancka we Wrocławiu.
Historia i architektura kościoła.
Pierwszy kościół w tym miejscu powstał już pod koniec XI wieku. Do rangi parafialnego został wyniesiony przez biskupa wrocławskiego Wawrzyńca po przekazaniu 1 maja 1226 dominikanom kościoła św. Wojciecha – pierwszego kościoła parafialnego lokacyjnego miasta. Według niektórych źródeł zamiast starszego kościoła wzniesiono wówczas od podstaw romańską świątynię pod wezwaniem św. Andrzeja Apostoła i św. Marii Magdaleny i ukończono ją w 1232, jednak już w czasie najazdu mongolskiego w 1241 uległa ona zniszczeniu. Kolejny kościół, zapewne w romańsko-gotyckim stylu przejściowym, powstał w latach 1242–1248. Po pożarze z 8 maja 1342 zdecydowano się zbudować nowy, większy, późnogotycki już kościół wykorzystujący wiele starszych fragmentów, który powstał w latach 1342–1362 i poza górnymi kondygnacjami wież uzyskał współczesny kształt.
Bazylikowy kościół bez transeptu posiada sześcioprzęsłową nawę oraz prosto zamknięte prezbiterium bez obejścia. Od północy przylega do prezbiterium dwukondygnacyjna zakrystia. Nawy sklepione są krzyżowo-żebrowo, prezbiterium gwiaździście, a przedłużone nawy boczne przy nim – trójdzielnie. Łęki przyporowe znajdują się wysoko, ponad dachami naw bocznych. Ogólny kształt architektoniczny kościoła jest zapewne echem ukończonej w tym okresie katedry, zwłaszcza zaś szersze przęsła wzniesionego przez mistrza Pieszkę prezbiterium, przypominające centralne przęsło katedry. Kościół ma łączną długość 62,8 m, zaś jego szerokość wynosi 32,1 m przy wysokości murów nawy głównej 22,9 m, a bocznych – 9,4 m.
W XV w. ukończono wieże; w 1459 po raz pierwszy wzmiankowano "Mostek Czarownic (Pokutnic)" łączący je na wysokości ostatniej kondygnacji, zaś w 1481 ukończono pokryte blachą ołowianą stożkowe hełmy. Już 1 września 1358 zawieszono pierwszy dzwon, a od 1386 w wieży południowej znajdował się odlany przez Michaela Wildego Dzwon Grzesznika – największy dzwon Śląska o obwodzie 6,30 m. i wysokości wewnątrz 1,80 m. Do jego rozkołysania potrzeba było 37 sekund, używany był przy największych świętach. W portalu głównym umieszczono wykonaną w 1440 rzeźbę przedstawiającą patronkę kościoła, zaś w 1447 kolejną – przedstawienie Chrystusa i Marii. W XV i XVI w. wzniesiono otaczające kościół kaplice, w 1546 przeniesiono tu romański portal główny z wyburzonego kościoła opackiego na Ołbinie i wmurowano w elewację południową. Kościół posiadał w 1512 16 kaplic i 58 ołtarzy.
23 października (według innych źródeł 23 kwietnia) 1523 Johannes Heß wygłosił w kościele Marii Magdaleny pierwsze na Śląsku kazanie ewangelickie i mimo sprzeciwu kapituły katedralnej wkrótce został jego proboszczem. Odtąd będący własnością rady miejskiej kościół był świątynią protestancką. Po katastrofie budowlanej, która dotknęła hełm wieży kościoła św. Elżbiety, ze względów bezpieczeństwa usunięto w 1533 nadwątlony hełm z wieży południowej, a 1564 z północnej. W latach 1564–1581 wzniesiono nowe pokryte miedzią hełmy o formach renesansowych. W północnej wieży zawieszono dwa nowe dzwony, które nazwano Tureckimi, gdyż powstały w okresie największych obaw przed inwazją Imperium Osmańskiego. Elewacje kościoła otynkowano, zaś dachy naw bocznych podniesiono ponad poziom łęków przyporowych, gdyż wbudowano tam empory, co znacznie zmniejszyło dopływ światła do wnętrza. W latach 1722–1724 zbudowano w przęśle pomiędzy wieżami według projektu Georga Urbansky’ego nowy prospekt organowy.
23 marca 1887 podczas obchodów 90. urodzin cesarza Wilhelma I zapaliła się od fajerwerków północna wieża. Jej hełm, a wraz z nimi Dzwony Tureckie, uległy zniszczeniu. Rozważano przywrócenie zniszczonej wieży form gotyckich, ostatecznie pod presją opinii publicznej w latach 1890–1892 odtworzono ją w dawnym kształcie pod kierunkiem Karla Lüdeckego i R. Plüddemanna. Jednocześnie jednak regotycyzowano wnętrze kościoła, zastępując prospekt organowy nowym, a w 1909 skuto renesansowe tynki sgraffitowe z elewacji.
W ostatnich dniach II wojny światowej kościół stracił w pożarze hełmy wież i dach nawy, jednak mury zachowały się w stosunkowo dobrym stanie. 17 maja 1945 wybuch (prawdopodobnie miny) rozerwał wieżę południową – jej północna połowa runęła, niszcząc również mostek między wieżami, ścianę szczytową i portal główny (zachodni) kościoła wraz z cennymi rzeźbami. Zniszczone zostały sklepienia, a także zabytkowy Dzwon Grzesznika. Romański Portal Ołbiński przetrwał bez uszkodzeń.
Do 1948 w zakrystii odbywały się nabożeństwa ewangelickie.
Kościół prowizorycznie zabezpieczono w 1947, odbudowując południową wieżę (pionowa rysa rozpoznawalna jest do dziś), zaś całkowitej odbudowy dokonano w latach 1960–1970, a 27 maja 1972 przekazano go polskokatolikom. Podczas prac restauracyjnych prowadzonych w latach 1960-1963 w południowo-wschodniej części kościoła odkryto fragmenty starszej świątyni z II poł. XII i pocz. XIII wieku.
We wnętrzu zachowała się renesansowa ambona z lat 1579–1581. Na przełomie XX i XXI w. odnowiono dach, przywracając tradycyjną kolorową dachówkę (czerwono-zielona szachownica) i odbudowując mostek. Planuje się rekonstrukcję hełmów renesansowych.
Inne katedry we Wrocławiu.
Poza polskokatolicką katedrą we Wrocławiu znajdują się jeszcze cztery katedry należące do innych wyznań. Są to:

</doc>
<doc id="292264" url="https://pl.wikipedia.org/wiki?curid=292264" title="Madonna Benois">
Madonna Benois

Madonna Benois (wł. "Madona Benois") – obraz Leonarda da Vinci datowany na lata 1478-1480, znajdujący się w Ermitażu, w Sankt Petersburgu, w Rosji.
Historia obrazu.
Obraz został kupiony, prawdopodobnie we Włoszech, przez rosyjskiego kolekcjonera, senatora Aleksieja Iwanowicza Korsakowa (1751–1821). Następnie nabyty został do kolekcji bogatego astrachańskiego kupca Aleksandra Pietrowicza Sapożnikowa (w inwentarzu jego galerii obrazów z 1827 figuruje jako dzieło Leonarda). Pod koniec XIX w. obraz był własnością jego wnuczki, żony słynnego architekta Leontija Benois – Marii. W 1908 czasopismo "Staryje Gody" zorganizowało wystawę obrazu. Ernst Liphart, dyrektor działu malarstwa w Ermitażu, pierwszy rozpoznał w obrazie dzieło młodego Leonarda da Vinci. W 1912 r. obraz został pokazany Bernardowi Berensonowi (Benois zamierzali go sprzedać), który także uznał go za dzieło Leonarda, choć nie wzbudzające jego zachwytu. W 1914 obraz został nabyty do zbiorów Ermitażu.
Obraz został przeniesiony z deski na płótno w 1824, co było stratną, ale wówczas często spotykaną praktyką, prawdopodobnie przez akademika i byłego pracownika Ermitażu Jewgrafa Korotkiego. Pod warstwą farby znajdował się rysunek z widocznymi autorskimi pentimenti na ręce Dzieciątka, z którego zrobiono litograficzną kopię. W oknie sprawiającym wrażenie o wiele za jasnego, można było zapewne ujrzeć wcześniej fragment krajobrazu.
Technika.
Został namalowany techniką laserunku, dzięki czemu otrzymywany był efekt podświetlenia, zastosował także technikę sfumato. Zjawiskiem typowym dla mistrza jest pochyłe ustosunkowanie postaci w przestrzeni. Tą techniką podnosił on wrażenie plastyczności ciał bohaterów przedstawienia.
Tematyka obrazu.
Leonardo przedstawił Maryję, bawiącą się z Dzieciątkiem i pokazująca mu kwiatek passiflory o czterech krzyżujących się płatkach. Jest on głównym elementem kompozycji i symbolizuje Ukrzyżowanie. Wokół niego mistrz przedstawił relacje matki z dzieckiem poprzez splecione dłonie.

</doc>
<doc id="292265" url="https://pl.wikipedia.org/wiki?curid=292265" title="Teoria rekapitulacji">
Teoria rekapitulacji

Teoria rekapitulacji, teoria biogenetyczna – koncepcja stworzona w 1864 roku przez Friedricha Müllera i uzupełniona w 1866 roku przez Ernsta Haeckela przyjmująca, że każdy osobnik danego gatunku przechodzi w toku embriogenezy takie same stadia, przez jakie przebiegała droga ewolucji prowadząca do jego powstania. Ogólnym założeniem tej teorii jest przypuszczenie, iż rozwój osobniczy (od zarodka do osobnika dorosłego) oddaje całość rozwoju filogenetycznego danego gatunku.

</doc>
<doc id="292272" url="https://pl.wikipedia.org/wiki?curid=292272" title="Igrzyska istmijskie">
Igrzyska istmijskie

Igrzyska istmijskie – starożytne greckie igrzyska o charakterze panhelleńskim, organizowane ku czci boga mórz Posejdona w Istmii na Przesmyku Korynckim. 
Igrzyska te odbywały się co dwa lata, prawdopodobnie od przełomu VII i VI wiek p.n.e. Trwały cztery dni i obejmowały między innymi biegi, pięściarstwo, wyścigi rydwanów, wyścigi zaprzęgów konnych, zapasy i zawody pływackie. Przeprowadzano także konkurs gry na cytrze.
Startowali mężczyźni podzieleni na trzy grupy wiekowe. Zwycięzcy otrzymywali wieniec z suchych liści selera lub – według późniejszych źródeł – z gałązek sosny. 
Według jednego z mitów igrzyska te ustanowiono na pamiątkę samobójczej śmierci koryntyjczyka Melissosa, ojca zamordowanego przez bakchiadę Archiasa Akteona, który zrozpaczony po śmierci syna miał rzucić w istmijskiej świątyni Posejdona klątwę na Bakchiadów.
Witold Makowiecki opisał igrzyska istmijskie w powieści "Diossos".

</doc>
<doc id="292273" url="https://pl.wikipedia.org/wiki?curid=292273" title="Antoni I Kassimates">
Antoni I Kassimates

Antoni I Kassimates, gr. Αντώνιος Α' Κασσιμάτης (ur. ok. 775?, zm. 836 w Konstantynopolu) – ekumeniczny patriarcha Konstantynopola w latach 821–836. 
Życiorys.
Urodził się prawdopodobnie w siódmym dziesięcioleciu VIII w., otrzymując na chrzcie imię Konstantyn. W młodym wieku wstąpił do klasztoru, gdzie przybrał imię Antoni. Studiował teologię oraz prawo. Został następnie igumenem klasztoru Metropoliton w Konstantynopolu, a później biskupem miasta Sylaion (Syllium, Sylaeum) w Pamfilii. 
Po objęciu władzy przez cesarza Leona V współtworzył m.in. wraz z Janem Gramatykiem stronnictwo ikonoklastyczne, wspierające poczynania cesarza. Podczas synodu, który zwołał w 815 r. patriarcha Teodot I Kassiteras, Antoni opowiedział się za zniesieniem postanowień soboru nicejskiego II (787 r.), który zezwolił na kult obrazów. Ponieważ otwarcie występował przeciwko kultowi obrazów, został przez patriarchę Nicefora I obłożony anatemą.
Antoni został wybrany na urząd patriarszy pod naciskiem cesarza Michała II w styczniu 821 r., choć duchowieństwo domagało się przywrócenia władzy Niceforowi. Antoni prowadził dość aktywną politykę ikonoklastyczną, której sprzyjał sam cesarz. Podczas powstania Tomasza Słowianina w latach dwudziestych IX w. występował przeciwko powstańcom, domagającym się m.in. przywrócenia kultu ikon. Po śmierci Michała, kiedy władzę objął zdecydowanie wrogi kultowi ikon cesarz Teofil, Antoni ściśle z nim współpracował w dziele walki ze świętymi obrazami. 
Patriarcha zmarł w 836 r.

</doc>
<doc id="292276" url="https://pl.wikipedia.org/wiki?curid=292276" title="Widłonogi">
Widłonogi

Widłonogi (Copepoda) – drobne, z reguły planktonowe, morskie i słodkowodne skorupiaki. Zasiedlają wszystkie oceany i kontynenty łącznie z Antarktydą. 
Występowanie.
Występują wszędzie tam, gdzie jest woda, nawet w wilgotnym mchu, pod korą dolnych części pni drzew tropikalnych, w wilgotnym piasku plaż morskich. 
Charakterystyka.
Część widłonogów prowadzi pasożytniczy tryb życia, pasożytując na jamochłonach, pierścienicach, skorupiakach, mięczakach, szkarłupniach, rybach. Ciało jest zbudowane ze stałej liczby 16 segmentów (5 głowowych, 6 tułowiowych i 5 odwłokowych). Rozmiar ich ciała zawiera się w zakresie od 0,5 mm do 20 cm, jednak typowi przedstawiciele tej podgromady mają zwykle rozmiar ciała zawierający się w zakresie 0,5 do 2 mm. Pływają za pomocą silnie rozwiniętej pierwszej pary czułków. Ciało ich zawiera żółte kropelki zapasowego tłuszczu (glikolipidy) oraz wiele witamin. Przeważnie są przezroczyste. W morzach stanowią około 9/10 planktonu. Są też głównym składnikiem pokarmu dla śledzi i narybku wątłuszowego (Gadidae). Również gatunki słodkowodne odgrywają pewną rolę jako pokarm dla ryb. Wolno żyjące oraz pasożytnicze widłonogi są rozdzielnopłciowe. Jaja u wielu widłonogów składane są do worków lęgowych znajdujących się po bokach odwłoka.
Widłonogi stanowią dużą grupę składającą się obecnie z 9 rzędów, około 220 rodzin i ponad 13 000 gatunków, co czyni je najliczniejszą gromadą wśród skorupiaków niższych.
Podział.
Podgromada widłonogi dzieli się na następujące rzędy:
Budowa.
Ze względu na różnorodność gatunkową, gromadę tę cechuje duże zróżnicowanie morfologiczne. Łączy je jednak stała liczba segmentów ciała, brak karapaksu, występowanie na końcu odwłoka charakterystycznych widełek (skąd nazwa gromady), noszenie przez samice jaj przyklejonych do ciała.
Rozwój.
Ze złożonych przez samice jaj wykluwają się larwy. Przechodzą one 10-11 linień. Pierwsze stadia larwalne to naupliusy lub metanaupliusy (5-6 linień). Kolejne stadia larwalne to kopepodity (następne 5 linień). U form dojrzałych występuje wyraźny dymorfizm płciowy. Samce są mniejsze. Kilka gatunków pasożytów jest obojnaczych. Partenogeneza występuje tylko w rzędzie "Harpacticodia".

</doc>
<doc id="292277" url="https://pl.wikipedia.org/wiki?curid=292277" title="Cedzak">
Cedzak

Cedzak (inaczej durszlak, od ) – rodzaj specjalnego sita w formie miski lub garnka z podziurkowanym dnem. Może być wyposażony w uchwyt oraz w podstawkę lub nóżki, które pozwalają mu stać samodzielnie i umożliwiają swobodny odpływ cieczy. Służy do odcedzania i płukania żywności.
Współcześnie cedzaki produkowane są głównie ze stali nierdzewnej bądź plastiku (te drugie są mniej praktyczne, gdyż ulegają odkształceniom termicznym), wcześniej z gliny i ze stali emaliowanej. Tradycyjnie dziurki w durszlaku nie są rozmieszczone jednorodnie, lecz są ugrupowane w powtarzające się wzory (głównie sześciokątów).
Zbliżoną funkcję pełni łyżka cedzakowa.
Durszlak jako przedmiot kultu religijnego.
Niektórzy wyznawcy religii Latającego Potwora Spaghetti uznają durszlak za tradycyjne religijne nakrycie głowy, czego przykładem jest uznanie przez austriacki sąd wniosku Niko Alm z Wiednia zezwalający na prawo jazdy, gdzie na zdjęciu wnioskodawca występuje w durszlaku.

</doc>
<doc id="292284" url="https://pl.wikipedia.org/wiki?curid=292284" title="Usa (dopływ Peczory)">
Usa (dopływ Peczory)

Usa (ros. Уса) – rzeka na północy europejskiej części Rosji (w Republice Komi), prawy dopływ Peczory o długości 565 km i powierzchni dorzecza 93 600 km².
Rzeka powstaje z połączenia Małej Usy i Wielkiej Usy (wypływających ze źródeł w Uralu Polarnym, na wschód od Workuty), płynie przez Nizinę Peczorską, tworzy przełom przez Grzędę Czernyszowa, a do Peczory uchodzi w miejscowości Ust'-Usa.
Usa jest żeglowna na odcinku 325 km od ujścia. W dorzeczu rzeki znajdują się złoża węgla kamiennego (Zagłębie Peczorskie) i ropy naftowej.
Główne dopływy:
Ważniejsze miejscowości nad Usą: Siejda, Abieź, Pietruń, Koczmies, Kosjuwom, Adżwa, Adżwawom, Synianyrd, Usinsk, Parma, Ust-Usa.

</doc>
<doc id="292286" url="https://pl.wikipedia.org/wiki?curid=292286" title="Kość piszczelowa">
Kość piszczelowa

Kość piszczelowa, piszczel (łac. "tibia") – podstawowa kość goleni, leży po stronie przyśrodkowej. Koniec bliższy ukształtowany jest w postaci kłykcia bocznego i przyśrodkowego; ich powierzchnie stawowe wchodzą w skład stawu kolanowego. Między kłykciami leży tzw. wyniosłość międzykłykciowa, która składa się z dwóch guzków – bocznego i przyśrodkowego. U podstawy kłykcia bocznego na jego tylno-bocznej powierzchni znajduje się powierzchnia stawowa strzałkowa, która służy do połączenia z głową strzałki. Trzon kości piszczelowej ma przekrój trójkątny, najbardziej widoczny jest brzeg przedni, który rozpoczyna się poniżej kłykci guzowatością piszczeli. Brzeg przedni kości piszczelowej i jej powierzchnia przyśrodkowa pokryte są tylko skórą i są dobrze wyczuwalne przez skórę. Po stronie bocznej dalszej kości piszczelowej znajduje się wcięcie strzałkowe. Dolna powierzchnia nasady tworzy powierzchnię stawową dolną i służy do połączenia z kością skokową, wchodzącą w skład kości stopy. U konia kość piszczelowa wyróżnia się obecnością kostki bocznej po bocznej stronie ślimaka. Psy i świnie mają w jego miejscu wcięcie strzałkowe.
Anatomia ludzkiej kości piszczelowej.
W kości piszczelowej można wyróżnić posiadający trzy powierzchnie i trzy brzegi trzon kości piszczelowej i dwa jej końce (bliższy i dalszy, czyli odpowiednio proksymalny i dystalny).
Osobliwością kości piszczelowej jest brak głowy.
Trzon ("corpus").
Jest on stosunkowo długi. Kość piszczelowa bowiem jest drugą pod względem długości kością w organizmie ludzkim. Trzy brzegi dzielą go na trzy powierzchnie.
Powierzchnie.
Powierzchnia przyśrodkowa ("facies medialis"), położona poniżej guzowatości kości piszczelowej ("tuberositas tibiae") i szeroka zwłaszcza w swej górnej części, leży stosunkowo powierzchownie, w związku z czym można ją wyczuć palpacyjnie, ale także jest wrażliwa na urazy. Przyczepiają się do niej następujące mięśnie:
Powierzchnia tylna ("facies posterior"), jak sama nazwa wskazuje, położona jest po tylnej stronie kości. Najbardziej charakterystyczną strukturą na tej powierzchni jest kresa mięśnia płaszczkowatego ("linea musculi solei"). Przebiega ona skośnie, schodząc przyśrodkowo w górnej części opisywanej tu powierzchni i dzieląc pola przyczepów mięśni podkolanowego ("m. popiliteus"), położonego powyżej, oraz piszczelowego tylnego ("m. tibialis posterior") i zginacza długiego palców ("m. flexor digitorum longus"), leżących poniżej kresy. Wymienić należy jeszcze także otwór odżywczy ("foramen nutricium"), którym naczynia krwionośne odżywiające tkankę kotną wchodzą do jej środka.
Jest jeszcze powierzchnia boczna ("facies lateralis"). Stanowi ona powierzchnię przyczepu mięśnia piszczelowego przedniego ("musculus tibialis anterior"). Pokrywają ją też ścięgna ("tendines") następujących mięśni:
Brzegi ("margines").
Najbardziej rzucający się w oczy (zarówno w przypadku „gołej” kości, jak i żywej kończyny, gdyż leży częściowo powierzchownie pod skórą) jest brzeg przedni ("margo anterior"), zwany też grzebieniem przednim ("crista anterior"). Rozciąga się esowato od położonej w pobliżu proksymalnego końca kości guzowatości piszczeli ("tuberositas tibiae") do kostki przyśrodkowej ("malleolus medialis").
Wyróżnia się także brzeg przyśrodkowy ("margo medialis"), najwyraźniejszy w swej środkowej części, znacznie mniej zaś przy końcach kości. Bocznie od obu poprzednich znajduje się brzeg boczny, zwany też międzykostnym ("margo interosseus"). Łączy się z nim błona międzykostna goleni ("membrana interossea cruris"). Nie jest on zbyt gruby, lecz wydatny. Oprócz tego wyróżnia się jeszcze brzeg podpanewkowy ("margo infraglenoidalis"), zaliczany do końca bliższego kości. Jest on wyczuwalny u osoby żywej.
Koniec bliższy ("extremitas proxymalis").
Koniec ten wchodzi w skład stawu kolanowego ("articulatio genu"). W związku z tym występują tu powierzchnie stawowe ("facies articulares"). Stosuje się do nich miano powierzchni stawowej górnej ("facies articularis superior"). Jest ona podzielona na dwie części, znajdujące się na dwóch kłykciach: przyśrodkowym i bocznym ("condyli: medialis et lateralis"), przy czym ta leżąca na przyśrodkowym jest nieco większa i głębsza. Powierzchnie te pokrywa chrząstka szklista, charakterystyczna dla stawów. Oba kłykcie dzieli leżąca we wgłębieniu wyniosłość międzykłykciowa ("eminentia intercondylaris vel intercondyloidea"). Bocznie i przyśrodkowo od niej znajdują się guzki międzykłykciowe przyśrodkowy i boczny ("tuberculi intercondylares medialis et lateralis"). Natomiast z przodu i z tyłu wyniosłości rozpościerają się dwa pola międzykłykciowe: przednie i tylne ("areae intercondylares: anterior et posterior"). Są one miejscem przyczepu odpowiednich więzadeł krzyżowych: przedniego i tylnego ("ligamenta cruciata: anterius et posterius"). Zaznaczyć należy także, że pól międzykłykciowych czepia się łąkotka przyśrodkowa ("lemniscus medialis"), guzków natomiast boczna ("lemniscus lateralis").
Koniec proksymalny kości piszczelowej obejmuje także jej guzowatość ("tuberositas tibiae"). Służy ono za miejsce przyczepu więzadła rzepki ("ligamentum patellae").
Koniec dalszy ("extremitas distalis").
Powierzchnia przyśrodkowa kości piszczelowej przedłuża się w charakterystyczną kostkę przyśrodkową ("malleolus medialis"). Przebiega na niej bruzda kostkowa ("sulcus malleolaris"). Kostka przyśrodkowa jest dobrze wyczuwalna.
Koniec dalszy z kolei tworzy staw skokowy. Znajduje się tam powierzchnia stawowa dolna ("facies articularis inferior"), a także powierzchnia boczna, zwana też powierzchnią stawową kostki ("facies articularis malleli").

</doc>
<doc id="292292" url="https://pl.wikipedia.org/wiki?curid=292292" title="Prawo polskie">
Prawo polskie



</doc>
<doc id="292293" url="https://pl.wikipedia.org/wiki?curid=292293" title="Jean Parisot de la Valette">
Jean Parisot de la Valette



</doc>
<doc id="292304" url="https://pl.wikipedia.org/wiki?curid=292304" title="Albert Wiktor">
Albert Wiktor



</doc>
<doc id="292305" url="https://pl.wikipedia.org/wiki?curid=292305" title="Vaire">
Vaire

Vaire – gmina we Francji, w regionie Burgundia-Franche-Comté, w departamencie Doubs. W 2013 roku populacja na terenie obecnej gminy wynosiła 768 mieszkańców. 
Gmina została utworzona 1 stycznia 2016 roku z połączenia dwóch wcześniejszych gmin: Vaire-Arcier oraz Vaire-le-Petit. Siedzibą gminy została miejscowość Vaire-Arcier. 

</doc>
<doc id="292306" url="https://pl.wikipedia.org/wiki?curid=292306" title="Vana">
Vana



</doc>
<doc id="292308" url="https://pl.wikipedia.org/wiki?curid=292308" title="Freawine">
Freawine



</doc>
<doc id="292309" url="https://pl.wikipedia.org/wiki?curid=292309" title="Moda na sukces">
Moda na sukces

Moda na sukces (ang. "The Bold and the Beautiful", w skrócie "B&amp;B", dosł. "Śmiali i piękni") – amerykańska opera mydlana, stworzona przez Lee Phillip Bell i Williama Josepha Bella, emitowana na antenie CBS od 23 marca 1987. W Polsce serial miał premierę 5 września 1994 na antenie TVP1, a obecnie udostępniany jest w serwisie wideo na życzenie Red Go. "Moda na sukces" jest najdłużej emitowanym serialem w historii polskiej telewizji. 
Fabuła.
Historia rodziny Forresterów.
Stephanie Douglas, kobieta o silnej woli, wywodząca się z bogatej rodziny, spotkała swojego przyszłego męża Erica Forrestera, który chciał zostać projektantem mody, na Northwestern University w Chicago, w stanie Illinois. Kiedy kobieta zaszła w ciążę, mężczyzna ożenił się z nią, choć myślał o ślubie z Elizabeth Henderson. Państwo Forrester przeprowadzili się do Los Angeles, gdzie założyli „Dom mody Forrester” (Forrester Creations) oparty na talencie Erica i finansowany przez Stephanie. W trakcie zdobywania międzynarodowego prestiżu, sławy i bogactwa małżeństwu udało się wychować czwórkę dzieci w ciepłej, domowej atmosferze – najstarszego syna Ridge’a, jego brata Thorne’a i dwie młodsze siostry, Kristen i Felicię. Po latach, kiedy wszystkie dzieci były już dorosłe, odkryto, że biologicznym ojcem Ridge’a jest Massimo Marone. Stephanie i Eric mieli też córkę, Angelę. Dziewczynka zmarła w wieku 14 lat, a pani Forrester powiedziała mężowi, że Angela zmarła przy narodzinach.
Początek i rozwój serialu.
Pierwsze odcinki serialu skupiały się na ślubie Ridge’a i Caroline Spencer, córki bogatego, bardzo wpływowego biznesmena Billa Spencera. W tym czasie Ridge był już projektantem mody i wiceprezesem Forrester Creations. Wszystkie media, od wielkich stacji telewizyjnych po tabloidy, nazywały to wydarzenie „ślubem roku w świecie mody”. Tysiące kobiet widząc zdjęcia Ridge’a zastanawiały się, kim jest kobieta, która skradła serce niedawnemu playboyowi, który deklarował, że nie spędzi reszty życia u boku jednej kobiety.
Jedną z tych kobiet była studentka chemii – Brooke Logan, wywodząca się z klasy średniej, mieszkająca z samotną matką Beth i rodzeństwem: Stormem, Donną i Katie w typowym amerykańskim domu w Dolinie San Fernando w Los Angeles. Ironiczny przypadek sprawił, że Beth okazała się być tą samą osobą, z którą Eric chciał się niegdyś ożenić. Z czasem, z rodziny Loganów jedynie Brooke pozostała w głównej obsadzie, a pozostali członkowie rodziny powracali gościnnie podczas kolejnych lat. Rywalizacja Caroline i Brooke o względy Ridge’a była głównym wątkiem pierwszych lat emisji "Mody na sukces". Ridge ostatecznie wybrał Caroline, ale rozdzieliła ich śmierć kobiety. Brooke i Ridge wiązali się ze sobą tylko po to, by po pewnym czasie ponownie rozstać się z powodu zaistniałych okoliczności. Podobnie Eric wdawał się w romanse, ale zawsze wracał do Stephanie. Brooke również wdawała się w liczne romanse, m.in. ze swoim prawnikiem, z dwoma zięciami oraz ze szwagrem. Jej związki najczęściej kończyły się ślubami. Wyszła za mąż za ojczyma Ridge’a (uważanego wówczas za jego ojca), Erica oraz brata Ridge’a, Thorne’a. Urodziła Ericowi dwójkę dzieci. Ridge niezmiennie odnajdywał spokój, zwykle kończący się ślubem, u boku kolejnej miłości jego życia, dr Taylor Hayes.
Przez ponad dekadę, głównym wątkiem serialu była rywalizacja między Taylor i Brooke o względy Ridge’a. W 1989, Brooke straciła jego dziecko. W 1992, Taylor i Ridge wzięli ślub po raz pierwszy. Kiedy Taylor została uznana za zmarłą, w 1994, po raz pierwszy Ridge poślubił Brooke. W 1998, Taylor urodziła jego pierworodnego syna, Thomasa. Rok później, na świat przyszły bliźniaczki, Phoebe i Steffy. W 2004, Ridge i Brooke doczekali się jedynego wspólnego dziecka, Ridge’a Juniora. W 2006, Ridge dokonał ostatecznego wyboru między kobietami, kiedy zdał sobie sprawę, że bardziej zakochany jest w Brooke. Powracał do Taylor na krótko w 2009 i 2011. Kiedy Brooke nie mogła być z Ridge’em, wiązała się z różnymi mężczyznami, z którymi często zachodziła w ciążę. W 2012, ostatecznie rozeszły się również drogi Ridge’a i Brooke. Logan nawiązała romans ze swoim szwagrem, Billem Spencerem, z którym zaszła w ciążę. Brooke i Ridge powrócili do siebie na krótko w 2014, ale Ridge porzucił ją i zaręczył się z jej młodszą siostrą, Katie. Po rozstaniu z Ridge’em, Taylor zaczęła szukać pocieszenia w ramionach innych mężczyzn, ale nie mogła znaleźć szczęścia, gdyż Forrester pozostawał miłością jej życia.
Od samego początku, burzliwy konflikt między Stephanie i Brooke był kluczowy dla serialu. Między kobietami często dochodziło do ostrych wymian zdań, a nieraz również do rękoczynów. Stephanie popierała związek Ridge’a i Taylor, a Brooke uważała za oportunistkę. Ich ekranowa walka była niezaprzeczalnie jednym z głównych i najlepiej prowadzonych wątków. Z czasem, konflikt między odwiecznymi rywalkami nie przybierał już na sile. Brooke i Stephanie pogodziły się, kiedy u seniorki rodu Forresterów zdiagnozowano raka płuc. W 2012, Stephanie umarła w ramionach najstarszej Loganówny.
Od 2010 w serialu zaczęło pojawiać się coraz więcej nowych, młodych postaci. Był to celowy zabieg twórców serialu, który miał na celu przyciągnięcie uwagi młodszej widowni. W 2011 powtórzono sprawdzony schemat, kiedy córki Taylor i Brooke – Steffy i Hope – zakochały się w Liamie Spencerze. Walka Hope i Steffy o miłość Liama szybko stała się głównym wątkiem serialu i zdominowała fabułę w 2012. Dodatkowo, perypetie pozostałych postaci zeszły na drugi plan i stały się jedynie tłem do miłosnego trójkąta. Błąd ten naprawiono dopiero w 2013. W serialu pojawiły się wówczas nowe postacie, ponownie wprowadzono wiele wątków, a rywalizacja Steffy i Hope zakończyła się, kiedy córka Taylor straciła dziecko Liama i wyjechała z miasta. W 2014 Hope zaszła w ciążę z bratem Liama, Wyattem. Kiedy poroniła, również wyjechała z miasta. W 2015 do serialu powróciła postać Steffy, która ponownie związała się z Liamem. W 2018 powróciła Hope, która ponownie stanęła do walki ze Steffy o serce Liama. Obecnie, obsada "Mody na sukces" to w większości nowi, młodzi bohaterowie.
Wątki poboczne.
Od początku istnienia serialu, główną rodziną, wokół której skupia się fabuła, są Forresterowie. W pierwszych latach emisji, serial skupiał się również na klanie Loganów i Spencerów. Na przełomie 1988/1989 z serialu kolejno zniknęli Loganowie, z których na stałe pozostała jedynie Brooke. Zastąpił ich wątek konkurencyjnego domu mody „Spectra Fashions”, kierowanego przez Sally Spectrę. Sally, niezwykle charakterystyczna postać z oburzającymi strojami i sporą czerwoną fryzurą, uczestniczyła zarówno w komicznych, jak i tragicznych wątkach serialu. Towarzyszyli jej: córka Macy, głupiutka recepcjonistka Darla Einstein, projektant Clarke Garrison, syn CJ oraz wierny krawiec Saul Feinberg. Rywalizacja Sally z Forresterami oraz kłótnie Spectry ze Stephanie były jednymi z ważniejszych wątków lat 90. Firma Sally nigdy nie mogła dorównać Forresterom, a stosunki Stephanie i Sally ostatecznie ociepliły się. W 2003, firmę Sally przejęli Brooke i Ridge. Zmienili jej nazwę na "Logan Designs", ale już w 2004 firma trafiła z powrotem w ręce Spectry. Stephanie i Sally zostały przyjaciółkami, a "Spectra Fashions" zbankrutowała w 2005. Sally pracowała nawet dla Forresterów, a ostatecznie wyjechała z kraju do Saint-Tropez. Odejście postaci Sally wiązało się ze śmiercią aktorki. W 2007, Sally sprzedaje firmę Jackie i Nickowi. Firma zmieniła nazwę na „Jackie M. Designs” i ponownie staje się konkurencją Forresterów. Sally przenosi się na Wyspy Kanaryjskie, a kiedy w 2012 Stephanie dzwoni do Spectry, okazuje się, że spędza ona beztrosko czas w towarzystwie młodych mężczyzn.
W 1994, z serialu zniknęli Spencerowie, a fabuła skupiła się wokół nowych postaci. Dopiero w 2001, wprowadzono wątek rodziny Marone’ów, który stopniowo wyparł rodzinę Spectry i jej przyjaciół. Massimo Marone, głowa rodziny i miliarder zajmujący się żeglugą, wychowywał się i spotykał w czasie studiów ze Stephanie. Spędzili ze sobą tylko jedną noc, niedługo przed tym, gdy Stephanie pierwszy raz przespała się z Erikiem. Po ponad czterdziestu latach testy wykazały, że Massimo jest biologicznym ojcem Ridge’a. W 2003, w serialu pojawili się Dominick „Nick” Payne oraz jego matka, Jacqueline „Jackie” Payne. Okazała się ona byłą kochanką Massima, a Nick, jeden z kapitanów „Marone Industries”, jego synem. W przeciwieństwie do Ridge’a, Nick zmienił swoje nazwisko na Marone. W 2006, Massimo opuścił Los Angeles, a w 2012, z serialu zniknęli Nick, Jackie oraz jej mąż, Owen Knight.
Od 2006, do serialu na stałe przywrócono rodzinę Loganów. W tym roku wrócili Stephen, Donna oraz Storm. W 2007 do serialu powróciła Katie, a rok później Beth. W 2008, Storm popełnił samobójstwo, a w 2010, Beth utopiła się w basenie Forresterów. W 2011 z serialu zniknął Stephen, więc serial skupił się na perypetiach sióstr Logan.
Od 2009, serial ponownie skupił uwagę na klanie Spencerów, wypierając rodzinę Marone’ów. Gościnnie zaczęła pojawiać się siostra bliźniaczka Caroline, Karen. Na stałe zagościł również syna Billa Spencera, Bill Junior, który poślubił Katie Logan. W 2010 odnalazł on swojego nieślubnego i dorosłego syna, Liama. W 2012, w serialu pojawiła się córka Karen, Caroline. W tym samym roku na świat przyszedł syn Billa i Katie, Will. W 2013, w serialu pojawił się drugi nieślubny syn Billa, Wyatt, wraz z matką, Quinn Fuller.
W 2017, z okazji jubileuszu 30-lecia istnienia Mody na sukces, postanowiono przywrócić do serialu wątek rodziny Spectra. Okazuje się, że Sally Spectra ma siostrę, Shirley, która wychowywała swoją wnuczkę, Sally. Na prośbę sędziwej Sally, Shirley i jej wnuczka postanawiają wskrzesić dom mody Spectra Fashions i przywrócić jego dawną świetność. Panie zatrudniają krawca, Saula, będącego wnukiem zmarłego Saula. Na stanowisko sekretarki wybierają Darlitę. Do nowej ekipy Spectry dołącza również młodsza siostra Sally, Coco. Wątek nowego klanu Spectry został jednak zakończony zaledwie po roku.
W ciągu kolejnych lat, serial poruszył wiele wątków dotyczących życia społecznego. W 1991 ukazano problem bezdomności w Los Angeles, kiedy Stephanie straciła pamięć i zamieszkała na ulicy. W 1999 sprawą bezdomności zajmuje się również Taylor, kiedy znajduje bezdomnego pod swoim domkiem na plaży. Do tego wątku powrócono w 2010 i 2011, kiedy Stephanie odwiedza tę samą dzielnicę L.A., gdzie znajduje się najwięcej bezdomnych osób. Stephanie i Brooke pomagały wówczas przy rozdawaniu posiłków. W Święta Bożego Narodzenia 2014, Forresterowie również pomagają przy posiłkach. W 2012 pojawił się w serialu wątek homoseksualny – Karen Spencer po wielu latach ujawniła, że jest lesbijką i wspólnie ze swoją żoną wychowują adoptowaną córkę, Caroline. W 2015 poruszono wątek osób transgenderycznych. Okazało się, że Maya Avant urodziła się jako mężczyzna i dzięki operacjom i terapii hormonalnej, stała się kobietą.
Spin-off.
Latem 2013 "Moda na sukces" doczekała się spin-offu. Internetowy serial "Room 8" został stworzony przez Bradleya Bella, przy współpracy z aktorami serialu – Karlą Mosley oraz Lawrence’em Saint-Vincentem. Pierwotnie serial został stworzony na potrzeby scenariusza "Mody na sukces". Serial powstał jednak naprawdę i wszystkie osiem odcinków ukazano w Internecie. W "Room 8" Mosley i Saint-Victor grają główne role. "Room 8" nie jest powiązany z fabułą "Mody na sukces".
Historia powstania serialu.
Jesienią 1986 stacja telewizyjna CBS ogłosiła, że z powodu niskiej oglądalności zostanie zdjęty z anteny serial "Capitol". W tym samym czasie ogłoszono konkurs na nową operę mydlaną, która zapełnić miała zwalniane miejsce w ramówce CBS. Do tego konkursu zgłosili się m.in. William Joseph Bell i jego żona Lee Phillip Bell ze swoją nową operą mydlaną pod roboczym tytułem "Rags", która opowiadała o projektantach mody (w pierwszych założeniach miała być osadzona w środowisku prawniczym). Bellowie wcześniej, tj. w 1973, stworzyli inną operę mydlaną "The Young and the Restless", która już od 13 lat nadawana była w CBS. CBS zainteresował się nowym projektem Bellów, który ostatecznie zwyciężył, jednakże nakazano zmienić mu tytuł. Serial wszedł do emisji już z nowym tytułem – "The Bold and the Beautiful". Produkcja rozpoczęła się pod koniec 1986, a premiera nastąpiła 23 marca 1987. Stała się bardzo popularna w ciągu pierwszych dni emisji oraz była wtedy fenomenem dla Amerykanów.
Temat muzyczny, czołówka i napisy końcowe.
Temat muzyczny.
Temat muzyczny "Mody na sukces", „High Upon This Love”, został napisany przez Jacka Allocco i Davida Kurtza. Gra na saksofonie była wykonywana przez Erica Marienthala. W 1998, w serialu gościnnie wystąpiła Dionne Warwick, która wykonała wersję wokalną utworu.
Czołówka.
Pierwsza czołówka serialu obowiązywała od 1987 do 1995 i trwała ok. 30 sekund. Stworzona przez Wayne’a Fitzgeralda, składała się ze zdjęć ówczesnej obsady, modelek oraz projektów. Zakończenie stanowiło ujęcie rozwijającej się różowej rolki materiału, z dodanym napisem "The Bold and the Beautiful", pisanym majuskułą czcionki Huxley Vertical, losowo się pojawiającym i układającym się w logo serialu. W 1995 muzyka została przedłużona i trwała 42 sekundy, choć bardzo rzadko używano krótszej wersji. W 2000, motyw muzyczny został zmodyfikowany. Istniały wówczas trzy wersje czołówki o różnych długościach. Najdłuższa, nadal trwała 42 sekundy. Średnia, używana była bardzo rzadko i trwała ok. 33 sekund. Najkrótsza, używana najczęściej, trwała ok. 21 sekund.
W ciągu kolejnych lat zmieniały się zdjęcia bohaterów serialu, prócz ujęć dwójki aktorów – Johna McCooka oraz Susan Flannery, których fotografie pozostawiano niezmienione.
2 lipca 2004 (odc. 4334) do serialu wprowadzono zupełnie nową czołówkę wraz z nowym logo serialu – monogramem "B&amp;B" na czerwonym tle. W Polsce, czołówka ta ukazała się po raz pierwszy 4 grudnia 2008. Zamiast zdjęć wykorzystano w niej nagrane ujęcia głównych postaci wraz z ich serialowym imieniem. Postacie występujące gościnnie nie zostawały dodawane do czołówki. Większość członków obsady występuje w czołówce w ciemnym ubraniu. Istniały trzy wersje nowego otwarcia – pełnej długości (ok. 42 sekund), wersja krótsza (ok. 29 sekund) oraz najkrótsza (ok. 15 sekund). W dwóch pierwszych ukazano postacie, a najkrótszą wersję pozostawiono bez nich. Od 2005, do ujęć bohaterów dodano nazwiska aktorów. W grudniu 2005, wprowadzono czwartą, najkrótszą wersję czołówki (ok. 8 sekund), w której również nie ukazano postaci. Pierwsze trzy wersje rozpoczynają się okładką magazynu o modzie, która przemienia się w ujęcia z sesji zdjęciowej. Wraz z wprowadzeniem nowej wersji czołówki zmieniono towarzyszący jej utwór muzyczny.
W odcinku 6000 pojawiło się jedynie logo serialu. Był to specjalny odcinek, poświęcony osobom, które wygrały walkę z rakiem.
Podczas gali z okazji 6000 odcinka, zaprezentowano kolejną wersję czołówki, która obowiązuje do dziś. Zmianie uległ zarówno towarzyszący temat muzyczny, logo serialu i zamysł czołówki, która ukazuje wybieg podczas pokazu mody, wokół którego znajdują się postacie. Nową czołówkę wprowadzono do serialu 21 lutego 2011 (odc. 6010). W Polsce, czołówka ta ukazała się po raz pierwszy 1 października 2014. Istnieją trzy wersje czołówki – najdłuższa (ok. 44 sekund), krótsza (ok. 30 sekund) i najkrótsza (ok. 9 sekund). Najkrótsza wersja nie zawiera postaci.
W odcinku 6186, w czołówce pojawiły się latające nietoperze. Miało to nawiązać do obchodzonego w tym dniu Halloween. Czołówka ta nie pojawiła się jednak w Polsce. W odcinku 6216 pojawiło się samo logo serialu. Był to specjalny odcinek, poświęcony porzuconym dzieciom. W odcinku 6286 pojawia się samo logo serialu, które przybiera srebrny kolor. W logo wpisana jest liczba 25, a poniżej napis „Srebrna rocznica”. Był to odcinek przygotowany na obchody 25-lecia serialu. Również i ta czołówka nie ukazała się w Polsce. Samo logo pojawiło się również w odcinku 6449, który był poświęcony przyjęciu pożegnalnemu dla Stephanie Forrester. Czołówka bez stałego podkładu muzycznego pojawiła się w odcinku 6456, w którym zmarła Stephanie. Tym razem obie czołówki pojawiły się w Polsce.
Z okazji 30-lecia serialu, 23 marca 2017 (odc. 7549) powrócono do oryginalnej wersji czołówki, a w Polsce pojawiła się w dniu 30 września 2020.
W czołówce emitowanej obecnie w RED GO występują postacie w następującej kolejności: Eric, Brooke, Ridge, Steffy, Liam, Quinn, Wyatt, Maya, Hope, Bill, Bill, Katie, Donna, Justin, Sally, Xander, Xander, Hope, Liam, Taylor, Thomas, Pamela, Shauna, Reese, Zoe, Flo, Katie, Xander, Quinn, Maya, Maya, Katie, Bill, Steffy, Ridge, Ridge, Brooke, Brooke, Eric.
W czołówce emitowanej obecnie na CBS występują postacie w następującej kolejności: Eric, Brooke, Ridge, Steffy, Liam, Hope, Paris, Quinn, Carter, Bill, Bill, Katie, Brooke, Sheila, Zende, Paris, Paris, Liam, Hope, Deacon, Brooke, Finn, Finn, Donna, Liam, Thomas, Taylor, Katie, Thomas, Quinn, Zende, Wyatt, Katie, Bill, Steffy, Ridge, Ridge, Brooke, Brooke, Eric.
W niektórych krajach jak na przykład we Francji, Niemczech czy Włoszech powstawały zregionalizowane wersje czołówek zawierające lokalną nazwę serialu. Dodatkowo we Włoszech prócz nazwy serialu skróconej do tytułu „Beautiful” do momentu wprowadzenia czołówki z wybiegiem mody używana była inna oprawa muzyczna którą to później zamieniono na oryginalną, ale w innej aranżacji niż w wersji oryginalnej.
Napisy końcowe.
Od 1987 do 2000, napisy końcowe miały kilka wersji, o różnych długościach i z różnymi wariacjami motywu muzycznego serialu. Stałymi elementami sekwencji końcowych były logo serialu, nazwiska twórców, producentów, scenarzystów i reżyserów oraz logo produkcji. Najdłuższe wersje napisów zawierały wspólnie nazwiska aktorów i ekipy filmowej oraz miały one różną długość (do ok. 2 minut). W innych, długich wersjach, nazwiska aktorów i członków ekipy ukazywano wymiennie. Krótsze sekwencje końcowe miały różną długość (od 8 do 20 sekund). Najkrótsze napisy końcowe trwały ok. 3 sekund. Zawierały one jedynie logo produkcji.
Od 1987 do 1992 (do odc. 1271), napisy końcowe prezentowane były na czarnym tle. W lewym, dolnym rogu widniało ówczesne logo serialu, a napisy, stworzone czcionką Huxley Vertical, pojawiały się z prawej strony.
W 1992 (od odc. 1272), czarne tło zastąpiono zmieniającymi się w każdym odcinku krajobrazami Los Angeles oraz zmieniono czcionkę napisów. Używano różnych widoków na plaże, serialowe domy bohaterów oraz ulice Los Angeles. Ujęcia z napisów końcowych zmieniały się również w zależności od miejsc odwiedzanych przez bohaterów. Logo serialu zostało wyśrodkowane i pojawiało się na samym początku. Nie ukazywano go jedynie w najkrótszych wersjach napisów.
W ciągu kolejnych lat, schemat napisów końcowych zmieniał się wraz z pojedynczymi wyjątkami. Już w grudniu 1987, w odcinku świątecznym, napisy ukazano na tle gwiazdki serialowej rodziny Loganów. Napisy przesuwały się z dołu do góry, a podkładem muzycznym była świąteczna melodia "We Wish You a Merry Christmas". W styczniu 1990 (odc. 708), w odcinku zakończonym nocą poślubną Caroline i Ridge’a, zamiast stałego podkładu muzycznego, użyto instrumentalnej wersji utworu "This Time Around", wykonanego w tym odcinku przez Ronna Mossa oraz Nicci Sill. W 1994, w odcinku zakończonym pogrzebem Taylor, w tle ukazano jej zdjęcie ślubne, użyto innej melodii, a pomniejszone, krótkie napisy pojawiły się w prawym dolnym rogu. Od listopada 1998 do lipca 1999, podkładem muzycznym napisów końcowych była wokalna wersja utworu "High Upon This Love", wykonywana przez Dionne Warwick.
W 2000, kiedy pojawiła się nowa melodia czołówki, zmianie uległy także napisy końcowe. Mimo kilku modyfikacji w ciągu kolejnych lat, pozostawiono jedynie dwie wersje (dłuższą i krótszą), rezygnując z tych najkrótszych. Obydwie obowiązują do dziś. Dłuższa sekwencja zawiera zarówno nazwiska aktorów, jak i ekipy filmowej. Trwa ona 1 minutę i 6 sekund i pojawia się średnio raz na tydzień. Krótsza wersja, pojawiająca się najczęściej, trwa 26 sekund.
Od 2000, obydwie wersje napisów końcowych mają stały podkład muzyczny. W grudniu 2000 (odc. 3444), wyjątkowo użyto motywu z lat 1987–2000. Takimi wyjątkami są również trzy odcinki z listopada i grudnia 2001 (3683, 3686, 3695). Podkład muzyczny ulegał zmianie dwukrotnie – wraz ze zmianami melodii najpierw w 2004, a potem w 2011. Zmianie poddano również czcionkę użytą w napisach. Lekko zmodyfikowana czcionka, wprowadzona we wrześniu 2011, wraz z przejściem na wysoką rozdzielczość obrazu, obowiązuje do dziś.
Od 2011, wprowadzono nowe ujęcia starych widoków z napisów końcowych. Odświeżano je od września 2011, wraz z przejściem ze standardowej na wysoką rozdzielczość obrazu.
Od 1987 do 2013 (do odc. 6480), nazwiska twórców serialu – Williama J. Bella oraz Lee Phillip Bell – niezmiennie pojawiały się na początku napisów. W 2013 (od odc. 6481), przeniesiono je na koniec.
Realizacja.
Realizacja "Mody na sukces" opiera się na tradycyjnym i typowym dla opery mydlanej sposobie kręcenia scen w studiu, z wykorzystaniem specjalnie stworzonej scenografii. Odpowiada ona głównie takim miejscom, jak posiadłości i mieszkania bohaterów czy siedziba Domu mody Forrester.
Aby przedstawić miejsce wydarzeń w serialu, pokazywane są ujęcia różnych budynków w Los Angeles, które w ciągu kolejnych lat pełnią jednak różne funkcje. W 2001 budynek, który był pokazywany jako miejsce pracy Taylor, od 2003 do 2006 był pokazywany jako "Marone Industries". W 2009 znów ukazano go jako miejsce pracy Taylor. W pierwszych latach emisji budynek, który był pokazywany jako "Spencer Publications", w 2007 ukazano jako "Forrester Originals", od 2009 do 2010 ponownie był pokazywany jako "Spencer Publications".
W ostatnich latach, podobnie jak w zakończonym już "Guiding Light", pojawia się coraz więcej ujęć nagrywanych poza studiem. Pojawia się dużo scen wokół siedziby Domu mody Forrester, kręconych w różnych miejscach studia CBS.
Wiele scen kręconych w plenerze ma miejsce poza Los Angeles, a także poza USA. Od 1988, pokazywane są ujęcia domów bohaterów, będące w rzeczywistości posiadłościami rodziny Bellów, znajdujące się w dzielnicy Bel Air. Kręcono tutaj sceny takie jak: postrzelenie Ridge’a (1988), sceny Brooke i Ridge’a (2011, 2013), wypadek Caroline (2012/2013) oraz wypadek Hope (2014). Bohaterowie często odwiedzają miasto Big Bear. W plenerze, nakręcono tutaj sceny wypadku Bridget (2005) oraz pierwsze spotkanie Hope i Wyatta (2013). Leo Carrillo California State Park posłużył w 2009 jako Hawaje, gdzie Owen i Jackie wzięli ślub. Nakręcono tutaj również kłótnię Bridget i Nicka (2006) oraz sceny Thomasa i Brooke po katastrofie lotniczej (2011). W 1989, sceny konkurencyjnego pokazu mody nakręcono na statku Queen Mary. W 1990, Caroline i Ridge pobrali się w San Juan Capistrano. W 1991, Brooke i Eric wzięli ślub w Palm Springs. W 1993, Eric i Sheila wyjechali w podróż poślubną na Catalina Island. Na plaży w Point Dume dwukrotnie nakręcono śluby Brooke i Ridge’a (1994, 2009). Nakręcono tam również sceny Steffy i Marcusa (2008) oraz Steffy i Liama (2011). W 1996, sceny bójki Clarke’a i porywaczy jego syna nakręcono pod słynnym napisem Hollywood Sign. Sfilmowano tam także sceny Brooke i Ridge’a (2010). W 2004, Brooke i Nick spacerowali po Venice Beach. Kręcono tam również sceny Steffy i Liama (2012). W 2006, niedaleko przystani Marina del Rey nakręcono ślub Brooke i Nicka, a także sceny Stephanie (2009). W 2007, Phoebe i Constantine odwiedzili słynną ulicę Hollywood Boulevard. W 2009, Ann Douglas umarła na plaży Paradise Cove w Malibu. W 2010, Stephanie, Taylor i Brooke odbyły przejażdżkę kolejką Angels Flight. Na molo Santa Monica Pier nakręcono przejażdżkę Brooke i Stephanie kolejką górską (2010), a wcześniej także sceny Steffy i Ricka (2009). W 2013, Maya i Rick spacerowali ulicą Rodeo Drive. W 2014, nakręcono sceny Katie i Ridge’a w Pan Pacific Park.
Sceny "Mody na sukces" kręcono także w takich miejsca jak: Saint Thomas (1992), Barbados (1996), Lago di Como (1997), Wenecja (1999/2000), Portofino (2002/2003), Sydney (2007,2017), Aspen (2011, 2012, 2013), Cabo San Lucas (2011/2012), Apulia (2012), Monte Carlo (2013, 2014,2016.2017), Abu Zabi (2014), Amsterdam (2014) oraz Paryż (2014).
"Moda na sukces" jako przedostatnia amerykańska opera mydlana przeszła ze standardowej na wysoką rozdzielczość obrazu. 7 września 2011 wyemitowano pierwszy odcinek wyprodukowany w HD (odc. 6149). W Polsce odcinek ten udostępniono 30 lipca 2015.
"Moda na sukces" w kulturze masowej.
"Moda na sukces" jest najdłużej emitowanym serialem w Polsce, przez co często jest obiektem żartów. W różnego typu programach i artykułach pojawiają się nawiązania do serialu. Piętnowane są cechy charakterystyczne dla opery mydlanej, takie jak wolna akcja i niski poziom aktorstwa (patrz: sekcja Krytyka), a tytuł wykorzystuje się w porównaniach jako synonim czegoś nudnego.
W serialach takich jak "Sześć stóp pod ziemią", "Sąsiedzi" czy "Niania" bohaterowie rozmawiają o wydarzeniach z serialu bądź go oglądają. Innym przykładem wykorzystania tego motywu jest parodia emitowana na kanale TVN pt. "Grzeszni i bogaci", piętnująca cechy tej opery mydlanej. W serialu pojawiły się znane z "Mody na sukces" imiona i nazwiska, takie jak Forrester, Tejlor czy Rik. Serial był produkowany w oparciu o francuską wersję pt. "Le cœur a ses raisons" (po polsku: "serce ma swoje racje").
Wśród wielu żartów na temat Chucka Norrisa można znaleźć także jeden na temat "Mody na sukces": "„Tylko Chuck Norris wie ile jest odcinków „Mody na sukces”".
Krytyka.
Opera mydlana skupia się na losach głównych postaci: Stephanie, Erica, Brooke, Ridge’a, Taylor oraz Thorne’a. Serial krytykowany jest jednak za mało rozwinięte wątki poboczne i zbytnie skupianie się na wąskiej grupie głównych postaci. W innych amerykańskich operach mydlanych rzadkością jest opowiadanie przez kilkanaście odcinków o tym samym wątku, co często zdarza się w "Modzie na sukces".
Wątki.
Krytyce poddawany jest też fakt zbyt szybkich zmian w fabule dotyczących związków postaci. Jednocześnie, wielu znanych krytyków, m.in. Carolyn Hinsey, wielokrotnie wspomina o nagłych zatrzymaniach rozwoju akcji i niespodziewanych zakończeniach wątków (tak jak to miało miejsce w 2003, w wątku romansu pomiędzy Bridget a Ridge’em).
W serialu pojawiają się też często absurdalne wątki, które nie są możliwe w rzeczywistości. Często powracają postacie, które uważano za nieżyjące. W 1994 i 2002 uznano za zmarłą Taylor Forrester (w 1994, samolot, którym miała lecieć rozbił się; w 2002, została postrzelona przez Sheilę); postać jednak powróciła kolejno w 1995 (gdy okazało się, że Taylor została uratowana przez księcia Omara Rashida) i 2005 (gdy wyszło na jaw, że Taylor nie umarła, a zapadła w śpiączkę; jej ciało wykradł książę Omar, w trumnie pozostawiając plastikową kukłę). Kolejnym przykładem takiego surrealistycznego powrotu jest wątek Macy Alexander, o której domniemano, że w 2000 zginęła w wyniku eksplozji samochodu. W 2003 okazało się, że wybuch wyrzucił ją z samochodu i dzięki temu przeżyła. W tym samym roku rzekomo zginęła również główna postać "Mody na sukces" – Ridge Forrester. Za zmarłego uznano go po wpadnięciu do rozpalonego pieca. Kilka odcinków później okazało się jednak, że Forrester przeżył, gdyż nie wpadł do pieca, tylko do komory na popiół i przez kilka dni był nieprzytomny. W 2005 Felicia Forrester wróciła do rodzinnego miasta z wiadomością, że nastąpił nawrót raka okrężnicy i wkrótce umrze. Forresterowie myśleli, że zmarła w ramionach matki. Jak się później okazało, Forresterówna odzyskała przytomność w karetce i przeżyła dzięki interwencji Stephanie.
Kiedy w 1990 zmarła pierwsza żona Ridge’a, Caroline Spencer, William Bell chciał, aby w 1994 wróciła ze świata zmarłych. Odtwórczyni tej roli – Joanna Johnson – nie zgodziła się. Na ten sam pomysł wpadł Brad Bell, ale aktorka znów odmówiła.
Zmiany w obsadzie.
Zmiany w obsadzie są stałym elementem serialu. W 25-letniej historii serialu wiele postaci było odgrywanych przez dwóch lub więcej aktorów, co często wywoływało sprzeciw odbiorców. Już w 1987 z obsady zniknęła Judith Baldwin – pierwsza odtwórczyni roli Beth Logan; zastąpiła ją Nancy Burnett. W roli seniorki rodu Loganów gościnnie wystąpiła też Marla Adams (1990–1991), a od 2008 do 2010 rolę Elizabeth grała Robin Riker. Kolejnym przykładem jest zmiana aktorki grającej postać Bridget Forrester, ze zdobywczyni Emmy, Jennifer Finnigan, na mniej znaną Emily Harrison. Zmiana ta nie była akceptowana przez widzów, więc postać ta szybko przestała występować często i aktorka występowała gościnnie. Błąd ten postanowiono naprawić, i rolę przejęła była gwiazda "Żaru młodości", Ashley Jones, która pozostała w głównej obsadzie do listopada 2010. W grudniu 2013 Thorsten Kaye zastąpił Ronna Mossa w roli Ridge’a Forrestera.
W "Modzie na sukces" było jednak wiele udanych zmian w obsadzie, np. przejęcie roli Thorne’a Forrestera przez Winsora Harmona, Felicii Forrester przez Lesli Kay, Stephena Logana przez Patricka Duffy i Kristen Forrester przez Tracy Melchior. Z kolei zmiana aktora grającego postać Ricka Forrestera, z Justina Torkildsena na aktora z "Days of our Lives", Kyle’a Lowdera w 2007, wywołała mieszane uczucia. Lowder w styczniu 2011 odszedł z obsady, a od września 2011 rolę Ricka ponownie odgrywa Jacob Young (wcześniej w latach 1997–1999). Kolejną wartą odnotowania zmianą było zastąpienie w 2007 Nancy Sloan, trzykrotną zdobywczynią Emmy, Heather Tom w roli Katie Logan, młodszej siostry Brooke i Donny. Heather Tom pierwszy raz pojawiła się w 2007 i gra w serialu do dziś.
W listopadzie 2002 serial opuściła jedna z głównych postaci, Hunter Archila, wcielająca się od 1990 w rolę dr Taylor Hayes Forrester. Powróciła jednak gościnnie w lutym i marcu 2004, a od maja 2005, powróciła do głównej obsady na stałe. We wrześniu 2012 obsadę opuścił Ronn Moss, który od początku istnienia serialu wcielał się w rolę Ridge’a Forrestera. W tym samym roku kolejna aktorka z oryginalnej obsady, Susan Flannery, odtwórczyni roli Stephanie Douglas Forrester, podjęła decyzję o odejściu z serialu. W lipcu 2013 z serialu ponownie odeszła Hunter Tylo. Powróciła gościnnie kilkakrotnie w 2014 i 2018.
Susan Flannery oraz Ronn Moss należeli do czwórki aktorów oryginalnej obsady, grających w serialu od pierwszego odcinka. Obecnie, z tej obsady pozostała jedynie dwójka aktorów – John McCook (Eric) oraz Katherine Kelly Lang (Brooke). Jedynie postacie Susan oraz Johna nigdy nie zostały zastąpione przez innych aktorów.
W serialu można również odnieść wrażenie, że dzieci starzeją się szybciej od swoich rodziców, ponieważ aktorzy dziecięcy, po upływie pewnego czasu, są zastępowani innymi, starszymi. Dorośli aktorzy zasadniczo się nie zmieniają. Zjawisko to jest nazywane SORAS. Oglądając serial można odnieść wrażenie, że czas płynie szybciej niż w rzeczywistości. Jednym z pierwszych takich przykładów jest postać Mary Warwick, która w serialu urodziła się w 1997, a w 2002 została obsadzona dorosłą aktorką, Courtnee Draper. Innym przykładem jest postać Hope Logan, która w serialu urodziła się w 2002, a od 2010 do 2016 była odgrywana przez pełnoletnią aktorkę, Kimberly Matulę. Również Alexandria Forrester, która urodziła się w serialu w 2004, od 2013 do 2015 była grana przed dorosłą aktorkę, Ashlyn Pearce.
Krytyka niemal kazirodczych związków postaci.
Stosunkowo mała obsada zmusiła twórców do stworzenia związków pomiędzy członkami rodzin połączonych powinowactwem. Dodatkowo, wiele wątków dotyczyło walk o partnera pomiędzy rodzeństwem lub dzieckiem i rodzicem. Postacie te nie są jednak spokrewnione biologicznie, gdyż w 2001 okazało się, że ojcem Ridge’a Forrestera jest Massimo Marone, a nie jak wcześniej uznawano, Eric Forrester.
Przykłady tego typu związków:
Śluby w serialu.
Jak w większości wątków, szybkie zmiany charakteryzują też sferę uczuć postaci. Śluby są dość częstym wydarzeniem w życiu bohaterów "Mody na sukces".
Oglądalność w ciągu kolejnych lat.
Od swojego debiutu w 1987 do sezonu 1988–1989 serial zajmował 8. miejsce pod względem oglądalności (wśród oper mydlanych z pasma daytime). W sezonie 1989–1990 i 1991–1992 serial zajmował już 6 pozycję. W latach 1992–1993 "Moda na sukces" wskoczyła na trzecie miejsce. W latach 1993–1994 i 1994–1995 zajmowała czwartą pozycję. Od okresu 1995–1996 do okresu 1998–1999 "Moda na sukces" zajmowała trzecie miejsce. Od sezonu 1999–2000 aż do dziś jest na drugim miejscu pod względem liczby widzów. Serial ma najstarszą widownię spośród amerykańskich oper mydlanych z pasma daytime. Odcinek o rekordowo niskiej oglądalności (USA; niepowtórkowy) został wyemitowany 31 lipca 2020. Przed telewizorami zgromadziło się wówczas 1 935 000 widzów.
W okresie od 16 do 20 marca 2020, po 33 latach emisji, Moda na sukces po raz pierwszy w historii zajęła pierwsze miejsce w oglądalności wśród amerykańskich oper mydlanych z pasma daytime, jednak już tydzień później została zdetronizowana przez Żar młodości.
Związek z "Żarem młodości".
Bellowie – twórcy serialu "Moda na sukces" – w 1973 stworzyli serial "The Young and The Restless" (w skrócie "Y&amp;R"), w Polsce znany jako "Żar młodości". Dość częstym zjawiskiem, jest pojawianie się tych samych postaci w obu serialach ("ang." crossover). Skrzyżowania akcji obu seriali okazały się udane i przysporzyły "Modzie..." ponad milion widzów. Oto przykłady crossoverów:
Wielu aktorów serialu "Moda na sukces", zagrało w "Żarze młodości" całkiem inne postacie.
"Moda na sukces" poza Stanami Zjednoczonymi.
"Moda na sukces" jest najpopularniejszą amerykańską operą mydlaną na świecie, oglądaną przez około 26,2 miliony widzów w 140 krajach:
"Moda na sukces" w Polsce.
Emisja serialu.
Pierwszy odcinek "Mody na sukces" w Polsce został wyemitowany 5 września 1994 w TVP1 o godz. 8.00. Odcinek powtórzono tego samego dnia o godz. 16.00. Emisja rozpoczęła się od odcinka 216, mimo to odcinki były numerowane od 1 – numery według polskiej numeracji były niższe o 215 niż w numeracji oryginalnej. Odcinki emitowane były trzy razy w tygodniu – w poniedziałki, środy i piątki o godz. 8.00. Odcinki powtarzano w tych samych dniach o godz. 16.00.
W wakacje 1995 miała miejsce przerwa w emisji.
Od 24 czerwca 1996 serial emitowano 5 dni w tygodniu, od poniedziałku do piątku. 23 lipca stacja postanowiła zakończyć emisję serialu na odcinku 260 (475). 23 września "Moda na sukces" wróciła na antenę. Odcinki były emitowane od poniedziałku do piątku o godz. 8.00, bez popołudniowych powtórek. Od 18 listopada serial zaczęto emitować o godz. 17.25 od poniedziałku do czwartku.
1 września 1997 serial przesunięto na godz. 16.15. Od 21 listopada "Moda na sukces" zaczęła być również pokazywana w piątki.
Od 28 września 1998 emisję przesunięto na godz. 16.00, a od 12 października na godz. 16.30.
28 czerwca 1999 serial ponownie przesunięto na godz. 16.15. 1 września emisję przesunięto na godz. 18.00, a także wprowadzono emisję w soboty o godz. 17.50. 30 listopada wyemitowano 1000 (1215) odcinek serialu.
Od 26 czerwca 2000 "Modę na sukces" przeniesiono na godz. 15.35, jednocześnie zaprzestając emisji w soboty. Od 11 września "Modę na sukces" emitowano o godz. 16.30.
Od 10 września 2001 serial przenoszono na godz. 16.00 oraz godz. 16.15. Od 24 września serial regularnie emitowano o godz. 16.30. Od 1 grudnia "Moda na sukces" ponownie emitowana była w soboty.
16 czerwca 2002 TVP1 wyemitowała specjalny cykl reportaży w ramach "Dnia z „Modą na sukces”", emitowanych między innymi pozycjami programowymi.
Od 9 czerwca 2003 emisję premierowych odcinków przeniesiono na godz. 7.10. Powtórki odcinków emitowano w tych samych dniach, o godz. 16.30. 30 sierpnia wyemitowano 2000 (2215) odcinek serialu. Od 15 września premierowe odcinki przesunięto na godz. 16.25, zaprzestając emisji porannej. Od 13 października emisję premierowych odcinków przeniesiono na godz. 8.25. Powtórki odcinków emitowano w tych samych dniach o godz. 16.30.
Od 19 do 30 kwietnia 2004 premierowe odcinki przesunięto na godz. 16.25, zaprzestając emisji porannej. Od 5 maja premierowe odcinki ponownie nadawane były o godz. 8.20, natomiast powtórki emitowano w tych samych dniach o godz. 16.25. Od 6 września premierowe odcinki nadawane były o godz. 10.20.
Od 28 lutego 2005 emisję powtórkowych odcinków przeniesiono na godz. 15.35. Od 27 czerwca premierowe odcinki emitowano o godz. 8.15, a powtórki w tych samych dniach o godz. 16.00. Dodatkowo od 26 czerwca tylko na okres wakacji wprowadzono emisję w niedziele ok. godz. 6.00 (powtórki o godz. 16.15). Od 5 września emisję powtórek przesunięto na godz. 16.25.
Od 2 stycznia 2006 serial zaczęto emitować po dwa odcinki dziennie od godz. 16.00. Wycofano emisje poranne oraz zaprzestano emisji w soboty. Od 2 marca emitowano odcinki powtórkowe następnego dnia powszedniego od godz. 5.00. Od 5 czerwca wycofano emisje porannych powtórek. Od 10 czerwca wznowiono emisje w soboty, po jednym odcinku o godz. 15.55. Od 4 września ponownie wprowadzono odcinki powtórkowe od godz. 5.00. Ponownie wycofano emisje w soboty. 6 września wyemitowano 3000 (3215) odcinek serialu.
Od 2 stycznia 2007 emisję powtórkowych odcinków przeniesiono na godz. 12.10. 14 kwietnia TVP1 przygotowała specjalny reportaż, zatytułowany "Moda na modę", który poświęcony był obchodom 20-lecia istnienia serialu. Od 25 czerwca powtórki przeniesiono na godz. 5.15. Od 30 czerwca zaczęto emisje w soboty, po dwa odcinki. Od 3 września odcinki powtórkowe przeniesiono na godz. 8.30. Wycofano emisje w soboty.
Od 3 stycznia 2008 powtórki odcinków emitowano o godz. 11.10. Od 12 kwietnia wznowiono emisję w soboty, po jednym odcinku. Od 23 czerwca powtórki wyświetlano o godz. 5.15, a odcinki premierowe od godz. 17.40. Zawieszono emisje w soboty. Od 11 do 22 sierpnia chwilowo zawieszono emisję porannych powtórek. Od 1 września premierowe odcinki ponownie były nadawane od godz. 16.00. 12 września wyemitowano 4000 (4215) odcinek serialu. Od 22 września zaprzestano emisji porannych. Od 6 października powtórki emitowano od godz. 10.00. Od 11 października wznowiono emisję w soboty, po dwa odcinki.
Od 19 stycznia 2009 zawieszono emisję powtórek. Od 2 marca powtórki emitowano od godz. 11.05, a premiery od godz. 15.55. Od 30 marca zawieszono emisję powtórek. Od 12 maja wprowadzono możliwość oglądania odcinków "Mody na sukces" z TVP1 również za pośrednictwem Internetu na stronie TVP. Od 22 czerwca "Modę na sukces" emitowano po jednym odcinku o godz. 18.20. Zawieszono emisję powtórek i odcinków w soboty. Od 31 sierpnia przywrócono dwa odcinki od godz. 16.05.
Od 2 marca 2010 wciąż emitowano dwa odcinki dziennie. Jednak pierwszy wyświetlany był o godz. 14.30, a drugi o godz. 15.20. 12 maja wyemitowano 5000 odcinek serialu. Przy tej okazji numeracja odcinków została skorygowana. Od 7 czerwca pierwszy odcinek wyświetlany był o godz. 16.20, a drugi o godz. 17.35. Od 30 lipca emitowano już tylko jeden odcinek, o godz. 16.25. Od 6 września wznowiono emisję dwóch odcinków od godz. 15.35. Od 19 października wznowiono emisję powtórek od godz. 5.05. Od 25 października serial emitowano od godz. 15.50. Od 30 maja 2011 zawieszono emisję dwóch odcinków. Wyświetlano po jednym odcinku o godz. 16.05. Od 13 czerwca zawieszono emisję "Mody na sukces" na okres wakacji. Serial wrócił na antenę 5 września. Emitowano jeden odcinek o godz. 16.20. Powtórki wyświetlano następnego dnia powszedniego o godz. 4.50.
Od 9 stycznia 2012 odcinki premierowe przesunięto na godz. 16.30, a powtórki na godz. 5.15. Od 5 marca premierowe odcinki emitowano o godz. 10.55. Powtórki wyświetlano w soboty i niedziele o wczesnych porach. Od 8 czerwca ponownie zawieszono emisję "Mody na sukces" na czas wakacji, choć wstępnie planowano emitować go o godz. 15.20. Serial wrócił na antenę 3 września o godz. 16.30. Powtórki przeniesiono na godz. 11.00. Od 3 stycznia 2013 powtórki emitowano o godz. 11.30, a premierowe odcinki o godz. 16.25. Serial trzeci rok z rzędu został zawieszony na czas wakacji. Ostatni odcinek przed przerwą został wyemitowany 29 maja. Serial wrócił na antenę 2 września. Odcinki emitowano od poniedziałku do czwartku o godz. 14.30, a powtórki w weekendy o wczesnych porach.
Od 2 stycznia 2014 serial emitowano od wtorku do piątku o tej samej porze. Od 3 marca emisję powtórek przeniesiono na dni powszednie na godz. 10.30 (od poniedziałku do czwartku). Serial czwarty rok z rzędu został zawieszony na czas wakacji. Ostatni odcinek przed przerwą został wyemitowany 6 czerwca. Serial wrócił na antenę 2 września. Odcinki emitowano od wtorku do piątku o godz. 14.25, a powtórki od poniedziałku do czwartku o godz. 8.35. 12 września wyemitowano 6000 odcinek serialu. 9 grudnia TVP1 wyemitowała ostatni na swojej antenie odcinek "Mody na sukces" (6047), tłumacząc zdjęcie serialu z ramówki m.in. zbyt wysoką ceną za kolejne odcinki i stale malejącą oglądalnością.
Dystrybutor serialu poszukiwał możliwości kontynuowania emisji w stacjach komercyjnych lub w internecie.
Od 1 kwietnia 2015, po kilkumiesięcznej przerwie, emisja kolejnych odcinków (od 6048) rozpoczęła się w serwisie internetowym VOD Player.pl. Nowe odcinki publikowane są od poniedziałku do piątku od godz. 9.00. Od 10 do 30 czerwca serwis udostępniał dwa odcinki dziennie. Od 1 lipca przywrócono emisję jednego odcinka dziennie. 10 lutego 2016 Player.pl wstrzymał emisję "Mody na sukces" na odcinku 6287. Kolejne odcinki są udostępniane od 22 lutego.
Od 9 listopada 2016 serial można było oglądać na kanale Nowa TV od poniedziałku do piątku o 19.30. Pierwszym odcinkiem wyemitowanym przez stację był odcinek 6150. Emisję zakończono 27 października 2017 na odcinku 6399. Od 6 marca 2017 na kanale Nowa TV serial był nadawany w emisji powtórkowej, ponownie od odcinka 6150 od poniedziałku do piątku o 16.00. Od 5 czerwca emisja została przesunięta na 14.00. Ostatni odcinek w tym paśmie wyemitowano 30 czerwca (odc. 6232). Od 1 lutego 2018 Nowa TV ponownie emitowała powtórkowe odcinki "Mody na sukces" od odcinka 6150, od poniedziałku do piątku o godzinie 6.00, po dwa odcinki dziennie. Emisję zakończono 30 kwietnia na odcinku 6273.
14 listopada 2018 w serwisie Player.pl udostępniono 7000. odcinek serialu. Od 25 do 28 lutego 2020 nastąpiła przerwa w publikacji odcinków. 2 marca wrócono do ich udostępniania: od 16 do 22 marca po dwa odcinki dziennie, a od 23 marca po jednym od poniedziałku do niedzieli, a nie, jak dotąd, od poniedziałku do piątku.
W kwietniu 2021 Biuro Reklamy Telewizji Polskiej poinformowało, że od maja tego samego roku serial będzie emitować obok serwisu Player.pl również debiutujący na rynku kanał telewizyjny Antena HD wraz z jego siostrzanymi, już istniejącymi kanałami Filmax i TVC. Informacje tę na forum serwisu Satkurier.pl potwierdził przedstawiciel stacji i dodatkowo ogłosił, że emisja rozpocznie się od odcinka 7138 i nie wpłynie ona na dostępność serialu na platformie stramingowej Player.pl, należącej do Grupy TVN. 25 października 2021 Antena HD nadała ostatnie dwa odcinki w regularnej emisji (do odcinka 7387). 24 grudnia kanał wyemitował jeszcze epizod bożonarodzeniowy z 2012, po czym serial został zdjęty z jego ramówki. "Modę na sukces" można dalej oglądać za pośrednictwem kanałów Filmax i TVC. Od 3 stycznia 2022 są to powtórki od odcinka 7138. Grupa MWE Networks nie wykupiła praw do emisji kolejnych epizodów telenoweli. Powodem takiej decyzji miała być jej niska oglądalność.
W kwietniu 2022 liczbę premierowych odcinków udostępnianych w serwisie Player.pl zredukowano do trzech tygodniowo, zaś w lipcu ogłoszono, że platforma wycofa się całkowicie z emisji nowych epizodów. Ostatni, 8182. odcinek na Player.pl ukazał się 3 października 2022. Wcześniej, już 26 września 2022, emisję serialu od odcinka 8183. przejęła platforma Red Go i rozpoczęła udostępnianie kolejnych epizodów pięć razy w tygodniu.
Różnica odcinków.
Fabuła odcinków w Polsce i USA nie pokrywa się. We wrześniu 1994 TVP rozpoczęła emisję od odcinka 216 (z 21 stycznia 1988), podczas gdy w USA CBS wyemitowała już 1866 odcinków. Różnica pomiędzy odcinkami emitowanymi w Polsce i USA na samym początku emisji wynosiła zatem 6 lat i 7 miesięcy (1650 odcinków). Do czerwca 1996 serial emitowano w TVP tylko trzy razy w tygodniu, co dawało ok. 120 odcinków rocznie. Przy tempie produkcji i częstotliwości emisji w USA (ok. 250 odcinków rocznie, pięć razy w tygodniu) spowodowało to zwiększanie się różnicy czasowej pomiędzy wydarzeniami z odcinków emitowanych na CBS i TVP. Ostatnie odcinki z zakupionej przez TVP pierwszej transzy emitowane były przez miesiąc pięć razy w tygodniu, po czym nastąpiła dwumiesięczna przerwa w emisji. Różnica w tym momencie, tj. 23 lipca 1996, wynosiła 7 lat i 5 miesięcy (1865 odcinków).
Po wznowieniu emisji od 23 września 1996 serial emitowany był pięć razy w tygodniu, z wyjątkiem okresu od listopada 1996 do listopada 1997 – cztery razy w tygodniu. Do końca sierpnia 1999 różnica wzrosła do 7 lat i 11 miesięcy (1983 odcinki).
Od września 1999 serial emitowano dodatkowo w soboty (z wyjątkiem okresu od czerwca 2000 do listopada 2001), a w wakacje 2005 także w niedziele. Od 2 stycznia 2006 serial emitowano po dwa odcinki dziennie od poniedziałku do piątku (od czerwca 2006 do czerwca 2009 okresowo również w soboty po jednym lub dwa odcinki), co dawało ok. 500 odcinków rocznie. Spowodowało to sukcesywne zmniejszanie się różnicy do najkrótszego jak dotąd okresu – na przełomie maja i czerwca 2011 wynosiła 2 lata i 5 miesięcy (612 odcinków).
Od 30 maja 2011 serial ponownie był emitowany po jednym odcinku pięć razy w tygodniu. Od września 2013 do końca emisji w TVP1 serial pokazywano cztery razy w tygodniu. Dodatkowo w latach 2011–2014 zawieszano emisję na okres wakacji. Różnica w tym okresie wzrastała i w dniu zakończenia emisji w TVP1, tj. 9 grudnia 2014, wynosiła 3 lata i 8 miesięcy (922 odcinki). Przerwa w emisji, trwająca do 1 kwietnia 2015, spowodowała wzrost różnicy do 4 lat (998 odcinków).
Według stanu na 17 marca 2023 różnica odcinków pokazywanych premierowo w USA w telewizji CBS i w Polsce na platformie Red Go wynosi 2 lata i 11 miesięcy (674 odcinki) – na platformie Red Go udostępniane są odcinki z kwietnia 2020.
Tłumacze i lektorzy.
Tłumaczami serialu na język polski dla TVP1 byli:
Lektorem wszystkich odcinków serialu wyemitowanych w TVP1 (1994–2014) był Stanisław Olejniczak.
Wersję polską na zlecenie TVN (Player.pl) opracowuje firma Mastergroove Studios. Tłumaczyli:
Wcześniej tłumaczyły także:
Od 1 kwietnia 2015 r. lektorem serialu udostępnianego w serwisie VOD Player.pl jest Paweł Bukrewicz. Początkowo, Stanisław Olejniczak podjął się czytania serialu w internecie, ale zrezygnował po dwudziestu odcinkach.
Obsada.
Emisja w USA.
Występujący gościnnie.
Zmiany w obsadzie

</doc>
<doc id="292315" url="https://pl.wikipedia.org/wiki?curid=292315" title="Ptacznik (góry)">
Ptacznik (góry)

Ptacznik (514.82; słow. "Vtáčnik") – pasmo górskie w środkowej Słowacji, część Łańcucha Wielkofatrzańskiego w Centralnych Karpatach Zachodnich.
Pasmo Ptacznika rozciąga się z południowego zachodu na północny wschód między dolinami Hronu i Nitry. Na zachodzie, północy i północnym wschodzie graniczy z Kotliną Górnonitrzańską, za którą leżą sąsiednie pasma: Żar i Góry Strażowskie. Na wschodzie Ptacznik graniczy z Kotliną Żarską, za którą leżą Góry Kremnickie i Góry Szczawnickie. Na południu Ptacznik przechodzi w pasma Trybecza i Hrońskiego Inowca, między którymi leży dolina górnej Žitavy.
Góry Ptacznik są pochodzenia wulkanicznego; są zbudowane z andezytów i skał piroklastycznych. Jednolity niegdyś wulkaniczny grzbiet został w wyniku ruchów tektonicznych, erozji i denudacji pocięty na cztery części:
Góry obfitują w formy zwietrzelinowe (ściany skalne i wieże) oraz w formy powstałe w wyniku procesów peryglacjalnych (kotły skalne, stopnie skalne).
Najwyższy szczyt gór Ptacznik nosi nazwę Ptacznik ("Vtáčnik") i ma wysokość 1346 m n.p.m.

</doc>
<doc id="292316" url="https://pl.wikipedia.org/wiki?curid=292316" title="Johannes Ockeghem">
Johannes Ockeghem

Johannes Ockeghem (ur. ok. 1410 lub 1420 w Saint-Ghislain w Walonii, zm. 6 lutego 1497 w Tours) – franko-flamandzki kompozytor epoki renesansu, przedstawiciel szkoły franko-flamandzkiej.
Życiorys.
Jako chłopiec, w latach 1443–1444 śpiewał w chórze Katedry NMP w Antwerpii, potem pobierał nauki u Guillaume Dufaya w Cambrai. W 1453 roku objął posadę kapelmistrza na dworze francuskim i pozostał tam aż do śmierci, służąc po kolei trzem władcom: Karolowi VII, Ludwikowi XI i Karolowi VIII. Otrzymywał od nich liczne przywileje, a od 1459 roku także stanowiska kościelne, m.in. był skarbnikiem katedry św. Marcina w Tours, nie przeszkadzało mu to jednak wciąż działać w kapeli dworu królewskiego.
Johannes Ockeghem cieszył się bardzo dobrą opinią jako człowiek i jako artysta. Antoine Busnois wspomina go jako wybitnego śpiewaka i kompozytora. Johannes Tinctoris i Busnois zadedykowali mu swoje traktaty. Po jego śmierci powstały liczne poematy żałobne, jak "Nymphes des bois. Déploration sur la mort de Jean Ockeghem" Josquina des Prés. Nie zachował się ani jeden jego autograf ani wizerunek (istnieją przypuszczenia, że został on przedstawiony na jednej z miniatur, przedstawiającej kapelmistrza otoczonego śpiewakami).
Twórczość.
Ockeghem jest uważany - obok Jacoba Obrechta – za jednego z najwybitniejszych reprezentantów polifonii "franko-flamandzkiej" drugiej poł. XV wieku. Jego twórczość dała podstawy tego stylu i wywarła duży wpływ na współczesnych mu i późniejszych twórców. Ockeghem rozwinął technikę kanoniczną, a także zainicjował rozwój techniki przeimitowanej.
Komponował głównie muzykę religijną. Podobnie jak wielu innych kompozytorów, napisał mszę opartą na cantus firmus wziętym z popularnej burgundzkiej piosenki L’homme armé. Czołowe miejsce w dorobku Johannesa Ockeghema zajmują 5-częściowe cykle mszalne, głównie cztero-, ale również trzy- i pięciogłosowe. Na ogół oparte są one na "cantus firmus" pochodzącym z chansons i innych pieśni, rzadziej z chorału. Traktowanie "cantus firmus" przez Ockeghema jest bardzo urozmaicone.
W "Missa Fors seulment" pojawiają się zalążki techniki "missae parodiae", wykorzystując nie tylko początkową frazę melodii, lecz także cały trzygłosowy fragment innego utworu, by cytować ją w rozmaity sposób: dosłownie lub wariacyjnie (w tym przypadku Ockeghem zacytował własny utwór).
Ockeghem niejednokrotnie odstępował od przyjętych sposobów komponowania, a wręcz eksperymentował. Na szczególną uwagę zasługują 3 msze niemające precedensu we wcześniejszym rozwoju tej formy:
Ockeghem zapisał się w historii muzyki również jako twórca najstarszego zachowanego do dzisiaj requiem (wcześniejsza msza żałobna Dufaya zaginęła).
Prawdopodobnie jest także autorem 36-głosowego kanonu "Deo gratias" (rozbrzmiewa w nim jednak najwyżej 11 głosów równocześnie, z wyjątkiem zakończenia, gdzie kolejne głosy trzymają w unisonie długą nutę, dopóki ostatni głos nie zakończy swojej melodii i na ostatnim akordzie wszystkie się spotykają.).
Dyskografia.
Wszystkie msze Ockeghema nagrał zespół The Clerk's Group.

</doc>
<doc id="292317" url="https://pl.wikipedia.org/wiki?curid=292317" title="Tachimetria">
Tachimetria

Tachimetria (kiedyś nazywana też tachymetrią) – nazwa pochodzi z języka greckiego i dosłownie oznacza „szybki pomiar”, co uzyskuje się w praktyce przez stosowanie dalmierzy optycznych, elektrooptycznych lub laserowych do określania odległości oraz wykonywanie odczytów służących do wyznaczania kątów poziomych i pionowych ze średnią dokładnością. 
Jako metoda pomiarowa pojawiła się na początku XIX wieku po wprowadzeniu do lunety teodolitu przez monachijskiego optyka Georga Friedricha von Reichenbacha płytki ogniskowej z nitkami dalmierczymi, co umożliwiło optyczny pomiar odległości. 
Tachimetria polega na pomiarze sytuacyjno-wysokościowym wykonywanym metodą biegunową, do określania położenia sytuacyjnego punktów szczegółowych, oraz niwelacji trygonometrycznej, do określania wysokości tych punktów. Pomiary tachimetryczne przeprowadza się w oparciu o osnowy geodezyjne, czyli punkty o znanych współrzędnych geodezyjnych, za pomocą tachimetru lub teodolitu z nasadką dalmierczą.
Tachimetrię wykorzystuje się w geodezji. Najczęściej używana jest do dokonywania pomiarów geodezyjnych dla małych obszarów. Jej wyniki prezentuje się na mapie zasadniczej lub ewindencyjnej w skali 1:500-1:5000
Warunki dokładnościowe wykonywania tachimetrii podczas przeprowadzania pomiarów sytuacyjnych i wysokościowych zostały określone w §42. pkt 1. rozporządzenia Ministra Spraw Wewnętrznych i Administracji z 9 listopada 2011 roku:
Obecnie obowiązujące rozporządzenie w sprawie standardów technicznych wykonywania pomiarów nie reguluje tej kwestii.

</doc>
<doc id="292318" url="https://pl.wikipedia.org/wiki?curid=292318" title="Pocałunek przed śmiercią">
Pocałunek przed śmiercią

Pocałunek przed śmiercią – amerykański film fabularny z 1991 roku w reżyserii Jamesa Deardena. Scenariusz napisany według powieści Iry Levina.
Obsada.
i inni.
Opis fabuły.
Rodzina bogatych przemysłowców staje się celem dla bezwzględnego młodzieńca, który dąży do celu po trupach w dosłownym tego słowa znaczeniu. Córka przemysłowca, która nieświadoma go poślubia, znajduje się w śmiertelnym niebezpieczeństwie.

</doc>
<doc id="292319" url="https://pl.wikipedia.org/wiki?curid=292319" title="Mistrzostwa Świata w Piłce Nożnej 1974 (składy)">
Mistrzostwa Świata w Piłce Nożnej 1974 (składy)

Składy finalistów Mistrzostw Świata w 1974 rozgrywanych w Republice Federalnej Niemiec.
 Argentyna
Trener: Vladislao Cap
Rubén Ayala, Carlos Babington, Agustín Balbuena, Ángel Bargas, Miguel Brindisi, Daniel Carnevali, Jorge Carrascosa, Enrique Chazarreta, Ubaldo Fillol, Rubén Glaria, Ramón Heredia, René Houseman, Mario Kempes, Roberto Perfumo, Aldo Poy, Pedro Sá, Miguel Santoro, Carlos Squeo, Roberto Telch, Néstor Togneri, Enrique Wolff, Héctor Yazalde
 Australia
Trener: Ralé Rašić
Attila Abonyi, Adrian Alston, Branko Buljević, Ernie Campbell, Colin Curran, Dave Harding, Jimmy Mackay, Allan Maher, Gary Manuel, Jim Milisavljevic, Peter Ollerton, Jack Reilly, Ray Richards, Jimmy Rooney, Ivo Rudic, Manfred Schaefer, Max Tolson, Doug Utjesenovic, John Warren, Johnny Watkiss, Harry Williams, Peter Wilson
 Brazylia
Trener: Mário Zagallo
Ademir da Guia, Alfredo, Carpegiani, César Maluco, Dirceu, Edu, Jairzinho, Émerson Leão, Leivinha, Luís Pereira, Marco Antônio, Marinho Chagas, Marinho Peres, Mirandinha, Nelinho, Paulo César, Piazza, Renato, Rivelino, Valdir Peres, Valdomiro, Zé Maria
 Bułgaria
Trener: Christo Mładenow
Stefan Aładżow, Christo Bonew, Krasimir Borisow, Georgi Denew, Rumenczo Goranow, Bożidar Grigorow, Kirił Iwkow, Bożił Kolew, Atanas Michajłow, Kirił Miłanow, Asparuch Nikodimow, Paweł Panow, Dimityr Penew, Simeon Simeonow, Stefan Stajkow, Iwan Stojanow, Georgi Wasilew, Conjo Wasilew, Stefan Weliczkow, Wojn Wojnow, Iwan Zafirow, Dobromir Żeczew
 Chile
Trener: Luis Álamos
Sergio Ahumada, Antonio Arias, Osvaldo Castro, Carlos Caszely, Rogelio Farías, Elías Figueroa, Mario Galindo, Rolando García, Rafael González, Alfonso Lara, Juan Machuca, Adolfo Nef, Juan Olivares, Guillermo Páez, Alberto Quintano, Carlos Reinoso, Juan Rodríguez, Jorge Socías, Francisco Valdés, Leopoldo Vallejos, Leonardo Véliz, Guillermo Yávar
 Haiti
Trener: Antoine Tassy
Fritz André, Eddy Antoine, Arsène Auguste, Jean-Herbert Austin, Claude Barthélemy, Pierre Bayonne, Jean-Claude Désir, Serge Ducosté, Henri Françillon, Guy François, Ernst Jean-Joseph, Gérard Joseph, Fritz Leandré, Joseph-Marion Leandré, Wilfried Louis, Wilner Nazaire, Wilner Piquant, Serge Racine, Guy Saint-Vil, Roger Saint-Vil, Emmanuel Sanon, Philippe Vorbe
 Holandia
Trener: Rinus Michels
Johan Cruijff, Theo de Jong, Ruud Geels, Arie Haan, Rinus Israël, Wim Jansen, Jan Jongbloed, Piet Keizer, Ruud Krol, Johan Neeskens, Rob Rensenbrink, Johnny Rep, Wim Rijsbergen, Piet Schrijvers, Pleun Strik, Wim Suurbier, Eddy Treijtel, René van de Kerkhof, Willy van de Kerkhof, Willem van Hanegem, Kees van Ierssel, Harry Vos
 Jugosławia
Trener: Miljan Miljanić
Jovan Aćimović, Dušan Bajević, Vladislav Bogićević, Ivan Buljan, Kiril Dojčinovski, Dragan Džajić, Enver Hadžiabdić, Jurica Jerković, Stanislav Karasi, Josip Katalinski, Enver Marić, Rizah Mešković, Dražen Mužinić, Branko Oblak, Miroslav Pavlović, Luka Peruzović, Ilija Petković, Ognjen Petrović, Vladimir Petrović, Danilo Popivoda, Ivica Šurjak, Franjo Vladić
 NRD
Trener: Georg Buschner
Wolfgang Blochwitz, Bernd Bransch, Jürgen Croy, Peter Ducke, Werner Friese, Joachim Fritsche, Erich Hamann, Martin Hoffmann, Harald Irmscher, Gerd Kische, Hans-Jürgen Kreische, Lothar Kurbjuweit, Reinhard Lauck, Wolfram Löwe, Jürgen Pommerenke, Rüdiger Schnuphase, Wolfgang Seguin, Jürgen Sparwasser, Joachim Streich, Eberhard Vogel, Siegmar Wätzlich, Konrad Weise
 Polska
Trener: Kazimierz Górski
Mirosław Bulzacki, Lesław Ćmikiewicz, Kazimierz Deyna, Jan Domarski, Andrzej Fischer, Robert Gadocha, Jerzy Gorgoń, Zbigniew Gut, Roman Jakóbczak, Zygmunt Kalinowski, Zdzisław Kapka, Henryk Kasperczak, Kazimierz Kmiecik, Marek Kusto, Grzegorz Lato, Zygmunt Maszczyk, Adam Musiał, Andrzej Szarmach, Antoni Szymanowski, Jan Tomaszewski, Henryk Wieczorek, Władysław Żmuda
 RFN
Trener: Helmut Schön
Franz Beckenbauer, Rainer Bonhof, Paul Breitner, Bernhard Cullmann, Heinz Flohe, Jürgen Grabowski, Dieter Herzog, Jupp Heynckes, Bernd Hölzenbein, Uli Hoeneß, Horst-Dieter Höttges, Jupp Kappellmann, Wolfgang Kleff, Helmut Kremers, Sepp Maier, Gerd Müller, Günter Netzer, Norbert Nigbur, Wolfgang Overath, Hans-Georg Schwarzenbeck, Berti Vogts, Herbert Wimmer
 Szkocja
Trener: Willie Ormond
Thomson Allan, John Blackley, Billy Bremner, Martin Buchan, Peter Cormack, Kenny Dalglish, William Donachie, Donald Ford, David Harvey, David Hay, Jim Holton, Tommy Hutchison, Sandy Jardine, Jimmy Johnstone, Joe Jordan, Denis Law, Peter Lorimer, Danny McGrain, Gordon McQueen, Willie Morgan, Erich Schaedler, Jim Stewart
 Szwecja
Trener: Georg Åby Ericson
Thomas Ahlström, Björn Andersson, Jörgen Augustsson, Claes Cronqvist, Ralf Edström, Inge Ejderstedt, Ove Grahn, Roland Grip, Göran Hagberg, Ronnie Hellström, Kent Karlsson, Ove Kindvall, Bo Larsson, Sven-Gunnar Larsson, Sven Lindman, Benno Magnusson, Björn Nordqvist, Jan Olsson, Örjan Persson, Roland Sandberg, Staffan Tapper, Conny Torstensson
 Urugwaj
Trener: Roberto Porta
Alberto Cardaccio, Rubén Corbo, Luis Cubilla, Gustavo de Simone, Víctor Espárrago, Gustavo Fernández, Pablo Forlán, Luis Garisto, José Gómez, Mario González, Baudilio Jáuregui, Julio César Jiménez, Walter Mantegazza, Juan Masnik, Ladislao Mazurkiewicz, Denis Milar, Julio Montero Castillo, Fernando Morena, Ricardo Pavoni, Pedro Rocha, Héctor Santos, Juan Ramón Silva
 Włochy
Trener: Ferruccio Valcareggi
Enrico Albertosi, Pietro Anastasi, Mauro Bellugi, Romeo Benetti, Roberto Boninsegna, Tarcisio Burgnich, Fabio Capello, Luciano Castellini, Franco Causio, Giorgio Chinaglia, Giacinto Facchetti, Antonio Juliano, Sandro Mazzola, Francesco Morini, Paolino Pulici, Luciano Re Cecconi, Luigi Riva, Gianni Rivera, Giuseppe Sabadini, Luciano Spinosi, Giuseppe Wilson, Dino Zoff
 Zair
Trener: Błagoja Widiniḱ
Tshimen Buhanga, Babo Kabasu, Etepe Kakoko, Otepa Kalambay, Mwamba Kazadi, Uba Kembo Kembo, Mafu Kibongé, Mantantu Kidumu, Masamba Kilasu, Boba Lobilo, Adelard Mayanga Maku, Mambwene Mana, Mafuila Mavuba, Ekofa Mbungu, Mwanza Mukombo, Mialo Mwape, Ilunga Mwepu, Mulamba Ndaye, Kafula Ngoie, Kalala Ntumba, Kamunda Tshinabu, Dimbi Tubilandu

</doc>
<doc id="292320" url="https://pl.wikipedia.org/wiki?curid=292320" title="Ptacznik (szczyt)">
Ptacznik (szczyt)

Ptacznik (1346 m n.p.m., słow. "Vtáčnik") – najwyższy szczyt grupy górskiej Ptacznik w Karpatach Zachodnich w środkowej Słowacji.
Położenie.
Szczyt Ptacznika leży w centralnej części tzw. Wysokiego Ptacznika, w głównym grzbiecie gór Ptacznik, pomiędzy szczytem Malá Homôlka (1298 m n.p.m.) na północy a szczytem Kláštorská skala (1279 m n.p.m.) na południu. W kierunku północno-zachodnim wybiega od niego masywny, mocno rozczłonkowany grzbiet, który od północy ogranicza Gepňárova dolina, zaś od południa Bystričianska dolina. Natomiast w kierunku południowo-wschodnim szczyt Ptacznika wykształca niepozorne początkowo ramię, które przekształca się w długi grzbiet obniżający się w widły Pokutskeho potoku i potoku Kľak na południe od wsi Ostrý Grúň.
Szczyt Ptacznika leży w granicach Obszaru Chronionego Krajobrazu Ponitrie, natomiast północne i wschodnie stoki kopuły szczytowej, aż po poziomicę ok. 1150 m n.p.m. obejmuje rezerwat przyrody Vtáčnik.
Charakterystyka.
Szczyt Ptacznika dość nieznacznie (ok. 60-70 m) wznosi się ponad główny grzbiet gór. Charakterystyczny północny uskok kopuły szczytowej jest dobrze widoczny od strony zachodniej, z terenów Kotliny Górnonitrzańskiej.
Masyw w całości porastają lasy bukowe, lokalnie z domieszką jodły i jawora. W wyższych partiach buki, narażone na trudne warunki klimatyczne, przyjmują formy karłowate. Partie podszczytowe pokrywa rozproszony porost świerka z widocznym udziałem jarzębiny, którym towarzyszą wysokie borówczyska. Jedynie sam wierzchołek, który tworzy dość rozległa, płaska płyta skalna, podcięta od strony północnej, oraz fragmenty północnych stoków kopuły szczytowej są wolne od lasu. Szczyt wieńczy stalowy, chromowany krzyż.
Turystyka.
Przez szczyt Ptacznika biegnie dalekobieżny, czerwono znakowany szlak turystyczny, znany jako Ponitrianska magistrála. Poza tym na szczyt prowadzi wiele znakowanych szlaków turystycznych ze wszystkich położonych w okolicy miejscowości. Czasy wejść wynoszą w większości od 2 godz. 20 min. do 3 godz. 30 min. Na szczyt prowadzi również ścieżka dydaktyczna "Vtáčnik", zaczynająca się w Dolinie Gepniarowej ponad wsią Bystričany.
Szczyt jest często odwiedzany jako najwyższy w swojej grupie górskiej, a także dlatego, że rozciąga się z niego rozległa panorama, obejmująca widoki w kierunkach zachodnim, północnym i północno-wschodnim. Idąc od zachodu, na bliższym planie widzimy Góry Strażowskie, Małą i Wielką Fatrę, Góry Kremnickie, wreszcie szczyt Sitno w Górach Szczawnickich. Na dalszych planach w tej samej kolejności ukazują się Velký Lopeník w Białych Karpatach, Wielki Chocz, Chopok i Kráľova hoľa w Niżnych Tatrach oraz masyw Polany. Przy szczególnie dobrej widoczności dostrzegalna jest Łysa Góra w Beskidzie Śląsko-Morawskim.

</doc>
<doc id="292325" url="https://pl.wikipedia.org/wiki?curid=292325" title="Solen">
Solen

Solen (pol. "Słońce") – szwedzki XVII-wieczny okręt – galeon, zatopiony podczas bitwy z eskadrą polską pod Oliwą 28 listopada 1627 roku. 
Historia.
Galeon "Solen" klasyfikowany był w Szwecji jako "lagom örlogskepp" - okręt średniej wielkości. Należał do grupy dziewięciu jednostek zamówionych w 1623 roku przez Szwedów w Holandii (wśród których był także m.in. "Tigern"). Do szwedzkiej służby wszedł w 1624 roku. Został przebudowany na okręt wojenny i uzbrojony w Alvsborgu. Pierwotnie do 1626 roku wchodził w skład szwedzkiej "floty na morzu zachodnim", na wodach Kattegatu. Podczas wojny polsko-szwedzkiej "Solen" działał w składzie sił szwedzkich blokujących Zatokę Gdańską. Dowódcą okrętu był Alexander Foratth.
"Solen" z pozostałymi okrętami eskadry szwedzkiej uczestniczył w bitwie z flotą polską pod Oliwą 28 listopada 1627. Wzięty mylnie za okręt wiceadmiralski, "Solen" został zaatakowany i abordażowany przez polski mniejszy galeon "Wodnik". Podczas walki wręcz i ostrzeliwania z broni ręcznej, zginął m.in. kapitan Foratt. Kiedy walka zaczęła przybierać niekorzystny obrót dla Szwedów, szwedzki szyper wysadził "Solen" w powietrze, podpalając dziobową komorę prochową i powodując wybuch prochu i natychmiastowe zatonięcie okrętu. Uratowało się 46 członków załogi, wziętych do niewoli przez Polaków. 
W wydanej po bitwie relacji znalazło się powiedzenie, nawiązujące do nazwy okrętu, że tego dnia pod Gdańskiem Słońce zaszło w południe.
Wrak.
20 października 1969, podczas prac przy budowie Portu Północnego w Gdańsku, natrafiono na pozostałości wraku żaglowca, który następnie zidentyfikowano z dużym prawdopodobieństwem jako "Solen" i oznaczono jako W-6. Zachowała się część denna, pozbawiona jednak dziobu, przykryta kamieniami wykorzystywanymi na galeonie jako balast. Wrak leżał na głębokości 16 metrów, w odległości 3 mil morskich na północny wschód od wejścia do gdańskiego portu, na pozycji 54°28' szerokości północnej i 18°42' długości wschodniej. Podjęto następnie pionierskie w Polsce prace eksploracyjne wraku przez Narodowe Muzeum Morskie w Gdańsku. 
Z wraku wydobyto jeszcze w 1969 jedenaście luf armat, z których osiem było odlanych w Szwecji (sygnowanych snopkiem - herbem Wazów), dwie były polskie, a jedna rosyjska, prawdopodobnie zdobyte wcześniej przez Szwedów. Następnie przystąpiono do odkopywania wraku i przeszukiwania okolicy przy użyciu eżektorów i prądownic. Przez kolejne lata wydobyto ponad 6 000 przedmiotów, jak dalsze dziewięć dział, kule armatnie, szufle prochowe, wyciory, muszkiety, forkiety, talerze cynowe, ceramikę, monety szwedzkie, jedną rzeźbę przedstawiającą głowę mężczyzny, części garderoby i drobne przedmioty użytkowe. W 1975 rozpoczęto usuwanie z wraku kamieni balastowych, o masie od kilku do kilkudziesięciu kilogramów. Z uwagi na położenie wraku na podejściu do portu, 10 września 1980 wrak został za pomocą dźwigu pływającego "Smok" przeniesiony w inne miejsce, w rejonie Gdyni-Orłowa. Badania stanowiska W-6 zakończono w 1981. Eksponaty wydobyte z "Solena" znajdują się w Centralnym Muzeum Morskim w Gdańsku. Odnalezione 20 dział zostało odlanych w okresie od 1560 do drugiego dziesięciolecia XVII wieku.
Dane.
Znanym parametrem jest tylko pojemność okrętu – 150 łasztów, pozostałe dane są przybliżone i oparte o porównanie z okrętami z epoki. „Solen” był zbliżonych rozmiarów lub niewiele tylko większy od galeonu „Tigern” o tej samej pojemności, tego samego pochodzenia.
Uzbrojenie okrętu było zmienne. W starszej literaturze przyjmowano, że stanowiło je do 38 dział o łącznym ciężarze salwy burtowej do 183 funtów, lecz nie jest jasne pierwotne pochodzenie tych danych i wydają się one zawyżone jak na jednopokładowy okręt tej wielkości. 
W kampanii 1625/26 roku prawdopodobnie uzbrojenie stanowiły dwa działa 24-funtowe i 12 dział 6-funtowych, o łącznym ciężarze salwy burtowej 60 funtów, a nadto dwa szturmowe krótkolufowe działa 24-funtowe strzelające śrutem. Łączny maksymalny ciężar luf wynosił do 14 000 kg. Planowano w 1627 roku uzbroić go w 10 brązowych dział 12-funtowych, 4 działa 6-funtowe, 4 działa 3-funtowe i 4 działa szturmowe 24-funtowe, lecz do tego nie doszło, głównie w związku z niedoborem dział 12-funtowych we flocie. 
W kampanii 1627 roku, według znaleziska na wraku, uzbrojenie stanowiło 14 dział 6-funtowych i 4 działa 3-funtowe (w tym dwa zdobyczne polskie falkonety) o łącznym ciężarze salwy burtowej 48 funtów, a nadto dwa szturmowe krótkolufowe działa 48-funtowe. Zdaniem W. Gurgula, obecność na „Solen” innych nie odnalezionych dział jest mało prawdopodobna.
Załoga planowana na 1625 rok miała wynosić 38 marynarzy i około 8 artylerzystów (15 łącznie miało być przydzielonych na dwa okręty „Solen” i „Månen”), faktycznie w maju 1626 roku obejmowała tylko 31 marynarzy i 2 artylerzystów, natomiast w toku kampanii 1627 roku jest nieznana – mogła być znacząco większa. Ponadto okręt przenosił kompanię żołnierzy piechoty, której liczebność jest nieznana (etatowo 150, na ogół mniejsza). Dla porównania, w kampanii 1828 roku okręty tej wielkości „Månen” i „Regnbågen” miały przenosić 63 marynarzy i 70–80 żołnierzy.

</doc>
<doc id="292331" url="https://pl.wikipedia.org/wiki?curid=292331" title="Meteor Jaworzno">
Meteor Jaworzno

Meteor (dawniej Meteor Jaworzno) – sp. z o.o., przedsiębiorstwo ze Świętochłowic (dawniej z Jaworzna), które wykonuje usługi komunikacji miejskiej w ZTM, ZKKM Chrzanów oraz dla takich miast jak Lublin, Olsztyn. W 2015 roku Meteor w Bydgoszczy przejął od dotychczasowego właściciela Dariusza Gackowskiego firmę KDD Trans. Właścicielem firmy jest Ireneusz Kozieł. Wygrał przetarg na obsługę trzech linii (51, 58 i 76) na lata 2016-2022. Zajezdnia oraz biuro mieszczą się na ulicy Sądowej w Świętochłowicach.
Obsługiwane linie.
ZTM.
W sieci ZTM funkcjonują następujące linie obsługiwane przez firmę Meteor:
ZKM Tczew.
Od 01.01.2012 do przewoźnik przejął obsługę miejskich linii w Tczewie. Linie obejmujące pakiet:
Od lipca Meteora w Tczewie zastąpił Gryf z Żukowa.
ZKM Gdynia.
W sieci ZKM Gdynia przewoźnik zadebiutował 01.01.2017. Obsługuje 3 linie autobusowe:
Tabor.
Były również eksploatowane przez tę firmę autobusy typu: Autosan H10-10, Autosan H9-21, Jelcz M081MB (pierwszy prototypowy egzemplarz, obecnie eksploatowany przez DLA Wrocław), Jelcz T120, Solaris Urbino 9 (zamieniony za Solarisa Urbino 12 z ZKM Augustów).
Zajezdnie firmy Meteor znajdują się w Mikołowie przy ul. Rybnickiej do czerwca 2012 a od lipca na terenie byłych zakładów CWA Jamna przy ul. Kościuszki w Mikołowie, w Olkuszu przy al. Tysiąclecia, w Trzebini koło Chrzanowa.

</doc>
